{"id": "1440328", "url": "https://cs.wikipedia.org/wiki?curid=1440328", "title": "Nicolás Avellaneda", "text": "Nicolás Avellaneda\n\nNicolás Remigio Aurelio Avellaneda Silva (3. října 1837 San Miguel de Tucumán – 25. listopadu 1885 mezinárodní vody) byl argentinský politik, právník, novinář a pedagog. V roce 1874 se stal 3. prezidentem Argentinské republiky. Vzhledem k různým státním zřízením Argentiny v minulosti je považován za 8. prezidenta země. Před tím působil jako ministr spravedlnosti a veřejného školství.\n\nNarodil se ve městě San Miguel de Tucumán na severozápadě Argentiny. Jeho otec Marco Avellaneda byl guvernérem provincie Tucumán, ale dostal se do opozice vůči guvernérovi provincie Buenos Aires Juanovi Manuelovi de Rosas, za což byl v roce 1841 po neúspěšných bojích popraven. S matkou tak následně raději odešla celá zbylá rodina do Bolívie. Po návratu studoval Avellaneda právo na univerzitě ve městě Córdoba, studia však nedokončil. Již v roce 1857 současně začal pracovat jako novinář v deníku \"El Comercio Del Plata\". Studium práva tak nakonec dokončil v Buenos Aires, kde potkal významného intelektuála Dominga Faustina Sarmiento. I díky jeho působení začal následně Avellaneda pracovat jako profesor ekonomie na Univerzitě Buenos Aires, kde napsal několik odborných publikaci spojujících právo a ekonomii. Již v roce 1859 vstoupil do politiky. Politice se věnoval i jeho bratr Marco Aurelio Avellaneda, který byl několikrát ministrem a senátorem.\n\nPoté, co se prezidentem stal Domingo Faustino Sarmiento, byl Avellaneda v říjnu 1868 jmenován do funkce ministra spravedlnosti a veřejného školství. Jeho působení v této funkci je hodnoceno velmi kladně. Sdílel myšlenky prezidenta Sarmiento ohledně rozvoje školství, které i Avellaneda považoval za nejvýznamnější zdroj budoucí demokratizace a konsolidace Argentiny. Zaměřil se proto na masivní rozvoj školství. Byly zakládány nové školy, vzdělávací ústavy pro budoucí učitele a došlo k vytvoření moderního školského systému. Avellaneda tím realizoval myšlenky prezidenta Sarmiento, který se tak mohl věnovat sociálním problémům země. Během celé délky jeho funkčního období ve funkci ministra došlo k vytvoření 800 nových škol, které tak doplnily 1 000 již existujících, počet studentů se zvýšil z 30 000 až na 100 000. v roce 1873 ho prezident Sarmiento přesvědčil, aby kandidoval v dalších volbách za prezidenta republiky, s čímž Avellaneda souhlasil. Získal také podporu viceprezidenta Adolfa Alsiny a významného generála Julia Argentina Rocy. Aby však mohl vést kampaň, v srpnu 1873 rezignoval, přičemž v dubnu 1874 nakonec prezidentské volby vyhrál, když porazil bývalého prezidenta Bartoloméa Mitre.\n\nAvellaneda se ve věku 37 let stal prvním civilním prezidentem Argentiny, nikdy předtím nesloužil v armádě. Proti výsledkům voleb se ale ohradil bývalý prezident Mitre, který je označil za zmanipulované a vytáhl do boje. Byl však poražen generálem Juliem Argentino Rocou. Mitre byl následně souzen, ale po zásahu Avellaneda byl osvobozen v zájmu uklidnění situace v zemi. Aby stabilizaci ještě více podpořil, vybral si do své vlády dva Mitreovy podporovatele. Již na začátku roku 1875 však nová vláda čelila velkým ekonomickým problémům, které vyplývaly z vysokých státních výdajů a vysokých státních dluhů a nutnosti jejich splácení. Ekonomická opatření vlády situaci spíše zhoršila, na světových trzích se snížily ceny surovin, které Argentina vyvážela, což vyvolalo ekonomickou krizi. Avellaneda byl proto přinucen přistoupit k šetření, propustil tisíce státních zaměstnanců a snížil veřejné výdaje. Krizi se podařilo částečně překonat a prezident přistoupil k prosazení tzv. Zákona Avellaneda, který měl podporovat imigraci evropských přistěhovalců do Argentiny. Především mělo dojít k právní úpravě imigrace, aby již nebyla chaotická jako před tím a dostala jasná pravidla. Díky tomu začali do Argentiny přicházet především farmáři, kteří začali osídlovat i řídce obydlené části země. Za vlády prezidenta Avellaneda došlo také k začátku zpracování a vývozu zmrazeného hovězího masa, které se později stalo jedním z hlavních vývozních komodit Argentiny. Současně s rozvojem zemědělství a potravinářství došlo také k rozvoji i jiných částí státu a společnosti. Železniční síť se výrazně rozšiřovala, což podporovalo nejen osidlování, ale i obchod a ekonomiku.\n\nV roce 1877 zemřel bývalý viceprezident Adolfo Alsina, který byl Avellanedovým velkým podporovatelem. Současně s tím skončil politický mír s Mitrem a jeho stoupenci, kteří následně opustili vládu. Prezident tak o podporu požádal bývalého prezidenta Sarmiento, který přijal dvě ministerstva ve vládě. Po politických útocích ze strany Mitrových podporovatelů však zanedlouho raději rezignoval. V tomto období se současně rozjely snahy Argentiny o posunutí svých hranic směrem na jih, přičemž tuto expanzi vedl generál Roca. Tím začala krvavá válka s tamními indiány, které Roca postupně porážel. Díky tomu se území Argentiny rozšiřovalo rychle směrem na jih, čímž se Argentina výrazně zvětšila. Před koncem svého funkčního období se prezident začal snažit prosadit konečné uskutečnění federalizace města Buenos Aires, které by se tak oddělilo od zbytku provincie. S tím však nesouhlasili mnozí obyvatelé hlavního města, kteří se začali ozbrojovat a organizovat do milicí. V té době se uskutečnily prezidentské volby, které jednoznačně vyhrál generál Julio Argentino Roca. To vyvolalo v Buenos Aires nepokoje, kvůli kterým musel prezident dočasně přestěhovat vládu do nedaleké obce Belgrano. V polovině června vypuklo ozbrojené povstání, jenž do hlavního města přišla potlačit federální armáda, která nakonec boje vyhrála. Na straně Buenos Aires byly tisíce mrtvých a vzbouřenci byli přinuceni přijmout podmínky vlády. Výměnou za amnestii vzbouřenci uznali výsledky posledních prezidentských voleb a souhlasili s federalizací Buenos Aires. Dne 12. října 1880 odevzdal prezident Avellaneda funkci svému nástupci generálovi Rocovi.\n\nPo odchodu z funkce byl v roce 1881 Avellaneda jmenován rektorem Univerzity v Buenos Aires. O rok později se stal senátorem za svou domovskou provincii Tucumán, přičemž senátorem zůstal až do své smrti. V roce 1885 byl přijat zákon pojmenovaný na jeho počest Avellanedovým jménem, který zaručoval vysokým školám autonomii a svobodu vzdělávání. V tomto roce mu však byla diagnostikována tzv. Brightova choroba, kvůli čemuž se rozhodl Avellaneda odcestovat do Francie, aby se poradil s tamními lékaři. Ti mu však nedokázali pomoci a tak se Avellaneda rozhodl již ve špatném zdravotním stavu vrátit domů zemřít. Své nemoci podlehl ve věku 49 let na moři cestou domů. Pohřben je v Buenos Aires.\n"}
{"id": "1440335", "url": "https://cs.wikipedia.org/wiki?curid=1440335", "title": "Běchovice (první tvrz)", "text": "Běchovice (první tvrz)\n\nPrvní běchovická tvrz je zaniklé panské sídlo v Praze 9. Stála v místech zájezdního hostince Na Staré poště, východně od nové tvrze, pozdějšího Lichtenštejského dvora. Hostinec je chráněn jako kulturní památka České republiky.\n\nBěchovice byly poprvé zmíněny ve falzu z doby kolem roku 1227 a v papežské listině z roku 1233, kdy ves a pozemky vlastnil klášter svatého Jiří na Pražském hradě. V pramenech ze 14. století uváděná ves Waldendorf (Walhendorf, Vlachovice) obsahovala několik dvorů pražských měšťanů. Ve dvou dvorech při silnici z Prahy do Úval vznikly tvrze.\n\nStavebníkem starší tvrze byl pravděpodobně staroměstský měšťan Johánek Ortlův, zvaný \"„Domšík od Bílého zvonu“\" (Staroměstské náměstí čp. 605). Domšík byl popraven roku 1413 na rozkaz německých konšelů jako přední stoupenec české strany na Staroměstské radnici. Rodový majetek pak přešel na jeho manželku Markétu a roku 1417 na syny Janka a Václava. Václav se později stal pražským kanovníkem.\n\nPři husitských bouřích odešli bratři do emigrace a roku 1421 jejich běchovický majetek staroměstská rada zkonfiskovala a dvůr získal staroměstský měšťan Václav Bílý. Po jeho smrti roku 1427 koupil dvůr s tvrzí novoměstský měšťan Jan Holý z Příkopů, zvaný Janek Puškařík. Po jeho smrti se jeho žena Ofka provdala nejdřív za Jana z Rýzmburka a před rokem 1435 pak za Vaňka z Litožnice. Dvůr pak držela až do roku 1455. V tom roce král Ladislav daroval dvůr jako odúmrť po Domšíkovi Janovi ze Zbyslavice. Poté se majitelé střídali, až jej získali roku 1567 Zápští ze Záp.\n\nTvrz zanikla pravděpodobně při husitských bouřích kolem roku 1420.\n\nNa místě dvora s tvrzištěm vznikl zájezdní hostinec, později zvaný Na Staré poště.\n\n\n"}
{"id": "1440337", "url": "https://cs.wikipedia.org/wiki?curid=1440337", "title": "Dawn Richard", "text": "Dawn Richard\n\nDawn Angeliqué Richard, známá také jako D∆WN, (* 5. srpna 1983 New Orleans) je americká zpěvačka. Počínaje rokem 2005 působí v dívčí skupině Danity Kane. Spolu se zpěvačkou Kalennou Harper také tvořila duo Dirty Money, které nahrálo ve spolupráci se zpěvákem Seanem Combsem album \"Last Train to Paris\" (2010). Své první sólové album s názvem \"Been a While\" vydala roku 2005. Roku 2017 zpívala v písni „Cool Your Heart“ z alba \"Dirty Projectors\" stejnojmenné kapely (rovněž vystupovala ve videoklipu k písni). Je vegankou.\n\n"}
{"id": "1440339", "url": "https://cs.wikipedia.org/wiki?curid=1440339", "title": "Seznam německých názvů vodních toků v Krkonoších", "text": "Seznam německých názvů vodních toků v Krkonoších\n\nLomítka jsou užita v případě, kdy řeka/potok během toku měnil název.\n\n"}
{"id": "1440342", "url": "https://cs.wikipedia.org/wiki?curid=1440342", "title": "Roberto Eduardo Viola", "text": "Roberto Eduardo Viola\n\nRoberto Eduardo Viola Prevedini (13. října 1924 Buenos Aires – 30. září 1994 Buenos Aires) byl argentinský generál, politik a diktátor, který byl od 29. března do 11. prosince 1981 argentinským prezidentem. Ve funkci prezidenta byl vojenským diktátorem, podobně jako jeho předchůdci (éra junty). Svržen byl během vojenského převratu, vedeným velitelem armády generálporučíkem Leopoldem Galtierim, který jeho pozici prezidenta převzal. Jeho největším politickým činem v úřadě prezidenta bylo jmenování Lorenza Sigauta ministrem financí. Ten se rozhodl devalvovat argentinské peso. To bylo zřejmě hlavním motivem jeho svržení z funkce vůdce země. Po zhroucení vojenského režimu v roce 1983 byl zatčen a odsouzen za porušování lidských práv na 17 let do vězení. V roce 1990 byl omilostněn prezidentem Carlosem Menemem, společně se všemi dalšími členy junty.\n"}
{"id": "1440343", "url": "https://cs.wikipedia.org/wiki?curid=1440343", "title": "Juniper (album)", "text": "Juniper (album)\n\nJuniper je třetí studiové album velšské hudební skupiny Slowly Rolling Camera. Vydáno bylo v červenci 2018 společností Edition Records. Jedná se o první album, které kapela nahrála po odchodu zpěvačky Dionne Bennett, a jde tak o vůbec první instrumentální desku skupiny. Kromě členů kapely se na desce podílelo několik hostů a doprovodných hudebníků. Producenty alba byli členové skupiny.\n\nAutorem všech skladeb je Dave Stapleton.\n\n"}
{"id": "1440344", "url": "https://cs.wikipedia.org/wiki?curid=1440344", "title": "Japan Women's Open 2018", "text": "Japan Women's Open 2018\n\nJapan Women's Open 2018, oficiálním sponzorským názvem Hana-Cupid Japan Women's Open Championships 2018, byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem DecoTurf na Tenisovém stadionu regionálního parku. Událost probíhala mezi 10. až 16. zářím 2018 v japonské Hirošimě, kam se přestěhovala z Tokia, jako desátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třicátá čtvrtá žena světa Čang Šuaj z Číny, kterou v semifinále vyřadila 17letá americká kvalifikantka Amanda Anisimovová. Jako poslední přímá účastnice do dvouhry nastoupila čínská 132. hráčka žebříčku Ču Lin.\n\nTřetí singlový titul na okruhu WTA Tour vybojovala 32letá Tchajwanka Sie Su-wej, která ve finálových zápasech udržela neporazitelnost. Premiérovou společnou trofej ve čtyhře WTA získal japonsko-čínský pár Eri Hozumiová a Čang Šuaj.\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1440345", "url": "https://cs.wikipedia.org/wiki?curid=1440345", "title": "Kranas", "text": "Kranas\n\nKranas je český rodový název pro několik druhů kranasovitých ryb:\n"}
{"id": "1440347", "url": "https://cs.wikipedia.org/wiki?curid=1440347", "title": "St. Petersburg Open 2018 – mužská čtyřhra", "text": "St. Petersburg Open 2018 – mužská čtyřhra\n\nMužská čtyřhra St. Petersburg Open 2018 probíhala ve druhé polovině září 2018. Do deblové soutěže petrohradského tenisového turnaje hraného na tvrdém povrchu v hale nastoupilo šestnáct dvojic. \n\nVítězem se stal nenasazený pár Italů Matteo Berrettini a Fabio Fognini, který ve finále zdolal česko-nizozemské turnajové trojky obhajující titul Romana Jebavého s Matwém Middelkoopem po zvládnutých tiebreacích obou setů 7–6 a 7–6. Oba šampioni si do žebříčku ATP připsali 250 bodů a získali premiérovou společnou trofej. Berrettini vybojoval druhý deblový titul na okruhu ATP Tour a pro Fogniniho to bylo páté takové turnajové vítězství.\n\n"}
{"id": "1440348", "url": "https://cs.wikipedia.org/wiki?curid=1440348", "title": "Moselle Open 2018 – mužská čtyřhra", "text": "Moselle Open 2018 – mužská čtyřhra\n\nMužská čtyřhra Moselle Open 2018 probíhala ve druhé polovině září 2018. Do deblové soutěže metského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl francouzský pár Julien Benneteau a Édouard Roger-Vasselin, jehož členové nestartovali společně. Benneteau se rozhodl turnaje nezúčastnit. Spoluhráčem Rogera-Vasselina se stal Mahut.\n\nVítězem se stal nejvýše nasazený pár Francouzů Nicolas Mahut a Édouard Roger-Vasselin, který ve finále za 58 minut zdolal britskou, čtvrtou nasazenou bratrskou dvojici Kena a Neala Skupských po dvousetovém průběhu 6–1 a 7–5. Francouzi v utkání dominovali na servisu, když z 29 míčů na podání ztratili pouze jediný. Oba šampioni si do žebříčku ATP připsali 250 bodů a získali pátou společnou trofej. Mahut vybojoval dvacátý třetí deblový titul na okruhu ATP Tour a pro Rogera-Vasselina to bylo patnácté takové turnajové vítězství. Jako pár vyhráli Moselle Open podruhé v kariéře a každý z nich si připsal čtvrtý individuální metský triumf. Zároveň se stali devátou ryze francouzskou dvojicí, která turnaj ovládla.\n\n"}
{"id": "1440349", "url": "https://cs.wikipedia.org/wiki?curid=1440349", "title": "Bílý Beránek", "text": "Bílý Beránek\n\nBílý Beránek či Bílý beránek je označení více míst: \n"}
{"id": "1440352", "url": "https://cs.wikipedia.org/wiki?curid=1440352", "title": "Všechny cesty vedou do nebe", "text": "Všechny cesty vedou do nebe\n\nVšechny cesty vedou do nebe (v anglickém originále My Way or the Highway to Heaven) je 3. díl 30. řady amerického animovaného seriálu \"Simpsonovi\". V USA měl premiéru 14. října 2018. V Česku měl premiéru 18. února 2019 na Prima Cool.\n\nV nebi je téměř pusto a tak Bůh a Svatý Petr uvažují o tom, za jakých podmínek se duše dostanou do nebe. Podle sv. Petra jsou kritéria pro přijetí příliš přísná. Bůh s Petrem se podívají na Zemi na Nedovu Nedělní školu na téma Kdo půjde do nebe? \n\nNed s dětmi diskutuje o svém kníru a dozví se, že Ned pracoval jako podomní prodejce, který prodával trampolíny. Postupně se od svého kolegy dozvídá, že prodává nebezpečné trampolíny. Po 500 skocích přitáhne trampolína blesk, který do trampolíny udeří. Také se dozvídá, že malý Homer se chystá překonat rekord v 500 skocích na trampolíně. Ned zachrání Homera tím, že při pěti stém výskoku vyhodí Homera z trampolíny a obětuje se. Ježíš, ke kterému se dostane mu však sdělí, že pokud bude kázat jeho slova a uctívat ho, tak může opět žít. Ned souhlasí a sám se probere, ale zůstane mu ošklivá jizva pod nosem. A tak nosí knír, aby ji zakryl. \n\nPo Nedovi vypráví v Nedělní škole Marge příběh o své babičce, která byla ateistka. Margeina babička porazila Němce a Bůh usuzuje, že by si také zasloužila být v nebi. Nakonec promluví Lisa o budhistické cestě do nebe. \n\nLisin příběh vypráví o princezně Siddmartě. Rodiče Siddmarthu rozmazlovali a princezna dumala nad tím, proč není šťastná, když má vše, co si jen dokáže představit. Siddmartha si uvědomuje, že i chudé děti jsou šťastnější, než ona. Převlékla se za chudého chlapce a zjišťovala, jaký je život v chudobě. Siddmartha si sedla pod strom a čekala několik dní dokud nedojde k osvícení. \n\nPo vyprávění příběhu si Marge uvědomila, že je na Lisu hrdá, i když opustila křesťanství. \n\nNakonec Bůh povolil přistup do nebe všem dobrým duším po věky věků.\n\n"}
{"id": "1440355", "url": "https://cs.wikipedia.org/wiki?curid=1440355", "title": "Úžasné místo", "text": "Úžasné místo\n\nÚžasné místo (v anglickém originále Heartbreak Hotel) je 2. díl 30. řady amerického animovaného seriálu \"Simpsonovi\". V USA měl premiéru 7. října 2018.\n\nRodina Simpsonových sleduje televizní soutěž Úžasné místo (anglicky The Amazing Place). Bart navrhne, aby se Marge s Homerem přihlásili do 48. řady tohoto pořadu. Soutěž probíhá na tropickém ostrově a výhra pro vítěze je 1 milion dolarů. Marge řekne Bartovi a Líze, že už se hlásili do 46 řad, ale pokaždé je odmítli. Líza vytvoří video, které obsahuje všechny žádosti o účast v soutěži a přihlásí je na castingu. Když Marge otevře dopis a zjistí, že byli vybráni, přivítá ji moderátor Úžasného místa, Tag Tuckerbag. Hned v prvním úkolu, zvaném Pašerák, byli vyřazeni (tzv. vymušleni) a byli ubytováni v hotelu. Po následujících šest týdnů se nesmí potkat se svými dětmi, Lízou a Bartem, a nesmí nikomu prozradit, že byli vyřazeni. Zatímco si Homer pobyt v hotelu užívá, Marge se \"užírá\". Homer zazpívá Marge píseň o pozitivech hotelu. Po cvičení se Marge s Homerem podívají do místnosti, kde se vytváří jejich díl Úžasného místa. Dozví se, že Homer snědl čokoládu (pašeráka) a tím pádem prohráli první úkol a byli vymušleni. Následující večer byla Marge na Homera naštvaná. Následující den dostanou všichni vyřazení soutěžící možnost postoupit do finále, ale s jiným partnerem (tz., že Marge nemůže soutěžit ve finále s Homerem). Marge se rozhodne soutěžit s Nickem. Finálový úkol se jmenuje Mango Tango. Cílem je vytvořit 6 Mangorit (nápoje z manga). Marge s Nickem dorazili do cíle jako první, ale zapomněli na slané okraje u skleniček a tak vyhráli Shawn a Barry.\n\n"}
{"id": "1440356", "url": "https://cs.wikipedia.org/wiki?curid=1440356", "title": "Masters of the Multiverse", "text": "Masters of the Multiverse\n\n\n\n\n"}
{"id": "1440358", "url": "https://cs.wikipedia.org/wiki?curid=1440358", "title": "Chengdu Open 2018 – mužská čtyřhra", "text": "Chengdu Open 2018 – mužská čtyřhra\n\nMužská čtyřhra Chengdu Open 2018 probíhala ve druhé polovině září 2018. Do deblové soutěže čchengtuského tenisového turnaje hraného na tvrdém povrchu nastoupilo šestnáct dvojic. Obhájcem titulu byl izraelsko-pákistánský pár Jonatan Erlich a Ajsám Kúreší, jehož členové nestartovali společně. Erlich nastoupil s Jamesem Cerretanim, aby v úvodním kole podlehli Pellovi se Sousou. Spoluhráčem Kúrešího se stal Santiago González, s nímž skončil v semifinále na raketách Dodiga a Paviće.\n\nVítězem se stal nejvýše nasazený pár Chorvatů Ivan Dodig a Mate Pavić, který ve finále zdolal americko-indickou dvojici Austin Krajicek a Džívan Nedunčežijan po dvousetovém průběhu 6–2 a 6–4. Oba šampioni si do žebříčku ATP připsali 250 bodů a získali druhou společnou trofej po triumfu na German Open 2017. Celková kariérní bilance zápasů vítězného páru po turnaji činila 17–6. Dvacátý čtvrtý hráč deblového žebříčku Dodig vybojoval jedenáctý deblový titul na okruhu ATP Tour a pro světovou čtyřku Paviće to bylo třinácté takové turnajové vítězství.\n\n"}
{"id": "1440360", "url": "https://cs.wikipedia.org/wiki?curid=1440360", "title": "Zlatko Mateša", "text": "Zlatko Mateša\n\nZlatko Mateša (* 17. června 1949 Záhřeb) je chorvatský politik. V letech 1995-2000 byl premiérem Chorvatska, jakožto reprezentant konzervativního Chorvatského demokratického společenství. Jeho vláda mj. zavedla v Chorvatsku daň z přidané hodnoty. Od roku 2002 je předsedou Chorvatského olympijského výboru. \n\nVystudoval práva na Záhřebské univerzitě (1974). Od roku 1978 pracoval v naftové společnosti INA, kde dosáhl až na funkci náměstka ředitele. Roku 1990 vstoupil do politiky. V roce 1995 byl jmenován ministrem hospodářství (\"Ministarstvo gospodarstva, podruzeništva i obrta\"). Po té co se stal premiérem, tak na funkci ministra hospodářství rezignoval. Premiérem byl čtyři roky a dva měsíce.\n"}
{"id": "1440362", "url": "https://cs.wikipedia.org/wiki?curid=1440362", "title": "ATP Shenzhen Open 2018 – mužská čtyřhra", "text": "ATP Shenzhen Open 2018 – mužská čtyřhra\n\nMužská čtyřhra ATP Shenzhen Open 2018 probíhala ve druhé polovině září 2018. Do deblové soutěže šenčenského tenisového turnaje hraného na tvrdém povrchu nastoupilo patnáct dvojic s volným losem pro první nasazenou dvojici. Obhájcem titulu byl pár Alexander Peya a Rajeev Ram, jehož členové nestartovali společně. Peya se rozhodl turnaje nezúčastnit. Spoluhráčem Rama se stal Lindstedt.\n\nVítězem se stal nejvýše nasazený japonsko-britský pár Ben McLachlan a Joe Salisbury, který ve finále za 1.48 hodin zdolal švédsko-americké turnajové čtyřky Roberta Lindstedta a Rajeeva Rama po zvládnutých tiebreacích obou setů 7–6 a 7–6. Oba šampioni si do žebříčku ATP připsali 250 bodů a získali premiérovou společnou trofej. McLachlan vybojoval druhý deblový titul na okruhu ATP Tour a pro Salisburyho to bylo první takové turnajové vítězství.\n\n"}
{"id": "1440363", "url": "https://cs.wikipedia.org/wiki?curid=1440363", "title": "ΦNIX", "text": "ΦNIX\n\nΦNIX je elektrický celokompozitní dolnoplošný dvousedadlový lehký sportovní letoun vyvíjený a vyráběný konsorciem firem s názvem Pure flight solution v Česku. Pohon tohoto letadla je čistě elektrický.\n\nVývoj elektrické verze letadla začal v září 2017. Konstrukce letadla vychází z benzínové verze letadla Phoenix a z prvního elektrického dvousedadlového letadla Electra (první let 2011). ΦNIX je navržený dle nových pravidel EASA, tudíž splňuje limit 600 kg vzletové hmotnosti. Letadlo je dolnoplošník se sedadly vedle sebe a konstrukce podvozku je se zadním (ocasním) kolem. Na letadle lze vyměnit konce křídla a tím změnit rozpětí (11 m - 15 m). Kokpit má moderní digitální avioniku a kožené sedačky. Bezpečnost při letu zajišťuje balistický padák. Letadlo je celokompozitní konstrukce s použitím uhlíkových vláken (karbon, kompozit). Letadlo má díky unikátnímu designu výborné letové vlastnosti a dobrou klouzavost až 1:32.\n\nDo letadla jsou instalovány Li-Ion baterie s celkovou kapacitou 35 kWh. Baterie jsou v letadle umístěny v křídle a pod přední kapotáží letadla místo motoru. ΦNIX bude dodáván se standardní on board nabíječkou Jan (lze zapojit do standardní sítě 230V). Dále budou vyráběny a prodávány nabíječky Andre pro rychlé nabíjení (lze zapojit do sítě 3x400/230V) a také supercharger Nikola který bude schopen nabít letadlo ΦNIX za 20 minut do 85% kapacity baterie. Nabíječkou Nikola lze nabíjet také elektrické automobily s nabíjecím konektorem normalizovaným dle CHAdeMO nebo CCS2.\n\nΦ – je řecké písmeno „fí“. Název vychází z původní benzínové verze Phoenix a zároveň z fyzikální veličiny elektrického potenciálu.\n\n"}
{"id": "1440364", "url": "https://cs.wikipedia.org/wiki?curid=1440364", "title": "The Prophet Speaks", "text": "The Prophet Speaks\n\nThe Prophet Speaks je čtyřicáté sólové studiové album severoirského zpěváka Vana Morrisona. Vydáno bylo dne 7. prosinec roku 2018, kdy jej uvedla společnost Caroline International. Kromě šesti autorských písní obsahuje osm coververzí, například od Willieho Dixona či Johna Lee Hookera. Stejně jako na albu \"You're Driving Me Crazy\" (2018) se na desce podílel varhaník Joey DeFrancesco.\n\n"}
{"id": "1440365", "url": "https://cs.wikipedia.org/wiki?curid=1440365", "title": "Justo José de Urquiza", "text": "Justo José de Urquiza\n\nJusto José de Urquiza y García (18. říjen 1801 Talar de Arroyo Largo – 11. duben 1870 Entre Ríos) byl argentinský voják a politik. S menšími přestávkami působil od ledna 1842 do dubna 1870 jako guvernér argentinské Provincie Entre Ríos. V únoru 1852 porazil v bitvě guvernéra Provincie Buenos Aires Juana Manuela de Rosas, který byl v té době de facto nejvyšším představitelem Argentinské konfederace, protože byl guvernérem nejvýznamnější provincie v zemi . V dubnu 1852 převzal formálně toto postavení právě Urquiza přesto, že nebyl v té době guvernérem Buenos Aires. Dne 31. května 1852 se stal prvním prozatímním direktorem Argentinské konfederace, což byla nová nejvyšší funkce v zemi. Dne 5. března 1854 se stal prvním prezidentem Argentinské konfederace. Nejvyšším představitelem země byl tedy od 3. února 1852 (formálně od 6. dubna 1852) do 4. března 1860.\n\nPocházel z rodiny španělského osadníka a španělsko-portugalské matky. Rodina se usadila v Provincii Entre Ríos, kde se začala věnovat zemědělství a místní politice. Poté, co v roce 1810 v Buenos Aires proběhla tzv. Květnová revoluce, odešla celá rodina na území Banda Oriental (současná Uruguay), kde se připojila k stoupencům španělské monarchie. Už o dva roky se však vrátili a Justa Josého poslali studovat do Buenos Aires. V roce 1819 se vrátil do Entre Ríos a v obci u města Concepción del Uruguay se začal věnovat zemědělství a obchodu, přičemž se postupně stal v těchto oblastech velmi úspěšný. V té době se jeho bratr Cipriano de Urquiza začal angažovat v provinční politice. V dalším období se do politiky zapojil i Justo José, v roce 1826 byl zvolen do provinčního kongresu jako poslanec za Concepción del Uruguay. Stál v čele opozice, která v roce 1826 odmítla za Provincii Entre Ríos navrhovanou ústavu. O dva roky později se stal vojenským a civilním velitelem v Concepción del Uruguay. V dalších letech se zúčastnil několika vojenských tažení.\n\nV roce 1835 se stal guvernér Provincie Buenos Aires Juan Manuel de Rosas faktickým diktátorem celé Argentiny. Rosas prosazoval zájmy Buenos Aires na úkor ostatních částí Argentiny, což vyvolávalo mimo Buenos Aires velkou nespokojenost. V té době už Urquiza velel velkému území v Entre Ríos a současně získal velký majetek. Jeho provincie se stala brzy centrem bojů, kdy byla ohrožována hlavně občanskou válkou v sousedním Banda Oriental. Proti Rosasovi se v roce 1839 vzbouřila Provincie Corrientes, ale v bitvě v březnu 1839 byla Rosasem poražena, přičemž Entre Ríos a Urquiza Rosase podpořili. Vítězná strana po bitvě povraždila stovky zajatců, z tohoto masakru byl obviňován právě Urquiza. Následně bojoval Urquiza i na území Banda Oriental, kde také zaznamenal úspěchy. Jeho nepřítomnosti ale využil argentinský exulant Juan Lavalle, který napadl Entre Ríos a přesunul se až do Corrientes, kde začal tvořit novou armádu. Již v roce 1840 Lavalle se svou novou armádou znovu napadl Entre Ríos a následně zamířil směrem na Buenos Aires, kde však byl poražen a při ústupu na sever následně i zabit. Na konci roku 1841 byl Urquiza zvolen guvernérem Provincie Entre Ríos. Funkce se ujal 1. ledna 1842 a s přestávkami v ní setrval až do roku 1870. \n\nJiž brzy ale musel čelit invazi generála Josého María Paza, který obsadil hlavní město Entre Ríos a Urquiza musel ujít pryč. Na útěku začal organizovat nové vojsko, nemohl však hned zaútočit na svou domovskou provincii, ale bojoval v sousedních a v Banda Oriental. I během těchto vojenských kampaní nechal popravit stovky zajatců. Stále se však musel vyhýbat přímému střetu se zkušeným generálem Pazem, který ho plánoval vlákat do pasti a porazit, čemuž se však Urquiza vyhnul. Díky tomu následně uzavřel spojenectví s Provincií Corrientes právě proti Pazovi, který musel ustoupit. Proti mírové smlouvě mezi Entre Ríos a Corrientes se ale postavil Rosas a Urquiza tak musel znovu tuto provincii napadnout. V listopadu 1847 porazil vojsko Corrientes a znovu nechal povraždit stovky zajatců.\n\nJeho vláda nad Entre Ríos byla velmi podobná vládě Rosase v Buenos Aires. Také Urquiza vládl autoritativně a podporoval chovatele dobytka na úkor ostatních. Na druhé straně nechal budovat školy, knihovny, noviny, cesty, přístavy, modernizoval Entre Ríos a nechal vytvořit bezpečnostní složky, které však postupovaly velmi tvrdě a za nejmenší provinění hrozila poprava. Urquiza také prosazoval přísnou rozpočtovou politiku, dokázal snížit výdaje na veřejnou správu, aniž ji paralyzoval. Každý měsíc nechal zveřejňovat výdaje a příjmy provincie. Paradoxně se tak Entre Ríos stalo poměrně svobodnou a moderní provincií a federalisté z regionů začali považovat Urquiza za jediného, který by mohl svrhnout Rosase.\n\nRosas však chtěl kontrolovat a ovládat celý místní obchod a zablokoval hlavní řeky, což vadilo nejen Francouzům, ale i Britům, kteří společně zahájili blokádu přístavu Buenos Aires. Blokáda však po nějakém čase neúspěšně skončila, když Britové raději odpluli pryč. V roce 1848 Rosas uzavřel řeky znovu. Tentokrát však tato situace překážela i Brazílii, pro kterou bylo říční spojení velmi důležité. Poškozená se cítila i Urquizova Provincie Entre Ríos. Urquiza vyzval Rosase, aby řeky znovu otevřel a aby bylo umožněno farmářům z jeho provincie obchodovat s jinými státy. S tím však Rosas nesouhlasil. Urquiza chtěl zabránit znovuzvolení Rosase, což ten však odmítl akceptovat. Urquiza proto se svou armádou zaútočil na Rosasovo vojsko, které již dlouho obléhalo Montevideo a město konečně osvobodil. Následně vytáhl přímo proti Buenos Aires. Zde Rosas překvapivě rychle ztrácel podporu. Urquiza tak |3. února 1852 porazil Rosase v bitvě u Caseros. V Buenos Aires následně Urquizovi vojáci povraždili stovky Rosasových stoupenců. Rosas následně odešel do britského exilu, kde dožil.\n\nUž za krátký čas převzal Urquiza vládu nad Argentinou i formálně, když si vytvořil funkci přechodného ředitele Argentinské konfederace. Proti Urquizem navrhované ústavě se ale postavili zástupci Buenos Aires. V roce 1852 svrhli vůdcové Buenos Aires guvernéra Vicenteho Lópeze y Planes, který byl dosazen Urquizou, stejně se jim podařilo odrazit vojenskou výpravu Urquizy směřující do města na začátku roku 1853. Současně Buenos Aires oficiálně odmítlo Smlouvu ze San Nicolás a jeho zástupci opustili ústavodárné shromáždění. Stejně i ústava z 1. května 1853 nebyla ze strany Buenos Aires přijata. V roce 1854 se Urquiza stal prezidentem argentinské konfederace, s novým hlavním městem Concepción del Uruguay v Provincii Entre Ríos, resp. později ve městě Paraná. Buenos Aires přerušilo všechny styky se státem vedeným Urquizou a vyhlásilo samostatnost jako Stát Buenos Aires. Reálně se však jako samostatný stát chovalo už po svržení Urquizova guvernéra. Odpor Buenos Aires vedi José María Piran, Valentín Alsina a Bartolomé Mitre. Buenos Aires ale stále bohatlo, zatímco provincie tak jako před tím bez hlavního města, stále více chudly. Urquiza nedokázal přilákat zahraniční obchodníky do vnitrozemských míst konfederace, neboť ti zůstávali v Buenos Aires. Konfederace se dostala do obrovských finančních problémů, bankovní systém přestal prakticky existovat a Urquiza nedokázal získat žádnou zahraniční půjčku. Rozhodl se proto tuto katastrofální situaci vyřešit silou a na podzim 1859 podnikl vojenské tažení proti Buenos Aires. Dne 23. října 1859 v bitvě u Cepede porazil vojsko Buenos Aires a přinutil Buenos Aires platit pravidelné poplatky konfederaci. Urquiza sice měl sílu na obsazení Buenos Aires, ale nedokázal by ho udržet dlouhodobě.\n\nV roce 1860 se do čela Buenos Aires dostal Bartolomé Mitre a od počátku začal hlásat myšlenky sjednocení Argentiny, ale postavené na jiném principu, než chtěl Urquiza. Mitre chtěl zajistit vedoucí postavení Buenos Aires a kolem něj by postupně shromáždil zbývající provincie. Mitre organizoval v konfederaci různé menší nepokoje a vzpoury. Urquiza tak odevzdal funkci prezidenta Santiagovi Derquiovi. Znovu vytáhl do války v roce 1861, ale v bitvě u města Pavona ho tentokrát Mitre porazil. Urquiza se z bojiště stáhl a rezignoval. Následně Mitre se svou armádou začal postupovat na město Santa Fe, kde se však nesetkal s žádným odporem. Buenos Aires si vynutilo mnoho ústupků v ústavě z roku 1853. Z nich nejvýznamnější bylo zrušení vnitřních cel a podpora imigrace z Evropy. Následně rezignovali všichni federalističtí guvernéři. To znamenalo, že Argentinská konfederace byla dne 12. prosince 1861 nahrazena Argentinskou republikou s hlavním městem Buenos Aires. V roce 1862 byl Mitre zvolen prezidentem republiky. Po porážce se Urquiza vrátil do Entre Ríos, kde vykonával funkci guvernéra s přestávkou až do dubna 1870, kdy byl na něj spáchán úspěšný atentát.\n"}
{"id": "1440366", "url": "https://cs.wikipedia.org/wiki?curid=1440366", "title": "Ryan Eggold", "text": "Ryan Eggold\n\nRyan James Eggold (* 10. srpna 1984, Lakewood, Kalifornie, USA) je americký herec. Proslavil se rolí Matthewse v seriálu stanice The CW \"\" a rolí Toma Keena v seriálu stanice NBC \"Černá listina.\" Od roku 2018 hraje hlavní roli v seriálu \"New Amsterdam\".\n\nEggold se narodil v Lakewoodu v Kalifornii. Je synem Karen (rozené Benik) a Jamese Fredericka Eggolda. V roce 2002 odmaturoval na katolické střední škole v Santa Margarita. Poté nastoupil na Univerzitu Jižní Kalifornie, kterou opustil v roce 2006.\n\nV roce 2006 se poprvé objevil na televizních obrazovkách v hostující roli v seriálu \"Related\". Na filmovém plátně se poprvé objevil ve stejném roce v krátkometrážním filmu \"Con: The Corruption of Helm.\" Mimo herectví se také věnuje skládání hudby, hraní na kytaru a piáno a zpěvu v kapele Eleanor Avenue.\n\nVedlejší role si zahrál v seriálech \"Mladí a neklidní, Vincentův svět, Out of Jimmy's Head, Bratři a sestry\" nebo \"Veronica Mars\".\n\nV roce 2006 se poprvé objevil na divadelních prknech divadla Ahmanson v produkci hry \"Dead End.\" Od té doby si také zahrál v produkci hry \"Leipzig\", \"Marat/Sade\" a ve hře \"Amy and Elliot\", pro kterou napsal scénář, zrežíroval ji a sám si v ní zahrál po boku Alexandry Breckenridge divadle Stella Adler Theatre.\n\nV roce 2008 začal hrát učitele angličtiny Ryana Matthewse v seriálu stanice The CW \".\" V roce 2012 si zahrál po boku Mischy Barton ve filmu \"Into the Dark\". Od podzimu 2013 hrál roli Toma Keena v seriálu stanice NBC \"Černá listina\". V lednu 2015 si zahrál v limitovaném seriálu stanice History Channel \"Sons of Liberty.\" Od roku 2018 hraje hlavní roli v seriálu stanice NBC \"New Amsterdam\".\n"}
{"id": "1440369", "url": "https://cs.wikipedia.org/wiki?curid=1440369", "title": "Vinár", "text": "Vinár\n\nVinár je malá vesnička v Maďarsku v župě Veszprém, spadající pod okres Pápa. Nachází se asi 17 km severovýchodně od Celldömölku, stejnou vzdálenost severozápadně od Pápy, 31 km severovýchodně od Jánosházy a 34 km severovýchodně od Sárváru. V roce 2015 zde žilo 233 obyvatel, z nichž naprostou většinu (99,1 %) tvoří Maďaři.\n\nKromě hlavní části k Vináru patří i malá část Arpádtelep.\n\nVinár leží na silnici 8411. Je přímo silničně spojen s obcemi Adorjánháza, Külsővat, Marcalgergelyi, Mersevát, Nemesszalók a Szergény. Poblíže Vináru protéká řeka Marcal, do které se zde vlévá potok Hajagos.\n\nVe Vináru se nachází katolický kostel Sarlós Boldogasszony-templom a malý hřbitov.\n"}
{"id": "1440376", "url": "https://cs.wikipedia.org/wiki?curid=1440376", "title": "Nepohádky", "text": "Nepohádky\n\nNepohádky (v anglickém originále Tell Me a Story) je americký psychologický webový televizní seriál, který měl premiéru dne 31. října 2018 na streamovací službě CBS All Access. Seriál je inspirovaný mexickým televizním seriálem Marcose Osoria Vidala \"Érase una vez\". Tvůrcem americké verze je Kevin Williamson a hlavní role hrají James Wolk, Billy Magnussen, Dania Ramirez, Danielle Campbell, Dorian Crossmond Missick, Sam Jaeger, Davi Santos, Michael Raymond-James, Zabryna Guevara, Paul Wesley a Kim Cattrall.\n\nDne 17. prosince 2018 byla stanicí CBS objednána druhá řada, která měla premiéru dne 5. prosince 2019. V Česku je seriál vysílán stanicí HBO.\n\nPříběh seriálu přetváří celosvětově nejoblíbenější pohádky na temné a psychologické příběhy. První řada se odehrává v současném New Yorku a převypravuje klasické pohádky o \"Třech malých prasátkách\", \"Červené kalkulce\" a \"Jeníčkovi a Mařence\" do epického a podvratného příběhu lásky, chamtivosti, ztráty, pomsty a vraždy. Druhá řada se odehrává v Nashvillu a převypravuje pohádky \"Kráska a zvíře\", \"Šípková Růženka\" a \"Popelka\".\n\n\n\n\nDne 30. listopadu 2017 bylo oznámeno, že CBS All Access objednalo nový seriál \"Tell Me a Story\", inspirovaný mexickým seriálem Marcose Osoria Vidala \"Érase una vez\". Tvůrcem americké verze je Kevin Williamson. Seriál produkují Williamson, který je také scenáristou seriálu, Aaron Kaplan a Dana Honor. Produkční společností je firma Kapital Entertainment. 9. května 2018 bylo oznámeno, že výkonnou producentkou a režisérkou prvních dvou dílů bude Liz Friedlander. Dne 5. srpna 2018 bylo během Television Critics Association oznámeno, že premiéra seriálu se uskuteční 31. října 2018.\n\nDne 17. prosince 2018 byla stanicí CBS objednána druhá řada. Její premiéra se uskutečnila dne 5. prosince 2019.\n\nV květnu 2018 bylo oznámeno, že do hlavních rolí seriálu byli obsazeni Billy Magnussen a Kim Cattrall. V červnu 2018 se k hlavnímu obsazení přidali také Danielle Campbell, Paul Wesley, James Wolk, Dania Ramirez a Sam Jaeger. V červenci 2018 bylo ohlášeno, že si Davi Santos, Zabryna Guevara a Dorian Missick zahrají hlavní role. V srpnu 2018 bylo oznámeno, že herci Michael Raymond-James, Kurt Yaeger, Rarmian Newton a Paulina Singer budou tvořit část vedlejšího obsazení.\n\nHlavní natáčení první řady začalo 28. června 2018 v New Yorku a skončilo na začátku listopadu 2018. Druhá řada seriálu se natáčela od 1. července 2019 do 18. prosince 2019.\n\n"}
{"id": "1440378", "url": "https://cs.wikipedia.org/wiki?curid=1440378", "title": "Fausta", "text": "Fausta\n\nFausta (\"Flavia Maxima Fausta;\" 289 – 326) byla římská císařovna a dcera římského císaře Maximiana. K uzavření aliance mezi vládci Tetrarchie, ji Maximianus v roce 307 provdal za císaře Konstantina, který kvůli ní odstrčil svou manželku Minervu. Konstantin a Fausta byli zasnouben od roku 293.\n\nJako sestra císaře Maxentia se Fausta podílela na pádu svého otce. V roce 310 zemřel Maximianus na následek vražedného spiknutí proti Konstantinovi. Maximianus se rozhodl do spiknutí zasvětit i dceru Faustu, která však svého manžela varovala a vražda se neuskutečnila. V červenci 310 byl Maximianus zavražděn.\n\nKonstantin si Fausty velice vážil, což dokazuje také to, že ji v roce 324 prohlásil Augustou; předtím držela jen titul Nobilissima Femina. Nicméně, Fausta byla Konstantinem v roce 326 zabita, a to po popravě Crispa, jeho nejstaršího syna s Minervou. Tato dvě úmrtí byla různými způsoby propojena; jednou teorií je, že Fausta na Crispa žárlila, druhou, že se s ním dopustila cizoložství. Podle latinského \"Epitome de Caesaribus\" byla Fausta zabita hozením do vroucí vody.\n\nFaustnini synové se stali římskými císařiː Konstantin II. vládl v letech 337 – 340, Constantius II. v letech 337 – 361 a Constans 337 – 350. Porodila také tři dcery Constantinu, Helenu a Faustu. Constantina se provdala za své bratrance, poprvé za Hannibaliana a podruhé za Constanta Galla; Helena se stala manželkou císaře Juliana.\n"}
{"id": "1440390", "url": "https://cs.wikipedia.org/wiki?curid=1440390", "title": "Wikimedia Foundation vs. NSA", "text": "Wikimedia Foundation vs. NSA\n\nWikimedia Foundation vs. National Security Agency je právní spor zahájený neziskovou organizací American Civil Liberties Union jménem Wikimedia Foundation a několika dalších organizací proti Národní bezpečností agentuře týkající se masového sledování uživatelů Wikipedie prováděného NSA. V tomto právním sporu Wikimedia Foundation tvrdí, že systém NSA zvaný „Upstream“ porušuje první dodatek Ústavy Spojených států amerických, který chrání svobodu projevu a čtvrtý dodatek Ústavy Spojených států amerických, který porušuje neodůvodněné prohlídky a konfiskace. \n\nŽaloba byla podána k soudu United States District Court for the District of Maryland, jelikož NSA sídlí ve Fort Meade v Marylandu. Žaloba byla v říjnu 2015 odmítnuta soudcem T. S. Ellisem III. Proti tomuto rozhodnutí se Wikimedia Foundation o čtyři měsíce později odvolala. Odvolací soud rozhodl, že odmítnutí bylo opodstatněné pro všechny žalobce s výjimkou Wikimedia Foundation, jejíž tvrzení byla dostatečně věrohodná, aby o nich mohlo proběhnout soudní stání. Věc byla vrácena nižšímu soudu. \n\nPůvodními žalobci byli kromě Wikimedia Foundation: National Association of Criminal Defense Lawyers, Human Rights Watch, Amnesty International USA, PEN American Center, Global Fund for Women, \"The Nation\" magazine, the Rutherford Institute a Washington Office on Latin America.\n\nSystém Upstream byl poprvé vyzrazen v květnu 2013 Edwardem Snowdenem, bývalým pracovníkem NSA. Ve světle těchto úniků, zejména vpravo zobrazeného snímku, který explicitně zmiňoval Wikipedii jako cíl sledování Wikimedia Foundation uskutečnila právní kroky proti NSA, jelikož v tom spatřovala porušování prvního a čtvrtého dodatku Ústavy. \n\nDne 6. srpna 2015 navrhli žalovaní odmítnutí žaloby, jelikož žalobci věrohodně neprokázali, že byli sbíráním dat systémem Upstream poškození a tedy chyběla žalobní legitimace. \n\nDne 23. října 2015 soud žalobu z tohoto důvodu zamítl. Soudce T. S. Eliss III. uvedl, že žalobci věrohodně neprokázali, že je skutečně systém Upstream sleduje, čímž zopakoval rozhodnutí z roku 2013 ve věci Clapper v. Amnesty International US. Wikimedia Foundation řekla, že se pravděpodobně odvolá a že jejich žaloba má význam a tedy otázku, zda Upstream sleduje Wikimedii Foundation nebo její uživatele, není nutné posuzovat. Electronic Frontier Foundation prohlásila, že je zvláštní odmítnout žalobu týkající se tajného programu z důvodu nedostatku důkazů a vyzval federální soudy, aby vyřídil zásadní ústavní problémy programu Upstream. Žalobci se odvolali k odvolacímu soudu dne 17. února 2016. \n\nDne 23. května 2017 odvolací soud zrušil rozhodnutí nižšího soudu a judikoval, že tvrzení Wikimedia Foundation jsou dostatečně věrohodná, aby se uskutečnilo soudní stání a také, že fakt, že sbírání soukromých dat NSA mohlo způsobit škodu, není spekulativní. Odvolací soud nařídil nižšímu soudu pokračovat v soudním procesu. Odvolací soud potvrdil zamítnutí ve věci dalších žalobců (vyjma Wikimedia Foundation). \n"}
{"id": "1440391", "url": "https://cs.wikipedia.org/wiki?curid=1440391", "title": "Krokodýlí řeka (rozcestník)", "text": "Krokodýlí řeka (rozcestník)\n\nKrokodýlí řeka může být:\n"}
{"id": "1440400", "url": "https://cs.wikipedia.org/wiki?curid=1440400", "title": "Bakonyszentiván", "text": "Bakonyszentiván\n\nBakonyszentiván () je malá vesnička v Maďarsku v župě Veszprém, spadající pod okres Pápa. Nachází se asi 17 km severovýchodně od Pápy, 18 km jihovýchodně od Tétu a 28 km jihozápadně od Pannonhalmy.\n\nKromě hlavní části zahrnuje Bakonyszentiván i malá část Hangyálostanya.\n\nBakonyszentiván leží na silnici 83119. Je přímo silničně spojen s obcemi Bakonyság, Csót, Lovászpatona a Pápateszér. Bakonyszentivánem protéká potok Csángota, který je přítokem řeky Marcal. Také zde protéká potok Szakács, který je přítokem potoka Sokorói-Bakony. Ten se taktéž vlévá do řeky Marcal.\n\nV Bakonyszentivánu se nachází katolický kostel Keresztelő Szent János-templom. Je zde též hřbitov, hřiště a bufet.\n"}
{"id": "1440404", "url": "https://cs.wikipedia.org/wiki?curid=1440404", "title": "Háje (Stodůlky)", "text": "Háje (Stodůlky)\n\nHáje či Stodůlecké Háje jsou čtvrť v severní části Stodůlek, od roku 1974 patřících k hlavnímu městu Praze. Jde o kolonii rodinných domků, která vyrostla na přelomu 19. a 20. století na severním okraji stodůleckého katastru podél Plzeňské ulice, na jejíž druhé straně je katastr Řep, asi 1,5 km severně od historického jádra Stodůlek. Před připojením Stodůlek k Praze byly Háje na uličních tabulích uváděny jako čtvrť obce Stodůlky. Před vznikem kolonie byly v oblasti jen tři solitérní stavby: hostinec Bílý Beránek z roku 1740, kaple Nalezení svatého Kříže z roku 1742 a dvůr Háje, jehož vznik je datován do počátku 19 století. Čtvrť Háje lze zhruba ztotožnit s dnešní základní sídelní jednotkou Dvůr Háje. Je zde evidováno 359 číslovaných budov, z toho 350 s čísly popisnými, z toho 326 bytových, 3 budovy pro krátkodobé ubytování a 6 objektů individuální rekreace. Výměra je udávána 0,6 km². Počet obyvatel dle sčítání v roce 2001 byl 598, v roce 2011 již 1 018 (trvalý), resp. 1 148 (obvyklý), počet evidovaných obyvatel je 1 046. \n\nSamotnou kolonii v pásu mezi Plzeňskou ulicí a železniční tratí tvoří ulice Hlušičkova (původně Josefa Hlušičky), Pod viaduktem (původně Pod tratí), Ke Konstruktivě (původně Ke dvoru), Ke Koh-i-nooru (původně Dělnická), U mydlárny (původně Příčná) a 5. máje (původně 5. května). Na západě kolonie začíná u křižovatky a bývalého hostince Bílý Beránek (ten se již k Hájům nepočítá), na východě je vymezena areálem motolského krematoria. \n\nJižně od železniční trati se nachází kaple Nalezení svatého Kříže, zahrádkářská kolonie zřízená v roce 1976 a dvůr Háje. Lesík u dvora Háje je chráněn jako přírodní památka U Hájů. Statisticky je k základní sídelní jednotce Dvůr Háje přičleněna i vilková zástavba nacházející se východně od přírodní památky U Hájů, jižně od železniční tratě a severně od ulice K Hájům (původně Polní), v oblasti ulic V borovičkách (původně Ve višňovce), Za Mototechnou (původně Nad tratí, východní větev původně V borovičkách), Ke studánce (původně U studánky), Okruhová (v letech 1961–1974 Okružní), Příčka (pojmenovaná roku 1998), Ke Golfu (pojmenovaná roku 2002), Ke Kalvárii (pojmenovaná roku 2002 podle starého pomístního názvu). \n\nUlice zde byly poprvé pojmenovány v roce 1961, po připojení k Praze v roce 1974 byly téměř všechny přejmenovány kvůli duplicitám s názvy ulic v jiných částech Prahy. \n\nOd hlavní zástavby Stodůlek jsou Háje odděleny stodůleckou průmyslovou zónou a Rozvadovskou spojkou.\n\nKolonie je převážně obytná, nejsou zde prakticky žádné obchody, školy či služby. Kolonií prochází železniční trať 122, ale nemá zde zastávku – kolonie se nachází uprostřed mezi zastávkou Praha-Stodůlky a nádražím Praha-Zličín. Dolní část Hájů je obsloužena tramvajovou a autobusovou dopravou v zastávce Hlušičkova na Plzeňské ulici a autobusovou dopravou u křižovatky Bílý Beránek. U horní části Hájů projíždí midibusová linka 168 kolem Vidoule, v docházkové vzdálenosti přes půl kilometru jsou i zastávky v Bavorské ulici a Bucharově ulici (zastávka Šafránkova). \n\nV secesní vile na adrese Plzeňská 142/237 byla v roce 1979 otevřena restaurace U Lípy, jako jedna z prvních postsocialistických soukromých restaurací v Praze a odpovídala ideální představě, jak by měla soukromá restaurace vypadat, jako rodinný restaurant s osobním přístupem majitele. V roce 2007 byla oceněna průvodcem Grand-restaurant.\n\nPo připojení Stodůlek k Praze byla v roce 1976 na území Hájů založena a v následujících letech budována zahrádková osada. \n\n29. února 2008 bylo zaregistrováno Občanské sdružení Stodůlky-Háje, které má svůj vlastní web. Předsedou a zmocněným jednatelem je Libor Jirků. Spolek je spolu se sedmi dalšími lokálními spolky z Prahy 13 členem Spolku občanských sdružení Jihozápadního Města.\n\n"}
{"id": "1440407", "url": "https://cs.wikipedia.org/wiki?curid=1440407", "title": "Strašnice (druhá tvrz)", "text": "Strašnice (druhá tvrz)\n\nDruhá strašnická tvrz \"(Štukovská)\" je zaniklé panské sídlo v Praze 10. Její lokace není známá.\n\nVes Strašnice je v písemných pramenech poprvé zmíněna roku 1185 a poté roku 1222. Část vsi byla v majetku Vyšehradské kapituly, část pak rozdělena do několika svobodných dvorů: jeden dvůr se nazýval Trčkovský, jiný držel roku 1387 Jindřich Náz Pražan, další dvůr s tvrzí měl roku 1400 v majetku Pešek, o sedm let později měšťan Jindřich Eling z Vechty a později Hlas z Kamenice.\n\nAsi od roku 1383 držel jeden ze zdejších dvorů Bartoloměj Štuk, jehož potomci se psali \"„ze Strašnic“\". Při tomto dvoře bývala tvrz. Roku 1419 na ní seděl Mikuláš, který roku 1437 převzal některé dvory Hlasovské.\n\nKoncem 15. století byly všechny zdejší dvory sloučeny. V letech 1483-1497 se Jan z Buštěvsi nazývá \"„pravým a spravedlivým dědicem zboží Strašnického“\". Brzy poté vše koupilo Nové Město pražské. Novoměstští zkoušeli roku 1516 nové velké dělo zvané Kartoun a ve Strašnicích jím stříleli ke zdejší pusté tvrzi; Elingovská tvrz v majetku Nového města pražského zůstala a byla později přestavěna.\n\nPo spojení měst Pražských se Strašnice dostaly do správy Libeňského panství.\n\n\n"}
{"id": "1440410", "url": "https://cs.wikipedia.org/wiki?curid=1440410", "title": "Annapurna III", "text": "Annapurna III\n\nAnnapurna III je hora v Nepálu v pohoří Himálaj vysoká 7 555 m n. m. Annapurna III je 42.nejvyšší hora na světě.\n\nAnnapurna III je třetí nejvyšší hora v masivu Annapurna. Vrchol leží uprostřed masivu - na jeho západní straně je hlavní vrchol Annaprna I (8091 m), v blízkosti severozápadním směrem je Gangapurna (7455 m) a směrem na jih je 6997 m vysoká Mačapučare. Východním směrem pokračují vrcholy Annapurna IV a Annapurna II.\n\nPrvní výstup na vrchol Annapurny III se podařil indické armádní expedici, kterou vedl Capt. Mohan Singh Kohli. Výstup provedli severovýchodní stěnu a 6. května 1961 stanuli na vrcholu Mohan Singh Kohli, Sonam Gyatso a Sonam Girmi.\n"}
{"id": "1440411", "url": "https://cs.wikipedia.org/wiki?curid=1440411", "title": "Northward (album)", "text": "Northward (album)\n\n"}
{"id": "1440418", "url": "https://cs.wikipedia.org/wiki?curid=1440418", "title": "Soumrak Titánů", "text": "Soumrak Titánů\n\nSoumrak Titánů je šesté řadové album kapely Titanic. Album bylo nahráno ve studiu Shaark (studio) – bzenecké. Skladby Kam se schovám, Eso Herz a Netradiční hodokvas jsou z roku 1986, skladba Pěkný vokno je z roku 1987. Skladby jsou nově nahrány. V prosinci 2018 byl album vydán na vinylu.\n\n\n"}
{"id": "1440419", "url": "https://cs.wikipedia.org/wiki?curid=1440419", "title": "Rebun", "text": "Rebun\n\nRebun ( 礼文島) je ostrov v Japonském moři, který patří k japonské prefektuře Hokkaidó. Má rozlohu 80 km² a žijí na něm asi tři tisíce obyvatel. Nachází se 50 km severozápadně od ostrova Hokkaidó a 10 km od ostrova Riširi. Nedaleko severozápadního výběžku Rebunu leží neobydlený ostrůvek Todo.\n\nPůvodními obyvateli byli Ainuové, po kterých se zde zachovala pevnost zvaná čaši. Název ostrova pochází z ainského výrazu „repun“, který znamená „obklopený mořem“.\n\nOstrov je skalnatý, nejvyšší vrchol dosahuje 490 metrů nad mořem. V severní části Rebunu se nachází jezero Kusju. Podnebí je chladné a deštivé. Ostrov je součástí národního parku Riširi-Rebun-Sarobecu. Návštěvníky přitahuje množství květin typických pro alpinské pásmo, nejrozšířenějším stromem je jedle sachalinská. Ve vodách kolem ostrova žijí smačkovití, kteří jsou potravou četných mořských ptáků. V roce 1974 zde byl naposledy pozorován lachtan japonský.\n"}
{"id": "1440420", "url": "https://cs.wikipedia.org/wiki?curid=1440420", "title": "Jan Maria Augusta", "text": "Jan Maria Augusta\n\nJan Maria Augusta, vlastním jménem Václav Augusta (16. srpna 1897 Praha - 3. října 1939 Praha) byl český spisovatel, básník, překladatel, bibliofil a redaktor, stoupenec české dekadence a symbolismu.\n\nNarodil se jako jediný potomek poštovního úředníka Václava Augusty a jeho manželky Marie, rozené Kaufmannové, v Praze na Královských Vinohradech. Po absolutoriu gymnázia vystudoval dějiny literatury a estetiku na filozofické fakultě Karlovy univerzity v Praze, kde roku 1921 absolvoval disertační prací \"Konstrukce a kritika Nietzschovy estetiky\". Během studií již začal pracovat jako redaktor \"Dalibora\" (od 1919) a uveřejňovat kritické stati v \"Moderní revui\" a v \"Kmeni\", později také ve \"Světozoru\", \"Lumírovi\" a dalších. Soustavně se věnoval práci redaktora a psal o knižní kultuře, ilustracích a grafické úpravě knih, zejména bibliofilií. Byl členem Spolku českých bibliofilů. Přispíval do časopisů Knihomol a Knihomil, které redigoval, jeho stati uveřejňovaly také Topičův sborník nebo Rozpravy Aventina (1925-1927). Jeho teoretická a kritická díla nepozbyla kvality.\nPřátelil se s V. H. Brunnerem, Zdenkou Braunerovou, Františkem Bílkem a pražským nakladatelem Ludvíkem Bradáčem (1885-1947), který vydával jeho díla. \nPřekládal z francouzštiny. \n\nJeho vlastní tvorba básnická a dramatická je poznamenána českou dekadencí a symbolismem (Jiří Karásek ze Lvovic), a vlivem Nietzscheho názorů na umění. Jsou to zásadně bibliofilská vydání knížek s ilustracemi a v umělecké vazbě, pro svůj malý náklad málo dostupná. Pro patos a pseudolyrické podání jsou dnešnímu čtenáři vzdálené.\n\nJeho svérázná politická aktivita v tzv. \"Lize svobodných\" vyzývala k obrodě veřejného života na principech monarchie. Byl místopředsedou Napoleonské společnosti; roku 1933 spoluorganizoval v Praze III. mezinárodní napoleonský kongres a tématickou výstavu napoleonik z českých a moravských sbírek.\n\n\n\nRád skrýval svou identitu, psal pod pseudonymy: Otakar Černý, Dluhoš, Isqui, Netušil, RIXOR, Jiří Úhoř; také pod šiframi: A.J. MA, CC, O.Č., -sta.\n\n\n\n"}
{"id": "1440421", "url": "https://cs.wikipedia.org/wiki?curid=1440421", "title": "LinuxDays", "text": "LinuxDays\n\nLinuxDays je komunitní konference, týkající se zejména svobodného softwaru. Koná se každoročně o víkendu prvního týdne zimního semestru na Fakultě informačních technologií. Návštěvníci si mohou vyslechnout spoustu přednášek, navštívit workshopy, nebo se zastavit u informačních stánků. Přednášky bývají streamovány a jsou zpětně dohledatelné.\n\nKonference vznikla v roce 2012 jako náhrada za zrušenou akci LinuxExpo.\n"}
{"id": "1440422", "url": "https://cs.wikipedia.org/wiki?curid=1440422", "title": "Savo", "text": "Savo\n\nSavo může být:\n\n\n\n"}
{"id": "1440423", "url": "https://cs.wikipedia.org/wiki?curid=1440423", "title": "Nejvyšší hory Kalifornie", "text": "Nejvyšší hory Kalifornie\n\nNejvyšší hory Kalifornie. Nejvyšší horou Kalifornie je Mount Whitney (4 421 m), nejvyšší hora Spojených států amerických bez Aljašky.\nMount Whitney leží ve středo-východní části Kalifornie, v pohoří Sierra Nevada.\nVětšina nejvyšších hor Kalifornie leží právě v pohoří Sierra Nevada. K dalším pohořím, které výrazně ovlivňují reliéf Kalifornie náleží Kaskádové pohoří, které do Kalifornie zasahuje svou jižní částí. V tomto pohoří leží čtvrtá nejvyšší kalifornská hora, vulkán Mount Shasta (4 322 m). Třetí nejvyšší hora Kalifornie White Mountain Peak (3 344 m)\nleží v pohoří White Mountains, rovněž na východě Kalifornie, na hranicích s Nevadou.\n\nVe výčtu hor jsou zastoupeny pouze vrcholy s prominencí vyšší než 500 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1440428", "url": "https://cs.wikipedia.org/wiki?curid=1440428", "title": "Perkál", "text": "Perkál\n\nPerkál je jemná bavlnářská tkanina s měkkým omakem.\n\nVyrábí se v plátnové vazbě z velmi jemných přízí (až 8 tex) v dostavě do 50/50 nití/cm jednobarevný nebo často potištěný. \nPoužití: ložní, dámské a dětské prádlo, kapesníky.\n\nPůvod perkálu není známý. Např. \"Katalánský etymologický slovník\" se zmiňuje o perkálu jako hedvábné tkanině prodávané ve Valencii v roce 1348. Do Anglie se toto zboží dováželo z Indie v 17. a 18. století. \n\nNa začátku 21. století se v Evropě perkál používá převážně na ložní prádlo. \n\n"}
{"id": "1440434", "url": "https://cs.wikipedia.org/wiki?curid=1440434", "title": "Michael Agazzi", "text": "Michael Agazzi\n\nMichael Agazzi (* 3. červenec 1984, Ponte San Pietro, Itálie) je italský fotbalový brankář, odchovanec klubu Atalanta BC. Působil v mnoha klubech v Itálii. V současnosti chytá za klub US Cremonese ve druhé lize. Nikdy nereprezentoval Itálii i když byl nominován 16. května 2013 na přátelský zápas .\n\n"}
{"id": "1440435", "url": "https://cs.wikipedia.org/wiki?curid=1440435", "title": "Külsővat", "text": "Külsővat\n\nKülsővat je vesnice v Maďarsku v župě Veszprém, spadající pod okres Pápa. Nachází se těsně u hranice župy Veszprém s župou Vas. Nachází se asi 6 km severovýchodně od Celldömölku, 18 km jihozápadně od Pápy, 23 km severovýchodně od Sárváru, 24 km severovýchodně od Jánosházy a 30 km severozápadně od Devecseru. V roce 2015 zde žilo 810 obyvatel, z nichž 88 % tvoří Maďaři.\n\nKromě hlavní části zahrnuje Külsővat i malé části Bánhalmapuszta, Fűztópuszta a Kavicsosmajor.\n\nKülsővat leží podél silnice 834. Je přímo silničně spojen s obcemi Adorjánháza, Marcalgergelyi, Mersevát, Nemesszalók a Vinár. Poblíže Külsővatu protéká řeka Marcal a potok Gergelyi, který se do ní vlévá.\n\nV Külsővatu se nachází katolický kostel Antiochiai Szent Margit-templom, evangelický kostel a kaple sv. Anny. Je zde též muzeum Külsővati Helytörténeti Kiállítóhely, hřbitov, hřiště, dva parky, dva obchody a hospoda.\n"}
{"id": "1440437", "url": "https://cs.wikipedia.org/wiki?curid=1440437", "title": "Warren Zevon (album)", "text": "Warren Zevon (album)\n\nWarren Zevon je druhé studiové album amerického hudebníka Warrena Zevona. Vydáno bylo v květnu roku 1976 společností Asylum Records. Nahráno bylo v Los Angeles a jeho producentem byl Jackson Browne. Umístilo se na 189. příčce hitparády Billboard 200. V roce 2008 vyšla jeho remasterovaná verze s bonusy.\n\nAutorem všech skladeb je Warren Zevon.\n\n"}
{"id": "1440444", "url": "https://cs.wikipedia.org/wiki?curid=1440444", "title": "Jacques Attali", "text": "Jacques Attali\n\nJacques Attali (* 1. listopadu 1943 Alžír) je francouzský ekonom a spisovatel. \n\nPochází z rodiny sefardských Židů, která se v době alžírské války odstěhovala do Paříže. Vystudoval École polytechnique, École des mines, Sciences Po, École nationale d'administration a Univerzitu Paříž IX, kde od roku 1968 přednášel ekonomickou vědu. Byl blízkým spolupracovníkem Françoise Mitterranda, který ho po nástupu do prezidentského úřadu v roce 1981 jmenoval svým poradcem pro hospodářské otázky. V letech 1991 až 1993 byl Attali prvním předsedou Evropské banky pro obnovu a rozvoj, stál také u zrodu mezinárodní dobročinné organizace Akce proti hladu a programu EUREKA. Podporuje reformy prezidenta Emmanuela Macrona, přišel s koncepcí „pozitivní ekonomiky“, upřednostňující dlouhodobou udržitelnost před rychlým ziskem. Je stoupencem hnutí za připojení frankofonní části Belgie k Francii (rattachismus).\n\nJako amatérský hudebník působí v orchestru Université Grenoble Alpes, píše texty pro zpěvačku Barbaru a romány (v českém překladu vyšlo \"Bratrstvo probuzených\"). Je také autorem historické práce \"Athény a Jeruzalém – Úděl duchovní říše Západu\" (spolu s Pierrem-Henrym Salfatim). Je členem správní rady Muzea Orsay.\n\nV letech 2008, 2009 a 2010 byl zařazen na seznam Sto nejvlivnějších intelektuálů světa. V roce 2011 obdržel cenu Woodrow Wilson International Center for Scholars za veřejnou službu. \n\n"}
{"id": "1440445", "url": "https://cs.wikipedia.org/wiki?curid=1440445", "title": "EVO1/o", "text": "EVO1/o\n\nEVO1/o je jednosměrná oboustranná čtyřnápravová plně nízkopodlažní tramvaj, vyvinutá a vyrobená českou Aliancí TW Team (Pragoimex, VKV Praha a Krnovské opravny a strojírny). Vznikla odvozením ze standardního typu EVO1 pro potřeby Dopravního podniku města Olomouce, který tyto vozy používá na trati na Nové Sady s úvraťovým ukončením.\n\nVozidlo bylo vytvořeno odvozením z typu EVO1. Jedná se o plně nízkopodlažní motorový tramvajový vůz o délce 15 m se dvěma otočnými podvozky. Typ EVO1/o je jednosměrný (kabina řidiče na jednom čele), ale oboustranný, takže disponuje celkem sedmi dveřmi v obou bočnicích (z toho první dveře za kabinou řidiče jednokřídlé, 4 na jedné straně, 3 na druhé straně). Tramvaj je spřahována zadní částí s druhým vozem stejného typu do obousměrné soupravy. Salon pro cestující s kapacitou 158 míst (z toho 30 míst k sezení) je klimatizován a disponuje Wi-Fi připojením a USB porty k nabíjení elektronických zařízení.\n"}
{"id": "1440446", "url": "https://cs.wikipedia.org/wiki?curid=1440446", "title": "Strašnice (první tvrz)", "text": "Strašnice (první tvrz)\n\nPrvní strašnická tvrz \"(Elingovská)\" je zaniklé panské sídlo v Praze 10. Nacházela se poblíž později postaveného Bečvářova dvora. Tento dvůr je jediný dochovaný objekt z původní vsi Strašnice a je památkově chráněný.\n\nVes Strašnice je v písemných pramenech poprvé zmíněna roku 1185 a poté roku 1222. Část vsi byla v majetku Vyšehradské kapituly, část pak rozdělena do několika svobodných dvorů: jeden dvůr se nazýval Trčkovský, jiný držel roku 1387 Jindřich Náz Pražan, další dvůr s tvrzí měl od roku 1383 v majetku Bartoloměj Štuk, jehož potomci se psali \"„ze Strašnic“\".\n\nJeden ze strašnických dvorů vlastnil roku 1400 Pešek. Pravděpodobně to byl tento dvůr s tvrzí, který měl roku 1407 v majetku měšťan Jindřich Eling z Vechty. Eling toho roku věnoval poplužní dvůr s tvrzí, poddanské usedlosti a ostatní zdejší majetek své ženě Kateřině. Ta se po jeho smrti znovu provdala za Hlasa z Kamenice, jemuž roku 1416 postoupila své věno včetně tvrze. Hlas padl roku 1424 u Malešova a jeho majetek si rozdělili synové tak, že Ješek obdržel Kamenici a jeho bratři Jindřich, Janek a Václav část vsi Strašnice a tvrz. Roku 1437 jednotlivé dvory zastavovali ke Štukovské tvrzi a o třináct let později prodal Václav tvrz Strašnice s dvorem Janovi z Chrastu. Roku 1454 Jan z Chrastu zemřel a o dědictví po něm a po Kateřině Hlasové se vedl spor, ve kterém bylo právo přiznáno synovi Jana z Chrastu Janovi.\n\nRoku 1483 vlastnil pravděpodobně již celou ves Strašnice Jan z Buštěvsi a na Strašnicích, podepisovaný jako „pravý a spravedlivý dědic zboží strašnického“. Roku 1501 prodal Strašnice Novému Městu pražskému, které si roku 1543 dalo znovu zapsat do svých register: „Strašnice tvrze, dvoru poplužního s poplužím, vsi celé tudíž i dvoruov kmecích s platem“.\n\nNovoměstští začali své zdejší dvory, pozemky a poddanské usedlosti rozprodávat. Roku 1547 jim vše zabavil král Ferdinand I. a toto zabavené zboží o dva roky později postoupil Starému Městu. Roku 1562 byly do zemských desek Starému městu zapsány „tvrz, dvůr poplužní a ves ... Strašnice s dědinami, lukami, rybníky, s pastvami a dvory kmetcími, s platem a se vším příslušenstvím“.\n\nStaroměstští tvrz udržovali. Po skončení třicetileté války roku 1648 však bylo do soupisu válečných škod Starého města zapsáno: „tvrz při dvoru strašnickém .. při tomto nedávném nepřátelském obležení skrze lid nepřátelský k dokonalému zruinírování přivedena. Škoda pak na ní se nacházející ... taxirována jest v summě 3135 fl.“.\n\nRoku 1662 Staré Město pražské koupilo od Jana Hertvíka z Nostic libeňské panství a Strašnice k němu roku 1673 připojilo. V popisu panství z května téhož roku je zmínka o strašnické tvrzi, která byla v té době upravována pro potřeby správy a v novém panském pokoji a v pokoji pro písaře byla v tu dobu zhotovena již dveře, okna a kamna.\n\nSídlem správy staroměstského panství se stala Libeň a strašnická tvrz časem zanikla.\n\nTvrz s poplužím koupil Jan Tykač a pozemky rozparceloval. Na jednom z nich byl postaven nový dvůr. Roku 1862 jej získal Tomáš Bečvář, po kterém dvůr dostal jméno.\n\n\n"}
{"id": "1440457", "url": "https://cs.wikipedia.org/wiki?curid=1440457", "title": "Karel Březina (umělec)", "text": "Karel Březina (umělec)\n\nKarel Březina (27. prosince 1922, Plzeň – 14. března 2004, Plzeň) byl designer, grafik a malíř. Jeho doménou bylo leptané sklo, nástěnné malby a mozaiky. Vystudoval Vysokou školu uměleckoprůmyslovou v Praze u Jana Bendy a Aloise Fišárka. Byl členem Unie výtvarných umělců Plzeňské oblasti.\n\n"}
{"id": "1440466", "url": "https://cs.wikipedia.org/wiki?curid=1440466", "title": "Pabourovec jestřábníkový", "text": "Pabourovec jestřábníkový\n\nPabourovec jestřábníkový (\"Lemonia dumi\") je noční motýl z čeledi pabourovcovitých, vyskytující se mimo jiné i na území České republiky. Je to pozdní druh, který létá až na podzim. Kvůli své ekologické zranitelnosti byl zařazen do Červeného seznamu bezobratlých ČR jakožto druh \"ohrožený\".\n\nDruh se vyskytuje především v Evropě, na severu zasahuje do jižní Skandinávie a na východě až k Uralu. Lze se s ním setkat také v Malé Asii. Nevyskytuje se v jižní Itálii, na Pyrenejském poloostrově a na Britských ostrovech.\nV České republice se vyskytuje především na jihu Moravy, ojediněle byl zaznamenán v jižních a severních Čechách, v Českém krasu, na Pardubicku a také na severní Moravě.\nV krajině se objevuje jen ostrůvkovitě. Na stanovišti vyžaduje vlhké a bohatě zarostlé lesní louky, zachované v původním, nenarušeném stavu, ideálně stráně v blízkosti lesních potoků nebo bažin. Preferuje přitom plochy s jižní orientací.\n\nDélka předního křídla je 25–30 mm. Oba páry křídel jsou poloprůsvitné, základní barvou je tmavě hnědá. Přes přední i zadní křídla se táhne výrazná žlutá příčka, žluté jsou také třásně při vnějším okraji křídel. Přední křídlo je žluté při kořeni, v přední třetině se navíc nachází žlutá skvrna. Hruď a hlava jsou žlutohnědé s rudým nádechem, zadeček je žlutě a černě kroužkovaný, mohutný (zejména u samiček) a huňatý. Pohlaví motýlů lze rozpoznat také podle tykadel, která jsou u samic krátce, u samců pak dlouze hřebenitá.\n\nVajíčka jsou efektně zbarvena. Na béžovém podkladu jsou jemně černě tečkovaná, v rovníkové krajině se nachází tmavě hnědá páska a nahoře uprostřed tmavohnědá skvrna. Jsou svrchu zploštělá, přisedlá k podkladu.\n\nHousenky mají černou barvu a jsou pokryté hustým porostem krátkých i dlouhých černých chloupků, mezi kterými jsou krátké chloupky zbarvené rezavě. Hlava je tmavá, černě mramorovaná. Před kuklením dorůstají housenky 6–8 cm.\n\nKukla je tmavohnědá až černohnědá a má poměrně dlouhý zadeček.\n\nBěhem roku vytváří jen jednu generaci. Dospělci se v přírodě objevují až na podzim, počátkem září, kdy ostatních motýlů už létá jen málo. Podle počasí (pabourovci vyžadují teplé a slunečné podzimní dny s teplotou nad 10 °C) mohou létat až do konce října či začátku listopadu. V ČR vrcholí jejich výskyt obvykle ve druhé dekádě října. Samci létají přes den, jakmile se dostatečně oteplí. Přemisťují se houpavě klikatým, prudkým letem. Samice vyletují později než samci, zpravidla až po páření; létají těžkopádně, neochotně a jen na krátké vzdálenosti. Do vegetace kladou vajíčka ve skupinkách po 5–20 kusech, celkem ale jen 45–60 vajíček, zřídkakdy více. Motýli nemají vyvinuté ústní ústrojí, nepřijímají tedy potravu a po spáření a vykladení hynou (často žijí jen 1–3 dny).\n\nHousenky žijí od května do června na pampelišce a jestřábníku. Jsou aktivní v noci a požírají listy, ale i květy rostlin. Kuklí se přímo v zemi, aniž by si vytvářely kokon nebo podzemní komůrku.\n\nPřezimujícím stádiem jsou vajíčka, která přečkávají zimu přilepena na uschlé vegetaci. Pro přežití druhu je tedy zásadní zachování této vegetace na lokalitách.\n\n"}
{"id": "1440467", "url": "https://cs.wikipedia.org/wiki?curid=1440467", "title": "Callerlab", "text": "Callerlab\n\nCALLERLAB je mezinárodní asociace callerů moderního Square dance, a je největší square dance associací ve Spojených státech. Po začátcích v roce 1971, byla oficiálně založena v roce 1974 několika členy Square Dance Hall of Fame.\n\nCalleři z celého světa, včetně Saúdské Arábie, Japonska, Německa a Anglie, jsou členy organizace.\n\n"}
{"id": "1440471", "url": "https://cs.wikipedia.org/wiki?curid=1440471", "title": "Seznam dílů seriálu Rozvedený se závazky", "text": "Seznam dílů seriálu Rozvedený se závazky\n\nToto je seznam dílů seriálu \"Rozvedený se závazky\".\n\n<onlyinclude>\n</onlyinclude>\n\n"}
{"id": "1440479", "url": "https://cs.wikipedia.org/wiki?curid=1440479", "title": "Norská pobřežní správa", "text": "Norská pobřežní správa\n\nNorská pobřežní správa () je norská vládní agentura odpovědná za infrastrukturu vodní dopravy podél 92 000 km pobřeží Norska. Je odpovědná za pobřežní navigační infrastrukturu, lodivody a přístavy a přístavní infrastrukturu včetně majáků. Agentura je vedena pobřežním ředitelstvím (Kystdirektoratet) a je podřízena ministerstvu dopravy. Hlavní kancelář je v Ålesund (od roku 2007 nese název pobřežní ředitelství) a v dalších pěti regionálních kancelářích Arendal, Haugesund, Ålesund, Kabelvåg a Honningsvåg.\n\nSpráva vznikla v roce 1974 sloučením ředitelství přístavů v Norsku, námořního pilotního (lodivodního) úřadu a Norské navigační správy. V roce 1981 byl reorganizován do pěti regionálních úřadů v Arendale, Haugesundu, Ålesundu, Kabelvågenu a Honningsvågenu. V roce 2002 bylo ústředí přesunuto z Oslo do města Ålesund a v roce 2006 se oddělila stavební divize (Secora) a stala se samostatnou společností s ručením omezeným, která je podřízena ministerstvu obchodu a průmyslu. Námořní radiový provoz zabezpečuje Telenor Maritime Radio. V Hortenu byla zřízena havarijní služba.\n\nPobřežní správa disponuje deseti většími a třemi pomocnými loděmi, kterými zabezpečuje např. výstavbu, údržbu, provoz navigačních zařízení, majáků a dalších zařízení.\n\nSeznam majáků ve správě společnosti.\n"}
{"id": "1440480", "url": "https://cs.wikipedia.org/wiki?curid=1440480", "title": "Josef Jakub Toužimský", "text": "Josef Jakub Toužimský\n\nJosef Jakub Toužimský (9. března 1848 Praha-Staré Město – 22. července 1903 Král. Vinohrady) byl český novinář a spisovatel, zaměřený na problematiku Balkánu a jihoslovanských národů. Měl velký jazykový a literární talent, ovládal angličtinu, francouzštinu a slovanské jazyky. Roku 1870 přispíval do Légerova časopisu \"La correspondence slave\", poté působil v denících \"Posel z Prahy\" a \"Plzeňské noviny\". V letech 1875-76 pracoval jako zpravodaj \"Národních listů\" v srbsko-turecké válce. Po návratu do Prahy využil svých rozsáhlých znalostí a kontaktů jako autor mnoha článků s jihoslovanskou i obecně politickou tematikou v periodickém tisku (zejména \"Národní politika\" a \"Osvěta\"). Knižně vyšly např. jeho \"Boje za osvobození Srbska v XIX. věku, Bosna a Hercegovina v minulosti a přítomnosti\" a především rozsáhlé dějiny revolučního roku 1848 (\"Na úsvitě nové doby\"). Společně s Josefem Holečkem byl považován za jednoho z předních znalců Balkánu v Čechách.\n\nNarodil se 9. března 1848 Praze-Starém Městě čp. 410 (dnes Rytířská 410/6, Praha 1) jako syn Jan Toužimského (1813-1876), vlastenecky smýšlejícího knihaře. (Některé zdroje uvádějí nesprávné datum 7. března.) Byl vychováván v tradicích české měšťanské vlastenecké rodiny. Od dětství měl velkou touhu po vědomostech a talent na jazyky, které studoval převážně jako samouk. Roku 1860 nastoupil na českou reálku v Panské ulici, renomovanou školu s neobvykle svobodnou a přátelskou atmosférou mezi studenty a vyučujícími. K jeho pedagogům patřily tehdejší významné osobnosti, jako např. Josef Wenzig (ředitel), Karel Vladislav Zap, Jan Krejčí, Josef Erben, František Jan Zoubek, František Věnceslav Jeřábek, Antonín Frič a Petr Mužák; ze spolužáků se později proslavili např. novinář Vilém Ryba, architekt Jan Zeyer a ředitel cukrovaru Bohumil Zap (syn Karla Vladislava). Toužimský byl vzpomínán jako přátelský a kolegiální, nevyvyšoval se nad ostatní. Aktivně se zajímal o veřejné a kulturní dění; např. organizoval průvod studentů na pohřeb Václava Krolmuse (1861) a Boženy Němcové (1862), se srbským plukem umístěným v Praze se účastnil bohoslužby za Vuka Karadžiće (1864). Už tehdy ho silně přitahovala výuka cizích jazyků, jimž se nadšeně věnoval v každé volné chvíli, i na úkor jiných předmětů. Do školního časopisu \"Vínek\" také napsal své první články o jižních Slovanech.\n\nTechnické zaměření reálky mu příliš nevyhovovalo. Proto po několika ročnících přestoupil na staroměstské gymnázium a po maturitě studoval klasickou filologii na pražské filosofické fakultě. V té době se také seznámil se Svatoplukem Čechem a Bohuslavem Čermákem, s nimiž v letech 1868-69 sdílel studentský podnájem, a s jazykovědcem Leopoldem Geitlerem. Spolu s nimi se účastnil činnosti studentského literárního spolku Ruch, chodil na politické demonstrace a setkával se s radikálními řečníky. (Lehce humornou epizodu ze společného bydlení popsal Sv. Čech v povídce \"Ve vzduchu\", bez udání jmen zúčastněných.) Především ale projevoval velký obdiv k Srbům, navazoval kontakty se srbskými studenty a četl srbskou literaturu. V mládí měl radikální názory, ale jen v teorii — konfliktům se pokud možno vyhýbal.\n\nAčkoliv se díky dosaženému vzdělání a znalostem mohl ucházet o místo úředníka či středoškolského učitele, mnohem víc ho lákala literární činnost a žurnalistika. Do novinářského povolání vstupoval s množstvím dějepisných, jazykových a zeměpisných znalostí. Roku 1870 se stal spolupracovníkem francouzskojazyčného časopisu \"La correspondance slave\", který v Praze vydávali Louis-Félix Rigondaud (známější jako Louis Peyramont) a Louis Léger. Poté pracoval pro deníky \"Posel z Prahy\" (vyd. František Šimáček) a v letech 1873-74 \"Plzeňské noviny\".\n\nRoku 1875 získal místo v \"Národních listech\", které ho vyslaly jako válečného zpravodaje na Balkán. Podával odtud zprávy o právě probíhající srbsko-turecké válce. V Srbsku se seznámil s literárními, vojenskými a politkickými představiteli, poznal společenské poměry.\n\nPo návratu zprvu dál pracoval pro \"Národní listy\". Jan Neruda ho přesvědčil, aby své znalosti využil k psaní pravidelné slovanské rubriky. Uskutečnil také cesty po Balkáně, do Bulharska, Ruska a Francie.\n\nV 80. letech nejprve přispíval do časopisu \"Pokrok\" (později přejmenovaný na \"Hlas národa\"), mimo jiné jako parlamentní zpravodaj ve Vídni. Od roku 1885 do konce života byl členem redakce \"Národní politiky\", určitou dobu i jako šéfredaktor. Jeho dalším kmenovým časopisem byla \"Osvěta\". Již roku 1871 pro ni na popud Karla Sladkovského přeložil \"List M. P. Pogodina Fr. Palackému\". Od roku 1883 bydlel v sídle tohoto časopisu (Vila Osvěta) a napsal pro něj velké množství článků na různá témata (česká, rakouská, uherská a ruská politika, poměry na Balkáně, v Bulharsku a Rusku apod.). Často ale ochotně přispěl i do dalších periodik, např. \"Světozor\" a \"Květy\".\n\nRovněž se někdy účastnil veřejného života, např. v Ústřední matici školské (roku 1893 tuto organizaci zastupoval při otvírání české menšinové školy v Honezovicích u Stoda) a jako člen zpravodajské komise Jubilejní zemské výstavy 1891. Také např. roku 1889 vystoupil na slavnostním setkání bulharského sdružení v Praze, uspořádaném na památku jejich buditele Sofronije. Jinak se ale téměř výhradně věnoval psaní článků. Nevystupoval na tribunách, neucházel se o žádnou funkci.\n\nJako novinář byl velmi horlivý a svědomitý, pracoval často do noci, snažil se každému žadateli o článek vyhovět. Návštěvník v jeho bytě našel všude rozložené noviny a knihy, z nichž při psaní vycházel.\n\nŘadu let ho trápilo srdeční onemocnění, tehdy považované za typickou novinářskou nemoc, způsobenou velkým pracovním vypětím. Poslední tři roky téměř nemohl vycházet z domu, přesto pokračoval v psaní. V létě 1903 se jeho nemoc prudce zhoršila a o několik dní později, 22. července 1903, ve vile Osvěta zemřel.\n\nByl považován za jednoho z nejlepších českých novinářů své doby a spolu s Josefem Holečkem za předního znalce problematiky jižních Slovanů. Měl analytickou bystrost a byl nadšený pro své povolání. Spolupracovníci ho oceňovali i pro jeho ochotnou a nekonfliktní povahu.\n\nToužimský se zprvu snažil prosadit jako beletrista (např. roku 1870 mu vyšla báseň v almanachu Ruch) ale brzy ho pohltily aktuální události. Většina jeho prací je rozptýlena v časopisech formou článků, psaných na žádost.\n\nKnižně vyšly např.:\n\nPřispíval do \"Ottova slovníku naučného\" pod značkou \"Tký\".\n\nNěkteré články v \"Osvětě\" podepsal pseudonymem Vlad. Svoboda nebo Pavel Janota.\n\n\nJosef Jakub Toužimský se neoženil, děti neměl. Některé zdroje ho uvádějí jako otce Jana Toužimského (1898-1980), společníka nakladatelství Toužimský a Moravec, to však neodpovídá úředním záznamům.\n\n"}
{"id": "1440481", "url": "https://cs.wikipedia.org/wiki?curid=1440481", "title": "Cirkumpolární hvězda", "text": "Cirkumpolární hvězda\n\nCirkumpolární hvězda (z latinského „kolem pólu“, také obtočnová) je hvězda, která se nachází v blízkosti nebeského pólu na nebeské sféře a nikdy nezapadá za obzor, čili je pozorovatelná v každém ročním období a v každé noční hodině. Pokud jsou cirkumpolární všechny hvězdy součástí nějakého souhvězdí (resp. asterismu) říkáme, že celé souhvězdí je cirkumpolární. V Evropě jsou cirkumpolární souhvězdí například Velká medvědice, Malý medvěd nebo Kasiopeja.\n\nDeklinace cirkumpolárním hvězd je větší než výška světového rovníku nad obzorem. V zeměpisných šířkách střední Evropy jsou cirkumpolární hvězdy s deklinací vyšší než přibližně 40 °. Příklady takových jasných cirkumpolárním hvězd jsou Polárka, Mizar, Capella či Deneb.\n\nPro pozorovatele na severním pólu je cirkumpolárním celá severní obloha. Pro pozorovatele na jižním pólu je cirkumpolárním celá jižní obloha. Na rovníku není cirkumpolární žádná hvězda.\n\nPokud se cirkumpolární na určitém místě Země stane hvězda Slunce, mluvíme o polárním dnu.\n\n"}
{"id": "1440484", "url": "https://cs.wikipedia.org/wiki?curid=1440484", "title": "Toužimský", "text": "Toužimský\n\nToužimský je české příjmení.\n\n\n\n"}
{"id": "1440487", "url": "https://cs.wikipedia.org/wiki?curid=1440487", "title": "Křižný", "text": "Křižný\n\nRybník Křižný o rozloze vodní plochy 1,94 ha se nalézá asi 100 m východně od železniční zastávky Staré Jesenčany u silnice III. třídy č. 32226 vedoucí ze Starých Jesenčan do Dražkovic v okrese Pardubice. V roce 2009 byla provedena jeho revitalizace a odbahnění. Rybník je využíván pro chov ryb.\n"}
{"id": "1440488", "url": "https://cs.wikipedia.org/wiki?curid=1440488", "title": "Třebosický rybník", "text": "Třebosický rybník\n\nTřebosický rybník o rozloze vodní plochy 0,39 ha se nalézá na západním okraji obce Třebosice u silnice III. třídy č. 32226 vedoucí ze Starých Jesenčan do Třebosic v okrese Pardubice. Rybník je v soukromém vlastnictví a je využíván pro chov ryb.\n"}
{"id": "1440491", "url": "https://cs.wikipedia.org/wiki?curid=1440491", "title": "Lime", "text": "Lime\n\nNeutron Holdings, Inc, vystupující pod názvem Lime (dříve \"LimeBike\"), je americká firma provozující sdílení jízdních kol a koloběžek (bikesharing). Působí především ve Spojených státech, dále také v Evropě, včetně hlavního města České republiky. Systém využívání dopravních prostředků které nemají doky, jsou volně rozmístěny po městech a dají se odemknout skrz mobilní aplikaci. Společnost byla založena v lednu 2017. K září 2019 své sdílené dopravní prostředky provozuje ve 120 městech napříč 30 zeměmi.\n\nOd 28. září 2018 firma působí také v Praze. Půjčuje zde své elektrické koloběžky, kterých sem rozmístila přes sto. Ze začátku byly dostupné jen v úplném centru, pár týdnů po spuštění se jejich zóna rozšířila do širšího centra města, například na Pankrác, Letnou, do Holešovic či Nuslí. Lime distribuuje v Praze své koloběžky celý rok, kromě dnů kdy bude hrozit náledí, silný déšť či sníh.\n\nBěhem roku 2018 (září až prosinec) proběhlo přibližně 185 000 jízd s celkem 50 000 uživateli. Průměrná jízdní doba byla 9 minut a ujetá vzdálenost 1,6 km. Průměrná rychlost při přepravě byla 6,2 km/h (včetně zastavování na semaforech a podobně).\n\nKoloběžek bylo v roce 2018 přibližně 400, v září roku 2019 jich bylo 1500.\n\nZa rok provozu v Praze se uskutečnilo celkem 1 milion jízd s koloběžkami Lime, přičemž v součtu s celým světě Lime ve stejný čas pokořil číslo 100 milionů jízd. Lime uvedlo, že zhruba polovina pražských zákazníků Lime je ze zahraničí.\n\n"}
{"id": "1440494", "url": "https://cs.wikipedia.org/wiki?curid=1440494", "title": "Maják Slettnes", "text": "Maják Slettnes\n\nMaják Slettnes (norsky: \"Slettnes fyr\") je nejsevernějším majákem na evropské pevnině. Nachází se v obci Gamvik v krajiFinnmark v Norsku. Stojí na pobřeží Barentsova moře přibližně 3 kilometry severně od vesnice Gamvik na severním pobřeží mysu Nordkinn. Maják vysoký 39 metrů je jediným litinovým majákem v kraji Finnmark. Maják je od roku 1998 kulturní památkou.\n\nJedná se o nejvýchodnější ze tří majáků v oblasti Nordkapp (Slettnes, Kjølnes a Helnes). Maják Slettnes je nejsevernějším majákem, který stojí na pevnině Skandinávie a Evropy. Maják Fruholmen se nachází asi 500 metrů severněji na ostrově Ingøya.\n\nTento maják byl postaven v letech 1903 až 1905.\n\nBěhem druhé světové války byl silně poškozen německými jednotkami, ale po ukončení války byl obnoven. Architekti Gudolf Blakstad a Herman Munthe-Kaas navrhli nové budovy kolem majáku. Byly postaveny přízemní domy v kombinaci dřeva a betonu, dále byly postaveny dva domy, stodola, kůlna, loděnice se strojovnou, které tvoří přístav. Obnova byla dokončena v roce 1948. Maják vlastní Norská pobřežní správa (norsky: Kystverket) a řídí obec Gamvik jako turistické centrum a ve stanici je k dispozici nocleh. V roce 1998 byl maják zařazen do seznamu památek. Maják byl obydlen do roku 1973. V roce 2005 byl maják plně automatizován.\n\nV roce 1922 byl u majáku postaven nautofon, který vydával signál každých třicet vteřin v mlze a za špatné viditelnosti. Nautofon vydával jeden až dva zvukové signály, které byly slyšitelné do vzdálenosti až šesti námořních mil (11 km). Nautofon byl používán až do roku 1985.\n\nVálcová litinová věž má výšku 39 metrů je červená s dvěma bílými horizontálními pásy s galerií a lucernou nahoře. V lucerně je instalována Fresnelova čočka. Maják je činný v roce od 12. srpna do 24. dubna. Během léta není činný kvůli bílým nocím. Maják byl elektrifikován v roce 1955 pomocí vlastního naftového diesel generátoru.\n\n\noznačení:\n\n\n"}
{"id": "1440497", "url": "https://cs.wikipedia.org/wiki?curid=1440497", "title": "Zemětřesení na Haiti 2018", "text": "Zemětřesení na Haiti 2018\n\nZemětřesení na Haiti 2018 bylo zemětřesení o síle 5,9 M s epicentrem 19 km severozápadně od města Port-de-Paix, v němž žije přes 300 000 obyvatel. Pocítili ho také obyvatelé hlavního města Port-au-Prince a vedlejší Dominikánské republiky. Jedná se o nejvýznamnější zemětřesení na Haitách od katastrofálního zemětřesení v roce 2010.\n\nPři otřesu zemřelo nejméně 17 lidí, z toho 16 ve městěch Port-de-Paix a Gros-Morne, a přes 300 utrpělo zranění. Zemětřesení zničilo 4 školy poškodilo tisíce domů.\n"}
{"id": "1440499", "url": "https://cs.wikipedia.org/wiki?curid=1440499", "title": "St. Petersburg Open 2018", "text": "St. Petersburg Open 2018\n\nSt. Petersburg Open 2018 byl tenisový turnaj pořádaný jako součást mužského okruhu ATP World Tour, který se hrál v aréně Sibur na dvorcích s tvrdým povrchem Portable Rebound Ace. Probíhal mezi 17. až 23. zářím 2018 v severoruském Petrohradu jako dvacátý třetí ročník turnaje.\n\nTurnaj s rozpočtem 1 241 850 dolarů patřil do kategorie ATP World Tour 250. Nejvýše nasazeným hráčem ve dvouhře se stal osmý tenista světa Dominic Thiem. Jako poslední přímý účastník do hlavní singlové soutěže nastoupil kyperský 93. hráč žebříčku Marcos Baghdatis.\n\nJedenáctý singlový titul na okruhu ATP Tour a vůbec první z haly vybojoval Rakušan Dominic Thiem. Poražený finalista Martin Kližan vůbec poprvé podlehl ve finále turnaje ATP po deseti předchozích vítězstvích ve dvouhře a čtyřhře. Premiérovou společnou trofej ze čtyřheř ATP si odvezl italský pár Matteo Berrettini a Fabio Fognini.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1440500", "url": "https://cs.wikipedia.org/wiki?curid=1440500", "title": "Moselle Open 2018", "text": "Moselle Open 2018\n\nMoselle Open 2018 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v Arènes de Metz. Probíhal mezi 17. až 23. zářím 2018 v francouzských Metách jako dvacátý první ročník turnaje.\n\nTurnaj s rozpočtem 561 345 eur patřil do kategorie ATP World Tour 250. Nejvýše nasazeným hráčem ve dvouhře se stal dvanáctý tenista světa Kei Nišikori z Japonska, kterého v semifinále vyřadil německý kvalifikant Matthias Bachinger. Jako poslední přímý účastník do hlavní singlové soutěže nastoupil estonský 98. hráč žebříčku Jürgen Zopp.\n\nČtrnáctý singlový titul na okruhu ATP Tour a třetí metský vybojoval 33letý Francouz Gilles Simon. Čtyřhru ovládla francouzská dvojice Nicolas Mahut a Édouard Roger-Vasselin, kteří Moselle Open vyhráli podruhé v kariéře a každý z nich si připsal čtvrtý individuální metský triumf. Zároveň se stali devátou ryze francouzskou dvojicí, která událost ovládla.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1440504", "url": "https://cs.wikipedia.org/wiki?curid=1440504", "title": "Protiva (rapper)", "text": "Protiva (rapper)\n\nProtiva (*4. září 1997, Jindřichův Hradec), celým jménem Pavel Protiva, je český rapper, songwriter a hudební producent známý také pod pseudonymy Stanislav Protiva, Paya Peaceful a dříve také DMBFCK nebo Palcát.\n\nProtiva se hudbě věnoval už od 12 let, v roce 2009 začal psát první texty. Počátkem jeho rýmů a tvorby byla snaha o vyjádření nechuti k chození do školy. Jedním z důvodů proč se začal Protiva věnovat hudbě je smrt jeho matky a problémy v osobním životě, rap je ventilací jeho frustrace a zároveň koníček. Matka mu zemřela v roce 2009 v jeho pouhých 12 letech. Po její smrti se Protiva odstěhoval za otcem do Prahy, což pro něj byla nepříjemná změna, tehdy začaly jeho první psychické problémy.\n\nV Praze Protiva chodil na základní školu od 5. do 9. třídy a později i na střední školu, ve které třikrát neuspěl a proto ukončil studium a začal se naplno věnovat rapu. Díky svému ostrému stylu vyjadřování podobnému Eminemovi, kterým je Protiva inspirován, si vybudoval loajální fanoušky ale zároveň se stal terčem pro lidi, kterým se jeho styl nelíbí. Jeho první tvorbou bylo amatérské dílo nesoucí název \"Ante Portas\", poté založil skupinu \"Kidz\", která se skládala ze tří členů; Protiva, Hasan a tehdy ještě Stanislove (Stan-ley). Po několika měsících se vlivem rozporů skupina rozpadla. Po vydání prvního známějšího díla, kterým byla kompilace s názvem \"Unreleased Tracks\" v roce 2013 začal Protiva spolupracovat s Jižní Spojkou a skupinou RFTS. Velkou pozornost na sebe Protiva přilákal s vydáním videoklipu k singlu \"1997\" ze stejnojmenného alba, který vyšel v roce 2014. Později založil společně se svým kamarádem a rapperem Schyzem (dříve Killaz), se kterým se seznámil na střední škole label Illegal Music s cílem sjednocovat podobně smýšlející umělce a vytvořit své hudební zázemí. Schyzo se na vývoji Protivova stylu a kariéry silně podílel a vzájemně se velmi obohatili.\n\"„Někdo to bere zodpovědněji, chce dávat správné hodnoty a být správňák. To já asi nejsem a nechci se takhle chovat k lidem a dávat jim správňáckou postavu. Já jim dávám Protivu.“\" - Protivova odpověď na jeho vliv v rozhovoru pro G-Talk.\n\nDo roku 2016 vydal Protiva celkem čtrnáct hudebních projektů, které přinesly pozitivní ohlasy ale karierně Protivu neposunuly. Proto se Protiva ve stejném roce rozhodl přestoupit do většího a známějšího labelu Blakkwood Records. V průběhu roku 2016 jeho sláva rychle vzrostla a díky vydání alba \"04970409\" a jeho velmi úspěšného singlu \"Prosit Nebudu\" se stalo album obrovským hitem a samotný singl je dodnes velmi oblíbeným. V tomto roce také vznikl první veřejný rozhovor s Protivou. Začátkem roku 2018 vychází ve spojení s Hasanem skladba \"Smoke\", tím Protiva poprvé zanechal stopu v labelu Milion+ Entertainment, který je jedním z největších v Česku. Později s vydáním EP zvaného \"PalcatGo\" 27.6. 2018 také nastala neočekávaná pauza, což mnoho fanoušků chápalo jako ukončení kariéry. Důvodem bylo předávkování se neznámými látkami, psychické zhroucení a následné nastoupení do psychiatrické léčebny v Pražských Bohnicích, kde strávil téměř půl roku. Předpokládá se, že příčinou těchto událostí jsou psychické problémy a rozchod s jeho přítelkyní a influencerkou známou jako Nelly Raspberry, přispěl tomu také alkohol, zneužívání drog, léků a s tím spojená psychická vytížení. Po jeho dlouhé hudební pauze vyšla 23. září 2019 první skladba s názvem \"Pro\", na které se Protiva podílel společně se Schyzem a Řezníkem. Ve skladbě slovy \"„jsem back, to je real deal“\" oznamuje jeho návrat. Od konce téhož měsíce také začal jako \"Special Guest\" vystupovat na některých vystoupeních ve spolupráci se \"Schyzo x Darewin Tour 2019\". Později 27. října 2019 Protiva zahájil přímý přenos s fanoušky na sociální síti Instagram, kde odpověděl na mnoho otázek a mimo jiné potvrzuje, že další spolupráce a hudební projekty v budoucnu vyjdou. 25. listopadu 2019 vyadává Maniak album \"Ach Ano III: Ballerbyn\", které obsahuje skladbu nesoucí název \"Kruhy pod očima\" a na které se Protiva podílel. 11. prosince 2019 vychází na platformě YouTube rozhovor pro časopis THE MAG, v něm Protiva oznamuje dva hotové projekty a jeho oficiální návrat na hudební scénu. 11.1. 2020 vydává Protiva vůbec první samostatný beat vlastní produkce, který je volně dostupný veřejnosti a později přidává i několik dalších.\n\n\"„Protivu budu popisovat těžce, protože jsme se spolu dlouho nebavili. On je hrozně hodný a citlivý člověk, ale na druhou stranu to, jak se dokáže odříznout od známých a nedat nikomu nic vědět, není dobré. To mě na něm moc mrzí. Dokáže se vy**** na celej svět a nefungovat, když na něm někdo závisí.“\" - Sharlota o Protivovi v rozhovoru pro BBarak.cz.\n\nProtiva stihl vydat celkem dvacet sedm hudebních projektů a sedm skladeb jeho vlastní produkce. Během své kariéry spolupracoval s rappery jako je například Hasan, PhoeniCZ, Viktor Sheen, Refew, Fosco Alma, Maniak či Řezník a také producenty jako je Dolin, Mortem a mnoho dalších. Jeho hudbu velmi často produkují Schyzo či Psycho Rhyme. Protiva společně se Schyzem neoficiálně vytvořili vlastní hudební styl zvaný \"mordorcore\", jedná se o sub-žánr rapu a je kombinací horrorcoru a emo. Karierně pomohl ke slávě a vzrůstu rapperům Darewin, PTK a nebo již zmiňovanému Psycho Rhyme, které proslavil a svým vlivem je dostal do povědomí veřejnosti. V současné době je Protiva velmi známou a významnou osobností českého rapu, někteří lidé ho však stále vnímají jako \"undergroundového rappera\" zejména díky jeho stylu.\n\nO rodině Protivy nejsou zmínky. Z některých rozhovorů vyplývá, že Protiva dobře vychází se svým otcem. Jeho matka zemřela v září roku 2009 na rakovinu. Přesnější informace o jeho rodině nejsou známy a samotný Protiva o tomto tématu nemluví.\n\nProtiva se potýká se zdravotními problémy jak psychickými, tak fyzickými hlavně díky drogám, alkoholu a zneužívání anti-depresiv či jiných léků. Tento fakt je často zmiňován v jeho tvorbě či rozhovorech, kde o drogách otevřeně mluví.\n\"„Drogy jsou omezující a jsou na h****, ale zároveň to jsou drogy.“\" - Protiva o drogách v rozhovoru pro G-Talk.\nPo vydání alba \"PalcatGo\" v červnu 2018 se Protiva předávkoval neznámými látkami a psychicky se zhroutil. Následkem byl nástup do psychiatrické léčebny v Pražských Bohnicích, kde strávil téměř půl roku. Od vydání zmiňovaného alba o něm nikdo neslyšel, nikdo nevěděl kde se nachází či co se s ním stalo. Teprve 16.8. 2019 se Protiva poprvé znovu objevil na sociálních sítích svých přátel, což naznačilo jeho návrat k běžnému životu. \n\n\n\n\n\n\n\n\n"}
{"id": "1440505", "url": "https://cs.wikipedia.org/wiki?curid=1440505", "title": "Škrtič karavan", "text": "Škrtič karavan\n\nŠkrtič karavan (\"Der Karawanenwürger\") je sbírka sedmi dobrodružných povídek, z nichž šest je od německého spisovatele Karla Maye. Kniha vyšla v polovině roku 1894 v berlínskéma nakladatelství Hugo Liebau. Povídky, které předtím vyšly v časopise \"Frohe Stunden\", jsou upraveny a některé i zkráceny, v jiných je vyprávění převedeno z ich-formy do třetí osoby a v dalších je jméno Kara ben Nemsí nahrazeno jiným. Také většina arabských výrazů je odstraněna a ponechán je jen jejich německý ekvivalent. \n\nSoučasně Libeau vydal také sbírku povídek \"V dálavách\" (\"Aus fernen Zonen\"), která obsahuje tři Mayovy povídky v úpravě ze \"Škrtiče karavan\".\n\nKoncem roku 1894 vydal obě knihy berlínský nakladatel August Weichert, který do \"Škrtiče karavan\" přidal další povídku, jejímž autorem není May.\n\nRoku 1900 byla sbírka \"Škrtič karavan\" vydána pod názvem \"Různá dobrodružství na vodě i na zemi\" (\"Denkwürdige Abenteuer zu Wasser und zu Lande\") v berlínském nakladatelství Friedrich Hachfeld a roku 1910 sbírka \"V dálavách\" jako \"Assad Bei, der Herdenwürger\" opět v berlínském nakladatelství August Weichert.\n\nKniha \"Škrtič karavan\" obsahuje v prvním vydání sedm a v druhém vydání osm povídek, nichž texty \"Boj s piráty\" a \"Na Rio Gila\" nejslu dílem Karla Maye.\n\nKniha \"V dálavách\" obsahuje tři Mayovy povídky v úpravě z knihy \"Škrtič karavan\":\nPovídka \"Olejový požár\" česky nevyšla. Česká vydání ostatních povídek je možno najít v článku Povídkové dílo Karla Maye. \n\n"}
{"id": "1440506", "url": "https://cs.wikipedia.org/wiki?curid=1440506", "title": "Širó Išii", "text": "Širó Išii\n\nŠiró Išii (石井 四郎 Ishii Shirō, [iɕiː ɕiɾoː]) (25. června 1892 Šibajama – 9. října 1959 Tokio) byl japonský generál, vojenský lékař, mikrobiolog a vedoucí jednotky 731, která se zabývala vývojem biologických zbraní pro japonskou císařskou armádu. Účastnil se mnoha násilných a smrtelných pokusů na lidech.\n"}
{"id": "1440508", "url": "https://cs.wikipedia.org/wiki?curid=1440508", "title": "Regionální ekonomické partnerství", "text": "Regionální ekonomické partnerství\n\nRegionální ekonomické partnerství (, RCEP) je připravovaná zóna volného obchodu šestnácti zemí zejména z jihovýchodní Asie. V případě úspěšného dokončení jednání o vzniku uskupení se bude jednat o nějvětší zónu volného obchodu na světě, zahrnující polovinu světové populace a kolem čtyřiceti procent světového HDP. Uzavření finální dohody je plánováno na listopad 2018.\n\nDohoda vytvoří volnou ekonomickou zónu mezi deseti zeměmi Sdružení národů jihovýchodní Asie (Brunej, Filipíny, Indonésie, Kambodža, Laos, Malajsie, Myanmar, Singapur, Thajsko a Vietnam), Austrálií s Novým Zélandem a ekonomicky i populačně silnými zeměmi východní Asie (Čína, Japonsko, Jižní Korea).\n\nČlenem zóny nejsou naopak Spojené státy, jejichž prezident Donald Trump odmítl k dohodě přistoupit. Podle některých názorů je vznik nového partnerství důkazem postupného přesunu hospodářské aktivity do asijského regionu a ekonomického vzestupu Číny.\n\nV roce 2019 od plánované dohody odstoupila Indie.\n\n"}
{"id": "1440511", "url": "https://cs.wikipedia.org/wiki?curid=1440511", "title": "Renata Oulehlová", "text": "Renata Oulehlová\n\nRenata Oulehlová (* 31. března 1968) je česká politička, od roku 2016 zastupitelka Karlovarského kraje, od roku 2014 zastupitelka a od roku 2018 starostka města Sokolov, členka hnutí ANO 2011.\n\nVystudovala sociální péči na Střední zdravotnické škole v Chebu. V roce 2003 založila první dobrovolnické centrum v Karlovarském kraji s názvem \"Střípky\", které pomáhá nemocným lidem a seniorům.\n\nRenata Oulehlová je vdaná a má dva syny.\n\nV komunálních volbách v roce 2014 byla z pozice členky a lídryně kandidátky hnutí ANO 2011 zvolena zastupitelkou města Sokolov. V listopadu 2014 se navíc stala 1. místostarostkou města. Ve volbách v roce 2018 mandát zastupitelky města obhájila. Dne 5. listopadu 2018 byla zvolena novou starostkou města.\n\nV krajských volbách v roce 2016 byla za hnutí ANO 2011 zvolena zastupitelkou Karlovarského kraje.\n\nVe volbách do Senátu PČR v roce 2018 kandidovala za hnutí ANO 2011 v obvodu č. 2 – Sokolov. V prvním kole voleb získala 25,72 % hlasů, umístila se na druhém místě a postoupila do kola druhého. Ve druhém kole prohrála proti nestraníkovi za hnutí STAN Miroslavu Balatkovi, když poměrem hlasů 40,52 % : 59,47 % skončila celkově na druhém místě.\n\nSamostatně:\n\nKolektivně:\n\n"}
{"id": "1440512", "url": "https://cs.wikipedia.org/wiki?curid=1440512", "title": "Château de la Reine Blanche", "text": "Château de la Reine Blanche\n\nChâteau de la Reine Blanche (tj. doslovně \"Hrad bílé královny\") je soubor obytných budov v Paříži. Stavby z 15., 16. a 17. století jsou vymezeny trojúhelníkem ulic \"Rue des Gobelins\", \"Rue Berbier-du-Mets\" a \"Rue Gustave-Geffroy\" ve 13. obvodu. Původní barvírna látek je chráněna jako historická památka.\n\nKrálovna Markéta Provensálská, vdova po Ludvíkovi IX., zde nechala v roce 1290 vybudoval hrad, kde žila až do své smrti v roce 1295. V hradě na břehu řeky Bièvre pobývala i její dcera Blanka Francouzská, vdova po Ferdinandovi de la Cerda. Tato rezidence se ve 14. století nazývala \"hostel de la Reyne Blanche\", neboť královny-vdovy chodily oblečené v bílém, tehdejší barvě smutku.\n\nV roce 1404 nechal hrad zbořit Karel VI. V 15. století se zde rozkládalo předměstí Saint-Marcel. V roce 1447 se zde usadil jistý Jean Goblin a jeho potomek Gilles Gobelin zde za vlády Františka I. založil barvírnu. Průmyslové stavby a ubytovny, které zde vyrostly, převzaly pomístní jméno bývalého hradu. V letech 1500–1535 byla postavena hlavní budova s věžemi, dvě patra se dvěma točitými schodišti a dvěma patry sklepů.\n\nV 17. století koupil budovu Jean Lhoste, který ji přeměnil na obytný prostor, nechal vystavět nádvoří a vstupní portál. Později byla přeměněna na pivovar. Budova s věžemi vyhořela za Pařížské komuny a poté byla obnovena ve stejném vzhledu.\n\nV letech 1980, 1989 a 1995 byly různé budovy klasifikovány jako historické památky. V letech 1999–2002 byly strženy různé přístavby z 19. století a komplex budov byl renovován.\n\n"}
{"id": "1440520", "url": "https://cs.wikipedia.org/wiki?curid=1440520", "title": "ATP Shenzhen Open 2018", "text": "ATP Shenzhen Open 2018\n\nATP Shenzhen Open 2018 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem Plexipave komplexu Shenzhen Longgang Sports Center. Probíhal mezi 24. až 30. zářím 2018 v čínském Šen-čenu jako pátý ročník turnaje.\n\nTurnaj s rozpočtem 800 320 amerických dolarů patřil do kategorie ATP World Tour 250. Nejvýše nasazeným hráčem ve dvouhře se stal jedenáctý tenista světa David Goffin z Belgie, kterého po volném losu vyřadil ve druhém kole Skot Andy Murray. Jako poslední přímý účastník do hlavní singlové soutěže nastoupil běloruský 100. hráč žebříčku Ilja Ivaška.\n\nPrvní singlový titul na okruhu ATP Tour vybojoval v debutovém kariérním finále 23letý japonský kvalifikant Jošihito Nišioka. Premiérovou společnou trofej ze čtyřhry turnaje ATP si odvezl japonsko-britský pár Ben McLachlan a Joe Salisbury. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1440521", "url": "https://cs.wikipedia.org/wiki?curid=1440521", "title": "Chengdu Open 2018", "text": "Chengdu Open 2018\n\nChengdu Open 2018 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem S’-čchuanského mezinárodního tenisového centra. Probíhal mezi 24. až 30. zářím 2018 v čínské megapoli Čcheng-tu, centru sečuánské provincie, jako třetí ročník turnaje.\n\nTurnaj s rozpočtem 1 183 360 amerických dolarů patřil do kategorie ATP World Tour 250. Nejvýše nasazeným hráčem ve dvouhře se stal třináctý tenista světa Fabio Fognini z Itálie, který skončil jako poražený finalista. Jako poslední přímý účastník do hlavní singlové soutěže nastoupil americký 108. hráč žebříčku Tim Smyczek .\n\nČtvrtý titul na okruhu ATP Tour vybojoval 23letý australský kvalifikant Bernard Tomic. Druhou společnou trofej ze čtyřhry turnajů ATP si odvezl chorvatský pár Ivan Dodig a Mate Pavić.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n"}
{"id": "1440522", "url": "https://cs.wikipedia.org/wiki?curid=1440522", "title": "Ljubaň (město v Bělorusku)", "text": "Ljubaň (město v Bělorusku)\n\nLjubaň (rusky i ) je město v Minské oblasti v Bělorusku. K roku 2017 měla bezmála jedenáct tisíc obyvatel a byla správním střediskem svého rajónu.\n\nLjubaň leží na Arese, pravém přítoku Pciče v povodí Dněpru. Od Minsku je vzdálena přibližně 150 kilometrů jižně.\n\nPrvní zmínka o Ljubani je z roku 1566. Od roku 1968 je Ljubaň městem.\n"}
{"id": "1440523", "url": "https://cs.wikipedia.org/wiki?curid=1440523", "title": "Taňčávúr", "text": "Taňčávúr\n\nTaňčávúr (, nebo ) je město v Tamilnádu, jednom ze svazových států Indie. K roku 2011 v něm žilo přibližně 223 tisíc obyvatel a bylo správním střediskem svého okresu.\n\nTaňčávúr leží v deltě řeky Kávérí ústící do Bengálského zálivu. Od Čennaí, hlavního města Tamilnádu, je vzdálen přibližně 320 kilometrů jižně. Bližší větší město je Tiruččiráppalli ležící přibližně 55 kilometrů západně od Taňčávúru.\n\nOd 9. do 11. století byl Taňčávúr hlavním městem čólské říše.\n"}
{"id": "1440527", "url": "https://cs.wikipedia.org/wiki?curid=1440527", "title": "Gangapurna", "text": "Gangapurna\n\nGangapurna je hora v Nepálu v pohoří Himálaj. Se svojí nadmořskou výškou 7 455 m je to 57. nejvyšší hora na světě.\n\nGangapurna je součástí masivu Annapurna. Vrchol leží uprostřed masivu - na jeho západní straně je hlavní vrchol Annapurna I (8091 m), v blízkosti se jihovýchodním směrem nachází Annapurna III (7555 m) a směrem na jih je 6997 m vysoká Mačapučare. Východním směrem pokračují vrcholy Annapurna IV a Annapurna II.\n\nPrvovýstup na Gangapurnu se zdařil německé himalájské expedici, kterou vedl Günter Hauser. Na vrcholu 5. května 1965 stanuli Günter Hauser, Erich Reismüller, Hermann Köllensperger, Ludwig Greissl, Ang Tempa (Sirdar) a Phudorje II. O dva dny později zbývající čtyři němečtí účastníci Klaus Ekkerlein, Hermann Wünsche, Otto Seibold, KH Ehlers a Sherpa Pemba Norbu také dosáhli vrcholu.\n"}
{"id": "1440529", "url": "https://cs.wikipedia.org/wiki?curid=1440529", "title": "Liangkang Kangri", "text": "Liangkang Kangri\n\nLiangkang Kangri (také Liankang Kangri) je vrchol hory s nadmořskou výškou 7 535 m v Himálajích na hranici mezi Bhútánem a Čínou. Na jih vede hřeben k 2 km vzdálenému vrcholu Gangkhar Puensum. Vzhledem k nízké výšce sedla 234 metrů Liangkang Kangri není považován za samostatnou horu.\n\nPoprvé na vrcholu Liankang Kangri stanul pětičlenný tým pod vedením japonského horolezce Kijohika Suzukiho dne 5. května 1999.\n"}
{"id": "1440530", "url": "https://cs.wikipedia.org/wiki?curid=1440530", "title": "Tadeusz Obłój", "text": "Tadeusz Obłój\n\nTadeusz Jan Obłój (* 29. srpna 1950, Katovice) je bývalý polský hokejový útočník. Po skončení aktivní kariéry působil jako trenér.\n\nV polské lize hrál za týmy KS Baildon Katowice (do roku 1982) a Polonia Bytom (1982-1988). V polské lize nastoupil za 16 sezón v 565 utkáních a dal 450 gólů. Dále hrál v Německu za ECD Iserlohn.\n\nPolsko reprezentoval na olympijských hrách v roce 1972, 1976 a 1980 a na 7 turnajích mistrovství světa v letech 1970, 1972, 1973, 1974, 1975, 1978 a 1979. Celkem za polskou reprezentaci nastoupil ve 151 utkáních a dal 58 gólů.\n\n"}
{"id": "1440534", "url": "https://cs.wikipedia.org/wiki?curid=1440534", "title": "Heaven (album, The Walkmen)", "text": "Heaven (album, The Walkmen)\n\nHeaven je sedmé studiové album americké rockové skupiny The Walkmen. Vydáno bylo v květnu roku 2012 společnostmi Fat Possum Records a Bella Union a jeho producentem byl Phil Ek. Nahráno bylo mezi listopadem 2011 a březnem 2012 v Seattlu. Masteroval jej Greg Calbi. V hitparádě Billboard 200 se umístilo na 30. příčce. Píseň „Heaven“ byla použita v závěrečné epizodě seriálu \"Jak jsem poznal vaši matku\" („Navždycky“).\n\nAutory všech skladeb jsou členové skupiny The Walkmen.\n\n\n"}
{"id": "1440539", "url": "https://cs.wikipedia.org/wiki?curid=1440539", "title": "Adlan Bisultanov", "text": "Adlan Bisultanov\n\nAdlan Delimbekovič Bisultanov (* 15. srpna 1989) je ruský zápasník – judista čečenské národnosti.\n\nSe sambem/judem začínal v čečenském Argunu. Připravuje se pod vedením Ibragima Ajubova a Ramzana Achmarova v policejním tréninkovém centru VFSO Dinamo. V ruské mužské judistické reprezentaci se prosazuje od roku 2013 v polotěžké váze do 100 kg. V roce 2016 se kvalifikoval na olympijské hry v Riu, ale v ruské olympijské nominaci musel ustoupit Tagiru Chajbulajevovi.\n\n\n\n"}
{"id": "1440540", "url": "https://cs.wikipedia.org/wiki?curid=1440540", "title": "Peter Matthew Bauer", "text": "Peter Matthew Bauer\n\nPeter Matthew Bauer je americký zpěvák a multiinstrumentalista. V devadesátých letech byl spolu se zpěvákem Hamiltonem Leithauserem členem kapely The Recoys. Po rozpadu spolu založili skupinu The Walkmen. Poté, co kapela v roce 2013 oznámila přerušení činnosti, se Bauer vydal na sólovou dráhu. Své debutové album vydal roku 2014 pod názvem \"Liberation!\". Druhé sólové album \"Mount Qaf\" následovalo o tři roky později. Roku 2013 hrál na albu \"Light Heat\" stejnojmenné skupiny vedené Quentinem Stoltzfusem.\n\n\n"}
{"id": "1440545", "url": "https://cs.wikipedia.org/wiki?curid=1440545", "title": "Anglický hřbitov (Málaga)", "text": "Anglický hřbitov (Málaga)\n\nAnglický hřbitov v Málaze (angl. \"The English Cemetery in Málaga\", špan. \"Cementerio Inglés de Málaga\", zvaný také \"Anglikánský hřbitov\" nebo \"Hřbitov sv. Jiří\") je nejstarším protestantským hřbitovem ve Španělsku. Nachází se v přístavním městě Málaga v Andalusii u ulice Avenida de Príes. Rozkládá se na ploše více než 8000 m² a je na něm přes tisíc hrobů.\n\nHřbitov byl založen z iniciativy britského konzula Williama Marka. Sloužil k pohřbům protestantů, kromě Britů zejména Němců a Skandinávců. Roku 1856 byla vystavěna novogotická hřbitovní brána s domkem (\"gatehouse\"). Roku 1891 byl dosavadní hřbitovní pavilón přestavěn na anglikánský kostel zasvěcený sv. Jiří.\n\nNa hřbitově jsou mj. pohřbeni členové posádky korvety Gneisenau, kteří zahynuli u pobřeží Málagy roku 1900. K významným osobnostem, jejichž ostatky na hřbitově spočívají, patří spisovatel a hispanista Gerald Brenan, básník Jorge Guillén či spisovatel Aarne Haapakoski.\n\n"}
{"id": "1440548", "url": "https://cs.wikipedia.org/wiki?curid=1440548", "title": "Dubanský rybník", "text": "Dubanský rybník\n\nDubanský rybník o rozloze vodní plochy 0,44 ha se nalézá na jižním okraji obce Dubany v okrese Pardubice. V roce 2012 byla provedena jeho revitalizace a odbahnění. Pod hrází rybníka se nalézá budova bývalého dubanského mlýna. Rybník je využíván pro chov ryb.\n"}
{"id": "1440560", "url": "https://cs.wikipedia.org/wiki?curid=1440560", "title": "Jezbořák", "text": "Jezbořák\n\nJezbořák je rybník o rozloze vodní plochy 1,0 ha nalézající se na západním okraji obce Jezbořice v okrese Pardubice. Rybník je využíván pro chov ryb a kální biocentrum pro rozmnožování obojživelníků.\n"}
{"id": "1440568", "url": "https://cs.wikipedia.org/wiki?curid=1440568", "title": "Horní Jeníkovický rybník", "text": "Horní Jeníkovický rybník\n\nHorní Jeníkovický rybník o rozloze vodní plochy 0,93 ha je situován pod obcí Jeníkovice na jejím západním okraji v okrese Pardubice pod terénní vlnou asi 50 m vpravo od železniční zastávky Jeníkovice. Rybník je využíván pro chov ryb a zároveň představuje lokální biocentrum pro rozmnožování obojživelníků.\n"}
{"id": "1440570", "url": "https://cs.wikipedia.org/wiki?curid=1440570", "title": "Polská literární reportáž", "text": "Polská literární reportáž\n\nPolská literární reportáž, též polská škola reportáže, někdy jen literární reportáž je literární žánr, jehož specifická varianta se konstituovala v Polsku především v druhé polovině dvacátého století.<br>\nModerní tradice polské školy reportáže začíná v 70. letech 20. století.\n\nDefinuje se jako prozaický útvar na pomezí beletrie a publicistiky, jehož cílem je objektivní zpráva podaná uměleckými prostředky. Třebaže se tento výměr v literární teorii často uvádí, hranice žánru (polské) literární reportáže lze v praxi stanovit jen stěží, a proto mají velký význam mimoliterární žánrové signály, především autorská deklarace či deklarace nakladatelství, které dané dílo vydává. Tento žánr často obsahuje prvky deníku, biografie, cestopisu, slovníku a dalších žánrů. Paradox žánrového požadavku na uměleckost a extrémní objektivitu zároveň se někdy řeší strategií kvazispolehlivého vypravěče (všechny složky vyprávění mají spolehlivý zdroj, zatímco postava vypravěče, která je sjednocuje, nemusí).\n\nZa prvního „literárního reportéra“ bývá považován nositel Nobelovy ceny Władysław Reymont, za autora literární reportáže se jako první označil meziválečný reportér Melchior Wańkowicz. O rozmach literární reportáže ve světovém měřítku se zasadila „tři velká K“, Ryszard Kapuściński s nezaměnitelným cestopisným a velmi silně zpravodajským stylem především ze zemí třetího světa, Hanna Krallová, která se věnovala především tématu šoa (holokaust), a v českém prostředí téměř neznámý Krzysztof Kąkolewski. Mezi významné mladší autory patří především Małgorzata Szejnertová, rozvíjející téma každodenní reality komunistického Polska, k nejvýznamnějším literárním reportérům nejmladší generace potom Wojciech Tochman či populární Mariusz Szczygieł. \n\nPublikace \"Polská škola reportáže\" (2012) uvádí jako další autory: Wojciech Górecki, Jacek Hugo-Bader, Wojciech Jagielski, Krystyna Kurczab-Redlich, Mateusz Marczewski, Marcin Michalski, Włodzimierz Nowak, Lidia Ostałowská, Paweł Smoleński, Witold Szabłowski a Maciej Wasielewski.\n\nMariusz Szczygieł zahrnul do publikace \"20 let nového Polska v reportážích podle Mariusze Szczygieła\" (2014) kromě některých výše uvedených autorů autory: Jacek Antczak, Wojciech Bojanowski, Anna Fostakowská, Edyta Gietková, Marcin Kołodziejczyk, Tomasz Kwaśniewski, Irena Morawská, Artur Pałyga, Karol Podgórski, Paweł Piotr Reszka, Joanna Sokolińská, Grzegorz Sroczyński, Katarzyna Surmiak-Domańská, Wojciech Staszewski, Ewa Winnická a Joanna Wojciechowská.\n\n"}
{"id": "1440571", "url": "https://cs.wikipedia.org/wiki?curid=1440571", "title": "Aaron Dessner", "text": "Aaron Dessner\n\nAaron Dessner (* 23. dubna 1976) je americký hudebník-multiinstrumentalista, hrající na kytaru, baskytaru, klávesové nástroje a další, hudební producent a skladatel. Je dvojčetem hudebníka Bryce Dessnera, s nímž působí v kapele The National. V roce 2001 založil spolu se svým bratrem Brycem a Alecem Hanleyem Bemisem vydavatelství Brassland Records. Produkoval alba řady hudebníků či skupin, mezi něž patří například Frightened Rabbit, Sharon Van Etten a Lisa Hannigan. Spolu se svým bratrem je autorem hudby k filmům \"Big Sur\" (2013) a \"Hraniční kontrola\" (2016).\n\n\n"}
{"id": "1440576", "url": "https://cs.wikipedia.org/wiki?curid=1440576", "title": "Dolní Jeníkovický rybník", "text": "Dolní Jeníkovický rybník\n\nDolní Jeníkovický rybník o rozloze vodní plochy 1,43 ha je situován pod obcí Jeníkovice na jejím západním okraji v okrese Pardubice pod terénní vlnou asi 100 m od železniční zastávky Jeníkovice. Pod hrází rybníka se nalézá budova bývalého mlýna. Rybník je využíván pro chov ryb a zároveň představuje lokální biocentrum pro rozmnožování obojživelníků.\n"}
{"id": "1440579", "url": "https://cs.wikipedia.org/wiki?curid=1440579", "title": "Peterbald", "text": "Peterbald\n\nPeterbald je bezsrsté plemeno kočky domácí původem z Ruska. Bylo vyšlechtěno v Petrohradu roku 1994 z donského sphynxe a orientální kočky. Roku 2007 pak bylo plemeno uznáno The International Cat Association (TICA) a o pět let později Fédération Internationale Féline (FIFe). Ačkoliv se koťata rodí osrstěná, do dvou až tří let srst zcela zmizí. \n\nRoku 1988 se v ruském městě Rostov na Donu objevily první kočky s neobvyklým osrstěním. Později se tomuto plemeni začalo říkat donský sphynx, a během experimentálního křížení v Petrohradu v roce 1994 se narodil vrh zkřížený s orientální kočkou. Jedno z koťat z tohoto spojení, Nocturne Iz Murino, se stalo základem pro chov peterbaldů.\n\nOficiálně standard dle TICA popisuje peterbaldy jako inteligentní a elegantní zvířata. Tělo je středně velké, dlouhé a dobře osvalené, typický je i ladný pohyb, ačkoliv nohy mohou působit vyhuble až kostnatě. Hlava je velká a klínovitého tvaru. Uši jsou oproti zbytku hlavy velké a mají trojúhelníkový tvar, oči by měly být středně velké, mandlovitého tvaru a šikmo posazené. Jejich barva nezávisí na zbarvení kůže, která je přiléhavá a měkká na dotek. Nicméně rodí se i jedinci s velice krátkou srstí, která připomíná hedvábí. Zbarvení může být jakékoliv.\n\nPovahově jsou peterbaldové velmi inteligentní a hraví. Nebývají bázliví ani vůči cizincům a snadno vychází i s jinými kočkami nebo psy. Jedná se o poměrně hlasité kočky.\n\n"}
{"id": "1440584", "url": "https://cs.wikipedia.org/wiki?curid=1440584", "title": "Trouble Will Find Me", "text": "Trouble Will Find Me\n\nTrouble Will Find Me je šesté studiové album americké indierockové skupiny The National. Vydáno bylo v květnu roku 2013 společností 4AD a jeho producenty byli bratři Aaron a Bryce Dessnerovi. Deska se umístila na třetím místě hitparády Billboard 200 a v několika zemích se stala zlatou. Byla nominována na cenu Grammy.\n\nAutory všech skladeb jsou Matt Berninger a Aaron Dessner, pokud není uvedeno jinak.\n\n\n"}
{"id": "1440587", "url": "https://cs.wikipedia.org/wiki?curid=1440587", "title": "Marešák", "text": "Marešák\n\nrybník Marešák o rozloze vodní plochy 0,64 ha se nalézá na severním okraji městyse Choltice v okrese Pardubice pod silnicí III. třídy č. 34210 vedoucí do Choltic z Bezděkova. Rybník je využíván pro chov ryb a zároveň představuje lokální biocentrum pro rozmnožování obojživelníků.\n"}
{"id": "1440590", "url": "https://cs.wikipedia.org/wiki?curid=1440590", "title": "Řehák (rybník)", "text": "Řehák (rybník)\n\nrybník Řehák o rozloze vodní plochy 0,33 ha se nalézá na jižním okraji městyse Choltice v okrese Pardubice u okraje zámeckého parku a přírodní rezervace Choltická obora. Rybník je využíván pro chov ryb a zároveň představuje lokální biocentrum pro rozmnožování obojživelníků.\n"}
{"id": "1440596", "url": "https://cs.wikipedia.org/wiki?curid=1440596", "title": "Nad Marešákem", "text": "Nad Marešákem\n\nRybníček Nad Marešákem o rozloze vodní plochy 0,30 ha se nalézá na severním okraji městyse Choltice v okrese Pardubice mezi místními ulicemi Větrná a Podrybníčky. Rybník je využíván pro chov ryb a zároveň představuje lokální biocentrum pro rozmnožování obojživelníků.\n"}
{"id": "1440599", "url": "https://cs.wikipedia.org/wiki?curid=1440599", "title": "The National (album)", "text": "The National (album)\n\nThe National je první studiové album americké indierockové skupiny The National. bydáno bylo v říjnu roku 2001 společností Brassland Records. Spolu se členy skupiny jej produkoval Nick Lloyd. Jde o jediné album kapely, které vyšlo před příchodem multiinstrumentalisty Bryce Dessnera (ten sice na albu hrál, ale ne jako člen kapely). Na obalu alba byla použita fotografie bubeníka Bryana Devendorfa v bazénu.\n\nAutory všech skladeb jsou členové skupiny The National.\n\n\n"}
{"id": "1440600", "url": "https://cs.wikipedia.org/wiki?curid=1440600", "title": "Červený rybník (Choltice)", "text": "Červený rybník (Choltice)\n\nČervený rybník o rozloze vodní plochy 1,21 ha se nalézá v přírodní rezervaci Obora Choltice asi 200 m jihozápadně od zámku Choltice v okrese Pardubice. Rybník byl v roce 2016 revitalizován a odbahněn a je využíván pro sportovní rybolov a zároveň představuje spolu s rybníky Zrcadlo a Chrtnickým rybníkem významné biocentrum pro rozmnožování obojživelníků.\n"}
{"id": "1440601", "url": "https://cs.wikipedia.org/wiki?curid=1440601", "title": "Teinurosaurus sauvagei", "text": "Teinurosaurus sauvagei\n\nTeinurosaurus sauvagei (\"ještěr s prodlouženým ocasem\") je druh teropodního (dravého) dinosaura, žijícího v období svrchní jury (asi před 155 miliony let) na území dnešního Portugalska. Byl objeven jediný ocasní obratel dinosaura o délce 152 mm (holotyp \"MGB 500\"), ten byl ale zničen v průběhu Druhé světové války. Dnes je proto \"Teinurosaurus sauvagei\" označován jako \"nomen dubium\" (pochybné jméno).\n\nV roce 1897 referoval francouzský paleontolog Henri-Émile Sauvage o fosilii ocasního obratle dinosaura z období geologického stupně kimmeridž z lokality v Portugalsku. Fosilie se nacházela ve sbírkách muzea \"Musée Géologique du Boulonnais\" ve francouzském Boulogne-sur-Mer. Sauvage ji popsal jako \"Iguanodon prestwichii\" a považoval ji tedy za pozůstatek velkého ornitopodního dinosaura.\nV roce 1928 rozeznal baron Franz Nopcsa, že se ve skutečnosti jedná o fosilii teropodního dinosaura. Stanovil proto nové rodové jméno \"Teinurosaurus\", odpovídající vzezření podlouhlého obratle.\nO čtyři roky později přejmenoval dinosaura německý paleontolog Friedrich von Huene jako \"Caudocoelus sauvagei\", teprve v roce 1969 rozhodl o prioritě rodového jména \"Teinurosaurus\" americký odborník John H. Ostrom, a to v proslulé popisné studii dromeosaurida druhu \"Deinonychus antirrhopus\". Kombinaci rodového a druhového jména \"T. sauvagei\" zavedl roku 1978 badatel George Olshevsky.\n\nPřesnější rozměry tohoto dinosaura není možné na základě jediného distálního kaudálního obratle odhadnout.\n\n"}
{"id": "1440603", "url": "https://cs.wikipedia.org/wiki?curid=1440603", "title": "Zrcadlo (Choltice)", "text": "Zrcadlo (Choltice)\n\nRybník Zrcadlo o rozloze vodní plochy 0,5 ha se nalézá v přírodní rezervaci Obora Choltice asi 100 m jihozápadně od zámku Choltice v okrese Pardubice. Rybník je využíván pro sportovní rybolov a zároveň představuje spolu s rybníky Červený a Chrtnickým rybníkem významné biocentrum pro rozmnožování obojživelníků.\n"}
{"id": "1440604", "url": "https://cs.wikipedia.org/wiki?curid=1440604", "title": "Otto Cimrman", "text": "Otto Cimrman\n\nOtto Cimrman, uváděný i jako Otakar, Ottakar, Oto nebo Ota (1. května 1925, Chomutov – 11. června 1988) byl československý hokejista, střední útočník.\n\nJako reprezentant se zúčastnil olympiády v roce 1956, kde Československo skončilo na 5. místě. V reprezentačním dresu nastoupil pouze ve 3 utkáních na této olympiádě, gól nedal. V lize hrál za KLH Chomutov.\n\n"}
{"id": "1440606", "url": "https://cs.wikipedia.org/wiki?curid=1440606", "title": "Excitable Boy", "text": "Excitable Boy\n\nExcitable Boy je třetí studiové album amerického hudebníka Warrena Zevona. Vydáno bylo v lednu roku 1978 společností Asylum Records. Nahráno bylo v Los Angeles a jeho producenty byli Jackson Browne a Waddy Wachtel. Umístilo se na osmé příčce hitparády Billboard 200 a stalo se platinovým (RIAA). Roku 2007 vyšla remasterovaná verze alba.\n\n\n"}
{"id": "1440609", "url": "https://cs.wikipedia.org/wiki?curid=1440609", "title": "Krajský přebor – Košice 1952", "text": "Krajský přebor – Košice 1952\n\nKrajský přebor – Košice 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1440612", "url": "https://cs.wikipedia.org/wiki?curid=1440612", "title": "Mr. Bad Example", "text": "Mr. Bad Example\n\nMr. Bad Example je osmé studiové album amerického hudebníka Warrena Zevona. Vydáno bylo v říjnu roku 1991 společností Giant Records. Jeho producentem byl Waddy Wachtel, který se Zevonem spolupracoval již v minulosti. Píseň obsahuje mimo jiné píseň „Things to Do in Denver When You're Dead“, jejímž názvem byl inspirován stejnojmenný film.\n\nAutorem všech skladeb je Warren Zevon, pokud není uvedeno jinak.\n\n"}
{"id": "1440614", "url": "https://cs.wikipedia.org/wiki?curid=1440614", "title": "Corcelles-sur-Chavornay", "text": "Corcelles-sur-Chavornay\n\nCorcelles-sur-Chavornay je bývalá obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2004 žilo v obci 299 obyvatel. V roce 2017 se Essert-Pittet a Corcelles-sur-Chavornay sloučily s obcí Chavornay.\n\nObec je poprvé zmiňována v letech 885 jako Corceles. Do konce roku 2006 byla obec součástí distriktu Orbe, od roku 2007 se stala částí nového distriktu Jura-Nord Vaudois.\n\nVesnice Corcelles-sur-Chavornay je situována východně od řeky Orbe.\n\nV roce 2000 hovořilo 92,8% obyvatel obce francouzsky. Ke švýcarské reformované církvi se ve stejném roce hlásilo 59,3% obyvatel, k církvi římskokatolické 14,8% obyvatel.\n"}
{"id": "1440622", "url": "https://cs.wikipedia.org/wiki?curid=1440622", "title": "Sentimental Hygiene", "text": "Sentimental Hygiene\n\nSentimental Hygiene je šesté studiové album amerického hudebníka Warrena Zevona. Vydáno bylo v srpnu roku 1987 společností Virgin Records. Spolu se Zevonem jej produkovali Niko Bolas a Andrew Slater. Album obsahuje celkem deset písní, mezi nimiž je například „Even a Dog Can Shake Hands“. Na té Zevon spolupracoval se třemi členy kapely R.E.M. – Billem Berrym, Peterem Buckem a Mikem Millsem. Čtveřice spolu ve stejné době nahrála celé album (\"Hindu Love Gods\"), rovněž produkované Bolasem a Slaterem.\n\n\n"}
{"id": "1440623", "url": "https://cs.wikipedia.org/wiki?curid=1440623", "title": "China Open 2018 – ženská čtyřhra", "text": "China Open 2018 – ženská čtyřhra\n\nŽenská čtyřhra China Open 2018 probíhala v první polovině října 2018. Do deblové soutěže pekingského tenisového turnaje hraného na tvrdém povrchu nastoupilo dvacet osm dvojic. Obhájcem titulu byl pár Latisha Chan a Martina Hingisová, jehož členky do turnaje nezasáhly. \n\nVítězem se stal druhý nasazený pár 32letých Češek Andrea Sestini Hlaváčková a Barbora Strýcová, které ve finále zdolaly kanadsko-čínské turnajové trojky Gabrielu Dabrowskou a Sü I-fan. Po dvousetovém průběhu 4–6 a 6–4 rozhodl až supertiebreak nejtěsnějším poměrem míčů [10–8]. Obě šampionky si do žebříčku WTA připsaly 1 000 bodů a po triumfu na Connecticut Open 2018 získaly druhou společnou trofej. Hlaváčková, která China Open ovládla již s Pchengovou v roce 2014, vybojovala dvacátý sedmý deblový titul na okruhu WTA Tour a pro Strýcovou to bylo dvacáté třetí takové turnajové vítězství. Pro rodačky z Plzně se jednalo o čtrnáctý společně odehraný turnaj a v jejich rámci o pátou finálovou účast.\n\nČtyři nejvýše nasazené páry obdržely volný los do druhého kola.\n"}
{"id": "1440624", "url": "https://cs.wikipedia.org/wiki?curid=1440624", "title": "Josip Manolić", "text": "Josip Manolić\n\nJosip Manolić (* 22. března 1920) byl chorvatský politik. Od 24. srpna 1990 do 17. července 1991 byl premiérem Chorvatska, jakožto představitel konzervativního Chorvatského demokratického společenství. Za jeho vlády Chorvatsko formálně vyhlásilo nezávislost. Byl nejstarším premiérem v historii novodobého Chorvatska (70-71 let). V letech 1993-1994 byl předsedou horní komory chorvatského parlamentu. Za komunistického režimu byl vysokým důstojníkem tajné policie UDBA.\n"}
{"id": "1440632", "url": "https://cs.wikipedia.org/wiki?curid=1440632", "title": "David Bowie: The First Five Years", "text": "David Bowie: The First Five Years\n\nDavid Bowie: The First Five Years je britský dokumentární film. Po filmech \"\" (2013) a \"\" (2017) jde o závěrečný snímek trilogie věnované zpěvákovi Davidu Bowiemu, kterou režíruje a produkuje Francis Whately. Dokument se zaměřuje na prvních pět let Bowieho kariéry, tedy období předtím, než se proslavil. Obsahuje různé archivní záběry, stejně jako rozhovory s různými Bowieho spolupracovníky, včetně Lindsayho Kempa, Tonyho Viscontiho a Woodyho Woodmanseyho. Film začíná v roce 1966, kdy si David Robert Jones změnil jméno na David Bowie.\n"}
{"id": "1440633", "url": "https://cs.wikipedia.org/wiki?curid=1440633", "title": "Nikica Valentić", "text": "Nikica Valentić\n\nNikica Valentić (* 24. listopadu 1950 Gospić) je chorvatský politik\n\nOd 3. dubna 1993 do 7. listopadu 1995 byl premiérem Chorvatska jako představitel konzervativního Chorvatského demokratického společenství. Byl nejmladším premiérem v novodobé chorvatské historii (42 let v době nástupu do funkce). Jeho hlavním úkolem ve funkci bylo „zkrotit“ inflaci, čehož se pokusil dosáhnout devalvací dináru. Nakonec nechal zavést zcela novou měnu – chorvatskou kunu. Za jeho vlády chorvatská armáda provedla Operaci Bouře, rozhodující a úspěšný manévr v Chorvatské válce za nezávislost. \n"}
{"id": "1440636", "url": "https://cs.wikipedia.org/wiki?curid=1440636", "title": "Ladislav Jangl", "text": "Ladislav Jangl\n\nLadislav Jangl (* 28. června 1926, Kolín) je český báňský historik.\nAbsolvoval reálné gymnázium v Kolíně a filozofickou fakultu Karlovy univerzity v Praze. Jako výzkumný pracovník působil v letech 1954–1989 na báňskohistorickém pracovišti České geologické služby – Geofondu v Kutné Hoře, byl evidován jako soudní znalec v odvětví těžba nerostů u Krajského soudu v Praze.\n\n"}
{"id": "1440644", "url": "https://cs.wikipedia.org/wiki?curid=1440644", "title": "David Bowie: Posledních 5 let", "text": "David Bowie: Posledních 5 let\n\nDavid Bowie: Posledních 5 let (v anglickém originále \"David Bowie: The Last Five Years\") je britský dokumentární film z roku 2017. Po filmu \"\" (2013) jde o druhou část trilogie věnované zpěvákovi Davidu Bowiemu, která bude dovršena snímkem \"\" (2019). Snímek se soustřeďuje na posledních pět let Bowieho života, tedy na období alb \"The Next Day\" (2013) a \"Blackstar\" (2016). Režisérem a producentem filmů je Francis Whately. Vystupovala v něm řada Bowieho spolupracovníků, včetně Tonyho Viscontiho, Gail Ann Dorsey, Sterlinga Campbella a Gerryho Leonarda. Snímek měl premiéru v předvečer nedožitých sedmdesátých narozenin Davida Bowieho.\n\n"}
{"id": "1440650", "url": "https://cs.wikipedia.org/wiki?curid=1440650", "title": "Integrální kultura", "text": "Integrální kultura\n\nIntegrální kultura, někdy označovaná jako kultura \"transmoderní\", je pojmenování pro rostoucí subkulturu, jejíž členové svými hodnotami a stylem života přesahují dichotomii modernismu a tradicionalismu. Zahrnuje takové jedince, kteří jsou si vědomi systémové povahy dnešních civilizačních problémů a usilovně vytváří nový přístup ke světu.\n\nVizi integrální kultury jako první zformuloval rusko-americký sociolog Pitirim Sorokin ve své knize \"The Crisis of Our Age\" (\"Krize naší doby\") z roku 1941 a nezávisle na sobě pojem \"integrální\" v polovině dvacátého století používali ještě další dva myslitelé, Šrí Aurobindo v knihách \"The Life Divine\" (\"Božský život\") z roku 1942 a \"Practical Guide To Integral Yoga\" (\"Praktický průvodce integrální jógou\") z roku 1959 a Jean Gebser v knize \"The Ever-Present Origin\" (\"Všudypřítomný počátek\") z roku 1949.\n\nV roce 2000 podal základní charakteristiku integrální kultury americký sociolog Paul H. Ray. Ray provedl během třinácti let výzkumy týkající se více než 100 000 obyvatel USA. Ve výzkumech pro společnost \"American LIVES, Inc\" se zabýval výzkumem životních stylů, zájmů, hodnot, očekávání a symbolů v americké společnosti. Tyto výzkumy, které zahrnovaly například zkoumání dopadů hodnot na spotřební chování Američanů a jejich vztah penězům, zdraví, politickým názorům, preferenci médií či míry altruismu, Raye přivedly k objevu společenské vrstvy, pro kterou našel název \"kulturně kreativní\" (ang. \"Cultural Creatives\"), vrstvy, jež má ztělesňovat nově vznikající integrální kulturu.\n\nDle definice Paula Raye integrální kultura vychází zčásti z esoterických spirituálních hnutí, která mají původ v renesanci a pokračují nepřerušovaně až dodnes v nově vzniklých náboženstvích i v transcendentálním hnutí první poloviny 19. století. Její kořeny lze najít rovněž u různých myslitelů 20. století, a od 60. let v hnutí New Age, v humanistické a transpersonální psychologii, v ekologickém hnutí a rovněž ve feministickém hnutí. Za podstatnou charakteristiku všech těchto hnutí lze považovat odmítání hlavních prvků moderního pojetí světa a hledání alternativních cest. Obecně je možné říci, že integrální kultura se zaměřuje na vše, co bylo modernismem roztříštěno, to jest na dosažení osobní celistvosti a autenticity, na začleňování se do komunity i na spojení s ostatními po celém světě, na spojení s přírodou, na propojování ekologie a ekonomie, i na syntézu různých názorů a tradic, včetně filosofií Východu a Západu.\n\nSamotné členy integrální kultury, kulturně kreativní, Ray rozlišuje na dvě základní skupiny. Do první skupiny, jež představuje jádro kulturně kreativní subkultury (10,6 % populace, tj. v USA 20 milionů osob), patří lidé pocházejí většinou z vyšší střední společenské vrstvy, kteří uznávající hodnoty zaměřené na rozvoj osobnosti a spiritualitu, i ty „zelené“ a jako myslitelé a tvůrci představují předvoj. Příslušníci druhé skupiny (13 % populace, tj. v USA 24 milionů lidí) patří většinou do střední společenské vrstvy a vyznávají hodnoty zaměřené hlavně na životní prostředí a na sociální záležitosti, a to z více světského úhlu pohledu. O spiritualitu, psychologii a osobnostně zaměřené hodnoty se zajímají jen průměrně a dle Raye se zdá, že přijímají podněty od první skupiny.\n\n\n"}
{"id": "1440654", "url": "https://cs.wikipedia.org/wiki?curid=1440654", "title": "Milan Páleník", "text": "Milan Páleník\n\nMilan Páleník (* 18. května 1977) je bývalý český fotbalista, obránce a záložník.\n\nV české lize hrál za FC Baník Ostrava. Nastoupil ve 27 ligových utkáních a dal 2 ligové góly. Dále hrál i za FK Mladá Boleslav, FC Dukla Hranice, FC MUS Most, na Slovensku za FK Dukla Banská Bystrica, ve Skotsku za Dundee FC, na Kypru za ASIL Lisy FC a na Slovensku za FC DAC 1904 Dunajská Streda.\n\n\n"}
{"id": "1440657", "url": "https://cs.wikipedia.org/wiki?curid=1440657", "title": "Hrvoje Šarinić", "text": "Hrvoje Šarinić\n\nHrvoje Šarinić (17. února 1935 Rijeka – 21. července 2017 Záhřeb) je chorvatský politik. Od 12. srpna 1992 do 3. dubna 1993 zastával funkci premiéra Chorvatska, a to jakožto představitel konzervativního Chorvatského demokratického společenství. \n\nV letech 1963-1987 působil ve Francii, kde získal francouzské občanství. Od roku 1990 byl blízkým spolupracovníkem a vedoucím kanceláře prezidenta Franjo Tuđmana. Roku 1992 ho Tuđman jmenoval premiérem. Jeho vláda privatizovala řadu státních firem. Ekonomice se však nedařilo a Šarinić se rychle stal nepopulární. To vedlo Tuđmana k jeho nahrazení Nikicou Valentićem. Šarinić se pak vrátil na post vedoucího prezidentské kanceláře, který s malými přestávkami držel až do roku 1998. Toho roku tvrdě zkritizoval vysokého představitele Chorvatského demokratického společenství Iviću Pašaliće. Tuđman se ovšem postavil ve sporu na Pašalićovu stranu a Šarinić musel prezidentskou kancelář opustit. V roce 2000 spolu s dalšími nespokojenými politiky opustil Chorvatské demokratické společenství a spoluzaložil novou středopravou stranu Demokratický střed (\"Demokratski centar\"). Ta však neuspěla a Šarinić se z politiky stáhl. \n"}
{"id": "1440659", "url": "https://cs.wikipedia.org/wiki?curid=1440659", "title": "SK Otava Katovice", "text": "SK Otava Katovice\n\nSK Otava Katovice (celým názvem: Sportovní klub Otava Katovice) je český fotbalový klub, působící v městysi Katovice v Jihočeském kraji. Své domácí zápasy týmy odehrávají na fotbalovém hřišti v areálu U lesa. Klubovými barvami jsou modrá a bílá. V sezoně 2018/2019 hrálo A mužstvo Krajský přebor mužů Jihočeského kraje, kde obsadilo 2. místo za suverénním Olešníkem. Vítězný Olešník však nepřihlásil divizní soutěž, SK Otava Katovice jej zastoupil, a proto se v sezoně 2019/2020 hraje poprvé v Katovicích divizní soutěž, konkrétně Divize A.\n\nFotbalový sportovní klub Otava Katovice byl založen v roce 1928 z řad místních nadšenců a několika bývalých hráčů strakonického oddílu. První název klubu byl SK Katovice. Nejvyšší hranou soutěží katovického týmu byl krajský přebor, který se zde hrál v sezonách 1983/84 – 1984/85, 1989/90 – 1999/2000, 2008/2009 a 2015/16 – dodnes. Největším dosavadním úspěchem je třikrát titul vicemistrů krajského přeboru (2. místo) v sezonách 1991/92, 2015/2016 a 2018/2019. V sezoně 2014/2015 vyhrály Katovice I.A třídu, sk. A. V sezoně 2019/2020 hrají poprvé v historii Divizi A.\n\nV areálu U lesa se nacházejí 2 velká hřiště – hlavní (104 x 62 m) a hřiště JUNIOR (100 x 64 m) a minihřiště s umělou trávou (20 x 40 m). Hřiště JUNIOR vzniklo v roce 2007 zatravněním původního škvárového hřiště.\n\nV sezoně 2019/2020 pod hlavičkou SK Otava Katovice hrály 2 mužské týmy, 5 mládežnických a stará garda. \"Muži A\" hrají mistrovské zápasy v Divizi A, \"Muži B\" pak okresní přebor okresu Strakonice.\n\nFacebooková stránka SK Otava Katovice\n"}
{"id": "1440663", "url": "https://cs.wikipedia.org/wiki?curid=1440663", "title": "Franjo Gregurić", "text": "Franjo Gregurić\n\nFranjo Gregurić (* 12. října 1939 Lobor) je chorvatský politik. Od 17. července 1991 do 12. srpna 1992 zastával funkci premiéra Chorvatska, a to jakožto představitel konzervativního Chorvatského demokratického společenství ve vládě národní jednoty ustavené kvůli započaté válce o nezávislost.\n\nVystudoval techniku na Záhřebské univerzitě a posléze působil v průmyslu. Stal se technickým ředitelem řady významných státních podniků (Radonja, Chromos, Astra). Roku 1990 vstoupil do politiky a ještě téhož roku byl jmenován členem a později místopředsedou vlády, která 25. června 1991 provolala chorvatskou nezávislost. 17. července 1991 ho prezident Franjo Tuđman jmenoval premiérem, přičemž jeho vláda brzy kooptovala členy dalších stran, aby vytvořila vládu národní jednoty, jejímž cílem bylo vojensky porazit rebely z autonomní oblasti Krajina. Situace rychle přešla ve válku (leden 1992). Ačkoli vojenská i mezinárodněpolitická situace byla pro Chorvaty zpočátku nepříznivá, Gregurićovi (a ovšem zejména Tuđmanovi, který měl hlavní slovo) se podařilo zejména na diplomatickém poli situaci zvrátit. Vojenská odpovědnost v té době přešla zejména na ministra obrany Gojko Šušaka a Tuđmana, takže se Gregurić věnoval zejména vydání vlastní měny a ovládnutí bývalých federálních institucí (kontrola leteckého provozu apod.) Gregurić se nakonec pokusil vstoupit i do válečného dění, když v únoru 1992 jeho vláda navrhla zákon zajišťující teritoriální autonomii etnickým Srbům v Krajině výměnou za formální uznání chorvatské suverenity. Jenže mnozí politici již věřili ve vojenské řešení, a tak Dražen Budiša, jeden z ministrů a vůdce Chorvatské socialistické liberální strany, opustil na protest vládu. Následovali zástupci dalších stran, takže kabinet zůstal až do voleb jednobarevný. Po volbách roku 1992 Tuđman vybral jako premiéra jiného představitele Chorvatského demokratického společenství, svého oblíbence a vedoucího své kanceláře Hrvoje Šariniće. Gregurić pak byl v letech 1993-2000 prezidentem Chorvatského hasičského sboru. V květnu 2010 byl jmenován předsedou dozorčí rady stavební firmy Institut IGH.\n"}
{"id": "1440666", "url": "https://cs.wikipedia.org/wiki?curid=1440666", "title": "Petr Hruška (rozcestník)", "text": "Petr Hruška (rozcestník)\n\nJméno a příjmení Petr Hruška má více nositelů:\n\n"}
{"id": "1440676", "url": "https://cs.wikipedia.org/wiki?curid=1440676", "title": "Spyros Kyprianu", "text": "Spyros Kyprianu\n\nSpyros Achilleos Kyprianu, řecky \"Σπύρος Κυπριανού\" (28. října 1932 Limassol – 12. března 2002 Nikósie) byl kyperský politik. V letech 1977-1988 byl prezidentem Kypru.\n\nV mládí studoval v Londýně, kde mj. spolupracoval s arcibiskupem Makariosem III. a snažil se informovat britskou veřejnost o kyperské otázce. Toto úsilí zesílil po začátku osvobozeneckého boje na Kypru v roce 1955. Kvůli této činnosti byl v červnu 1956 nucen Spojené království opustit. Odešel do Řecka, kde spolupracoval s Panhellenským výborem pro sebeurčení Kypru, jehož cílem bylo zvýšit povědomí o Kypru na mezinárodní scéně. Za tím účelem působil v letech 1956-1957 v New Yorku. Poté mu bylo dovoleno vrátit se do Londýna, kde zůstal až do podpisu londýnsko-curyšských dohod o nezávislosti Kypru. V březnu 1959 se vrátil na Kypr, spolu s arcibiskupem Makariosem, který se záhy stal prvním prezidentem nového státu. Po vyhlášení nezávislosti Kypru v srpnu 1960 jmenoval Makarios Kyprianua ministrem spravedlnosti a o několik dní později také ministrem zahraničních věcí. V této funkci zastupoval Kypr v Radě bezpečnosti OSN a na zasedáních Valného shromáždění OSN během debat o kyperské otázce. V září 1964 v Moskvě podepsal dohodu o sovětské vojenské pomoci Kypru. 5. května 1972, po sporu s vojenským režimem v Aténách, z funkce ministra zahraničních věcí odstoupil. Poté pracoval jako právník. V roce 1974, po turecké invazi na Kypr, odešel do Atén, kde jednal s novou řeckou vládou, která převzala moc po zhroucení junty. Byl jakousi spojkou mezi řeckou vládou a Makariosem, který po invazi dočasně pobýval v Londýně. Dne 12. května 1976 oznámil založení středové Demokratické strany (DIKO), kterou pak vedl až do roku 2000. V parlamentních volbách 5. září 1976 získala tato strana ve sněmovně 21 míst z 35 a Kyprianu byl zvolen předsedou parlamentu. Po smrti prezidenta Makariose (3. srpna 1977) převzal dle ústavy prezidentské pravomoci a posléze byl 3. září 1977 jednomyslně zvolen druhým prezidentem republiky. Podruhé byl zvolen 28. února 1978, potřetí pak 13. února 1983. Ve volbách v roce 1988 byl ovšem poražen Jorgosem Vasiliuem. Po parlamentních volbách konaných 26. května 1996 byl Kyprianu zvolen předsedou parlamentu. Post držel do roku 2000. Jeho syn Markos Kyprianu se stal rovněž politikem, byl eurokomisařem a ministrem zahraničí Kypru.\n\n"}
{"id": "1440680", "url": "https://cs.wikipedia.org/wiki?curid=1440680", "title": "Kuraš", "text": "Kuraš\n\nKuraš, kurash někdy též historicky nepřesně uzbecký kuraš nebo přesněji bucharský kuraš je úpolový sport, zápasnický souboj dvou soupeřů podobné hmotnostní kategorie, snažících se pomocí chvátů na pravidly povolenou část soupeřova obleku (jachtak) a kalhot zvítězit buď hodem na lopatky (chalol) nebo na body. Zápas probíhá na boso na žiněnce gilam velikosti 14x14m a to výhradně ve stoje. Úchop je volný, je však zakázán od kolen dolů a při pasivním (nerozhodném) souboji je vyhlašeno džazo, kdy se soupeři chytí do předepsaného úchopu za opasek. Pravidla kuraše reguluje Mezinárodní kurašová asociace (I.K.A.).\n\nPrvní ucelená pravidla Kuraše vznikla v devadesátých letech dvacátého století z pera uzbeckého pedagoga Komila Yusupova. Yusopov aplikoval pravidla příbuzných úpolových sportů juda a zápasu sambo na národní zápasnický styl praktikovaný na území Uzbekistánu a Tádžikistánu od starověku. Tento zápasnický styl se nazývá bucharský kuraš podle významného města starověké oblasti Sogdiana, Baktrie (Transoxanie) Buchary. V dnešním Tádžikistánu je znám jako guštingiri. Tádžikové patří z etnografického hlediska k jiné skupině než Uzbekové, proto pro praktický identický druh zápasu používají jiný výraz (kuraš vs. guštingiri). Toto národnostní rozdělení vzniklo teprve v devatenáctém a dvacátém století po ovládnutí oblasti carským Ruskem a později Sovětským svazem. Původní obyvatelé Transoxanie a později Bucharského chanátu (emirátu) byly íránského (Sartové) a turkického původu a kočovní Uzbekové, kteří do oblasti přišli ze středoasijských stepí v 16. století, tvořili vládnoucí a vojenskou třídu Bucharského chanátu.\n\nZ historie se nedochovala původní pravidla boje. Z maleb je zřejmé, že kuraš je v prvé řadě souboj dvou mužů držících se předem daným úchopem za opasek (belt wrestling). Volný úchop byl pravděpodobně importován z východní Asie (Čína, Mongolsko) a formoval tak bucharský styl (guštingiri). Oblast mezi řekami Amudarja a Syrdarja (Transoxanie) leží na hedvábné stezce a původní kultura byla s čínskou Jüe-č’ úzce spojena. Ve středověku do oblasti pronikali mongolské kmeny.\n\nTermín kuraš je turkického původu a znamená \"zápas\", \"boj\", \"do boje\". Tímto slovem souboj začíná. K vidění byl v příležitosti různých oslav (svatba, obřízka) nebo při festivalech (Nourúz, Asrlar Sadosi). Obyvatelé Maverannáhru (Transoxanie) při zápasení uctivají vzpomínku svých hrdinů (pahlavanů) a kult osobnosti jde daleko do minulosti k Zarathuštrovi, zakladateli Zoroastrismu.\n\nPravidla kuraše a systém turnajů reguluje od roku 1999 Mezinárodní kurašová asociace (I.K.A.). V roce 2003 byl kuraš zařazen mezi sporty Asijského olympijského výboru (OCA)\n\nZápas řídí tři rozhodčí, jeden hlavní a dva postranní. Hrací doba jsou 4 minuty (2018). Zápas začíná úklonem tazim (rei) a startuje slovem kuraš (hadžime). Souboj se přerušuje slovem tochta (mate). Při pasivním boji nebo nerozhodném stavu rozhodčí nařizuje speciální challenge džazo, při kterém se oba soupeři chytí stejným úchopem za opasky a z tohoto úchopu se snaží jeden druhého hodit. Pokud se jeden ze soupeřů pustí soupeřova opasku je penalizován a dostává se do bodové ztráty. K provedení chvatů při džazo se mohou používat nohy.\n\nZápasí se na boso ve vestě jachtak, která je zelené nebo modré barvy na podložce gilam velikosti 14×14 m. Zápasí se ve většině případu na fotbalových stadionech. Vesta je svázaná červeným opaskem. Rozměry a materiál vesty jsou regulovány pravidly a před zápasem podléhají kontrole.\n\nZápas se boduje podle provedených chvatů. a za penalizování proti pravidlům. Předčasné ukončení je oznamováno slovem chalol (ippon), za hod soupeře na lopatky, případně dvou hodů s nižším hodnocením jonboš (wazari). Nejnižší bodové hodnocení je čala (juko). Neudělení žádného bodu za hod rozhodčí signalizuje slovem bekor. Chalol se též uděluje při hodu s nižším hodnocením jonboš a dvou penalizací dakki (čui). Jedna penalizace je oznamována slovem tanbech (šido). Diskvalifikace girrom (hasoku-make) se uděluje po třetím napomenutí nebo při jiném provinění proti pravidlům. Po uplynutí časového limitu se zápas se ukončuje slovem vakt.\n\n\"pozn. v závorkách je uveden ekvivalent z juda\"\n\nPrvní mezinárodní turnaj byl uspořádán v roce 1998 v Taškentu a nese název Prezidentský pohár (Islam Karimov). Jde o nejprestižnější soutěž, které se účastní nejlepší uzbečtí zápasníci v konkurenci sambistů, judistů, ale i kurašistů z dalších zemí. Prestiž turnaje je dána v prvné řadě vysokou finanční odměnou za vítězství.\n\nMistrovství světa se pořádá od roku 1999, ale IKA je členem WADA teprve od roku 2010.\n\nKuraš byl součástí dnes již neexistujících Středoasijských her (CAG). Od roku 2009 je součástí Asijských halových a bojových her. V roce 2018 byl kuraš poprvé na programu Asijských her v Jakartě.\n\n\nCetrem kuraše jako mezinárodní sportovní disciplíny je Uzbekistán. Turnajů v kuraši se účastní země, ve kterých je populární judo, sambo nebo podobný vestový národní zápasnický styl. Jde o země bývalého Sovětského svazu, Jižní Korea, Japonsko, Írán nebo Afghánistán.\n\n\n"}
{"id": "1440686", "url": "https://cs.wikipedia.org/wiki?curid=1440686", "title": "Resist (album, Within Temptation)", "text": "Resist (album, Within Temptation)\n\n\n"}
{"id": "1440688", "url": "https://cs.wikipedia.org/wiki?curid=1440688", "title": "Bakonyság", "text": "Bakonyság\n\nBakonyság je malá vesnička v Maďarsku v župě Veszprém, spadající pod okres Pápa. \n\nSe svými 44 obyvateli, z nichž pouze 51,9 % tvoří Maďaři, se jedná o nejmenší vesnici v okrese Pápa.\n\nVesnička se nachází asi 20 km severovýchodně od Pápy na malém sjezdu ze silnice 83119. Kromě hlavní části zahrnuje i malé části Csárdapuszta, Kisdémpuszta a Zámbótánya.\n\nVesnička je silničně spojena s většími obcemi Bakonyszentiván a Lovászpatona. Protéká jí potok Csángota.\n\nNachází se zde katolický kostel Szent László-király templom.\n"}
{"id": "1440692", "url": "https://cs.wikipedia.org/wiki?curid=1440692", "title": "Mistrovství světa v malém fotbalu hráčů do 21 let 2018", "text": "Mistrovství světa v malém fotbalu hráčů do 21 let 2018\n\nMistrovství světa v malém fotbalu hráčů do 21 let 2017 bylo 1. ročníkem MS v malém fotbalu hráčů do 21 let a konalo se v Praze v období od 4. do 7. října 2018. Účastnilo se ho 16 týmů, které byly rozděleny do 4 skupin po 4 týmech. Ze skupiny pak postoupily do vyřazovací fáze první 2 celky. Vyřazovací fáze zahrnovala 8 zápasů.\n\nTurnaj se hrál na jednom stadionu v jednom hostitelském městě: Sportovní hala Jedenáctka VS (Praha).\n\nVšechny časy zápasů jsou uvedeny ve středoevropském letním čase (SELČ).\n\n"}
{"id": "1440693", "url": "https://cs.wikipedia.org/wiki?curid=1440693", "title": "Jan Halla", "text": "Jan Halla\n\nJan Halla (11. srpna 1926 Praha – 31. prosince 1988 České Budějovice) byl český malíř, grafik, ilustrátor, sochař, textilní výtvarník. \n\nPocházel z lékárnické rodiny. Otec i matka (původem Chorvatka), byli oba lékárníci. Ovládal několik cizích jazyků, mimo jiné chorvatštinu, francouzštinu, němčinu, angličtinu, italštinu. Navštěvoval Francouzskou obecnou školu v Praze, poté absolvoval Akademické gymnázium v Praze Na příkopě. Během druhé světové války pracoval v totálním nasazení nejprve v lékárně svého otce na Starém Městě, poté ve vojenské parní prádelně. V roce 1945, na samém konci války, byl nacisty uvězněn.\n\nToužil po studiu výtvarného umění, ale na přání otce začal po válce studovat farmacii na Přírodovědecké fakultě Univerzity Karlovy v Praze. Souběžně však v letech 1945–1949 studoval obor sochařství na Akademii výtvarných umění v Praze u profesorů Karla Pokorného a Jana Laudy a začal se více zajímat o grafiku. V roce 1948 byl promován magistrem farmacie. Studia na Akademii výtvarných umění musel v roce 1949 z politických důvodů ukončit. V témže roce se oženil a vzápětí nastoupil základní vojenskou službu v Košicích, Ružomberku a Vojenské nemocnici v Praze-Střešovicích. Od roku 1951 žil s rodinou v Českých Budějovicích, kde do roku 1954 pracoval jako lékárník. V letech 1959–1961 si doplnil výtvarné vzdělání u profesora Karla Svolinského na Vysoké škole uměleckoprůmyslové v Praze.\n\nRoku 1962 byl přijat za řádného člena Svazu československých výtvarných umělců (SČSVU), po jeho zrušení v 70. letech byl veden jako registrovaný výtvarník Českého fondu výtvarných umění (ČFVU). Až těsně před smrtí byl přijat za člena Svazu českých výtvarných umělců (SČVU).\n\nTěžištěm jeho tvorby byla volná a užitá grafika. Pracoval v leptu, též v barevném, mědirytu, dřevorytu, barevné a škrábané litografii. Vytvořil přes 120 ex libris, která ho proslavila i za hranicemi Československa. Rovněž vytvořil značný počet novoročenek a jiných drobných grafik. Výtvarně doprovodil asi 30 knih, převážně poezii. Rozsáhlá je jeho monumentální tvorba pro architekturu \n\n\nPrvní fáze jeho tvorby se vyznačovala realismem se smyslem pro přesný detail, po roce 1960 směřovala přes velkou míru abstrakce k osobitému stylu fantaskního a poetického ražení se silnou inspirací přírodou a hudbou. Jeho dílo je zastoupeno ve sbírkách Alšovy jihočeské galerie v Hluboké nad Vltavou, Jihočeské vědecké knihovny v Českých Budějovicích, Moravské galerie v Brně, Kabinetu ex libris Památníku národního písemnictví v Chrudimi i v soukromých sbírkách.\nV roce 1969 jej Mezinárodní akademie literatury, umění a věd Tommaso Campanella v Římě jmenovala čestným členem a udělila mu stříbrnou medaili.\n\n\n\nS jihočeskou organizací Svazu československých výtvarných umělců vystavoval doma i v zahraničí – v Belgii, Holandsku, Egyptě, Švédsku, Dánsku, Rakousku, Itálii, Španělsku.\n\n\n\n"}
{"id": "1440713", "url": "https://cs.wikipedia.org/wiki?curid=1440713", "title": "Povstání Jang Jing-lunga", "text": "Povstání Jang Jing-lunga\n\nPovstání Jang Jing-lunga je označení pro vzpouru Jang Jing-lunga, náčelníka kmenů Miao na pomezí mingských provincií Chu-kuangu, Kuej-čou a S’-čchuanu v jihozápadní Číně, proti vládě mingského císaře Wan-liho v 90. letech 16. století.\n\nProblémy mingských úřadů s Jang Jing-lungem trvaly od roku 1587. Otevřené boje započaly roku 1590 a trvaly – s přestávkou na jednání roku 1594 – celá devadesátá léta až do roku 1600. Bezprostředně po skončení korejské války byl potlačením Jangovy vzpoury pověřen úředník s vojenskými zkušenostmi Li Chua-lung, který roku 1599 dorazil do Čchung-čchingu a pečlivě naplánoval jarní ofenzivu. Boje roku 1600 trvaly 104 dnů, podle Li Chua-lungovy závěrečné zprávy bylo zabito přes 22 tisíc rebelů, Jang Jing-lung spáchal sebevraždu a jeho država začleněna do standardního čínského správního systému.\n\nRod Jang, potomci tchangského generála z 9. století, ovládal horskou oblast na pomezí Chu-kuangu, Kuej-čou a S’-čchuanu o rozloze přes 300 km ve východozápadním směru a o něco méně v severojižním. Centrum regionu leželo v Po-čou. Rod ovládal zmíněné území po mnoho staletí a přestože byl původem čínský, časem se asimiloval a ztotožnil s místními miaoskými kmeny. Za vlády jüanského chána a císaře Kublaje (ve druhé polovině 13. století) dostali titul \"süan-wej š’\" („usmiřující komisař“) Po-čou. V říši Ming náčelníci z rodu Jang podrželi titul usmiřujícího komisaře, obdrželi vedlejší třetí úřední hodnost a byli povinni co tři roky odevzdat 200 tun dřeva a další dodávky včetně koní. Vedle rodu Jang však v regionu působily i další vlivné rody a jejich spory čas od času musely uklidňovat mingské úřady. \n\nJang Jing-lung zdědil postavení po smrti otce roku 1571. Vyznamenal se na mingské straně v bojích s jinými domorodci a Tibeťany. Obdržel uznání mingského dvora za kvalitu dodaného dřeva. Přes obviňování některých úředníků byl jako úspěšný velitel povýšen na regionálního vojenského komisaře, přičemž obdržel hlavní třetí hodnost (3a). Byl však ještě ambicióznější a mingské oddíly považoval za slabé. Zapojil se do sporů místních kmenů Miao s čínskými kolonisty útoky proti prvním. Vláda v Pekingu zprvu žádosti místních úřadů o zásah odmítala s tím, že jsou důležitější problémy k řešení, a Jang Jing-lung jen hledá příležitost jak se vyznamenat. Nicméně ministerstvo vojenství dostalo příkaz vyšetřit situaci a reorganizovat místní správu.\n\nNepokoje začaly již roku 1587, když pod vlivem nové oblíbené konkubíny vypověděl svou dosavadní první manželku a následně vyvraždil její rodinu a začal drancovat v regionu. Postižený rod si stěžoval provinčním úřadům.\n\nRoku 1590 započaly otevřené boje Miaoů Jang Jing-lunga se znepřátelenými rody, které si vynutily pozornost mingských úřadů. Pacifikační komisař v Kuej-čou Jie Meng-siung Janga obvinil ze 24 zločinů, nicméně regionální inspektor v S’-čchuanu Li Chua-lung navrhl, s ohledem na minulé zásluhy, Janga omilostnit, záležitost potom uvázla v Pekingu v meziresortních konzultacích. Ozbrojené srážky v regionu pokračovaly, Jie Meng-siung proto žádal vojenské tažení proti Po-čou. Jang Jing-lung se však podřídil a začátkem roku 1593 se vydal s’čchuanským úřadům, u kterých zřejmě doufal v měkčí přístup než v Kuej-čou. Začátkem roku 1593 byl však – neočekávaně – v Čchung-čchingu odsouzen k smrti. Reagoval nabídkou vyplatit se 20 tisíci \"liangů\" (746 kg) stříbra, postavit 5000 vojáků a osobně je vést do války v Koreji. Mingský císař Wan-li souhlasil a velitelé vojsk v Koreji netrpělivě očekávali příchod miaoských posil. \n\nJang se po návratu domů, vrátil také se ke starému způsobu života, plenil řadu prefektur a okresů, a ignoroval závazky vůči mingským úřadům. Místní mingští úředníci psali poplašná hlášení do Pekingu, a na jaře 1594 velký koordinátor Wang Ťi-kuang, zodpovědný za bezpečnost S’-čchuanu, vytáhl proti Jangovi s vojskem. Zaútočil ze tří směrů, když mingští vojácí dosáhli průsmyku Lou-šan, Jang Jing-lung vyslal vyjednavače s nabídkou podřízení se, vzápětí na uklidněné a proto nepřipravené mingské kolony ze zálohy zaútočila Jangova armáda a rozprášila je. Mingská armáda utrpěla těžké ztráty a přišla o téměř všechny zásoby. Wang Ťi-kuang byl poté odvolán z funkce; císař náhradou jmenoval Tchan Si-s’a usmiřovacím komisařem S’-čchuanu a Sing Ťiea nevyšším velitelem \"cung-tu\" v Kuej-čou. Plánovalo se nové tažení proti Po-čou, ale bylo odloženo kvůli nemoci regionálního velitele vojsk S’-čchuanu Liou Čcheng-š’a.\n\nSing Ťie přijel do S’-čchuanu začátkem roku 1595 a vyzval Janga ke kapitulaci, chce-li si zachránit život. Také místní mocné rody podporovaly válku s Jangem, doufajíce v jeho zničení. V létě 1595 čchungčchingský prefekt Wang Š’-čchi zahájil soudní proces nad Jangem. Ten zprvu vyslal k mingským úřadům svého bratra a po měsíci se dostavil i sám. Souzen byl s 12 pobočníky, kteří dostali trest smrti a byli popraveni, nicméně Jang se vykoupil za 40 tisíc \"liangů\" stříbra s tím, že odstoupí ve prospěch nejstaršího syna Jang Čchao-tunga a další syn Jang Kche-tung se jako rukojmí dostaví do Čchung-čchingu. Císař tím považoval věc za vyřešenou a odměnil zúčastněné velitele, Wang Š’-čchi byl povýšen na pacifikačního komisaře východního S’-čchuanu. \n\nJang Jing-lung se po propuštění a návratu domů opět vrátil k násilnostem a navíc Jang Kche-tung v Čchung-čchingu zemřel. Jang Jing-lung poté odmítl platit slíbené výkupné, a do roka stál v čele nájezdů na Chu-kuang, S’-čchuan a Kuej-čou a dokonce se v Po-čou prohlásil císařem. Jeho miaoští válečníci byli stateční a znali terén, měli však horší výzbroj než mingské armády a neobstáli proti disciplinované a organizované armádě. V počátcích bojů úspěšně používali partyzánskou taktiku a postupem času získali mingské zásoby a zbraně od poražených oddílů a vypleněných pevnůstek a skladů. V dalších třech letech jeho na sto tisíc miaoských válečníků šířilo strach v širokém okolí. Mingské oddíly se jen bránily.\n\nCísař Wan-li, soustředěný na válku v Koreji, řešení problémů na relativně okrajovém jihozápadě říše odsouval. Do regionu vyslal jako pacifikačního komisaře Ma Čchien-s’a, který měl rodinné vazby na Janga. Na druhé straně Wang Š’-čchi byl roku 1598 přeložen do Koreje. Poté Jang plenil vládní základny v S’-čchuanu i Chu-kuangu, ničil vládní poštovní stanice i vsi svých místních nepřátel. Tchan Si-s’ si vyžádal posily k potlačení rebelů a dostal 2000 mužů, které rozmístil v důležitých bodech.\n\nAž od začátku roku 1599, s ukončením války v Koreji, se Wan-li začal věnovat záležitostem jihozápadu říše systematičtěji. Současně na jaře 1599 pacifikační komisař Kuej-čou Ťiang Tung-č’ sebral proti rebelům 3000 mužů, v jihovýchodním S’-čchuanu však padli do pasti a byli zničeni. Císař poté Ťiang Tung-č’a nahradil zkušeným úředníkem Kuo C’-čangem. Bývalý vedoucí kontrolního úřadu Li Chua-lung byl povýšen na náměstka ministra vojenství a pověřen řízením vojenských záležitostí S’-čchuanu, Chu-kuangu a Kuej-čou. Císař také poslal do S’-čchuanu skupinu generálů a důstojníků z Koreje. Li přijel do S’-čchuanu v létě 1599 a začal verbovat vojáky a budovat obranná postavení. Jang zatím pokračoval v útocích, disponoval přitom již 80 tisíci muži. Dne 7. srpna mingský velitel Čang Liang-sien zaskočil a rozdrtil oddíl povstalců, poté však byl nucen ustoupit do Čchi-ťiangu na pomezí S’-čchuanu a Kuej-čou, rebelové město oblehli, s pomocí vlastního dělostřelectva dobyli a mingskou posádku pobili včetně jejího velitele. Jang poté rozpoutal sérii nájezdů na široké okolí, prohlásil se usmiřujícím komisařem Čuangů, obsazené území rozděloval mezi své stoupence a začal vybírat daně.\n\nCísař Wan-li po dobytí Čchi-ťiangu rebely odvolal Tchan Si-s’a a Ťiang Tung-č’ a degradoval je na prosté poddané. Naopak rozšířil pravomoci Li Chua-lunga. Na mingské straně poté boj řídili Li Chua-lung a Kuo C’-čang jako vedoucí civilní úředníci. Vedoucí roli měl přitom Li Chua-lung, který rozhodoval o celkovém plánování, strategii a rozdělování zásob a materiálu. K hlavním mingským generálům patřil Li Žu-mej, který s Kuo C’-čangem mobilizoval čínské i domorodé vojáky a budoval obranné pozice kolem povstaleckého území. Po návratu z Koreje byl ke štábu Li Chua-lunga přidělen i na jihozápadě známý a obávaný generál Liou Tching (zvaný „Velký meč“; měl vztahy s rodinou Jang Jing-lunga z dob, kdy v regionu sloužil on i jeho otec). Další důležití generálové byli odborník na střelné zbraně, pušky a děla, Čchen Lin, který v Koreji sloužil pod admirálem I Sun-sinem, a Ma Kuej a Wu Kuang, kteří vynikali osobní statečností.\n\nSrážky s rebely trvaly zbytek roku, přičemž ti útočili i na velká města – Čchung-čching a Čcheng-tu. Císař zatím vyzýval rebelské vůdce k podřízení se, s tím že se mají sami rozhodnout, zda budou na straně zrádného Jang Jing-lunga nebo ho zabijí a uchovají si postavení. Císař také přikázal ministerstvu vojenství zmobilizovat vojáky z Šen-si, Kan-su, Jen-sueje, a Če-ťiangu. Koncem roku 1599 císař přikázal Li Chua-lungovi přeusnout se do z Čchung-čchingu řídit mobilizaci sil ze S’-čchuanu, Chu-kuangu a Kuej-čou a napsal dopisy místním kmenovým náčelníkům, aby zajistil jejich spolupráci. Jang Jing-lung vyslal na mingská území špiony a začal ničit dopravní infrastrukturu, mosty a cesty, a opevňovat své území. Na přelomu let 1599/1600 mingské oddíly zahájily postup proti rebelům a vypuklo množství menších srážek s povstalci. Jangovi miaoští válečníci byli zpočátku úspěšní, jejich oddíly vypálily řadu měst podél s’čchuansko-kuejčouské hranice a načas přerušily některé mingské komunikace. Záhy se ale projevila mingská převaha a mingská vojska začala vítězit a postupovat. Mingské jednotky byly stále posilované, nakonec měla mingská armáda 240 tisíc vojáků z celé říše včetně oddílu sestaveného ze zajatých Japonců. Jang Jing-lung se proti převaze mingských vojsk, mnohem lépe vyzbrojených střelnými zbraněmi, snažil zmobilizovat domorodé válečníky, kterých koncem roku 1599 shromáždil snad až 150 tisíc. Nicméně i mingské armády se z velké části skládaly z místních domorodců.\n\nPo všestranných přípravách v březnu 1600 Li Chua-lung na poradě v Čchung-čchingu určil celkovou strategii: rozdělil mingské síly na osm armád, každá měla 30 tisíc vojáků, 30 % čínských a 70 % domorodých, většinou Miaoů. Armády měly zaútočit z různých směrů ve snaze povstalce rozdělit a zničit po částech. Čtyři armády měly vyrazit ze S’-čchuanu, přičemž nejdůležitější útok na rebely silně opevněný Čchi-ťiang vedl sečuánský regionální velitel Liou Tching. Tři armády měli postupovat z Kuej-čou a poslední z Chu-kuangu. Kuo C’-čang řídil operace v provincii Kuej-čou z jejího hlavního města Kuej-jangu, pacifikační komisař S’-čchuanu Č’ Kche-ta dohlížel na tuto provincii a Ťiang Tuo jako velký koordinátor v Pchien-jüanu kontroloval jižní Chu-kuang.\n\nDne 26. března 1600 zahájilo osm mingských armád ofenzivu. Mingští generálové se shodli v preferenci pomalého postupu s tím, že je nutno zajistit komunikace a týl a nevěřit povstalcům, kteří se vzdají. Systematicky zatlačovaly nepřítele v sérii menších střetnutí, ve kterých mingská dělostřelba opakovaně ničila palisády, kterými se rebelové pokoušeli opevnit klíčové průsmyky. V polovině dubna Jang Čchao-tung v čele několika desítek tisíc můžů zaútočil na armádu Liou Tchinga. Liou se postavil do první řady svého vojska, v jedné ruce peníze, v druhé meč, a křičel na nepřátelské Miaoy „kdo mne poslechne, bude odměněn, kdo ne, pocítí ostří mého meče“. Miaové na to zpanikařili a se slovy „Velký meč Liou“ je zde\" začali prchat. Jang Čchao-tung z následné porážky stěží vyvázl životem. Poté se povstalci již nevymanili z obrany. Postup mingských vojsk však nebyl lehký, v horském terénu se povstalci dovedně bránili, budovali palisády v průsmycích, útočili ze zálohy, v jednom případě podsekli most s mingskými vojáky. Nimcéně mingské armády postupovaly dále, místo stržených mostů stavěly pontonové, využívaly převahu ve střelných zbraních.\n\nV polovině května 1600 se armáda Liou Tchinga natolik přiblížila k jádru povstaleckého území, že Jang Jing-lung vytáhl v čele vojsk do bitvy, Liou rozdělil své vojsko do dvou křídel a sevřel protivníka mezi ně, Jang byl poražen a ustoupil do Chaj-lung-tchunu, pevnosti tak nepřístupné, že se říkalo, že do ní pronikne jen opice nebo pták. Začátkem června mingské oddíly Chaj-lung-tchun obklíčily, v polovině měsíce útočníky zastavil týdenní déšť, který rozbahnil terén, po zlepšení počasí do 28. června mingské oddíly obsadily předsunuté pozice povstalců a poté zahájily dobývání vlastní pevnosti. Jang Jing-lung měl v Chaj-lung-tchun 17 tisíc mužů. Pevnost padla v závěrečném útoku 15. července, V beznadějné situaci Jang Jing-lung spáchal sebevraždu.\n\nPodle oficiálního hlášení padlo 22 687 povstalců, 1 124 jich bylo zajato, zajato bylo i 5 539 civilistů, vzdalo se 126 211 Miaoů, osvobozeno bylo 1 614 vězňů a ukořistěno 767 kusů dobytka a 4 444 zbraní. Válkou zasaženým oblastem byly prominuty nedoplatky daní.\n\nÚzemí dosud spravované rodem Jang bylo rozděleno a reorganizováno na dvě prefektury, Cun-i, začleněnou do S’-čchuanu, a Pching-jüe, připojenou ke Kuej-čou. V následujícím desetiletí na jihozápadě mingské vojenské akce pokračovaly celkem úspěšně, když zlikvidovaly několik menších revolt a umožnily tak kolonizaci území. Ve snaze znemožnit opakování takto rozsáhlé vzpoury mingské úřady zorganizovaly systematické počínštění regionu – jeho kolonizaci Číňany, budování škol a reorganizaci domorodých úřadů ve standardní čínské okresy a kraje.\n\n"}
{"id": "1440723", "url": "https://cs.wikipedia.org/wiki?curid=1440723", "title": "Řemeník svinutý", "text": "Řemeník svinutý\n\nŘemeník svinutý (\"Bathyomphalus contortus\") je druh sladkovodního plže z čeledi okružákovití (Planorbidae).\n\nUlita je nezaměnitelně hustě vinutá, ze stran zploštělá, oproti hustě vinuté ulitě svinutce \"Anisus vortex\" je vyšší – 1–2 mm, při šířce 3–6 mm. Dorůstá velikosti 6 mm. Rozšířen je po celé Evropě. V Česku se vyskytuje především v Polabí a Poohří, kde obývá zarostlé stojaté vody.\n\n"}
{"id": "1440725", "url": "https://cs.wikipedia.org/wiki?curid=1440725", "title": "Retailys", "text": "Retailys\n\nRetailys je první český vícekanálový systém na online prodej, určený pro firmy z oblasti maloobchodu, velkoobchodu či internetové prodejce. Na rozdíl od obecných omnichannel systémů se Retailys speciálně zaměřuje na oblast e-commerce a online prodejních kanálů, proto systém můžeme považovat za zástupce e-commerce omnichannel nástrojů. Firmy s pomocí Retailysu mohou spravovat v jedné administraci neomezené množství e-shopů, účty na globálních tržištích (tzv marketplaces) či sociálních sítích. Objednávky ze všech těchto prodejních kanálů jsou sloučeny do jednoho modulu. Retailys dává firmám snadnou možnost pro jejich expanzi na zahraniční online trhy. Distribuční model je typu SaaS, není tedy nutná žádná instalace na počítač zákazníka a za provoz se platí měsíční poplatky.\n\nV systému jsou řešeny zejména tyto funkcionality:\n\n\nSystém Retailys disponuje robustním API, které umožňuje napojení na významné informační či účetní systémy, dodavatelské sklady a další programy třetích stran.\n\n\n\nSystém Retailys je vyvíjen v jazyce PHP 7.2. Celá platforma běží v rámci cloudu Microsoft Azure.\n\nAutorem prototypů systému Retailys byla společnost iNAK.CZ s.r.o., která koncem roku 2016 začala experimentovat s vývojem e-commerce systému, který umožňuje spravovat více e-shopů z jednoho uživatelského účtu (tzv. multishop). Dalším důležitým krokem bylo mimo jiné navázání kontaktů s pracovníky čínského tržiště Alibaba a napojení na další globální tržiště Amazon a eBay.\nV roce 2017 začali systém využívat první internetoví prodejci pro prodej svých produktů do zahraničí. Koncem roku 2017 byl celý vývojový tým vyčleněn do samostatné společnosti Retailys.com s.r.o., která vyvíjí jádro systému dosud. Společnost Retailys.com s.r.o je aktivní nejen v České republice, ale má obchodní zastoupení v Anglii. V únoru 2018 odjeli zástupci společnosti v rámci vládního programu CzechAccelerator do Singapuru, kde krátce poté založili pobočku. V současné době společnost plánuje expandovat na další trhy regionu.\n\nRetailys zatím vybral od investorů 9,8 miliónů korun ve dvou kolech financování:\n\n"}
{"id": "1440729", "url": "https://cs.wikipedia.org/wiki?curid=1440729", "title": "Klášter Chyše", "text": "Klášter Chyše\n\nKlášter Chyše je bývalý karmelitánský klášter ve stejnojmenném městě v okrese Karlovy Vary. Raně barokní klášterní budova ze sedmnáctého století je stavebně propojená se sousedním kostelem Jména Panny Marie. Od roku 1964 je klášter chráněn jako kulturní památka.\n\nPrvní písemná zmínka o karmelitánském klášteru v Chyši pochází z roku 1487. Stavbu dochované klášterní budovy inicioval Vilém Michna z Vacínova, ale roku 1660 ji zahájil až jeho syn Vilém Bedřich Michna z Vacínova. Obyvatelným se klášter stal o tři roky později. Roku 1678 klášter zcela vyhořel, ale převor Norbert hned následujícího roku zahájil jeho obnovu. Ke zrušení kláštera došlo roku 1785 nebo 1787. Ve dvacátém století v budově sídlila správa chyšského zámku nebo byla využívána jako škola v přírodě, byty či zemědělské učiliště. Na počátku 21. století byl klášterní areál bez využití.\n\nJednopatrová klášterní budova má čtyři křídla, která obklopují čtverhranný dvůr. Vnější fasády jsou bez ozdob. Člení je pouze jednoduché římsy. Arkády, kterými se otevíral původní ambit do dvora, byly zazděny.\n\n"}
{"id": "1440730", "url": "https://cs.wikipedia.org/wiki?curid=1440730", "title": "Maják Fruholmen", "text": "Maják Fruholmen\n\nMaják Fruholmen (norsky: \"Fruholmen fyr\", dřívější název Norskholmen fyr) je nejsevernějším tradičním zděným majákem v obci Måsøy v kraji Finnmark v Norsku. Stojí na severním pobřeží ostrova Ingøya.\n\nMaják vysoký 33 m byl postaven v letech 1864–1866, poprvé byl rozsvícen 25. srpna 1866. Byl to jeden ze tří hlavních majáků, které naváděly lodi kolem Severního mysu (Nordkapp) do Barentsova moře. Maják byl z litiny a v době druhé světové války byl zničen.\n\nNový maják byl postaven v roce 1949 a byl napájen z naftových dieselgenerátorů. V roce 1963 byl na ostrově položen elektrický kabel a pomocí něj byl maják napájen. V roce 2006 byl maják plně automatizován.\n\nMaják je ve vlastnictví Norské pobřežní správy.\n\nHranolová železobetonová věž na čtvercovém půdorysu má výšku 18 metrů, je bílá s červenou lucernou a galerií nahoře. V roce 1931 byl na maják zaveden telefon. V lucerně je instalována Fresnelova čočka. Maják je činný v roce od 12. srpna do 24. dubna. Během léta není činný kvůli bílým nocím. \n\n\noznačení:\n\n\nU paty majáku se nachází malý maják s výškou světla 44 m n. m. Malý maják je vsoký 9 m. Vysílá skupinové bílé, červené nebo zelené světlo v určených směrech každých 10 sekund. Charakteristika Oc.(3)W.R.G. 10s,\n\nSektory (tři) pro skupinové světlo: zelené: 248°-254°, červené: 254°-262°, bílé: 262°-289°30′, červené: 289°30′-296°, bílé: 296°-320°, zelené: 320°-341°, bílé: 341°-347°, červené: 347°-042°. Svítí v období 12. srpna do 24. dubna.\n\nJeho označení je ARLHS NOR-428; NF-9345.1.\n"}
{"id": "1440733", "url": "https://cs.wikipedia.org/wiki?curid=1440733", "title": "SK Paseka", "text": "SK Paseka\n\nSportovní Klub Paseka je moravský fotbalový klub z obce Paseka, který byl založen v roce 1946. Od ročníku 2016/17 působí v I. A třídě Olomouckého kraje (6. nejvyšší soutěž).\n\nSvé domácí zápasy odehrává na stadionu Paseka.\n\nKlub byl založen v roce 1946. Zprvu se týmu poměrně dařilo a postupovalo do vyšších tříd, ale později nastal útlum a tým skončil ve IV. třídě. Roku 1962 Paseka nedohrála soutěž a byla vyloučena a následně se v roce 1963 fotbal zrušil.\n\nJiž v roce 1966 se fotbal v Pasece opět obnovil a roku 1969 postoupili do III. třídy, kde vydrželi pouze rok. Tento \"systém\" se několik let opakoval. V osmdesátých letech se probojovali do II. třídy, kterou opustili na dlouhá léta po sezóně 1988/89. Návrat do II. třídy nastal až v roce 2002. Zde se ale neohřáli dlouho a poprvé v roce 2005 zavítali do I. B třídy Olomouckého kraje - sk. B. Ačkoliv v roce 2009 přišel náhlý pád zpět do III. třídy, tým se rychle v roce 2014 vrátil do I. B, a v sezóně 2015/16 slavili vítězství v této soutěži a historický posun do I. A třídy Olomouckého kraje - sk. A.\n\nZdroj:\n\nPoznámky:\n\nSK Paseka „B“ byl rezervním klubem Paseky, které se pohybovalo v nejnižší soutěži. Působilo od roku 2002 do roku 2010 s pauzou tří sezón mezi léty 2006 až 2009.\n\nZdroj:\n\naktualizováno ke dni 17. září 2019\n\n"}
{"id": "1440735", "url": "https://cs.wikipedia.org/wiki?curid=1440735", "title": "Prokešův puč", "text": "Prokešův puč\n\nProkešův puč byl neúspěšný pokus o vojenský puč v ČSR v roce 1949, namířený proti komunistickému režimu s cílem obnovit demokratické poměry ve státě. Akci inicioval major ve výslužbě Květoslav Prokeš (krycí jméno \"Květa\"). Dalšími hlavními organizátory byl advokát Jaroslav Borkovec a bývalý náčelník kriminální policie Rudolf Hrbek. Plán puče byl prozrazen a krátce před jeho plánovaným započetím byli hlavní účastníci zatčeni.\n\nPuč byl připravován od února 1949. Akce byla naplánována na 17. května 1949, se začátkem o 03:00 nad ránem v Praze, kde měly být v první řadě obsazeny důležité objekty (ústřední vedení Sboru národní bezpečnosti, generální štáb armády, některá ministerstva, Československý rozhlas, letiště v Ruzyni a Kbelích). V okolí bylo záměrem obsadit důležité vojenské posádky. Podle plánu měl být následně internován prezident Klement Gottwald, rozpuštěny Lidové milice, Sbor národní bezpečnosti a komunistické organizace. Jako dočasné opatření měla státní moc převzít armáda.\n\nPůvodně se počítalo se současným vypuknutím převratu na Slovensku, kde měli být jeho strůjci vojenští důstojníci a členové organizací Sokol, Orel a Junák.\n\nVzhledem k široké základně zainteresovaných osob (přes 100 armádních důstojníků i civilních osob) začala tyto tendence prošetřovat Státní bezpečnost (StB). Čtyři dny před zamýšleným dnem D byl do řad konspirátorů nasazen provokatér StB a jen 20 hodin před hodinou H zakročila StB k zatýkání zúčastněných osob. V té době zatkli cca 58 osob, některé účastníky akce se podařilo zadržet až krátce před hodinou H.\n\nKvětoslav Prokeš a jeho spolupracovníci byli obžalovaní z přípravy ozbrojeného protistátního puče. V následném soudním procesu udělil 30. července 1949 Státní soud v Praze rozsudek smrti Květoslavu Prokešovi, Jaroslavu Borkovcovi, Vratislavu Jandovi, Emanuelu Čančíkovi, Vratislavu Polesnému a Josefu Charvátovi za zločin velezrady a vyzvědačství. Rudolf Hrbek byl spolu s dalšími dvěma obžalovanými odsouzen na 25 let odnětí svobody. Poprava byla provedena 5. listopadu 1949 ve věznici na Pankráci v Praze.\n"}
{"id": "1440736", "url": "https://cs.wikipedia.org/wiki?curid=1440736", "title": "Širál", "text": "Širál\n\nŠirál (\"Miconia\") je rod rostlin z čeledi melastomovité. Jsou to keře a stromy se vstřícnými jednoduchými listy s charakteristickou žilnatinou a s drobnými bílými nebo růžovými květy v latovitých květenstvích. Plodem je bobule. Je to největší rod čeledi melastomovité, zahrnující asi 1200 druhů rozšířených v Latinské Americe a na Floridě. Nejvíce druhů je v tropických Andách.\n\nNěkteré druhy mají jedlé plody nebo jsou využívány v domorodé medicíně. Druh \"Miconia calvescens\" je ve vlhkých tropech pěstován jako okrasná rostlina a je to zejména v Tichomoří silně invazní druh.\n\nŠirály jsou keře a stromy, výjimečně i dřevnaté liány. Některé druhy mají opěrné pilíře u paty kmene nebo výrazně papírovitě odlupčivou kůru. Listy jsou jednoduché, vstřícné, řapíkaté, celokrajné nebo zubaté, s charakteristickou žilnatinou, tvořenou několika hlavními žilkami jdoucími od báze k vrcholu a pospojovaných výraznými, příčnými, paralelními žilkami. Charakteristický je bílý nebo hnědavý rub listů. Květy jsou poměrně drobné, většinou čtyř nebo pětičetné, uspořádané nejčastěji ve vrcholových latách. U některých druhů jsou květenství klasovitě nebo klubkovitě stažená. Kalich je džbánkovitý, zvonkovitý nebo kulovitý, zakončený mělkými laloky nebo uťatý. Za plodu bývá vytrvalý. Koruna je bílá nebo řidčeji růžová, korunní lístky jsou obvejčité nebo podlouhlé. Tyčinky jsou stejné nebo nestejné. Spojidlo prašníků může být s přívěskem či bez přívěsku nebo je na vrcholu prodloužené. Semeník je polospodní nebo spodní a obsahuje nejčastěji 5, řidčeji 2 až 10 komůrek. Plodem je bobule.<ref name=\"fl-cost-18/3\"></ref>\n\nRod širál je největším rodem čeledi melastomovité a jeden z největších amerických rodů vyšších rostlin vůbec. Zahrnuje asi 1200 druhů a je rozšířen v Americe od Floridy (\"Miconia bicolor\") na jih až po severní Argentinu. Největší druhové diverzity dosahuje v oblasti tropických And.\n\nŠirály nejčastěji rostou jako keře a malé stromy v podrostu nížinných nebo horských tropických deštných lesů a tvoří v tropické Americe jeho charakteristickou součást. Některé druhy jsou však mohutné (např. \"Miconia cinnamomifolia\", \"Miconia poeppigii\") a v některých případech dokonce i emergentní stromy. Některé druhy se v Andách vyskytují nad hranicí lesa ve vegetační formaci zvané páramo. Mohou zde nabývat i velmi zakrslých forem, habitem podobných evropské vrbě bylinné. Příkladem takového druhu je \"Miconia chionophila\", rozšířená ve vysokých polohách od Kostariky po Bolívii.\n\nNa širálech se živí housenky babočkovitého motýla \"Adelpha serpa\", martináče \"Periphoba arcaei\", lišaje \"Madoryx pluto\" a různých drobnějších druhů můr.\n\nRod \"Miconia\" je v rámci čeledi \"Melastomataceae\" řazen do podčeledi \"Melastomatoideae\" a tribu \"Miconieae\".\n\nŠťavnaté plody mnohých druhů jsou jedlé. Chutné plody má např. \"Miconia ciliata\", \"M. longifolia\" a \"M. racemosa\".\nListy \"Miconia affinis\" jsou v Jižní Americe přikládány na čelo při bolestech hlavy. \"Miconia salicifolia\" se používá při léčení bakteriálních infekcí a zánětů, \"Miconia tomentosa\" proti průjmům, jako adstringens a antibakteriální prostředek.\n\nDruh \"Miconia calvescens\" je v tropech pěstován pro atraktivní listy s purpurově zbarvenou spodní stranou jako okrasná rostlina. Je znám také pod starším názvem \"Miconia magnifica\". V některých oblastech vlhkých tropů (např. v Tichomoří) se stal jednou z nejagresivnějších invazních rostlin, která je schopna pronikat i do přirozených lesních porostů a vytlačuje původní druhy z jejich podrostu. Rostlina rychle roste (až 1,5 metru za rok) a je neuvěřitelně plodná. Během jedné sezóny může vytvořit až několik miliónů semen.\n\n"}
{"id": "1440739", "url": "https://cs.wikipedia.org/wiki?curid=1440739", "title": "Tomáš Holub (ekonom)", "text": "Tomáš Holub (ekonom)\n\nTomáš Holub (* 19. srpna 1974 Liberec) je český ekonom a vysokoškolský pedagog, dlouholetý zaměstnanec České národní banky a od prosince 2018 člen bankovní rady ČNB. \n\nV letech 1992 až 1997 vystudoval ekonomii na IES FSV UK,\nza diplomovou práci na téma \"Měnová politika v ČR (1993-1996)\" obdržel v roce 1997 Bolzanovu cenu. Na IES FSV UK též absolvoval i doktorandské studium teoretické ekonomie, v rámci kterého studoval též na London School of Economics a Georgetownské univerzitě ve Washingtonu.\n\nV letech 1996 až 2000 pracoval v Komerční bance. V letech 1998 až 2002 přednášel na VŠE v Praze, od roku 1998 přednáší na IES FSV UK a zaměřuje se na mezinárodní makroekonomii a monetární ekonomii.\n\nOd roku 2000 byl poradcem guvernéra České národní banky Zdeňka Tůmy, od roku 2004 pracoval tamtéž jako šéf měnové sekce. Patří ke stoupencům měnových intervencí. \n\nDne 21. listopadu 2018 jej prezident ČR Miloš Zeman jmenoval členem bankovní rady České národní banky, a to s účinností od 1. prosince téhož roku.\n"}
{"id": "1440740", "url": "https://cs.wikipedia.org/wiki?curid=1440740", "title": "Andreas Knebel", "text": "Andreas Knebel\n\nAndreas Knebel ( * 21. června 1960) je bývalý východoněmecký atlet, sprinter, specialista na 400 metrů.\n\nNa juniorském mistrovství Evropy v roce 1979 doběhl druhý ve finále běhu na 400 metrů, o rok později byl členem stříbrné východoněmecké čtvrtkařské štafety na olympiádě v Moskvě. V roce 1981 se stal halovým mistrem Evropy v běhu na 400 metrů. Jeho posledním medailovým úspěchem na mezinárodních soutěžích bylo druhé místo v běhu na 400 metrů na mistrovství Evropy v Athénách v roce 1982.\n\n"}
{"id": "1440745", "url": "https://cs.wikipedia.org/wiki?curid=1440745", "title": "Arpád Tesár", "text": "Arpád Tesár\n\nArpád Tesár (1. února 1919 Vrútky – 15. června 1989 Bratislava) byl slovenský stavební inženýr.\n\nNarodil se do rodiny železničního dělníka. Posléze vystudoval Slovenskou technickou univerzitu v Bratislavě a koncem roku 1944 studoval na Technické univerzitě v Berlíně-Charlottenburg. Pak nastoupil jako asistent do ateliéru Ferdinanda Schleichera, kde pedagogicky působili i Franz Dischinger, Friedrich Tölke či Arnold Agatz, a vydržel zde do roku 1945. Následně se do roku 1948 věnoval na bratislavském Ministerstvu mostů a železnic opravám železničních tratí. Poté přešel na pozici vedoucího projektového oddělení bratislavské pobočky Vítkovických železáren a vedl projekt Hutny. Roku 1955 byl Tesár jmenován do funkce vedoucího designového oddělení Výzkumného ústavu svařování v Bratislavě, kde měl na starosti svařování tlakových nádob a nádrží. Vyvinul zde nové pracovní postupy, které reagovaly na skutečnost, že československé hospodářství začalo namísto vysoce kvalitní železné rudy ze Švédska používat méně hodnotnou ze Sovětského svazu, respektive z Ukrajiny. Souběžně s tím se ve čtyřicátých a padesátých letech 20. století zapojoval do projekce několika mostů či průmyslových objektů. Spolupracoval také s Jánem Lackem, s nímž vyprojektoval bratislavský most Slovenského národního povstání vybudovaný mezi roky 1967 a 1972.\n\nTesár patřil mezi členy Slovenské akademie věd a byla mu udělena zlatá medaile Auréla Stodoly.\n"}
{"id": "1440747", "url": "https://cs.wikipedia.org/wiki?curid=1440747", "title": "China Open 2018 – mužská čtyřhra", "text": "China Open 2018 – mužská čtyřhra\n\nMužská čtyřhra China Open 2018 probíhala v první polovině října 2018. Do deblové soutěže pekingského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Henri Kontinen a John Peers, jehož členové se rozhodli startovat na paralelně probíhajícím Rakuten Japan Open Tennis Championships v Tokiu.\n\nVítězem se stal druhý nasazený polsko-brazilský pár Łukasz Kubot a Marcelo Melo, který ve finále zdolal rakousko-chorvatské turnajové jedničky Olivera Maracha s Matem Pavićem po dvousetovém průběhu 6–1 a 6–4. Oba šampioni si do žebříčku ATP připsali 500 bodů a získali jedenáctou společnou trofej. Kubot vybojoval dvacátý třetí deblový titul na okruhu ATP Tour a pro Mela to bylo třicáté první takové turnajové vítězství.\n\n"}
{"id": "1440748", "url": "https://cs.wikipedia.org/wiki?curid=1440748", "title": "Rakuten Japan Open Tennis Championships 2018 – mužská čtyřhra", "text": "Rakuten Japan Open Tennis Championships 2018 – mužská čtyřhra\n\nMužská čtyřhra Rakuten Japan Open Tennis Championships 2018 probíhala v první polovině října 2018. Do deblové soutěže tokijského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Ben McLachlan a Jasutaka Učijama, jehož členové nestartovali společně. McLachlan nastoupil se Struffem. Spoluhráčem Učijamy se stal Brit Joe Salisbury, s nímž skončil v semifinále na raketách Klaasena a Venuse.\n\nVítězem se stal čtvrtý nasazený japonsko-německý pár Ben McLachlan a Jan-Lennard Struff, který ve finále zdolal jihoafricko-novozélandské turnajové trojky Ravena Klaasena a Michaela Venuse po dvousetovém průběhu 6–4 a 7–5. Oba šampioni si do žebříčku ATP připsali 500 bodů a získali premiérovou společnou trofej. McLachlan trofej obhájil a vybojoval třetí deblový titul na okruhu ATP Tour. Pro Struffa to bylo první takové turnajové vítězství.\n\n"}
{"id": "1440749", "url": "https://cs.wikipedia.org/wiki?curid=1440749", "title": "Masty (Bělorusko)", "text": "Masty (Bělorusko)\n\nMasty (, – \"Mosty\") jsou město v Hrodenské oblasti v Bělorusku. K roku 2017 měly bezmála šestnáct tisíc obyvatel a byly správním střediskem svého rajónu.\n\nMasty leží u ústí Zelvjanky do Němenu v úmoří Baltského moře. Od Hrodny, správního střediska oblasti, jsou vzdáleny přibližně 55 kilometrů jihovýchodně.\n\nPrvní zmínka o Mastách je z roku 1486. V meziválečném období v letech 1921 až 1939 byly součástí druhé Polské republiky. Městem jsou od roku 1955. \n"}
{"id": "1440750", "url": "https://cs.wikipedia.org/wiki?curid=1440750", "title": "Tokijský technologický institut", "text": "Tokijský technologický institut\n\nTokijský technologický institut (, krátce \"Tokyo Tech\", , latinkou \"Tōkyō Kōgyō Daigaku\", krátce \"Tokodai\"), je japonská výzkumná univerzita založená v roce 1881 s hlavním kampusem v Tokiu. Tokyo Tech je největší univerzitní institucí v Japonsku zaměřenou na vědu a technologie a jednou z nejprestižnějších univerzit v Japonsku a na světě.\n\nHlavní kampus Tokyo Tech se nachází v Ōokayama na rozhraní Meguro a Ota, s hlavním vchodem směřujícím ke stanici Ōokayama. Jiné školní areály jsou lokalizovány v Suzukakedai a Tamachi. Tokio Tech je organizováno do šesti škol, v nichž je více než 40 kateder a výzkumných center. Na Tokyo Tech bylo zapsáno 4734 studentů na bakalářském studiu a 1 464 na magisterském a doktorském studiu v období 2015–2016.\n\nTokyo Tech je jednou z nejselektivnějších univerzit a obtížnost vstupních zkoušek je jedna z nejnáročnějších v Japonsku.\n\n"}
{"id": "1440751", "url": "https://cs.wikipedia.org/wiki?curid=1440751", "title": "Ťin-šan", "text": "Ťin-šan\n\nMěstský obvod Ťin-šan () je jeden z městských obvodů v Šanghaji, jednom z největších měst Čínské lidové republiky. Má rozlohu přibližně 586 čtverečních kilometrů a k roku 2010 měl oficiálně přibližně 732 tisíc obyvatel.\n\nŤin-šan leží na jihu Šanghaje. Hraničí na jihozápadě s provincií Če-ťiang a na jihovýchodě se zátokou Chang-čou. V rámci Šanghaje hraničí na východě s Feng-sienem, na severu se Sung-ťiangem a na severozápadě s Čching-pchu.\n\n"}
{"id": "1440752", "url": "https://cs.wikipedia.org/wiki?curid=1440752", "title": "Tongšandžiabu", "text": "Tongšandžiabu\n\nTongšandžiabu (také Tongshanjiabu) je hora vysoká 7 207 m n. m. v Himálajích na hranici mezi Bhútánem a Čínskou lidovou republikou. Tongšandžiabu je 103. nejvyšší horou na světě.\n\nTongšandžiabu nebyla oficiálně vylezena.\n"}
{"id": "1440754", "url": "https://cs.wikipedia.org/wiki?curid=1440754", "title": "Zongophu Kang", "text": "Zongophu Kang\n\nZongophu Kang (také Table Mountain) je hora vysoká 7 047 m n. m. v Himálajích na hranici mezi Bhútánem a Tibetskou autonomní oblastí v Čínské lidové republice. Vrchol leží necelých 11 km východně od hory Kangphu Kang (7204 m). \n\nZongophu Kang nebyla vylezena.\n"}
{"id": "1440755", "url": "https://cs.wikipedia.org/wiki?curid=1440755", "title": "Kangphu Kang", "text": "Kangphu Kang\n\nKangphu Kang (také Table Mountain) je hora vysoká 7 204 m n. m. v Himálajích na hranici mezi Bhútánem a Tibetskou autonomní oblastí v Čínské lidové republice.\n\nHora má dva významné vedlejší vrcholy, které se nacházejí v Bhútánu:\n\nNa vrchol Kangphu Kang poprvé vystoupila 29. září 2002 jihokorejská expedice.\n"}
{"id": "1440763", "url": "https://cs.wikipedia.org/wiki?curid=1440763", "title": "Robert Cimera", "text": "Robert Cimera\n\nRobert Cimera (17. září 1887 – ) byl československý fotbalista, záložník a fotbalový trenér.\n\nReprezentoval Rakousko na olympiádě v roce 1912. Na klubové úrovni hrál za DFC Prag a SK Rapid Wien.\n\nV československé lize trénoval DFC Prag v sezóně 1925 a AFK Bohemians v letech 1929–1932.\n\n\n"}
{"id": "1440764", "url": "https://cs.wikipedia.org/wiki?curid=1440764", "title": "Ladislav Kušnír", "text": "Ladislav Kušnír\n\nLadislav Kušnír (16. července 1929 Blažice – 25. prosince 2010) byl slovenský architekt, který vyučoval na Fakultě architektury Slovenské technické univerzity v Bratislavě. Pro posluchače sepsal spolu s Jánem Antalem, Ivanem Slameněm a Blaženou Havránkovou učební publikaci nazvanou \"\". Se Slameněm navíc v autorském kolektivu s Jozefem Lackem, Arpádem Tesárem a Jozefem Zvarou navrhli výslednou podobu druhého bratislavského mostu přes Dunaj, mostu SNP.\n\nZa jeho celoživotní dílo mu Spolek architektů Slovenska udělil v roce 2010 Cenu Emila Belluši.\n"}
{"id": "1440768", "url": "https://cs.wikipedia.org/wiki?curid=1440768", "title": "Józef Słowakiewicz", "text": "Józef Słowakiewicz\n\nJózef Słowakiewicz, celým jménem Józef Jan Słowakiewicz (* 17. února 1945, Nowy Targ), je bývalý polský hokejový útočník. Jeho mladším bratrem je hokejista Andrzej Słowakiewicz.\n\nV polské lize hrál za tým Podhale Nowy Targ (1963 a 1966–1977) a na vojně za tým HC Legia Warszawa (1964–1965). Je osminásobným mistrem Polska. V polské lize nastoupil za 14 sezón v 468 utkáních a dal 176 gólů. Později působil v Rakousku.\n\nPolsko reprezentoval na olympijských hrách v roce 1972 a na 5 turnajích mistrovství světa v letech 1969, 1970, 1972, 1973 a 1974. Celkem za polskou reprezentaci nastoupil v letech 1968–1974 v 96 utkáních a dal 26 gólů.\n\n"}
{"id": "1440773", "url": "https://cs.wikipedia.org/wiki?curid=1440773", "title": "Anthony Gullsten", "text": "Anthony Gullsten\n\nAnthony Gullsten (* 20. prosince 1991 Helsinky) je finský reprezentant ve sportovním lezení, vítěz Melloblocca a stavěč cest.\n\n\n\n"}
{"id": "1440774", "url": "https://cs.wikipedia.org/wiki?curid=1440774", "title": "Štěpán Rucki", "text": "Štěpán Rucki\n\nŠtěpán Rucki (* 7. srpna 1962, Třinec) je český lékař (pediatr), křesťanský publicista a komunální politik.\n\nVystudoval Lékařskou fakultu Univerzity J. E. Purkyně v Brně. V roce 1993 získal vyšší specializaci v pediatrii a v roce 1995 složil atestaci z dětské kardiologie. Absolvoval odborné stáže v Bazileji, Londýně a Grazu. Od roku 1996 je primářem dětského oddělení Nemocnice Třinec a současně pracuje jako dětský kardiolog. \n\nByl jedním ze zakladatelů \"Sdružení křesťanských zdravotníků\" a tuto organizaci v letech 1990–2009 vedl. Od roku 2006 je zastupitelem města Třince. V minulosti externě přednášel na Ostravské univerzitě.\n\n\n"}
{"id": "1440776", "url": "https://cs.wikipedia.org/wiki?curid=1440776", "title": "Čilimník řezenský", "text": "Čilimník řezenský\n\nČilimník řezenský (\"Chamaecytisus ratisbonensis\"), někdy též nazývaný čilimníček řezenský, je drobný poléhavý keřík z čeledi bobovitých, původní druh české květeny.\n\nJe to malý, 10-30 cm vysoký plazivý keř s pokrouceným, poléhavým kmínkem. Rovněž větévky jsou poléhavé, na konci vystoupavé, s jemně a hustě přitiskle chlupatými letorosty; starší větvičky jsou lysé. Nesou trojčetné, dlouze řapíkaté listy s eliptickými nebo obkopinatými lístky, které jsou krátce řapíčkaté a zhruba 7-20 mm dlouhé a 3-6 mm široké, na líci jsou lysé, na okrajích a na rubu opět hustě hedvábitě chlupaté. \n\nZhruba 2 cm velké květy vyrůstají po dvou či po třech na kratičkých brachyblastech v úžlabí listů po stranách loňských větví. Jsou rozlišené na zelený, chlupatý, dlouze trubkovitý kalich a jasně žlutou korunu motýlokvětého tvaru. Rozkvétají před rašením listů a následně kvetou i na olistěné rostlině, zhruba od dubna do června. Plodem je 20-35 mm dlouhý, hustě přitiskle chlupatý lusk na bázi s dlouho vytrvávajícím kalichem, obsahuje 2-3 mm velká, lesklá, hnědá semena.\n\nČlimník řezenský je světlomilný a teplomilný druh vyrůstající na suchých úzkolistých i širokolistých trávnících (svazy \"Festucion valesiacae\", \"Bromion erecti\"), v lesních lemech zejména borových lesů a teplomilných doubrav, na lesních světlinách a křovinatých stráních. Osídluje vysychavé, mělké, písčité nebo kamenité a živinami spíše chudší půdy na silikátovém, sprašovém nebo i vápencovém podloží.\n\nJe druhem středoevropského a východoevropského rozšíření. V ČR se vyskytuje dosti hojně v termofytiku (jižní a severozápadní Morava, povodí Labe, střední a severní Čechy), vzácněji v teplejších polohách mezofytika. Územím republiky prochází severozápadní hranice jeho areálu; východní hranice v evropském Rusku je nejasná vzhledem k častým záměnám s podobnými druhy. V českém Červeném seznamu ohrožených druhů z roku 2017 je zařazen mezi vzácnější druhy vyžadující další pozornost (kategorie C4a), zákonem chráněn není.\n"}
{"id": "1440779", "url": "https://cs.wikipedia.org/wiki?curid=1440779", "title": "Jevgenij Lomtev", "text": "Jevgenij Lomtev\n\nJevgenij Lomtev (* 20. října 1961) je bývalý sovětský atlet, halový mistr Evropy v běhu na 400 metrů z roku 1983.\n\nV roce 1983 se stal halovým mistrem Evropy v běhu na 400 metrů. O rok později zaběhl svůj nejrychlejší čas na této trati – 45,05.\n\n"}
{"id": "1440783", "url": "https://cs.wikipedia.org/wiki?curid=1440783", "title": "Laktol", "text": "Laktol\n\nLaktoly jsou molekuly, které jsou cyklickými ekvivalenty poloacetalů a poloketalů. Vznikají vnitromolekulární nukleofilní adicí hydroxylové skupiny na karbonyl aldehydu nebo ketonu.\n\nLaktoly se často vyskytují v rovnováze s odpovídajícími hydroxyaldehydy. Tato rovnováha může být ovlivněna velikostí cyklu nebo i jinými konformačními jevy.\n\nAldózové monosacharidy se v přírodě vyskytují převážně jako laktoly.\n\nU laktolů může proběhnout řada chemických reakcí jako například:\n\n"}
{"id": "1440786", "url": "https://cs.wikipedia.org/wiki?curid=1440786", "title": "Milan Vidlák", "text": "Milan Vidlák\n\nMilan Vidlák (29. ledna 1926, Třebíč – 21. května 2001) byl český hokejový útočník.\n\nDo roku 1948 působil v Horácké Slavii Třebíč. Následně působil v Brněnské Zbrojovce a v Olomouci. Jako reprezentant se zúčastnil mistrovství světa 1953, mistrovství světa 1954 a mistrovství světa 1955, kde získal s týmem bronzovou medaili za 3. místo. V reprezentačním dresu odehrál celkem 31 zápasů a vstřelil 7 gólů. V lize hrál za ZJS Zbrojovka Spartak Brno, Křídla vlasti Olomouc a TJ Spartak Králové Pole. Po skončení kariéry se stal hokejovým rozhodčím.\n\n"}
{"id": "1440787", "url": "https://cs.wikipedia.org/wiki?curid=1440787", "title": "2-deoxy-D-glukóza", "text": "2-deoxy-D-glukóza\n\n2-deoxy--glukóza je organická sloučenina odvozená od glukózy náhradou hydroxylové skupiny na druhém uhlíku vodíkovým atomem; tato záměna způsobuje, že se zmíněná sloučenina neúčastní glykolýzy, z tohoto důvodu způsobuje kompetitivní inhibici glukóza-6-fosfátu z glukózy pomocí hexokinázy. Ve většině buněk tento enzym fosforyluje 2-deoxyglukózu za vzniku 2-deoxyglukóza-6-fosfátu a značkované formy 2-deoxyglukózy jsou tak dobrými ukazateli příjmu glukózy ve tkáních a heyokinázové aktivity. 2-deoxyglukóza značená tritiem nebo uhlíkem-14 je častým ligandem při laboratorních výzkumech na zvířatech, kdy se distribuce zjišťuje posuzováním vzorků tkání následovaným autoradiografií, někdy v kombinaci s elektronovou mikroskopií.\n\nZkoumáním ketogenní diety jako způsobu léčby epilepsie byla prozkoumán vliv glykolýzy na tuto nemoc. 2-deoxyglukóza byla navržena jako obdoba ketogenní diety a je slibným lékem na epilepsii. 2-DG funguje díky expresi BDNF, nervového růstového faktoru, proteinu ARC a FGF2. Některá možná využití jsou obtížná kvůli určité toxicitě 2-DG.\n\n2-DG se využívá jako zobrazovací látka k fluorescenčnímu \"in vivo\" zobrazování. V pozitronové emisní tomografie (PET) se používá (F)-fludeoxyglukóza, která je odvozena od 2-deoxy-D-glukózy nahrazením jednoho z vodíkových atomů na druhém uhlíku atomem fluoru-18, jenž vyzařuje pozitrony, které následně anihilací s elektrony vytvářejí fotony záření gama, což umožňuje zobrazit distribuci (F)-fludeoxyglukózy pomocí gama kamer. Tento proces se často využívá společně s výpočetní tomografií, jenž bývá prováděna jinou částí stejného přístroje, za účelem lepší lokalizace rozdílů v příjmu glukózy v malých částech tkání.\n"}
{"id": "1440789", "url": "https://cs.wikipedia.org/wiki?curid=1440789", "title": "Olga Krasilová", "text": "Olga Krasilová\n\nOlga Krasilová (* 18. března 1925) je bývalá československá lyžařka.\n\nNa VII. ZOH ve Cortina d'Ampezzo 1956 skončila v běhu na lyžích na 10 km na 25. místě. Startovala i na mistrovství světa 1954 ve Falunu ve štafetě na 3x5 km, která skončila na 5. místě a v individuálním závodě na 10 km skončila na 32. místě.\n\n"}
{"id": "1440793", "url": "https://cs.wikipedia.org/wiki?curid=1440793", "title": "Chavornay (Vaud)", "text": "Chavornay (Vaud)\n\nChavornay je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 4 306 obyvatel. V roce 2017 se bývalé obce Essert-Pittet a Corcelles-sur-Chavornay sloučily s Chavornay.\n\nObec je poprvé zmiňována v roce 937 jako Cavorniacum. V roce 1228 je obec zmiňována jako Chavornai. Do konce roku 1996 byla obec součástí distriktu Orbe, od roku 2007 se stala částí nového distriktu Jura-Nord Vaudois.\n\nObecje situována na východním okraji údolí Orbe, na pravém břehu řeky Talent.\n\nV roce 2000 hovořilo 88,6% obyvatel obce francouzsky. Ke švýcarské reformované církvi se ve stejném roce hlásilo 50,1% obyvatel, k církvi římskokatolické 24,5% obyvatel. Obec je součástí aglomerace Lausanne, počet obyvatel obce je stoupající.\n"}
{"id": "1440796", "url": "https://cs.wikipedia.org/wiki?curid=1440796", "title": "Zubní fazeta", "text": "Zubní fazeta\n\nZubní fazety jsou invazivní estetická ošetření zubu. Spočívá v aplikaci tenké vrstvy keramického materiálu na přední část zubu. Tato plocha zakryje veškeré nedokonalosti barvy či tvaru zubu. Jedná se o jeden z nejrychlejších způsobů, jak ošetřit nevzhledný zub.\n\nZubní vady, které se dají řešit zubní fazetou:\n"}
{"id": "1440797", "url": "https://cs.wikipedia.org/wiki?curid=1440797", "title": "Krajská soutěž – Banská Bystrica 1951", "text": "Krajská soutěž – Banská Bystrica 1951\n\nKrajská soutěž – Banská Bystrica 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1440798", "url": "https://cs.wikipedia.org/wiki?curid=1440798", "title": "Antonín Chráska", "text": "Antonín Chráska\n\nAntonín Chráska, též Anton Chráska (3. října 1868, Horní Radechová – 15. března 1953, Nové Město nad Metují) byl český protestantský kazatel, teolog a překladatel bible do slovinštiny.\n\nZa finanční podpory Skotské biblické společnosti v roce 1908 vyšel jeho překlad Nového zákona do slovinštiny a v roce 1914 pod názvem \"Sveto pismo Starega in Novega Zakona\" pak celá bible.\n\n"}
{"id": "1440801", "url": "https://cs.wikipedia.org/wiki?curid=1440801", "title": "Závod míru 1987", "text": "Závod míru 1987\n\nZávod míru 1987 byl jubilejním čtyřicátým ročníkem Závodu míru, amatérského mezinárodního etapového závodu v silniční cyklistice. Jel se od 8. května do 23. května 1987 na trase z Berlína přes Prahu do Varšavy, která měřila celkově 1987 kilometrů. Měl čtrnáct etap a prolog. Zúčastnilo se 156 závodníků z rekordních 26 zemí, závod dokončilo 116 z nich.\n\nVítězem celkové klasifikace se stal Uwe Ampler z Německé demokratické republiky, syn Klause Amplera, vítěze z roku 1963. Bylo to první ze tří Amplerových prvenství na Závodě míru. Tým NDR zvítězil také v soutěži družstev. Úroveň tohoto ročníku byla hodnocena vysoko: na startu se sešla kvalitní konkurence, závod byl vyrovnaný a jezdce prověřil náročný terén i nepřízeň počasí.\n\nZklamáním byly výkony československých cyklistů: nejlépe z nich skončil Jozef Regec na šestnáctém místě, v soutěži družstev byla ČSSR sedmá, nejlepším etapovým umístěním byla třetí příčka Antona Novosada v předposlední etapě. Václav Toman v osmé etapě závod pro vyčerpání vzdal. To byla nejhorší bilance od roku 1962. Příčiny se hledaly v příliš úzké domácí závodnické základně: nepodařilo se překonat ztrátu tradičních opor (Michal Klasa ukončil kariéru, Jiří Škoda a Milan Jurčo přestoupili k profesionálům, Roman Kreuziger se zaměřil na cyklokros a Luděk Štyks s Vladimírem Kozárkem se v přípravě zranili), a jejich nástupci nedokázali udržet krok se světovou špičkou. Reprezentační trenér Kamil Haťapka konstatoval: „Nemůžeme se na nic vymlouvat, družstvo, které zde jede, prostě na víc nemá.“\n\n\n\n\n"}
{"id": "1440802", "url": "https://cs.wikipedia.org/wiki?curid=1440802", "title": "Národní třída (film)", "text": "Národní třída (film)\n\nNárodní třída (; 2019) je česko-německý koprodukční film režiséra Štěpána Altrichtera. Scénář napsal Jaroslav Rudiš volně podle své stejnojmenné novely; vzhledem k tomu, že většina knihy je vnitřní monolog hlavního hrdiny Vandama, pro účely filmu byla posílena postava Lucky a přidána postava jménem Psycho. Snímek představili novinářům 24. září a premiérově promítali 26. září 2019.\n\nNatáčení začalo v Praze na podzim 2018, točilo se např. na Litochlebském náměstí na Chodově.\n\n\n"}
{"id": "1440805", "url": "https://cs.wikipedia.org/wiki?curid=1440805", "title": "Krajský přebor – Banská Bystrica 1952", "text": "Krajský přebor – Banská Bystrica 1952\n\nKrajský přebor – Banská Bystrica 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1440808", "url": "https://cs.wikipedia.org/wiki?curid=1440808", "title": "Lukovský rybník", "text": "Lukovský rybník\n\nLukovský rybník o výměře vodní plochy 1,29 ha se nalézá na severním okraji obce Luková v okrese Hradec Králové. Rybník byl v roce 1994 revitalizován a odbahněn. Rybník slouží pro chov ryb a jako lokální biocentrum pro rozmnožování obojživelníků.\n"}
{"id": "1440813", "url": "https://cs.wikipedia.org/wiki?curid=1440813", "title": "Králíček (rybník)", "text": "Králíček (rybník)\n\nRybník Králíček o výměře vodní plochy 3,06 ha se nalézá na okraji lesa asi 500 m severovýchodně od centra obce Králíky v okrese Hradec Králové. Rybník slouží pro chov ryb a jako lokální biocentrum pro rozmnožování obojživelníků\n"}
{"id": "1440815", "url": "https://cs.wikipedia.org/wiki?curid=1440815", "title": "Ethan Werek", "text": "Ethan Werek\n\nEthan Werek (* 7. června 1991, Kanada) je kanadský hokejista. Hraje na postu útočníka.\n\n"}
{"id": "1440816", "url": "https://cs.wikipedia.org/wiki?curid=1440816", "title": "Miloš Balcar", "text": "Miloš Balcar\n\nMiloš Balcar (4. prosince 1909, Horní Čermná – 8. září 1943, Berlín) byl český protestantský duchovní, učitel náboženství, odbojář a oběť nacistického režimu.\n\nDne 27. června 1938 byl zvolen staršovstvem sboru v Kladně diákonem. Vyučoval náboženství ve školách, vedl nedělní školu a Sdružení mládeže, vypomáhal v duchovní správě. Po složení další zkoušky 12. června 1939 nabyl práva pomocného učitele.\n\nZapojil se odbojářská organizace, která zpravodajsky pracovala pro Sovětský svaz. Dne 11. března 1941 byl zatčen. (Po jeho zatčení se mu narodil syn, kterého nikdy neviděl.) Dne 29. dubna 1943 byl odsouzen Lidovým soudním dvorem k trestu smrti za přípravu k velezradě a 8. září téhož roku byl v berlínské věznici Plötzensee oběšen.\n\n"}
{"id": "1440819", "url": "https://cs.wikipedia.org/wiki?curid=1440819", "title": "Podolibský rybník", "text": "Podolibský rybník\n\nPodolibský rybník o výměře vodní plochy 0,43 ha se nalézá na severovýchodním okraji obce Podoliby v okrese Hradec Králové. Rybník využívá místní organizace Českého rybářského svazu pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440821", "url": "https://cs.wikipedia.org/wiki?curid=1440821", "title": "Chmelovický rybník", "text": "Chmelovický rybník\n\nChmelovický rybník o výměře vodní plochy 0,34 ha se nalézá na severním okraji obce Chmelovice v okrese Hradec Králové. Rybník využívá místní organizace Českého rybářského svazu pro chov ryb. Rybník je též lokálním biocentrem rozmnožování obojživelníků.\n"}
{"id": "1440836", "url": "https://cs.wikipedia.org/wiki?curid=1440836", "title": "Homoláč (rybník)", "text": "Homoláč (rybník)\n\nRybník Homoláč o výměře vodní plochy 4,34 ha se nalézá na okraji lesa asi 1 km západně od obce Lodín v okrese Hradec Králové. Rybník byl založen okolo roku 1790. V roce 2015 byla provedena jeho revitalizace a odbahnění. Rybník využívá místní organizace Českého rybářského svazu pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440842", "url": "https://cs.wikipedia.org/wiki?curid=1440842", "title": "Štěpánský rybník (Kobylice)", "text": "Štěpánský rybník (Kobylice)\n\nŠtěpánský rybník o výměře vodní plochy 8,76 ha se nalézá na okraji lesa u osady Opatov, místní části obce Kobylice v okrese Hradec Králové. V roce 2000 byla provedena jeho revitalizace a odbahnění. Rybník je využíván pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440843", "url": "https://cs.wikipedia.org/wiki?curid=1440843", "title": "Petr Uher (lékař)", "text": "Petr Uher (lékař)\n\nPetr Uher (* 14. prosince 1958 Praha) je český lékař pro gynekologii a porodnictví, odborný lékař pro reprodukční medicínu a endokrinologii, odborný asistent Sexuologického ústavu Karlovy Univerzity v Praze, zakladatel několika center reprodukční medicíny, autor řady odborných publikací a knih o reprodukční medicíně a genetice. Nyní je také vedoucím lékařem a jednatelem center Institut reprodukční medicíny a genetiky v Karlových Varech a FertiCare v Praze. \n\nPetr Uher absolvoval v letech 1978-1984 Lékařskou fakultu Masarykovy univerzity v Brně. V letech 1987 a 1992 složil atestace z gynekologie a porodnictví a v roce 1996 získal nostrifikaci Dr. Med. Univ. na Leopold–Franzens–Universität v Innsbrucku. Od roku 2009 je také atestovaným lékařem se specializací na reprodukční medicínu a endokrinologii a od 2011 držitelem titulu Ph.D. v oboru reprodukční medicína. \n\nDále také absolvoval v roce 1990 atestační kurz v andrologii na 1. Lékařské fakultě Univerzity Karlovy v Praze, v r. 1991 workshop na téma mrazení embryí v německém Erlangenu, 1995 kurzy operativní endoskopické techniky pro pokročilé (Hamburg, Německo) a kurz v dopplerovské sonografii (Berlín, Německo), 2001–2008 kurzy endokrinologie (Mnichov, Německo), 2006–2007 stáž v molekulární biologii u Prof. Howatta (Tampere, Finsko), 2006–2007 stáž a praxe v PGD v RGI Institute (Chicago, USA), 2010 certifikát Elektroakupunktura dle Volla. \n\nHovoří vedle své mateřské češtiny také několika světovými jazyky (angličtina, němčina) a částečně rusky.\n\nPetr Uher působil v letech 1984–1985 v kolektivu specialistů pod vedením prof. Pilky na Gynekologické klinice Masarykovy Univerzity v Brně, kterému se před třiceti lety podařilo první oplodnění pomocí metod asistované reprodukce ve střední Evropě. Po odchodu do Rakouska pracoval řadu let jako zástupce přednosty jednoho z největších evropských institutů pro reprodukční medicínu v rakouském Bregenz a ve švýcarském Niederuzwilu.\n\n\n\n\n"}
{"id": "1440846", "url": "https://cs.wikipedia.org/wiki?curid=1440846", "title": "Nový rybník (Kobylice)", "text": "Nový rybník (Kobylice)\n\nNový rybník o výměře vodní plochy 4,8 ha se nalézá na okraji lesa u osady Opatov, místní části obce Kobylice v okrese Hradec Králové. Zmínka o rybníku je již v berní rule z roku 1651. Rybník je využíván pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440847", "url": "https://cs.wikipedia.org/wiki?curid=1440847", "title": "Petr Uher", "text": "Petr Uher\n\nJméno Petr Uher nese vícero osob: \n\n"}
{"id": "1440848", "url": "https://cs.wikipedia.org/wiki?curid=1440848", "title": "Ambrosiánská republika", "text": "Ambrosiánská republika\n\nZlatá ambrosiánská republika (italsky \"Aurea Repubblica Ambrosiana\", lombardsky \"Aurea Republega Ambrosiana\") byl krátkodobý státní útvar na území Apeninského poloostrova. Republika byla s podporou lidu vyhlášena v Miláně členy univerzity v Pavii poté, co roku 1447 vládnoucí rod Viscontiů vymřel v mužské linii. Milán vyhlásil republiku navzdory faktu, že vévoda Karel Orleánský byl legitimním nástupcem na milánský trůn. Avšak vévoda orleánský své nároky nedokázal prosadit a ani Ambrosiánská republika neměla dlouhého trvání. Italský žoldnéř a dobrodruh Francesco I. Sforza, který se oženil s poslední nelegitimní dcerou z rodu Viscontiů, se roku 1450 zmocnil Milána a prohlásil se vévodou.\n\n"}
{"id": "1440851", "url": "https://cs.wikipedia.org/wiki?curid=1440851", "title": "Řasov", "text": "Řasov\n\nRybník Řasov o výměře vodní plochy 3,08 ha se nalézá na okraji lesa u silnice II. třídy č. 324 vedoucí z obce Kobylice do Prasku v okrese Hradec Králové. Rybník je využíván pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440852", "url": "https://cs.wikipedia.org/wiki?curid=1440852", "title": "Čeperka (Kobylice)", "text": "Čeperka (Kobylice)\n\nRybník Čeperka o výměře vodní plochy 0,64 ha se nalézá u fotovoltaické elektrárny na severním okraji obce Kobylice v okrese Hradec Králové. Rybník je využíván pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440853", "url": "https://cs.wikipedia.org/wiki?curid=1440853", "title": "Slovanské kostely", "text": "Slovanské kostely\n\nSlovanské kostely ( \"Slawenkirchen\") je označení někdejších 14 kostelů v německých, resp. v bavorských Horních Frankách, především pak v dnešních zemských okresech Bamberk a Erlangen-Höchstadt. Kostely většinou již zcela zanikly, nebo se dochovaly jen jejich zbytky.\n\nJako Bavaria Slavica se označuje území v dnešním severovýchodním Bavorsku, na němž v raném středověku žili Slované. Na území mezi Mohanem a Řehnicí, na \"terra sclavorum\" ( \"území otroků\"), obývali mohanští a řehničtí Wendové.\n\nCísař Karel Veliký nechal po saských válkách (772–804) kolem let 790 až 810 k zajištění východní hranice Franské říše vyslat misie za účelem christianizace pohanských slovanských kmenů. Pověřil würzburského biskupa Berovulfa (Berowolf'a asi 769-794), aby na území mezi Mohanem a Řehnicí vykonal tzv. Slovanské misie.\n\nBěhem plavby po řece z Forchheimu do Würzburgu v roce 793 usoudil Karel Veliký, že by na územích u řeky Řehnice měly být zřízeny kostely k obrácení Slovanů. Ty byly skutečně přibližně do roku 810 stavěny. Jednalo se zejména o baptisteria zasvěcená sv. Janu Křtiteli mj. v tehdejší Radenici. Později se patrocinium kostela několikrát změnilo.\n\n\n"}
{"id": "1440855", "url": "https://cs.wikipedia.org/wiki?curid=1440855", "title": "Španělák (rybník)", "text": "Španělák (rybník)\n\nRybníček Španělák o výměře vodní plochy 0,38 ha se nalézá na západním okraji lesa Svídník na katastrálním území obce Chmelovice v okrese Hradec Králové u účelové cesty spojující silnice č. 32337 a č. 324. Rybník je využíván místní organizací Českého rybářského svazu pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440858", "url": "https://cs.wikipedia.org/wiki?curid=1440858", "title": "Witold Henryk Paryski", "text": "Witold Henryk Paryski\n\nWitold Henryk Paryski (10. září 1909 Pittsburgh, Pensylvánie – 16. prosince 2000 Zakopane) byl polský historik, znalec Tater, horolezec, horský vůdce a záchranář, ochránce přírody, absolvent medicíny, autor literatury o Tatrách a podtatranském kraji. Autor tatranského horolezeckého průvodce Tatry Wysokie a (spolu s manželkou Zofií Radwańsou-Paryskou) Wielkiej encyklopedie tatrzańskiej.\n\n"}
{"id": "1440859", "url": "https://cs.wikipedia.org/wiki?curid=1440859", "title": "Racon", "text": "Racon\n\nRacon (zkratkou: \"radar beacon\") je typem radarového transpondéru, který se využívá v námořní navigaci k zobrazení a identifikaci navigačních znaků na obrazovce radaru.\n\nZařízení jsou instalována na námořních bójích, majácích a břehových signalizačních zařízeních. Po převzetí radarového signálu odpovídá signálem na stejné frekvenci, který se zobrazí na obrazovce radaru jako čárky a tečky (znaky v Morseově abecedě), začíná na pozici transpondéru a pokračuje ve směru od radaru. Stav a charakteristika je zaznačena do navigační mapy. Umožňuje to pozorovateli nezávisle identifikovat naváděcí znak a a následně vlastní pozici.\n\nNavíc v systému plavebních znaků IALA, používaném na celém světě, signál \"D\" vydávaný raconem, označuje nové nebezpečí (novou navigační překážku), které se nedávno objevilo a zpráva nemusela dosáhnout všech zájemců.\n"}
{"id": "1440860", "url": "https://cs.wikipedia.org/wiki?curid=1440860", "title": "Močidlo", "text": "Močidlo\n\nRybník Močidlo o výměře vodní plochy 1,7 ha se nalézá na jižním okraji obce Lodín v okrese Hradec Králové. V roce 2006 byla provedena jeho revitalizace a odbahnění. Rybník využívá místní organizace Českého rybářského svazu pro chov ryb a rybník slouží též jako lokální biocentrum pro rozmnožování obojživelníků.\n"}
{"id": "1440866", "url": "https://cs.wikipedia.org/wiki?curid=1440866", "title": "Cubex Centrum Praha", "text": "Cubex Centrum Praha\n\nCubex Centrum Praha je multifunkční centrum na Pankráci v Praze 4 v kancelářské budově Trimaran. Nachází se v ulici Na Strži mezi výškovými budovami City Empiria a Panorama Hotel, poblíž metra C, Pankrác. Výstavba probíhala mezi roky 2012 až 2018. Investorem celé budovy je firma Harro Development Praha s.r.o., projektantem rakouská firma S+B Gruppe AG.\nArchitektonický návrh vytvořil tým architektonického ateliéru 4a architekti. Projekt je inspirován českou kubistickou architekturou, což také dokazují prvky použité v interiéru. Mez ně patří prolamované zdi a bary, kubisticky řešené stropy, stejně jako doplňky – vázy, dózy, sklenice a další.\n\nBudova má 3 700 m² vnitřních prostorů pro pronájem – pro konferenční a výstavní využití. Celková kapacita centra je 1 200 osob. Hlavní konferenční místnost je pro 1000 lidí a je dělitelná na tři části. Celkem se v centru nachází 8 sálů a salonků. Cubex Centrum Praha, stejně jako celá budova Trimaran, disponuje certifikátem LEED Platinum, označujícím úspornost a efektivitu provozu.\n\n"}
{"id": "1440869", "url": "https://cs.wikipedia.org/wiki?curid=1440869", "title": "Římskokatolická farnost Rusová", "text": "Římskokatolická farnost Rusová\n\nŘímskokatolická farnost Rusová () je zaniklé územní společenství římských katolíků v Rusové (dnes část obce Kryštofovy Hamry) a okolí.\n\nOd roku 1782 byla v místě lokálie oddělená od farnosti Přísečnice. Farnost byla kanonicky zřízena od roku 1892. Historicky farnost Rusová patřila v letech 1784-1993 do litoměřické diecéze, poté se stala součástí nově vzniklé plzeňské diecéze. Od 14. dubna 2003 byla sloučena s ostatními osmi farnostmi do farnosti Vejprty v plzeňské diecézi. Farnost Vejprty však byla přiřazena od 1. ledna 2013 na základě dekretu Kongregace pro biskupy zpět k litoměřické diecézi.<br>\nV Rusové se nacházel kostel sv. Martina, který byl zbořen v roce 1971.\n\n\"Začátek působnosti jmenovaného v duchovní správě farnosti od:\"\n\n"}
{"id": "1440870", "url": "https://cs.wikipedia.org/wiki?curid=1440870", "title": "Breviceratops kozlowskii", "text": "Breviceratops kozlowskii\n\nBreviceratops kozlowskii („Krátká rohatá tvář“) je druh malého rohatého dinosaura, který žil asi před 75 miliony let (v období svrchní křídy) na území dnešního Mongolska.\n\nFosilie tohoto dinosaura byly objeveny v 60. letech 20. století polskými paleontology na lokalitě Chulsan v kotlině Nemegt (poušť Gobi). Fosilie pak roku 1975 formálně popsaly polské paleontoložky Teresa Maryańska a Halszka Osmólska jako nový druh rodu \"Protoceratops\", \"P. kozlowskii\" (na počest polského paleontologa Romana Kozłowského). Holotyp s označením \"ZPAL MgD-I/117\" byl objeven v sedimentech souvrství Barun Gojot a představuje postkraniální kostru nedospělého jedince. Byly také objeveny další exempláře, které doplnily znalosti o lebce a dalších částech kostry tohoto malého rohatého dinosaura.\n\nV roce 1990 ruský paleontolog Sergej Michajlovič Kurzanov rozeznal odlišnost tohoto materiálu od exemplářů rodu \"Protoceratops\" a stanovil pro něj nové rodové jméno \"Breviceratops\".\n\nPodle amerického paleontologa Thomase R. Holtze, Jr. měřil tento dinosaurus na délku asi dva metry a vážil zhruba tolik, co dnešní vlk. Patřil tedy k malým býložravcům.\n\n\"Breviceratops\" byl podle provedené fylogenetické analýzy z roku 2003 zástupcem čeledi Bagaceratopidae a jeho blízkými příbuznými byly například rody \"Magnirostris\" nebo \"Bagaceratops\" (do tohoto rodu však podle některých vědců \"Breviceratops\" ve skutečnosti spadá).\n\n\n"}
{"id": "1440874", "url": "https://cs.wikipedia.org/wiki?curid=1440874", "title": "Rudolf Sitte", "text": "Rudolf Sitte\n\nJméno a příjmení Rudolf Sitte má více nositelů:\n\n"}
{"id": "1440875", "url": "https://cs.wikipedia.org/wiki?curid=1440875", "title": "Rudolf Sitte (kněz)", "text": "Rudolf Sitte (kněz)\n\nRudolf Sitte (16. ledna 1910 Hrádek nad Nisou – 8. února 1983 Hrádek nad Nisou) byl český římskokatolický kněz a osoba pronásledovaná komunistickým režimem.\n\nNarodil se jako čtvrtý ze šesti dětí. Po absolvování gymnázia nastoupil do kněžského semináře v Litoměřicích, kde byl také 24. června 1934 vysvěcen na kněze. Poté se stal kaplanem ve Mšeně a od 1. prosince 1940 působil jako farář v Radnici u Kadaně. Později se stal okrskovým vikářem. Po skončení druhé světové války nebyl odsunut, ale zůstal v Radnicích. Od 16. února 1946 působil v Úhošťanech. Po nástupu komunistické totality v roce 1948 byl jako kněz velmi často terčem výslechů a persekucí ze strany státních orgánů, jak o tom svědčí jeho osobní deník. Později působil jako administrátor v Klášterci nad Ohří a od 27. srpna 1953 ve farnosti Mimoň. Dne 1. června 1959 byl přeložen do Nového Města pod Smrkem. Přes zdravotní potíže zde sloužil do 1. srpna 1972. Vypomáhali mu však Josef Slavík, administrátor ve Volfarticích a liberecký kaplan Leopold Dvořáček. Po pensionování se vrátil do Hrádku nad Nisou, kde zemřel 8. února 1983.\n\n"}
{"id": "1440892", "url": "https://cs.wikipedia.org/wiki?curid=1440892", "title": "Války za nezávislost Kuby", "text": "Války za nezávislost Kuby\n\nVálky za nezávislost Kuby jsou tři ozbrojené konflikty vybojované na Kubě ve druhé polovině 19. století:\n\n"}
{"id": "1440901", "url": "https://cs.wikipedia.org/wiki?curid=1440901", "title": "Marcalgergelyi", "text": "Marcalgergelyi\n\nMarcalgergelyi je vesnice v Maďarsku v župě Veszprém, spadající pod okres Pápa. Nachází se asi 13 km severovýchodně od Celldömölku, 17 km západně od Pápy, 31 km jihovýchodně od Beledu a 33 km severovýchodně od Sárváru. V roce 2015 zde žilo 368 obyvatel, z nichž 94 % tvoří Maďaři.\n\nKromě hlavní části Marcalgergelyi zahrnuje i malou část Újmajor.\n\nMarcalgergelyi leží na silnici 84117. Je přímo silničně spojeno s obcemi Adorjánháza, Külsővat, Mersevát, Nemesszalók, Szergény a Vinár. Poblíže Marcalgergelyi protéká řeka Marcal a potok Gergelyi-övárok. Poblíže se nachází rybník Joó.\n\nV Marcalgergelyi se nachází evangelický kostel, hřbitov a hospoda.\n"}
{"id": "1440902", "url": "https://cs.wikipedia.org/wiki?curid=1440902", "title": "Chaguanas", "text": "Chaguanas\n\nChaguanas je město a správní oblast (borough) ve státě Trinidad a Tobago. Žije v něm 67 433 obyvatel (rok 2011). Nachází se na západním pobřeží ostrova Trinidad 18 km od hlavního města Port of Spain, protéká jím řeka Caparo. Nedaleko města leží bažiny Caroni.\n\nMěsto bylo založeno v roce 1797 a pojmenováno podle domorodého kmene Chaguanů. Koncem 20. století začal rozvoj způsobený příznivou polohou na silnici Uriah Butler Highway: Chaguanas se stalo centrem obchodu a průmyslu především díky velké rafinerii cukru, počtem obyvatel přerostlo Port of Spain a stalo se nejlidnatějším městem v zemi. Více než polovinu obyvatel tvoří Indové a město je baštou jejich politické strany United National Congress. \n\nMístním rodákem je V. S. Naipaul, nositel Nobelovy ceny za literaturu.\n\nPartnerským městem je Lauderhill v USA. \n"}
{"id": "1440905", "url": "https://cs.wikipedia.org/wiki?curid=1440905", "title": "Longarone", "text": "Longarone\n\nLongarone je město ležící v severoitalské provincii Belluno na břehu Piavy, 35 km od Belluna. Žije zde obyvatel.\n\nMěsto smutně proslavila tragédie z roku 1963, kdy je zničila a téměř zcela vyhladila tsunami vyvolaná sesuvem svahu Monte Toc do přehrady Vajont, pod jejíž hrází město leží. Zemřelo 1 909 obyvatel. Longarone muselo být znovu vybudováno a dosídleno.\n"}
{"id": "1440910", "url": "https://cs.wikipedia.org/wiki?curid=1440910", "title": "Pavel Čižinský", "text": "Pavel Čižinský\n\nPavel Čižinský (* 3. prosince 1976 Praha) je český právník a aktivista, od listopadu 2018 do ledna 2020 starosta městské části Praha 1.\n\nNarodil se v Praze jako jeden ze tří synů Pavla Čižinského a historičky umění Heleny Čižinské, rozené Smetáčkové. Jeho bratrem je poslanec a starosta městské části Praha 7 Jan Čižinský.\n\nVystudoval gymnázium a Právnickou fakultu Univerzity Karlovy v Praze. Rok působil jako mluvčí levicové iniciativy ProAlt. Později hájil jako advokát mimo jiné levicové aktivisty.\n\nV komunálních volbách v roce 2018 byl z pozice nestraníka a lídra uskupení Praha 1 sobě zvolen zastupitelem městské části Praha 1. Uskupení Praha 1 sobě volby se ziskem 21,26 % hlasů vyhrálo a uzavřelo koalici se třetími Piráty, čtvrtým uskupením \"\"My, co tady žijeme (STAN, KDU-ČSL a Iniciativa občanů)\"\" a sedmým uskupením „Zelená pro Jedničku“ (Zelení a nezávislí kandidáti). Dne 18. listopadu 2018 byl zvolen starostou městské části Praha 1, ve funkci nahradil Oldřicha Lomeckého z TOP 09.\n\nNa přelomu let 2019 a 2020 se však koalice na městské části Praha 1 rozpadla a Čižinský byl dne 14. ledna 2020 z funkce starosty odvolán. Vystřídal jej Petr Hejma.\n"}
{"id": "1440914", "url": "https://cs.wikipedia.org/wiki?curid=1440914", "title": "Sergej Lim", "text": "Sergej Lim\n\nSergej Georgijevič Lim (* 26. listopadu 1987) je uzbekistánský zápasník–judista korejského (Korjo-saram) původu, který od roku 2009 reprezentuje Kazachstán.\n\nS úpolovými sporty začínal v Samarkandu na střední škole. Potom co se neprosadil v uzbecké reprezentaci v pololehké váze do 66 kg využil možnost reprezentovat od roku 2009 Kazachstán. Připravuje se v Almaty. V roce 2011 byl dodatečně diskvalifikován po vítězství na lednovém světovém poháru v Tbilisi a dostal půlroční zákaz startu. V roce 2012 se kvalifikoval na olympijské hry v Londýně, kde vypadl ve druhém kole v prodloužení s Japoncem Masaši Ebinumou na ippon technikou seoi-nage. V roce 2016 se na olympijské hry v Riu nekvalifikoval.\n\n\n\n"}
{"id": "1440916", "url": "https://cs.wikipedia.org/wiki?curid=1440916", "title": "Kaple Panny Marie (Stari Grad)", "text": "Kaple Panny Marie (Stari Grad)\n\nKaple Panny Marie ( Kapela Gospojica u Starom Gradu) je kaple necelý kilometr východně od města Stari Grad na ostrově Hvar v Chorvatsku. Nachází se na západním okraji Starigradské pláně u jedné ze starověkých řeckých cest, vedoucí ze Starého Gradu do Vrbosky.\n\nKapli nechal postavit šlechtic Petar Dujmičić na konci 16. století. V kapli je socha Panny Marie a triptych, jehož autorem je Francesco da Santacroce (15. století).\n"}
{"id": "1440917", "url": "https://cs.wikipedia.org/wiki?curid=1440917", "title": "Speciální čarodějnický díl XXV", "text": "Speciální čarodějnický díl XXV\n\nSpeciální čarodějnický díl XXV (anglicky Treehouse of Horror XXV) je 4. díl 26. řady a 25. Speciální čarodějnický díl amerického animovaného seriálu Simpsonovi.\n\nTento díl je rozdělen na tyto části:\n\n\nBart je s ředitelem Skinnerem po škole. Když se Bart nudí, najde na lavici aramaický text. Líza používá aplikaci iRunes k překladu aramaištiny. Po přečtení překladu se z lavice vynoří ohnivá ruka a přenese Barta a Lízu do pekelné školy. Bart s Lízou najdou portál na Zemi a Bart požádá rodiče o studování pekelné školy. Bart vyniká ve všech svých ďábelských předmětech. V závěrečné zkoušce má Bart za úkol potrestat hříšníka Homera. Bart se dostane až na maturitní ceremoniál a znetvořený Homer pyšně pozoruje svého syna.\n\nVočko má v Londýně gang, který tvoří Lenny, Carl a Homer. Homer se seznamuje s Marge, která ho přesvědčuje, aby opustil a gang. Homer gang opouští. O několik let později je Vočko přepaden u něj doma ve stylu pacifackování (ve stylu rozpadlého gangu). Po přepadení se Vočko schází s Homerem a Marge a žádá ho, aby se zúčastnil poledního pacifackování. Homer nabídku přijímá a jdou na vloupačku i s Carlem a Lennym, kteří Vočka zastavili jako policisté. Vloupávají se do budovy, kde probíhá křest knihy \"Naked London.\" Gang se rozhodne zaútočit. Gand prohraje a Vočko je \"zmálcen na paděru\", ale \"byl šťastnej\" se svým gangem. V závěrečné scéně je Stanley Kubrick v editační místnosti a požádá, aby byl celý film smazán a aby začali znovu.\n\nV parodii na film \"Ti druzí\", nachází rodina nevysvětlitelné čokoládové koktejly a na jejich televizi běží jen Ženatý se závazky. Poté, co duch předstírá Marge v posteli, Homer vyvolává duchy, kteří se zjeví jako Simpsonovi v The Tracey Ullman Show. Celá rodina postupně umírá a stávají se duchy. Následujícího rána se Lisa ptá, jestli by někdy mohlo dojít k nějakým jiným inkarnacím Simpsonů a poté se zobrazí řada Simpsonových rodin založených na jiných seriálech a filmech (např. Mimoni).\n"}
{"id": "1440923", "url": "https://cs.wikipedia.org/wiki?curid=1440923", "title": "Jozef Zvara", "text": "Jozef Zvara\n\nJozef Zvara (1925 – 2004) byl slovenský architekt v oblasti betonových konstrukcí a mostů.\n\nMezi roky 1944 a 1947 působil coby technik a stavbyvedoucí při rekonstrukcích inženýrských sítí. Následně až do roku 1952 studoval na Stavební fakultě Slovenské technické univerzity v Bratislavě, kdy školu ukončil ziskem vysokoškolského diplomu stavebního inženýra.Následně se stal odborným asistentem na své fakultě na katedře Betonových konstrukcí a mostů. Roku 1962 se habilitoval a získal titul docenta. I v následujících letech působil na téže katedře a to až do roku 1994, kdy se na osm let (do roku 2002) stal zástupcem šéfredaktora a výkonným redaktorem odborného periodika nazvaného \"\".\n\nZvara se podílel na těchto stavbách:\n"}
{"id": "1440924", "url": "https://cs.wikipedia.org/wiki?curid=1440924", "title": "Mount Humphreys", "text": "Mount Humphreys\n\nMount Humphreys je hora v pohoří Sierra Nevada, na hranici Fresno County a Inyo County, na východě Kalifornie.\nMount Humpreys je jednou z dominantních hor ve své oblasti, tj. severně od Mount Whitney a skupiny Palisade.\nDle přijímané prominence je Humpreys šestou, případně třináctou nejvyšší horou Kalifornie.\nHora je pojmenovaná po americkém kartografovi a vojenském inženýrovi Andrew A. Humphreysi.\n\nMount Humpreys leží na východě Sierry Nevady, západně nad údolím Owens Valley, jihozápadně od města Bishop.\n"}
{"id": "1440927", "url": "https://cs.wikipedia.org/wiki?curid=1440927", "title": "Státní znak Tuvalu", "text": "Státní znak Tuvalu\n\nStátní znak Tuvalu je tvořen štítem, v jehož horní, modré části je kresba tradiční tuvalské stavby \"maneapy\" ve zlaté barvě na zeleném pažitu. V dolní, zlaté části jsou čtyři vlnitá modrá břevna. Kolem štítu je široký, zlatý lem se střídavě osmi zelenými banánovníkovými listy a osmi lasturami mořského mlže (Mitra episcopalis) v přirozených barvách. Pod štítem je zlatá stuha s heslem v tuvalštině TUVALU • MO • TE • ATUA ().\n\nStavba \"maneapa\" (dům setkání) připomíná budovu a místo, kde se konají důležité porady tuvalských vesnic, vlnitá břevna symbolizují Tichý oceán a soužití Tuvalanů s mořem. Listy banánovníku symbolizují úrodnost a vegetaci ostrovů a osm lastur počet stále obydlených ostrovů.\n\nOstrovy objevil roku 1568 španělský mořeplavec Álvaro de Mendaña y Neyra. Ostrovy byly po prozkoumání na přelomu 18. a 19. století nazývány \"Lagunové ostrovy\", později \"Elliceovy ostrovy\" po Edwardu Elliceovi (1783–1863), britském obchodníkovi a majiteli jedné z objevitelských lodí. V roce 1877 se ostrovy staly britským územím (spravovány byly z Fidži). 9.–16. října 1892 byly ostrovy spojeny s Gilbertovými ostrovy do protektorátu, který se stal částí Britských západopacifických území a od roku 1895 se vyvěšovala vlajka britského rezidentního komisaře. Vlaku tvořila britská státní námořní vlajka (Blue Ensign) s vlakovým emblémem () ve vlající části. Emblém tvořil bílý kruh, v něm umístěná královská koruna, a pod ní iniciály B.R. (British Resident). (není obrázek detailu badge)\n\nV roce 1916 se stal protektorát britskou korunní kolonií Gilbertovy a Elliceovy ostrovy. V roce 1931 byl rezidentem předložen Koloniálnímu úřadu v Londýně (přes Vysokého komisaře Britských západopacifických území na Fidži) návrh na znak a vlajkový emblém kolonie. Návrh vytvořil pan Compton. Návrh znaku tvořil červený štít se třemi stříbrnými a třemi modrými břevny v dolní části, nad kterými bylo vycházející slunce. Nad sluncem byla stříbrná letící fregatka ascensionská (ve zdroji fregatka velká) (). Nad štítem byla zlatá královská koruna a pod ním stříbrná stuha s mottem: MAAKA TE ATUA KARINEA TE UEA - MATAKU I TE ATUA FAKAMAMALU KI TE TUPU (v domorodém jazyce: Boha se boj a cti krále). Modrobílá vlnitá břevna symbolizovala Tichý oceán, slunce 180. poledníku a fregatka sílu, vyrovnanost a svobodu. Koruna představovala panovníka, který udělil obyvatelům kolonie veškerou moc, svobodu a poskytl jim ochranu. Po byrokratickém procesu byl znak udělen Gilbertovým a Elisonovým ostrovům britským králem Jiřím VI. až 1. května 1937. Oproti návrhu neobsahoval korunu a upravená kresba fregatky měla zlatou barvu. Pod znakem byla (dle vyobrazení ve zdroji) stříbrná stuha s černým nápisem (ve zdroji nepopsaném). V současnosti je tento znak (tj. bez koruny, se zlatou fregatkou a s novým mottem na stuze pod štítem) státním znakem Kiribati.\n\n1. října 1975 se Elliceovy ostrovy oddělily (po referendu) od Gilbertových (Kiribati) a 1. ledna 1976 byly přejmenovány na Tuvalu. Stále se však užívaly symboly z roku 1937. 3. prosince 1976 udělila královna Spojeného království Alžběta II. Tuvalu nový znak. Nezávislost získalo Tuvalu 1. října 1978, na rozdíl od vlajky však znak změněn nebyl a užívá se do současnosti.\n\nTuvalský státní znak je vyobrazen na státní vlajce, dříve byl vyobrazen i na vlajce národní.\n\n"}
{"id": "1440929", "url": "https://cs.wikipedia.org/wiki?curid=1440929", "title": "Státní znak Palau", "text": "Státní znak Palau\n\nStátní znak Palau nebyl po vyhlášení republiky nikdy zaveden, jeho funkci plní státní pečeť. Ta má ve středu modrou kresbu tradiční budovy \"bei\", stojící na kamenech, pod kterými je rok vyhlášení republiky (1981). Přes dům je na žerdi dvakrát přeložený praporek ve tvaru vlaštovčího ocasu s anglickým nápisem OFFICIAL SEAL (). Kolem středu je v bílém mezikruží, ohraničené z obou stran ozdobnou šňůrou, v horní části opis názvu zákonodárného orgánu OLBIIL ERA KELULAU a v dolní části anglický název státu REPUBLIC OF PALAU (oba modré).\n\nBudova \"bei\" je tzv. dům shromáždění, který se nachází na každém ostrově (hlavních ostrovů je 26) a slouží k jednání zástupců obyvatel a k pořádání společenských slavností či obřadů. Kameny (16 a dva postranní), na kterých dům stojí, představují jednotlivé státy spolkové republiky (států je 16).\n\nPalau, ostrovy v západní části souostroví Karolíny objevil roku 1543 španělský mořeplavec Ruy Lopez de Villalobos. Španělé si od roku 1686 ostrovy nárokovali, neproběhl však žádný průzkum ani kolonizace. V roce 1710 bylo souostroví znovuobjeveno Franciscem de Padillou, pojmenováno \"Islas Palaos\" a od roku 1875 prohlášeno součástí Španělské východní Indie. V roce 1899 bylo souostroví odkoupeno po Španělsko-americké válce Německem a administrativně připojeno k Německé Nové Guineji. V roce 1914 byly ostrovy obsazeny Japonskem, které je roku 1919 (po porážce Německa v 1. světové válce) získalo na základě Versailleské mírové smlouvy. V roce 1920 bylo souostroví prohlášeno mandátním územím Společnosti národů Tichomořské ostrovy pod japonskou správou. Souostroví bylo přejmenováno na \"Ostrovy jižních moří\". Roku 1935 bylo souostroví prohlášeno za nedílnou součástí Japonského císařství. Od roku 1944 bylo Palauské souostroví postupně obsazováno americkými vojáky a v roce 1947 bylo území začleněno do Poručenského území Tichomořské ostrovy OSN pod správou USA. Znak zaveden nebyl, avšak vysoký komisař užíval od roku 1947 svou pečeť. Ta znázorňovala ostrovní krajinu s palmou a strážní kánoí. Přes ně byl položen dvakrát přeložený praporek ve tvaru vlaštovčího ocasu s anglickým nápisem OFFICIAL SEAL (). V mezikruží pečeti byl v horní části anglický opis HIGHT COMMISSIONER () a v dolní části TRUST TERRITORY OF PACIFIC ISLANDS (). Pečeť byla vyobrazena (v tmavě modré barvě) i na (bílé) vlajce vysokého komisaře. (nejsou obrázky)\n\nPo různých změnách (změny statusů, změny správních oblastí či vyčleňování některých oblastí) byla 9. července 1980 přijata ústava budoucí Palauské republiky a 1. ledna 1981 byl jednostranně vyhlášen autonomní stát v rámci Poručenského území Tichomořských ostrovů. Státní znak zaveden nebyl ale jeho funkci plní až do současnosti státní pečeť, jejíž základ pochází z roku 1955, kdy byly ostrovy jednou ze správních oblastí Poručenského území Tichomořských ostrovů.\n\n10. ledna 1986 se na základě smlouvy stala Palauská republika přidruženým státem USA, smlouva však nebyla v referendech z let 1982–1990 schválena. V roce 1990 bylo Poručenské území Tichomořské ostrovy zrušeno a Palau zůstalo poručenským územím OSN. V květnu 1994 byla dohodnuta (mezi Palau a USA) plná nezávislost Palauské republiky, která vstoupila v platnost 1. října 1994. Ke stejnému datu vstoupila platnost dohoda o volném přidružení k USA. Plná nezávislost neměla vliv na palauské státní symboly.\n\n"}
{"id": "1440931", "url": "https://cs.wikipedia.org/wiki?curid=1440931", "title": "Ivan Slameň", "text": "Ivan Slameň\n\nIvan Slameň (8. června 1932 – 5. srpna 2006) byl slovenský architekt a pedagog. Narodil se do rodiny slovenského herce Gejzy Slameně. Spolu s Jozefem Lackem a Ladislavem Kušnírem vytvořili vítězný návrh podoby bratislavského mostu SNP přes řeku Dunaj. Pro posluchače Slovenské technické univerzity v Bratislavě sepsal spolu s Jánem Antalem, Ladislavem Kušnírem a Blaženou Havránkovou učební publikaci nazvanou \"\".\n"}
{"id": "1440932", "url": "https://cs.wikipedia.org/wiki?curid=1440932", "title": "Břevno (rozcestník)", "text": "Břevno (rozcestník)\n\nBřevno má více významů, podle oboru:\n\n\n\n\n\n"}
{"id": "1440936", "url": "https://cs.wikipedia.org/wiki?curid=1440936", "title": "Rudolf Sitte (sochař)", "text": "Rudolf Sitte (sochař)\n\nRudolf Sitte (13. května 1922 Chrastava – 4. března 2009 Königsbrück) byl německý sochař česko–německého původu (matka Češka), malíř, grafik a umělecký keramik. Byl mladším bratrem malíře Willi Sitteho.\n"}
{"id": "1440937", "url": "https://cs.wikipedia.org/wiki?curid=1440937", "title": "Václav Fiala (sochař)", "text": "Václav Fiala (sochař)\n\nVáclav Fiala (* 11. ledna 1955 Klatovy) je český sochař a malíř působící v Klatovech. \n\nV letech 1973–1976 vystudoval Střední uměleckoprůmyslovou školu v Praze. V letech 1976–1992 se věnoval malbě, v tomto období uspořádal řadu výstav. Od roku 1992 vytváří sochařská díla. Jeho první veřejnou realizací je Pomník obětem první a druhé světové války v Rožnově pod Radhoštěm z roku 1996. Je členem Spolku výtvarných umělců Mánes. Žije a pracuje v Klatovech. \n\n\n"}
{"id": "1440940", "url": "https://cs.wikipedia.org/wiki?curid=1440940", "title": "Mount Darwin", "text": "Mount Darwin\n\nMount Darwin je hora ve východní části pohoří Sierra Nevada, na východě Kalifornie.\nNachází se na hranicích krajů Fresno County a Inyo County.\nS nadmořskou výškou 4 218 m\nnáleží Mount Darwin k nejvyšším horám v Sieře Nevadě a v Kalifornii. Hora je pojmenovaná podle Charlese R. Darwina, autora evoluční teorie.\n\nMount Darwin leží západně od údolí Owens Valley a jihozápadně od města Bishop. Výchozím místem pro výstup na Mount Darwin je jezero Lake Sabrina na konci silnice US 168.\n"}
{"id": "1440943", "url": "https://cs.wikipedia.org/wiki?curid=1440943", "title": "Anthony Lamiche", "text": "Anthony Lamiche\n\nAnthony Lamiche (* 15. července 1977 Briançon) je francouzský sportovní lezec a bývalý reprezentant, vítěz Melloblocca, mistr Francie v boulderingu a juniorský vicemistr světa v lezení na obtížnost. Nyní pracuje jako profesionální lezec a lyžařský instruktor.\n\n"}
{"id": "1440945", "url": "https://cs.wikipedia.org/wiki?curid=1440945", "title": "Coop &amp; Cami se ptají světa", "text": "Coop &amp; Cami se ptají světa\n\nCoop & Cami se ptají světa (v anglickém originále Coop & Cami Ask the World) je americký komediální televizní seriál vytvořený Boycem Bugliarim a Jamie McLaughlinovou. První díl byl uveden 12. října 2018 na stanici Disney Channel. V hlavních rolích hrají Dakota Lotus a Ruby Rose Turnerová jako Coop a Cami, dva sourozenci, kteří se rozhodují na základě názorů svých followerů na internetu.\n\n\n"}
{"id": "1440948", "url": "https://cs.wikipedia.org/wiki?curid=1440948", "title": "Asja Gollo", "text": "Asja Gollo\n\nAsja Gollo (* 3. července 1999 Turín) je italská reprezentantka ve sportovním lezení, mistryně Itálie v lezení na obtížnost a v boulderingu. Juniorská vicemistryně světa a Evropy v lezení na obtížnost a vítězka Evropského poháru juniorů v boulderingu.\n\n\n"}
{"id": "1440950", "url": "https://cs.wikipedia.org/wiki?curid=1440950", "title": "Chíram", "text": "Chíram\n\nChíram či Chiram může označovat:\n\n"}
{"id": "1440952", "url": "https://cs.wikipedia.org/wiki?curid=1440952", "title": "Monster Hunter (film)", "text": "Monster Hunter (film)\n\nMonster Hunter je nadcházející fantasy akční thriller film podle předlohy stejnojmenné video herní série Monster Hunter studia Capcom. V hlavní rolích se objeví Milla Jovovich, Tony Jaa, americký rapper T.I., Ron Perlman a Diego Boneta.\n\nPředpokládaná premiéra filmu je koncem roku 4. září 2020.\n\n\nV roce 2012 bylo oznámeno, že režisér filmové série Resident Evil Paul W. S. Anderson by mohl režírovat adaptaci filmové série Monster Hunter. Během Tokyo Game Show v září 2016 producent studia Capcom Ryozo Tsujimoto stanovil, že Monster Hunter film je ve vývoji. V listopadu 2016, magazín Deadline oznámil, že Paul W. S. Anderson a producent Jeremy Bolt dostali práva od Capcomu pro adaptaci Monster Hunter filmu.\n\nBěhem filmového festivalu v Cannes v roce 2018, Constantin Film potvrdil, že natáčení filmu začne v Kapském Městě v Jižní Africe v září 2018 s rozpočtem okolo 60 milionů dolarů.\n\nHlavní natáčení filmu začalo 5. října 2018 v Kapském Městě.\n"}
{"id": "1440953", "url": "https://cs.wikipedia.org/wiki?curid=1440953", "title": "Doprastav", "text": "Doprastav\n\nDoprastav je slovenská stavební firma založená roku 1953. Zaměřuje se na budování dopravních staveb, mezi něž patří silnice, železnice a stavby mostů. K realizovaným stavbám patří například bratislavský most SNP. Ucházel se ale i o zakázky v zahraničí jako je třeba rekonstrukce 21 kilometrů dlouhého úseku železniční tratě mezi Budapeští a Tárnokem. Společnost sponzoruje ženský volejbalový tým hrající pod názvem „Doprastav Bratislava“.\n\nNa území České republiky společnost svým odštěpným závodem realizovala 12,5 kilometru dlouhý úsek jihočeské dálnice D3 Hodějovice–Třebonín. \n\nV letech 2000 až 2013 byla společnost Doprastav majetkově propojena s českou stavební společností Metrostav a.s. v rámci skupiny DDM Group a ve spolupráci s Metrostavem realizovala v Česku řadu dalších významných staveb. \n\nKvůli finančním problémům povolil Okresní soud v Bratislavě dne 8. května 2014 reorganizaci společnosti Doprastav. Reorganizace společnosti skončila dne 29. prosince 2014 schválením reorganizačního plánu.\n"}
{"id": "1440954", "url": "https://cs.wikipedia.org/wiki?curid=1440954", "title": "Hellboy (film, 2019)", "text": "Hellboy (film, 2019)\n\nHellboy je americký superhrdinský film na předloze stejnojmenných komiksů. Film režíruje režisér Neil Marshall a v hlavních rolích se objevil David Harbour, Milla Jovovich, Ian McShane, Sasha Lane a Daniel Dae Kim. Jedná se o restart filmové série Hellboy. Premiéra filmu byla nastavena na 12. dubna 2019. \n\n\nV roce 2014, tvůrce Hellboye Mike Mignola začal společně se spisovatelem Andrew Cosbym pracovat na příběhu pro nový film. Projekt byl původně zamýšlen jako pokračování filmů Hellboy a Když se připojil Neil Marshall, bylo rozhodnuto, že nový film bude restart série.\n\nDavid Harbour byl první herec obsazený pro připravovaný film do role Hellboye. V srpnu 2017, Ian McShane byl obsazen do role Trevora. O něco později byla dále obsazena Milla Jovovich do role hlavní záporné postavy, Královny krve. \n\nNatáčení Hellboye začalo v září 2017 ve Spojeném království a Bulharsku. První záběr filmu byl pořízen dne 13. září 2017 a finální snímek byl pořízen dne 27. prosince 2017.\n\nV září 2018 bylo oznámeno, že na newyorském Comic Conu proběhne 6. října 2018 panel k připravovanému filmu.\n"}
{"id": "1440955", "url": "https://cs.wikipedia.org/wiki?curid=1440955", "title": "Teri Kang", "text": "Teri Kang\n\nTeri Kang je vrchol vysoký 7 124 m n. m. v Himálajích na hranici mezi Bhútánem a Tibetskou autonomní oblastí v Čínské lidové republice. Na severovýchod vede hřeben k 2 km vzdálenému vrcholu Tongšandžiabu. Vzhledem k nízké výšce sedla 464 metrů Teri Kang není považován za samostatnou horu.\n\nVrchol Teri Kang nebyl vylezen.\n"}
{"id": "1440962", "url": "https://cs.wikipedia.org/wiki?curid=1440962", "title": "Óttakamandu", "text": "Óttakamandu\n\nÓttakamandu (, anglicky , , nebo ) je město v Tamilnádu, jednom ze svazových států Indie. K roku 2011 v něm žilo bezmála 90 tisíc obyvatel.\n\nÓttakamandu leží v pohoří Nílgiri 86 kilometrů severně od Kójamputtúru a 128 kilometrů jižně od Maisúru.\n\nHistorický rozvoj města souvisí s aktivitou Johna Sullivana z britské Východoindické společnosti, který zde v roce 1819 zakoupil půdu a kromě pěstování brambor, lnu, konopí a čaje začal také zdejší „Švýcarsku podobnou“ krajinu propagovat jako rekreační oblast.\n\nZ hlediska náboženství vyznává 64 % obyvatel hinduismus, 21 % křesťanství a 13 % islám. Nejpoužívanějším jazykem je tamilština, která je mateřským jazykem přibližně 60 % procent obyvatel, následuje kannadština se 17 %.\n"}
{"id": "1440972", "url": "https://cs.wikipedia.org/wiki?curid=1440972", "title": "Béla Halpert", "text": "Béla Halpert\n\nBéla Halpert (31. srpna 1896 – červen 1984, Silver Spring, Maryland, USA) byl československý fotbalista.\n\nV československé lize hrál v ročníku 1935-36 za DFC Prag. Dal 1 ligový gól.\n\n"}
{"id": "1440976", "url": "https://cs.wikipedia.org/wiki?curid=1440976", "title": "Dynamoterror dynastes", "text": "Dynamoterror dynastes\n\nDynamoterror dynastes (\"vládce mocného teroru\") byl druh teropodního dinosaura z čeledi Tyrannosauridae, který žil asi před 78 miliony let (geologický stupeň kampán) na území dnešního Nového Mexika v USA. Tento tyranosaurid byl poměrně velkým predátorem, dosahujícím délky kolem 9 metrů. Formálně popsán byl v říjnu roku 2018.\n\nHolotyp s označením \"UMNH VP 28348\" představuje fragmentární část kostry, objevenou v srpnu roku 2012 v sedimentech souvrství Menefee (člen Allison). Vykopávky probíhaly v letech 2013 až 2018. Ve stejných vrstvách byl objeven také nodosaurid rodu \"Invictarx\", aligatoroid druhu \"Brachychampsa sealeyi\" nebo dosud nepojmenovaný centrosaurinní ceratopsid.\n\nFylogenetická analýzy ukázala, že tento druh spadal do vývojově vyspělé podčeledi Tyrannosaurinae a jeho blízkými příbuznými byly například druhy \"Lythronax argestes\" nebo \"Nanuqsaurus hoglundi\".\n\nKladogram z popisné studie McDonald \"et al.\" (2018):\n\n"}
{"id": "1440979", "url": "https://cs.wikipedia.org/wiki?curid=1440979", "title": "Přistávací plocha 4", "text": "Přistávací plocha 4\n\nLanding Zone 4 (česky Přistávací plocha 4), zkratkou LZ-4, je vybetonovaná přistávací plocha pro vertikálně přistávající nosné rakety Falcon 9 od SpaceX. Je to třetí pevninská přistávací plocha, kterou SpaceX postavila. Třetí plochu ale SpaceX dříve plánovalo postavit na Mysu Canaveral, v blízkosti LZ-1 a LZ-2, plocha na Vandenbergově základně měla být v pořadí až čtvrtá. Plocha byla postavena na pozemcích, které si společnost v roce 2015 pronajala od letectva Spojených států. Už o rok později byla na místě bývalého startovacího komplexu 4W hotová betonová kruhová plocha\n\nNa rozdíl od LZ-1 a LZ-2 se LZ-4 nachází mnohem blíže k rampě, ze které Falcon 9 startuje, konkrétně jen 434 metrů.\n\nK prvnímu přistání na ploše LZ-4 došlo 8. října 2018 po startu s družicí SAOCOM 1A, kdy přistál stupeň B1048.2. Jednalo se celkově už o 12. přistání prvního stupně na pevnině.\n\n"}
{"id": "1440982", "url": "https://cs.wikipedia.org/wiki?curid=1440982", "title": "LZ 4", "text": "LZ 4\n\nLZ 4 může označovat:\n\n"}
{"id": "1440984", "url": "https://cs.wikipedia.org/wiki?curid=1440984", "title": "Adobe Ultra", "text": "Adobe Ultra\n\nAdobe Ultra, do zakoupení společnosti Serious Magic Inc. v roce 2006 společností Adobe známá pod názvem Serious Magic Ultra Key, je již nevyvíjená vektorová klíčovací aplikace. Po zrušení Adobe Ultra jako samostatného produktu byly funkce začleněny do dalších aplikací od společnosti Adobe - Adobe Visual Communicator, Adobe Premiere Elements a Adobe Premiere Pro.\n\nAdobe Ultra byla jako samostatná aplikace distribuována s Adobe Creative Suite 3, která byla vydána v březnu 2007\n"}
{"id": "1440985", "url": "https://cs.wikipedia.org/wiki?curid=1440985", "title": "Syndrom vařené žáby", "text": "Syndrom vařené žáby\n\nSyndrom vařené žáby, též žabí syndrom, je metafora vycházející z bajky: Když vezmete žábu a hodíte ji do vařící vody, vyskočí z ní ven. Ale když ji hodíte do studené vody a budete teplotu pomalu zvyšovat, žába nevyskočí, jako by si říkala „je sice teplo, ale ještě to jde, ještě není nejhůř…“ — a nakonec, jak tak čeká, až bude nejhůř, se uvaří. Největší nebezpečí žabího syndromu aplikovaného na mezilidské vztahy spočívá v tom, že jen málokdo si dokáže uvědomit, že se právě nebo už delší dobu nachází v roli vařené žáby, tj. že ho někdo jiný nebo okolnosti pomalu vaří (tj. vmanipulovávají do určité role, situace nebo činu apod.), a tudíž je třeba jednat a „vyskočit“ z kotle, než bude nejhůř nebo pozdě.\n\nPříběh o vařené žábě je často používán jako metafora pro neschopnost nebo neochotu lidí reagovat nebo si uvědomovat hrozivé hrozby, které vznikají postupně spíše než náhle.\n\n\n"}
{"id": "1440990", "url": "https://cs.wikipedia.org/wiki?curid=1440990", "title": "Airjaman", "text": "Airjaman\n\nAirjaman, středopersky Ērmān, je perský bůh – jazata, přátelství, svateb a léčitelství.\n\nSlovo \"airjaman\" vychází z praindoevropského \"*Ajro-men-\" vykládaného jako „árjovost“, stejně jako védské Arjaman a irské Éremón a možná starohornoněmecký Irmingot. Obecné avestánské slovo \"airjaman\" znamená příslušníky sociální jednotky stojící nad rodinou a klanem, člena kmene, kmenového svazu či „krajana“, ale také je synonymem slova \"haši\" „přítel, společník“ a může souviset s utvářením přátelských svazků mezi rodinami skrze manželství.\n\nAirjamanovi je v Avestě věnována Jasna 54 – \"Airjamana Išja\", jedna ze čtyř nejvýznamnějších modliteb, původně snad směřovaná k personifikované moci kmene, v pozdějším vývoji zpět ke starému náboženství však opět vzývala Airjamana jako božstvo. Je v ní volán jako ochránce mužů a žen Zarathuštrových i Vohu Manaha „Dobrého smýšlení“. V mladší části Avesty, v třetím jaštu – hymnu, nazývaném \"Ardwahišt Jašt\" a věnováném Ašovi „Pravdě“ je Airjaman vzýván jako ten poráží Angra Mainjua, \"játu\" - čaroděje a \"pairiká\" – čarodějnice. Dále se k němu obrací se Jasna 27.5 a Vidévdát 20.11. Při Frašoketi – zarathuštrické apokalypse, Airjaman vede spasitele Saošjanta a pomáhá ohni tavit kov na očistnou lázeň. Díky svému spojení s očistným ohněm je spojován Ašou Vahištou, Ameša Spentou pravdy a ohně, s kterým byl vzýván každý třetí den v měsíci.\n\nAirjaman se podle Jaana Puhvela skrývá též za jazatou abstraktním jazatou jménem Sraoša „poslušnost, kázeň, uplatnění zákona“, který v jaštu 10 stojí po Mithrově pravici. Vohu Manah vzývaný společně s Airjamanem je podle Puhvela náhradou Mithry v raném zarathuštrismu, což odpovídá Arjamanově funkci Mitrova pomocného božstva ve védském náboženství.\n\nManicheisté Airjamana pod jménem \"Yišō Aryāmān\" „Ježíš Airjaman“ ztototožnili s Ježíšem, snad na základě spojení obou s léčitelstvím a podobnosti Ježíšova jména s názvem zmíněné modlitby věnované Airjamamovi. Ve středoperském vlastním jménu Bay-Aryāmān se objevuje společně s Bagou, protějškem védského Bhagy. Část Airjamanových atributů se také přenesla na mytického krále Ferídúna, avestánského Thraétónu, jemuž byla přisuzována léčivá moc, protože tato postava neměla skutečný kult zachoval si Airjaman své místo v zarathuštristické liturgii a stále je vzýván při svatebních Pársů a jiných zarathuštristů.\n\n"}
{"id": "1440994", "url": "https://cs.wikipedia.org/wiki?curid=1440994", "title": "Józef Batkiewicz", "text": "Józef Batkiewicz\n\nJózef Batkiewicz (* 22. února 1950, Nowy Targ) je bývalý polský hokejový útočník. \n\nV polské lize hrál za tým Podhale Nowy Targ (1970–1981). Je devítinásobným mistrem Polska. V polské lize nastoupil za 15 sezón v 352 utkáních a dal 165 gólů. Později působil v Rakousku.\n\nPolsko reprezentoval na olympijských hrách v roce 1972 a na 5 turnajích mistrovství světa v letech 1971, 1972, 1973, 1975 a 1978. Celkem za polskou reprezentaci nastoupil v letech 1971–1978 v 85 utkáních a dal 17 gólů.\n\n"}
{"id": "1440996", "url": "https://cs.wikipedia.org/wiki?curid=1440996", "title": "Eva Lauermanová", "text": "Eva Lauermanová\n\nEva Lauermanová (* 14. března 1931, Praha) je bývalá československá lyžařka.\n\nNa VII. ZOH ve Cortina d'Ampezzo 1956 skončila v běhu na lyžích na 10 km na 14. místě a ve štafetě na 3x5 km na 6. místě.\n\n"}
{"id": "1440999", "url": "https://cs.wikipedia.org/wiki?curid=1440999", "title": "Oldřich Seiml", "text": "Oldřich Seiml\n\nOldřich Seiml (27. října 1927, České Budějovice – 23. října 1978, Ostrava) byl český hokejový útočník.\n\nReprezentoval Československo na mistrovství světa 1953. V reprezentačním dresu odehrál celkem 4 zápasy a vstřelil 1 gól. V lize hrál za TJ VŽKG Ostrava.\n\n"}
{"id": "1441012", "url": "https://cs.wikipedia.org/wiki?curid=1441012", "title": "Chamblon", "text": "Chamblon\n\nChamblon je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 547 obyvatel.\n\nObec je poprvé zmiňována ve 12. století jako Chamblon. Do konce roku 1996 byla obec součástí distriktu Yverdon-les-Bains, od roku 2007 se stala částí nového distriktu Jura-Nord Vaudois.\n\nObec se nachází na kopci s výhledem na Yverdon-les-Bains a Neuchâtelské jezero. Nejbližšími většími městy jsou Yverdon (2 km) a Lausanne (30 km).\n\nV roce 2000 hovořilo 91,8% obyvatel obce francouzsky. Ke švýcarské reformované církvi se ve stejném roce hlásilo 52,4% obyvatel, k církvi římskokatolické 24,2% obyvatel.\n\n"}
{"id": "1441017", "url": "https://cs.wikipedia.org/wiki?curid=1441017", "title": "Seznam členů Senátu Parlamentu České republiky (2018–2020)", "text": "Seznam členů Senátu Parlamentu České republiky (2018–2020)\n\nToto je seznam členů Senátu Parlamentu České republiky ve 12. dvouletém volebním období 2018–2020 zahájeném v říjnu 2018 po skončených volbách do jedné třetiny horní komory.\n"}
{"id": "1441020", "url": "https://cs.wikipedia.org/wiki?curid=1441020", "title": "Seznam německých názvů údolí v Krkonoších", "text": "Seznam německých názvů údolí v Krkonoších\n\n"}
{"id": "1441023", "url": "https://cs.wikipedia.org/wiki?curid=1441023", "title": "Gregory Porter", "text": "Gregory Porter\n\nGregory Porter (* 4. listopadu 1971 Sacramento) je americký zpěvák. Pochází z Kalifornie a v roce 2004 se usadil v Brooklynu, kde pracoval jako kuchař. Své první album nazvané \"Water\" vydal v roce 2010. Později vydal několik dalších alb, přičemž na tom čtrtém hrál i český varhaník Ondřej Pivec. V roce 2017 vydal album s písněmi od či inspirované Natem Kingem Colem. Je držitelem ceny Grammy.\n\n"}
{"id": "1441027", "url": "https://cs.wikipedia.org/wiki?curid=1441027", "title": "Národní park Perito Moreno", "text": "Národní park Perito Moreno\n\nNárodní park Perito Moreno je chráněné území v Argentině. Nachází se v provincii Santa Cruz a jeho rozloha činí 1268 km². V parku je chladné klima, na západě vlhké a na východě suché. Založen byl roku 1937 a své jméno dostal podle objevitele Francisca „Perita“ Morena. V parku žije 24 druhů savců, přičemž nejohroženějším je kočka pampová. Oblast dále obývají lamy guanako, pumy, lišky patagonské či pásovci malí. Mezi ptáky patří sokol stěhovavý, potápka argentinská a husice andská.\n"}
{"id": "1441036", "url": "https://cs.wikipedia.org/wiki?curid=1441036", "title": "Unicode Systems", "text": "Unicode Systems\n\nUnicode Systems je česká firma, která provozuje pokladní a řídící systémy v ropném a plynárenském průmyslu v 11 zemích Evropy.\n\nSpolečnost Unicode Systems byla založena v roce 1990 v Třebíči Miroslavem Stříbrským, generálním ředitelem.\n\nMezi hlavní produkty firmy patří:\n\n\n"}
{"id": "1441046", "url": "https://cs.wikipedia.org/wiki?curid=1441046", "title": "Stefan Scarperi", "text": "Stefan Scarperi\n\nStefan Scarperi (* 1. května 1991) je italský reprezentant ve sportovním lezení, medailista z mistrovství Evropy, mistr Itálie a vítěz Italského poháru v boulderingu.\n\n\n"}
{"id": "1441051", "url": "https://cs.wikipedia.org/wiki?curid=1441051", "title": "Berovelf", "text": "Berovelf\n\nBerovelf, též \"Berowolf\", či \"Berowulf\" apod., od 11. století též \"Bernwelf\" (* před rokem 769-29. září 794) byl od roku 769 až do své smrti würzburským biskupem. \n\nBerovelf byl mnich z kláštera sv. Ondřeje ve Würzburgu. První zmínka o něm pochází z roku 769, tedy z doby, kdy na úřad würzburského biskupa abdikoval Megingaud Würzburský a vrátil se zpět do svého původního působiště, Neustadtského kláštera. Zdá se být sporné, že by sám vybral Berovelfa za svého nástupce, jak tvrdí rukopis \"Vita Burkardi\". Naopak je dnes zastáván názor, že Berovelf měl svůj podíl na Meningaudově odstoupení. Dokonce je mu přičítáno jeho vyhnání. Biskupské svěcení obdržel v březnu 769.\n\nNedlouho po svém uvedení do úřadu se Berovelf vydal na cestu do Říma, neboť se měl již roku 769 s dalšími dvanácti franskými biskupy zúčastnit lateránského synodu.\n\nBerovelfova činnost dalece přesahuje hranice Würzburgu. Je zmiňován například jako misionář na slovanských územích mohanských a řehnických Wendů, kde zakládal tzv. slovanské kostely. Velkou zásluhu měl také na založení biskupství v Paderbornu a pro tuto misii byli ve würzburském biskupství vyškoleni dva kněží šlechtického původu.\n\nJe pravděpodobné, že se biskupství za Berovelfa nabylo nové statky, jsou o tom však jen kusé zprávy. O nabytí kláštera v Ansbachu, který byl směněn za kostel sv. Martina v Brendlorenzenu (patrně součást falce okolo Salze), se v současnosti soudí, že představoval významný základ územního ohraničení. Rovněž tak je možné považovat biskupovo léno ve Wormsu, které král převedl na Würzburg, jako první vymezování proti wormskému biskupství.\n\nK dispozici je jen málo pramenů, proto je možné jen předpokládat, že to byl on, kdo se zasadil o přenesení biskupského sídla a mohl tak vysvětit novou katedrálu v místě dnešního Neumünsteru. Tento nový biskupský kostel a falc tvoří základ dalšího církevního a urbanistického rozvoje Würzburgu.\n\n"}
{"id": "1441053", "url": "https://cs.wikipedia.org/wiki?curid=1441053", "title": "Michael Piccolruaz", "text": "Michael Piccolruaz\n\nMichael Piccolruaz (* 31. prosince 1995) je italský reprezentant ve sportovním lezení, mistr Itálie, vítěz Italského poháru, juniorský vicemistr Evropy a vítěz Evropského poháru juniorů v boulderingu, vicemistr Itálie v lezení na obtížnost.\n\n\n"}
{"id": "1441063", "url": "https://cs.wikipedia.org/wiki?curid=1441063", "title": "Star Wars: Odboj", "text": "Star Wars: Odboj\n\nStar Wars: Odboj je americký animovaný televizní seriál ze světa \"Star Wars\". Je inspirován stylem anime a produkován společností Lucasfilm Animation. První díl měl premiéru 7. října 2018 na Disney Channel, později bude ve Spojených státech vysílán také na Disney XD. Odehrává se bezprostředně před fimem \"\".\n\nDne 9. ledna 2019 byla objednána druhá řada. Měla premiéru dne 6. října 2019 a jedná se o finální řadu seriálu.\n\n\n\nDroid BB-8 se objevil v první řadě po většinu času.\n\n\n"}
{"id": "1441065", "url": "https://cs.wikipedia.org/wiki?curid=1441065", "title": "Phoenix club", "text": "Phoenix club\n\nPhoenix club je převážně anglický sportovní termín, který označuje novou následnickou organizaci pokračující v tradicích a sportovní činnosti organizace, jež z nějakého důvodu zanikla a nebo ukončila sportovní činnost. Ve většině případech je tato organizace založená příznivci starého klubu, již se nechtějí smířit se zánikem svého oblíbeného mužstva. Tzv. \"Phoenix club\" má většinou totožné a nebo podobné jméno zaniklé organizace. Též mívá velmi podobné logo, dresy a nebo klubové barvy. Tento termín se většinově používá v britském fotbale, ale dá se využít i pro podobné kluby jiných států.\n\nTermín vznikl z legendy o bájném ptáku fénixovi, jenž zemře spálením sebe sama a opět se ze svého popela narodí.\n"}
{"id": "1441067", "url": "https://cs.wikipedia.org/wiki?curid=1441067", "title": "David Caude", "text": "David Caude\n\nDavid Caude (* 4. srpna 1974 Rouvroy) je bývalý francouzský reprezentant ve sportovním lezení, bronzový medailista z mistrovství světa a mistr Francie v lezení na obtížnost.\n\n\n"}
{"id": "1441082", "url": "https://cs.wikipedia.org/wiki?curid=1441082", "title": "Hvarské povstání", "text": "Hvarské povstání\n\nHvarské povstání (chorvatsky Hvarski ustanak, známé též jako Povstání hvarských sedláků, chorvatsky Ustanak hvarskih pučana) bylo povstání sedláků na ostrově Hvar proti šlechtické správě Benátské republiky. Povstání postupně přerostlo ve čtyři roky trvající konflikt, který probíhal v letech 1510–1514. \n\nBenátská vláda na ostrově postupně nahrazovala původní samosprávu obcí správou přímou, kterou vykonávali šlechtici vysílaní do jednotlivých obcí. Protože sedláci s touto změnou nesouhlasili, ještě na konci 15. století zformovali vlastní sněmy (tzv. kongregy), které formovaly vlastní požadavky a ty předkládaly jednotlivým šlechticům a jejich sněmům. Návrhy však byly neustále odmítány, což vedlo k nespokojenosti sedláků a postupně i střetům s vrchností. Ta si počínala poměrně krutě a dávala všem místním najevo, že je považuje za občany druhé kategorie. Po určité době následovalo vypuknutí otevřené nenávisti mezi prostým obyvatelstvem a Benátčany dosazenou šlechtou. Poté, co členové šlechtických sněmů odmítli zastoupení sedláků na správě jednotlivých obcí a jejich formální zrovnoprávnění, došlo k vypuknutí násilí.\n\nVe snaze upevnit svojí moc šlechtici postupně omezovali právo na zastoupení místních občanů. V první polovině 14. století, kdy byl schválen hvarský statut, tvořili Velkou Radu Hvaru pouze šlechtici, od roku 1334 do ní mohli vstoupit pouze ti, jejichž otcové nebo dědové byli rovněž členy Velké Rady. Velká Rada se následně prohlásila za boží misii a vykonávala právo na území města. Rovněž přijala opatření, ve kterém chtěla trestat chudobu, primitivnost a zaostalé chování lidí tak, aby mohla postihovat a zastrašovat především sedláky.\n\nZáminkou pro vypuknutí povstání byly případy znásilňování sedláckých žen ze strany místní šlechty. Násilnosti se velmi rychle rozšířily po celém ostrově Hvaru. Do čela povstání se dostal sedlák Matija Ivanić, které organizoval útoky na šlechtice, některé nechal zabít a spálit jejich domy. Velkou část z nich nechal uvěznit. Postupně nashromáždil armádu 2000 lidí a třiceti lodí, které měly zamezit útěkům šlechticů z ostrova. Poté, co se ujal vlády, zaslal dopis do Benátek, kde požadoval svolání Hlavního sboru ve městě Hvaru s cílem vytvoření nové správy ostrova, která by nahradila předchozí. Dopis doplňují seznamy případů násilí a zločinů uprchlých šlechticů a požadavek, aby byli potrestání. \n\nBenátská vláda v uvedeném sporu zastávala neutrální stanovisko a pokoušela se obě strany konfliktu smířit. Důvodem pro to byly probíhající konflikty, do kterých byli Benátčané zapojeni a nemohli si proto dovolit nasazovat loďstvo na Jaderském moři. Ve snaze situaci uklidnit proto pozvali Ivaniće na jednání do Benátek se zneklidněnými šlechtici, ten nicméně odmítl. Namísto požadovaného výsledku naopak pozorovali, že povstání začalo získávat značný ohlas na dalších územích dnešní Dalmácie. Benátčané si byli vědomi, že by se nepokoje mohly rozšířit i do dalších měst, a proto vyslali na ostrov Hvar svého zástupce, Giovanniho Navarega. Tomu se podařilo usilovným vyjednáváním situaci uklidnit; již roku 1511 sice boje ustaly, vzbouření sedláci nicméně zůstali ve správě města Hvaru a vyhnaným šlechticům nebyl povolen návrat. Úspěch však byl pouze částečný, protože v závěru téhož roku vypuklo dlouho očekávané povstání v dalších místech Dalmácie.\n\nBenátská vláda již nechtěla nechat nic náhodě a tak se rozhodla jednat za pomocí síly. Vyslala Sebastiana Giustiniana, který měl násilnosti potlačit silou. 69 sedláků bylo vyhnáno, dvacet pověšeno a 38 odsouzeno ke krutým trestům. Giustinian také vypsal odměnu na toho, kdo dopadne Matiju Ivaniće živého nebo mrtvého. Sám Giustinian však problém do značné míry podcenil, protože jeho armádu vzbouření sedláci napadli a u obce Jelsa porazili. Benátská vláda nařídila jeho návrat zpět do Benátek a vyslala námořní výpravu s cílem porazit sedláky jednou provždy. Na podzim 1514 loďstvo připlulo na Hvar; jen ve Starém Gradu se vylodilo 1500 lidí. Trestní výprava zde následně potopila všechny povstalecké lodě, pozavírala jednotlivé vzbouřence, které buď popravila, nebo potrestala krutými fyzickými tresty. Sám Matija Ivanić z ostrova uprchl.\n"}
{"id": "1441095", "url": "https://cs.wikipedia.org/wiki?curid=1441095", "title": "Hurikán Michael (2018)", "text": "Hurikán Michael (2018)\n\nMichael je hurikán, který v říjnu 2018 s ničivou silou zasáhl západní výběžek Floridy. Podle nejnižšího naměřeného tlaku se dá považovat za 3. nejsilnější hurikán, který v zaznamenané historii zasáhl USA, podle síly větru 6. nejsilnější.\n\nZa tropickou cyklónu byl systém prohlášen 7. října. Poté, co se dostal do Mexického zálivu, začal 9. října prudce zesilovat a 10. října dosáhl 4., téměř 5. kategorie.\n\nTlaková níže v Hondurasu, Nikaragui a Salvadoru způsobila přívalové povodně, které zabily 13 lidí. O několik dní později, 8. října, zasáhl Michael se sílou hurikánu 1. kategorie západ Kuby a bez proudu ponechal kolem 250 000 lidí.\n\nVe Spojených státech amerických zemřelo 17 lidí, především na Floridě. V státě Georgii o elektřinu přišlo zhruba 400 000 lidí a v důsledku popadaných stromů a trosek bylo zablokováno nejméně 127 silnic. Slabé tornádo v centrální Georgii poškodilo 7 domů.\n"}
{"id": "1441101", "url": "https://cs.wikipedia.org/wiki?curid=1441101", "title": "Julia Serrière", "text": "Julia Serrière\n\nJulia Serrière (* 1. března 1993) je bývalá francouzská reprezentantka ve sportovním lezení a juniorská mistryně světa v lezení na obtížnost.\n\n\n"}
{"id": "1441105", "url": "https://cs.wikipedia.org/wiki?curid=1441105", "title": "Dům legionářů (Užhorod)", "text": "Dům legionářů (Užhorod)\n\nDům legionářů (ukrajinsky Будинок легіонерів) se nachází v ukrajinském městě Užhorodu, v Zakarpatské oblasti, v samotném centru města, na adrese \"Duchnovyča 2\". V dobách jejího vzniku byla známá také jako Živnodům nebo Legiodům.\n\nBudovu navrhl československý architekt František Krupka, výstavbu realizovala společnost Havlík & Říčař. Budovu nechala vybudovat za své náklady společnost bývalých legionářů; sídlila zde organizace československých legionářů a v prostorách domů se nacházely kanceláře, které sloužily společnostem, patřícím veteránům. V roce 1923 stavbu navštívil první Československý prezident prof. dr.Tomáš Garrigue Masaryk .\n\nFunkcionalistický čtyřpatrový palác vznikl na rohové parcele v centru města; jeho průčelí bylo rovněž orientováno do rohu. Přízemí paláce sloužilo pro obchody a restaurace, vyšší patra potom jako kanceláře. Během existence První republiky se zde nacházela populární cukrárna Purma, která nesla název podle donátora a investora budovy – Bohumila Purmy. \n"}
{"id": "1441106", "url": "https://cs.wikipedia.org/wiki?curid=1441106", "title": "Oreotrochilus cyanolaemus", "text": "Oreotrochilus cyanolaemus\n\nOreotrochilus cyanolaemus (anglicky Blue-throated hillstar) je kriticky ohrožený druh kolibříka. Jeho objev byl oznámen koncem září 2018 z malé oblasti jihovýchodních And v Ekvádoru. Od ostatních kolibříků je rozlišitelný ultramarínovým zbarvením duhově lesklého krku.\n\nDruh je endemický v oblasti o rozloze cca 114 km² podél břehů potoků lemovaných křovisky na hřebenech hor (nadmořská výška necelých 3 700 m). Oblast výskytu je ohraničena říčním údolím Jubones-León na severu, resp. severovýchodě a povodím řek Puyango a Catamayo na jihu.\n\nStav populace činí dle odhadů cca 750 jedinců. Ohrožují ji požáry, pastviny a těžba zlata.\n"}
{"id": "1441107", "url": "https://cs.wikipedia.org/wiki?curid=1441107", "title": "Rafanda (Užhorod)", "text": "Rafanda (Užhorod)\n\nRafanda (ukrajinsky Рафанда) je označení pro obytný blok, který se nachází v užhorodské čtvrti Malé Galago na Ukrajině. Obytný blok je vymezen ulicemi \"Boženka\", \"Mendelejeva\", \"Naberežna nezaležnosti\" a \"Hojdy\", v blízkosti náměstí Tomáše Masaryka. Blok domů, který je z jedné strany otevřen úzkou prolukou, navrhl československý architekt František Krupka, který je navrhl v roce 1929.\n\nDvou- až tří- patrové obytné domy vznikly ve 30. letech 20. století v době výstavby čtvrti Malé Galago, která sloužila především pro zemské úřady Podkarpatské Rusi. Kromě jednotlivých obytných domů se v bloku na jižní straně (na břehu řeky Uh) nachází nápadnější třípatrové průčelí s vjezdem do vnitrobloku, umístěném v středu jeho přízemí. Název objektu vznik nejspíše podle tehdejšího českého označení pro hádavou ženu.\n\nKomplex nikdy neprošel rekonstrukcí a je ve špatném stavu.\n"}
{"id": "1441108", "url": "https://cs.wikipedia.org/wiki?curid=1441108", "title": "Emerich Polák", "text": "Emerich Polák\n\nEmerich Polák (27. května 1901 Praha – 27. srpna 1980) byl český chirurg a profesor.\n\nEmerich Polák se narodil v Praze v rodině právníka JUDr. Emericha Poláka (1866–1957) a matky Marie, rozené Kabátové (1879–1950); vyrůstal se čtyřmi sourozenci. Po přestěhování do Vídně zde vychodil obecnou školu a sedm tříd gymnázia, maturoval však v Praze na Malostranském gymnáziu. Vystudoval medicínu a v roce 1924 promoval na Lékařské fakultě Univerzity Karlovy v Praze. Ještě předtím získal asistentské místo ve farmakologickém ústavu lékařské fakulty UK u profesora Kamila Josefa Lhotáka (1876–1926). Rozhodl se však pro chirurgii a v roce 1925 se stal operačním elévem na II. chirurgické klinice profesora Rudolfa Jedličky (1869–1926) v podolském sanatoriu, v roce 1928 asistentem. Profesora Rudolfa Jedličku, vynikající osobnost českého lékařství své doby, považoval za svého učitele, stejně jako profesora Jiřího Diviše (1886–1959), jehož později vystřídal ve funkci přednosty ve vinohradské nemocnici.\n\nOd roku 1921 pracoval Polák opakovaně po 10 let v letních měsících jako operatér v nemocnici v Mukačevu na tehdejší Podkarpatské Rusi. Roku 1934 se habilitoval na Univerzitě Karlově prací na téma „Transfúze krve“ pro obor chirurgie. Od roku 1935 pracoval v nemocnici na Vinohradech, nejprve jako zástupce primáře a v témže roce se stal primářem chirurgického oddělení. V roce 1947 se stal mimořádným profesorem se zpětnou platností k roku 1945, v roce 1955 se stal řádným profesorem. Roku 1952 se toto oddělení změnilo na kliniku Lékařské fakulty hygienické (dnes 3. LF UK) a Polák se stal jejím přednostou. Klinika měla tehdy přes 200 lůžek a 15 lékařů. Z této funkce odešel v roce 1971, poté zůstal jako vedoucí pracovník a konzultant až do roku 1977.\n\nSe svou ženou Alžbětou („paní Lízou“ známou svými filantropickými aktivitami) vychoval dvě dcery a druhý domov poskytl své neteři. Za války a v době totality se v jejich bytě scházely mnohé osoby režimu nepohodlné; řadu z nich Polák a jeho žena hmotně podporovali.\n\nPo uzavření vysokých škol v roce 1939 poskytl Polák na vinohradské klinice několika desítkám mediků práci zdravotních laborantů do doby, než byli totálně nasazeni v Německu a poskytl jim tak možnost získat praxi v oboru. Za války ukrýval na svém oddělení osoby perzekvované z politických nebo rasových důvodů, pro což byl německými úřady vyšetřován. Bezúplatně tehdy ošetřoval a operoval židovské pacienty. V době Pražského povstání v květnu 1945 operoval se svými asistenty nepřetržitě několik dní a nocí.\n\nJeho spolupracovníci a žáci vzpomínají na vskutku demokratický režim na klinice a na výbornou organizaci léčebné praxe a výchovy mediků. Jejich šéf a učitel vynikal pracovitostí, houževnatostí, pracovní disciplínou a výkonností. Polák proslul jako mimořádně zručný chirurg, skvělý operatér; desítka i více operací za den nebyla výjimkou. Podle vzpomínek jeho žáků trvala operace žlučníku asi 20 minut, strumektomie 30 minut, operace žaludku do 40 minut. Od chirurgů žádal dobré vzdělání, manuální zručnost, důkladnost a schopnost empatie vůči pacientům. Byl nepochybně znamenitým pedagogem. Mnoho pozdějších předních chirurgů získávalo praktické i vědecké zkušenosti právě v Polákově škole.\n\nPolák se vždy zajímal o nové chirurgické metody a působil prakticky ve všech chirurgických disciplínách jako je břišní, hrudní a srdeční chirurgie, onkochirurgie a traumatologie. Zásadním přínosem je jeho práce v chirurgii pankreatu a jater. Jeho techniky, např. při operaci štítné žlázy, byly považovány za nepřekonatelné a byly všeobecně uznávány a aplikovány.\n\nPolákova vědecká práce obnáší množství článků v odborných časopisech a řadu monografií, z nichž se velkého ohlasu dočkaly mj. \"Causae mortis v chirurgii, Chirurgie štítné žlázy a Chirurgické prekancerosy.\" Přes omezení nastavená komunistickým režimem si udržel skvělé renomé na mezinárodním fóru. Byl čestným členem Polské chirurgické společnosti, Royal College of Surgeons, American College of Chest Physicians a prezidentem české sekce International College of Surgeons. Polák vybudoval významnou chirurgickou školu s řadou pokračovatelů a je považován za spoluzakladatele moderní české chirurgie.\n\nMimopracovní aktivity Emericha Poláka byly společensky bohaté, obklopen přáteli, měl rád lidi, psy a dobrá auta. Šíři jeho talentů vykresluje skutečnost, že byl výborným amatérským muzikantem, který se hudbě aktivně věnoval po celý život (podle vlastního vyprávění v mládí uvažoval o souběžném studiu hudby na konzervatoři a medicíny). Tento zájem uplatnil také v předsednickém křesle Heroldova klubu – Spolku pro amatérské pěstování komorní hudby. Po řadu let se koncerty a zkoušky Heroldova klubu konaly v posluchárně Polákovy kliniky ve Vinohradské nemocnici. Tato posluchárna nese jeho jméno dodnes.\n\nV úvodu ke svým pamětem napsal:\n\n\n\n\n\n"}
{"id": "1441112", "url": "https://cs.wikipedia.org/wiki?curid=1441112", "title": "Třída Mackerel (1940)", "text": "Třída Mackerel (1940)\n\nTřída Mackerel byla třída pobřežních diesel-elektrických ponorek námořnictva Spojených států amerických. Jednalo se o prototypy pobřežních ponorek určených k hlídkování a ochraně základen. Celkem byly postaveny dvě jednotky této třídy. Ve službě byly v letech 1941–1945. Jelikož se neosvědčily, za války sloužily pouze k výcviku.\n\nCelkem byly v letech 1939–1941 postaveny dvě jednotky této třídy. První postavila loděnice Electric Boat v Grotonu ve státě Connecticut a její sesterskou loď loděnice Portsmouth Naval Shipyard v Kittery ve státě Maine.\n\nJednotky třídy \"Mackerel\":\nPonorky byly vyzbrojeny jedním 76,2mm kanónem, dvěma protiletadlovými 12,7mm kulomety a šesti 533mm torpédomety (čtyři na přídi a dva na zádi). Mohly naložit 12 torpéd. Pohonný systém tvořily čtyři diesely a čtyři elektromotory, pohánějící dva lodní šrouby. Typy a výkon agregátů se u obou ponorek lišily. \"Mackerel\" měla diesely o výkonu 3360 hp a elektromotory o výkonu 1500 hp. Nejvyšší rychlost na hladině dosahovala 16,2 uzlu a pod hladinou 11 uzlů. Dosah byl 6500 námořních mil při rychlosti 10 uzlů na hladině. \"Marlin\" měla diesely o výkonu 3400 hp a elektromotory o výkonu 1500 hp. Nejvyšší rychlost na hladině dosahovala 16,5 uzlu a pod hladinou 11 uzlů. Dosah byl 7400 námořních mil při rychlosti 10 uzlů na hladině. Operační hloubka ponoru až 75 metrů.\n\nZa války byla přestavěna velitelská věž, přičemž novou hlavňovou výzbroj tvořil 127mm kanón a dva 20mm kanóny.\n"}
{"id": "1441114", "url": "https://cs.wikipedia.org/wiki?curid=1441114", "title": "Třída Tambor", "text": "Třída Tambor\n\nTřída Tambor byla třída oceánských diesel-elektrických ponorek námořnictva Spojených států amerických. Tyto velké ponorky, určené k operacím v rozlehlých oblastech Pacifiku, se vyznačovaly vysokou rychlostí plavby na hladině, velkým dosahem a velkou zásobou torpéd. Celkem bylo postaveno 12 jednotek této třídy. Ve službě byly v letech 1940–1959. Sedm jich bylo ztraceno během intenzivního nasazení za druhé světové války.\n\nPonorky třídy \"Tambor\" byly další evolucí předcházejících tříd třída \"Salmon\" a třída \"Sargo\". V letech 1939–1941 bylo postaveno celkem 12 ponorek této třídy. Na jejich stavbě se podílely tři loděnice – Electric Boat v Grotonu ve státě Connecticut (6 ks), Portsmouth Naval Shipyard v Kittery ve státě Maine (4 ks) a Mare Island Naval Shipyard ve Vallejo poblíž San Francisca (2 ks).\n\nJednotky třídy \"Tambor\":\nPonorky byly vyzbrojeny jedním 127mm kanóněm (část 76,2mm kanónem), dvěma protiletadlovými 12,7mm kulomety a deseti 533mm torpédomety (šest na přídi a čtyři na zádi). Mholy naložit až 24 torpéd, nebo čtyři torpéda a 40 námořních min. Během služby byla výzbroj různě modifikována. Pohonný systém tvořily čtyři diesely o výkonu 5400 hp a čtyři elektromotory o výkonu 2740 hp. Nejvyšší rychlost na hladině dosahovala 20 uzlů a pod hladinou 8,75 uzlu. Dosah byl 10 000 námořních mil při rychlosti 10 uzlů na hladině a 60 námořních mil při rychlosti 5 uzlů pod hladinou. Operační hloubka ponoru byla až 90 metrů.\n"}
{"id": "1441121", "url": "https://cs.wikipedia.org/wiki?curid=1441121", "title": "Přemilovice (stará tvrz)", "text": "Přemilovice (stará tvrz)\n\nPřemilovice jsou zaniklá tvrz na okraji Sedlce v Karlových Varech. Nachází se na břehu bezejmenného rybníka mezi sedleckým zámkem a hospodářským areálem, ve kterém během renesance vznikla nová tvrz. Dochované tvrziště je od roku 1964 chráněné jako kulturní památka.\n\nTvrz stávala ve vsi Přemilovice, která zanikla splynutím se Sedlcem. První písemná zmínka o vsi i tvrzi pochází z roku 1464. Předpokládá se, že tvrz byla založena již ve čtrnáctém století a vesnice snad již ve dvanáctém století. Existuje i hypotéza o vzniku tvrze v osmdesátých letech dvanáctého století.\n\nVe druhé polovině patnáctého století Přemilovice patřily Štampachům ze Štampachu. Roku 1464 je zmiňován Ondřej ze Štampachu a roku 1493 patřily Mikulášovi ze Štampachu. Příslušníkům jejich rodu vesnice s tvrzí zůstala až do šestnáctého století, kdy starší přemilovická tvrz zanikla a jako panské sídlo ji nahradila nová renesanční tvrz připomínaná poprvé roku 1568.\n\nZ tvrze se dochovalo močálem a rybníkem oblopené kruhové tvrziště o průměru asi šedesát metrů. Opevnění tvořil val s příkopem. Na centrálním pahorku jsou patrné stopy zdiva odkrytého archeologickým výzkumem z roku 1937. Příkop je široký až osm metrů a plošina pahorku má průměr asi dvacet metrů. Archeologickým výzkumem na ní byly odkryty základy nejspíše věžovité stavby s obdélným půdorysem o rozměrech 8 × 9 metrů a zdmi silnými až 1,7 metru. K hlavní budově přiléhal schodišťový přístavek a k severovýchodnímu nároží ještě menší stavba s rozměry 4,4 × 3,3 metru.\n\nLokalita je volně přístupná, ovšem v prostředí dlouhodobě neudržovaném. Bez zájmu veřejnosti pustne již od doby archeologického průzkumu před druhou světovou válkou.\n"}
{"id": "1441122", "url": "https://cs.wikipedia.org/wiki?curid=1441122", "title": "Nové Chalupy (Volary)", "text": "Nové Chalupy (Volary)\n\nNové Chalupy () je zaniklá osada ležící v katastrálním území Horní Sněžná a patřící k městu Volary v okrese Prachatice. Náleží do CHKO Šumava.\n\nPro využití obrovských zásob šumavských lesů probíhalo v 17. století osidlování i odlehlejších oblastí nad Volary. A tak podél cesty z Horní Sněžné na Chlum byla založena osada Nové Chalupy. Osada je poprvé zmiňována v dokumentech z roku 1655.\n\nNové Chalupy jsou součástí Horní Sněžné a byly přifařeny k Pěkné. Obec patřila do okresu Prachatice, zatímco Pěkná až do roku 1939 k okresu Český Krumlov. Po okupaci Československa byla celá tato oblast připojena jako součást Sudet k župě Bavorská Východní marka.\n\nV roce 1940 měla obec 108 německy mluvících obyvatel, kteří obývali 25 domů. Po druhé světové válce (převážně roku 1946) byli téměř všichni místní obyvatelé odsunuti, většinou do různých míst v Bavorsku. Část místních byla přesídlena do jiných částí Šumavy, kde pracovala v lese. Poslední bývalí obyvatelé Horní Sněžné opustili Československo v roce 1960. V současnosti není Horní Sněžná trvale obydlena. Zachoval se jediný původní dům (čp. 11, Großkopf).\n\n"}
{"id": "1441125", "url": "https://cs.wikipedia.org/wiki?curid=1441125", "title": "USS Northampton (CLC-1)", "text": "USS Northampton (CLC-1)\n\nUSS Northampton (CLC-1) byla velitelská loď námořnictva Spojených států amerických. Vznikla přestavbou rozestavěného těžkého křžižníku třídy \"Oregon City\". Ve službě byla v letech 1953–1970.\n\nKýl těžkého křižníku \"Northampton\" (CA-125) byl založen 31. srpna 1944 v americké loděnici Fore River spoelčnosti Bethlehem Steel Corp, v Quincy. Kvůli končící válce se křižník stal nadbytečným a jeho stavba byla od srpna 1945 do července 1948 pozastavena. Křižník byl v té době dokončen z 56,2 %. Následně bylo rozhodnuto jej dokončit jako velitelskou loď (CLC-1). Na vodu byl spuštěn 27. ledna 1951 a do služby zařazen 7. března 1953.\n\nPlavidlo bylo vybaveno radary SPS-2, SPS-3, SPS-6 a SPS-8. Výzbroj tvořily čtyři 127mm kanóny v jednohlavňových věžích a osm 76mm kanónů ve dvouhlavňových věžích. Pohonný systém tvořily čtyři kotle Babcock & Wilcox a parní turbíny General Electric o výkonu 120 000 hp, pohánějící čtyři lodní šrouby. Nejvyšší rychlost dosahovala 32,8 uzlu. Dosah byl 7000 námořních mil při rychlosti 20 uzlů.\n\nPo přijetí do služby roku 1953 byl \"Northampton\" vlajkovou lodí různých námořních uskupení. Roku 1961 se jeho označení změnilo na CC-1. Roku 1970 byl vyřazen. Roku 1977 byl prodán do šrotu.\n\n"}
{"id": "1441126", "url": "https://cs.wikipedia.org/wiki?curid=1441126", "title": "Lans", "text": "Lans\n\nLans může být:\n\n\n\n"}
{"id": "1441129", "url": "https://cs.wikipedia.org/wiki?curid=1441129", "title": "Starčkovec jestřábníkolistý", "text": "Starčkovec jestřábníkolistý\n\nStarčkovec jestřábníkolistý (\"Erechtites hieraciifolius\") je vytrvalá, až metr vysoká bylina kvetoucí koncem léta žlutými květy, sestavenými do nevelkých úborů. Je jediný druh rodu starčkovec rostoucí v české přírodě. Je nepůvodním druhem považovaným za naturalizovaný neofyt, který byl na území dnešní České republiky poprvé pozorován v závěru 19. století.\n\nPo nalezení v Evropě byl zprvu pro svůj vzhled považován za nový, do té doby neznámý druh rodu starček a dostal vědecké jméno \"Senecio hieraciifolius\". Teprve později bylo objasněno, že se nejedná o nový druh, ale o rostlinu zavlečenou z Ameriky a tehdy v Evropě ještě neznámou.\n\nRostlina pochází z amerického kontinentu, kde se vyskytuje hlavně v mírném a částečně i subtropickém podnebném pásmu. Na severu roste od jihu Kanady přes Spojené státy a Mexiko do Střední Ameriky a Karibiku. Dále se její areál rozprostírá v Jižní Americe od Venezuely přes Brazílii po sever Argentiny. Druhotně byla, pravděpodobně neúmyslně, rozšířena do Evropy, hlavně střední a východní a dále do východní Asie, Číny a na Korejský poloostrov. Postupně se dostávala na indický subkontinent, do některých oblastí jihovýchodní Asie a také na Havajské ostrovy. V Evropě byla prvně zjištěná v roce 1876 v okolí Záhřebu v Chorvatsku.\n\nV České republice je tato bylina známa od roku 1895, kdy byla zjištěna na severozápadní Moravě u Bludova a na střední Moravě u Přerova. V současnosti je v Čechách nacházena jen vzácně, nejčastěji v okolí Třeboně, Humpolce a v Polabí. Na Moravě se vyskytuje hojněji, hlavně v lesnatém terénu kolem Adamova, Kuřimě, Moravského Krumlova, Veverské Bítýšky a dále u Přerova, Hodonína a Bzence. Vyskytuje se v nížinách, pahorkatinách i v podhůří. V posledních létech je pozorováno její nápadné šíření převážně západním směrem, což je způsobováno především lesní technikou při manipulaci s pokáceným dřevem a jeho následným transportem z lesů do míst zpracování.\n\nTerofyt objevující se hlavně v lesnaté krajině, převážně ve světlých lesích, v lesních lemech a pasekách, na stráních porostlých keři, překladištích dřevěné kulatiny, pilách, nádražích, náspech okolo komunikací na i dalších ruderálních plochách. Rostlina nejsnáze vyrůstá na místech s narušeným povrchem, kde její semenáče nemají konkurenci jiných rostlin, je mnohdy pionýrskou rostlinou. Na kvalitě půdy, dostatku vláhy a její výživnosti není příliš závislá, tyto důležité faktory růstu se však odráží v celkové výšce rostliny a počtu květů. V domovině se vyskytuje do nadmořské výšky okolo 800 m, ve východní Asií až 1400 m. Kvete v červenci až září, ploidie druhu je 2n = 40.\nJednoletá rostlina s lodyhou vysokou půl až jeden metr, vyrůstající ze světlého vřetenovitého kořene. Lodyha je přímá, dutá, lehce lámavá, hustě olistěná a někdy chlupatá, jednoduchá, jen v horní části se dělí do několika krátkých větví. Listy vyrůstají střídavě, jsou jednoduché, celokrajné, často zvlněné, tenké a poměrně křehké. Listy u spodu lodyhy mají křídlatý řapík, čepel podlouhle vejčitou, do řapíku zúženou a v době kvetení jsou již odumřelé. Listy ve středu lodyhy mají čepel podlouhlou až podlouhle obkopinatou, srdčitou bázi přisedlou a asi 15 cm dlouhou a 3,5 cm širokou. Horní lodyžní listy jsou čárkovitě kopinaté až čárkovité, kratší a střelovitou bázi lodyhu objímají. Hořejší listeny jsou úzce čárkovité a dlouhé 1 až 5 cm. Všechny listy jsou svěže zelené, po obvodě mělce až hrubě nepravidelně zubaté a na rubové straně na vyniklé žilnatině obvykle pýřitě chlupaté. Rostlina nemá palisty.\n\nNa vrcholu lodyhy vyrůstá v bohatých chocholičnatých latách až 20 válcovitých úborů s oboupohlavnými květy. Úbory jsou až15 mm dlouhé a mívají průměr okolo 6 mm. Všechny květy, bývá jich v úboru 10 až 50, mají redukovaný kalich a pěticípou, světle žlutou, do trubky srostlou korunou. Zákrov s plochým lůžkem je válcovitý, tvořený jedinou řadou čárkovitých zákrovních listenů. Jsou hnědočerveně naběhlé, asi 13 mm dlouhé a mají úzký blanitý lem. Květy mohou být opylené hmyzem přilétajícím pro nektar nebo autogamicky.\n\nPlody jsou v obrysu hnědé, tenké, asi 3 mm dlouhé nažky s 10 podélnými žebry. Jejich rozptylování napomáhá 14 mm dlouhý, bílý a lesklý chmýr unášený větrem nebo zapletený do srsti zvířat.\n\nStarčkovec jestřábníkolistý obsahuje pyrrolizidinové alkaloidy, např. hieracifolin, které po požití poškozují zažívací orgány a hlavně játra. Pro svou hořkost a zápach nebývá bylina býložravci spásána.\n\nTato planě rostoucí rostlina je v české přírodě v současnosti bez ekonomického významu. Protože jsou informace o jejím výskytu na nových územích lze předpokládat, že se může na místech bez přirozených nepřátel stát nepříjemným a těžce zlikvidovatelným plevelem. O schopnosti rychle se šířit svědčí její nynější rozsáhlý areál zabírající podstatnou část tří kontinentů.\n"}
{"id": "1441131", "url": "https://cs.wikipedia.org/wiki?curid=1441131", "title": "Seznam členů Senátu Parlamentu České republiky (2006–2008)", "text": "Seznam členů Senátu Parlamentu České republiky (2006–2008)\n\nToto je seznam členů Senátu Parlamentu České republiky v 6. dvouletém volebním období 2006–2008 zahájeném po skončených volbách do 1/3 horní komory.\n\n"}
{"id": "1441132", "url": "https://cs.wikipedia.org/wiki?curid=1441132", "title": "Kanadský Bill", "text": "Kanadský Bill\n\nKanadský Bill (1877-1879, \"Der Kanada-Bill\") je povídkový cyklus dobrodružných povídek německého spisovatele Karla Maye, k jehož napsání jej inspiroval život amerického falešného hráče karet Williama Jonese (1837-1877), zvaného \"Canada Bill Jones\", původem anglického cikána z Yorkshire.\n\nKarel May napsal o Kanadském Billovi nejprve povídku \"Selfman\" (\"Ein Self-man\"), kterou vydal pod pseudonymem Emma Pollmerová v časopise \"Frohe Stunden\" v letech 1877-1878 a ve které zločince se zálesákem Timem Summerlandem pronásleduje budoucí americký prezident Abraham Lincoln. Následovala povídka o smrti Kanadského Billa \"Zmrtvýchvstání\" (\"Von Tode erstanden\"), která vyšla roku 1878 opět v časopise \"Frohe Stunden\" a rovněž pod pseudonymem Emma Pollmerová. Roku 1879 May přepracoval povídku \"Selfman\" a pod názvem \"Three carde monte\" jí vydal v časopise \"Deutscher Hausschatz\".\n\nPovídky \"Three carde monte\" a \"Zmrtvýchvstání\" pak May zařadil roku 1894 do druhého dílu svého románu \"Old Surehand\" do řady vyprávění zálesáckých historek v podniku U matky Thickové v Jefferson City. Roku 1921 nakladatelství Karl-May-Verlag vydalo v rámci \"Sebraných spisů Karla Maye\" \"Old Surehanda\" ve dvou dílech, protože povídky, kterými je vyplněn druhý díl románu, vydalo samostatně ve svazku \"Kapitán Kajman\" (\"Kapitän Kaiman\").\n\nPůvodní povídku \"Selfman\" vydává nakladatelství Karl-May-Verlag v 71. svazku sebraných spisů \"Old Firehand\" pod názvem \"A Self-Made Man\" a původní povídku \"Zmrtvýchvstání\" v 84. svazku spisů \"Páter Bowie\" (\"Der Bowie-Pater\").\n\nZálesák Tim Summerland narazí při svých cestách divočinou narazí na Abrahama Lincolna, který se v té době živí jako dřevorubec. Společně plaví vor a přitom zjistí, že pevnost Fort Gibson byla přepadena a vyrabována indiány. Narazí rovněž na bílého muže, který indiány k útoku na pevnost podnítil. V přestřelce je Timem střelen a ponechán na místě jako mrtvý. Lincoln v něm pozná nechvalně známého Kanadského Billa.\n\nO pár let později potká Tim svou dávnou přítelkyni, černošku Betty Kronerovou, jejíž děti unesl obchodník s otroky. Tim se opět setká s Lincolnem, ze kterého se mezitím stal právník a který po tomto únosci právě pátrá. Společně jej naleznou a u něj objeví i Kanadského Billa, který děti koupil. Děti jsou osvobozeny a únosce zatčen. Proti Kanadskému Billovi však nejsou žádné důkazy. Betty dostává své děti zpět a a Tim se s ní ožení.\n\nTim Kroner, později zvaný Colorado Man, žije s rodiči na farmě v Arkansasu a je zasnouben s Mary, dcerou jejich souseda Hammera. Na farmu přijede jakýsi William Jones a všechny zláká k hazardní karetní hře \"three carde monte\". Protože hraje falešně, je s farmy vyhnán. O pár dní později, v době kdy jsou muži na nákupech, přepadne Jones z pomsty farmu a unese Mary. Tim, Timův otec a otec Mary jej pronásledují. Cestou se setkají s Abrahamem Lincolnem, který se k nim přidá a vysvětlí jim, že Jones je hledaný podovodník zvaný Kanada Bill. Jeho banda je dopadena a až na Billa jsou všichni zastřeleni. Bill ze zálohy zastřelí Mary a Timova otce a uprchne.\n\nTimova matka brzy zemře zármutkem, Tim prodá farmu Hammerovi a začne se toulat v divočině. Opět se setká s Lincolnem a chce mu pomoci při kácení dřeva. Odjede si koupit sekeru do blízké pevnosti, kde objeví Kanadského Billa, jak hraje \"three carde monte\" s místními důstojníky, a odhalí jej jako falešného hráče. Důstojníci nechají Billa zbičovat a pak, protože proti němu neexistují žádné přímé důkazy o jeho zločinech, jej vyženou z pevnosti. Bill ze msty přemluví indiány z kmene Čoktó, aby společně s Komanči pevnost přepadli. Tim a Lincoln ale jeho záměry odhalí a vojáky v pevnosti varují. indiáni jsou krvavě odraženi, ale Bill znovu uteče..\n\nO pár let později se Tim doslechne o petrolejáři Guy Willmersovi, který je ženat s Betty, sestrou mrtvé Timovy snoubenky Mary. Vydá se je navštívit a cestou se setká s Lincolnem, který pátrá po podvodníkovi Holmanovi. U Willmerse najdou Holmana a Kanadského Billa. Holmana zajmou, Billa pro nedostatek důkazů vyženou. Bill Holmana osvobodí a společně zapálí petrolejový vrt. Holman je nakonec opět chycen, ale Bill zmizí. \n\nV pozdější úpravě vydané v knize \"Kapitán Kajman\" z nakladatelství Karl-May-Verlag není Willmers petrolejář ale farmář a Holman s Billem mu zapálí stodolu.\nObsah povídky je vyprávěn podle její verze z knihy \"Kapitán Kajman\", kde je uvedena pod názvem \"Nuggetový doktor\" (\"Der Nugget-Arzt\"). V misii Santa Lucia u Sacramenta žije seňor Carlos s dcerou Anitou, kterou miluje mladík jménem Eduard. Do misie se přistěhuje doktor White, který zde založí jakousi nemocnici. White chce Anitu také za ženu a imponuje jejímu otci svým majetkem. Je uzavřena dohoda, že Eduard Anitu dostane, pokud do šesti měsíců vydělá tři tisíce dolarů. Po odchodu Eduarda přijde od misie lékárník Gromann, který zná Whiteho z minulosti pod jménem Walker a naznačuje, že ví něco o jeho nekalých čincch. White jej proto zaměstná jako asistenta.\n\nPo šesti měsících se Eduard opravdu objeví a na nádraží se setká s Whitem. Cestou do mise mu sdělí, že peníze skutečně získal, protože potkal Old Firehanda, který jej seznámil s náčelníkem Apačů Inču-čunou, a ten mu ukázal místo se zlatými nuggety. White na Eduarda vystřelí a okrade ho. Eduarda zachrání to, že se kulka zarazí o váček s nuggety. Old Firehand, který a Eduardem jel vlakem a tajně z něho vystoupil, protože mu byl z Eduardova vyprávění White podezřelý. Společně s Eduardem dojdou na misii, kde Whitea odhalí jako zločince Kanadského Billa. Pomůže jim v tom i Gromann, který je ve skutečnosti policista pátrající po Kanadském Billovi. Nemocníce mu sloužila k tomu, aby okrádal své pacinet\\, kterým pomohl na onen svět. Kanadský Bill se pokusí uprchnout, ale je Old Firehandem sražen k zemi. Utrpí přitom zranění mozku, ze kterého se již nevzpamatuje a zemře ve svěrací kazajce.\n\nV původní verzi povídky se doktor jmenuje Haffley a je po odhalení pověšen. V další verzi se Eduard setká s Old Shatterhandeme a Vinnetouem, ktečí byli v románu \"Old Surehand\" nahrazeni Old Firehandem a Inču-čunou.\nPovídka \"Selfman\" vyšla česky pod názvem \"Abraham Lincoln\" v povídkové knize \"Old Firehand\", kterou v překladu Jiřího Stacha vydalo roku 1991 pražské nakladatelství Olympia.\n\nPovídky \"Three carde monte\" a \"Zmrtvýchvstání\" vyšly česky jednak jako součást románu \"Old Surehnad\", jednak ve svazcích povídek z tohoto románu tak, jak byly uspořádány do svazku \"Kapitán Kajman\" v \"Sebraných spisech Karla Maye\" z nakladatelství Karl-May-Verlag. Jde o tato vydání:\n\n"}
{"id": "1441139", "url": "https://cs.wikipedia.org/wiki?curid=1441139", "title": "Canada Bill Jones", "text": "Canada Bill Jones\n\nWilliam Jones (* cca 1837, Yorkshire, Anglie - 1877, Reading, Pensylvánie, USA), známý jako „Canada Bill“ („\"Kanadský Bill\"“), byl falešný hráč karet, původem anglický cikán. Roku 1860 emigroval do Kanady, kde se naučil hazardní karetní hru skořápkového typu \"Three-card Monte\", kterou si zde a později v USA úspěšně vydělával na živobytí. Je považován za největšího mistra své doby v této hře.\n\nNejprve působil na říčních lodích na Mississippi a pak na železnici. Dokonce nabízel společností Union Pacific Railroad 25 000 dolarů ročně za exkluzivní práva na provozování této hry v jejích vlacích, ale byl odmítnut.\n\nZemřel bez prostředků v říjnu roku 1877 v charitativní nemocnici v Readingu v Pensylvánii na tuberkulózu a byl zde 22. října na veřejné náklady pohřben na místním hřbitově. Náklady byly později městu uhrazeny skupinou hráčů z Chicaga.\n\nJeho osoba inspirovala německého spisovatele Karla Maye k napsání dvou povídek, které dohromady tvoří povídkový cyklus Kanadský Bill. Jde o povídky \"Ein Self-man\" (později přepracována a znovu vydána pod jménem \"Three carde monte\") a \"Zmrtvýchvstání\" (\"Von Tode erstanden\").\n\n"}
{"id": "1441142", "url": "https://cs.wikipedia.org/wiki?curid=1441142", "title": "Sergej Lovačov", "text": "Sergej Lovačov\n\nSergej Lovačov (; * 18. května 1959) je bývalý sovětský atlet, sprinter, specialista na 400 metrů.\n\nNa premiérovém mistrovství světa v Helsinkách v roce 1983 byl členem vítězné sovětské štafety na 4x400 metrů. O rok později se stal halovým mistrem Evropy v běhu na 400 metrů.\n"}
{"id": "1441143", "url": "https://cs.wikipedia.org/wiki?curid=1441143", "title": "Andrzej Marcisz", "text": "Andrzej Marcisz\n\nAndrzej Marcisz (* 30. prosince 1961 Krakov) je bývalý polský reprezentant ve sportovním lezení, sklaní lezec a horolezec. V Polsku se stal legendou prvních polských i mezinárodních závodů nejen v lezení na rychlost v 80. a 90. letech 20. století. Na prvním oficiálním ročníku mistrovství Evropy v německém Frankfurtu získal bronzovou medaili v lezení na rychlost (první polskou medaili na mistrovství Evropy vůbec).\n\nByl spoluzakladatelem nejstarší polské lezecké sekce v Polsku v klubu \"KS Korona Kraków\", přelezl cestu v obtížnosti 8b ve stylu RP a první polské 7c ve stylu on sight. Od roku 1979 se na závodech v lezení na rychlost umisťoval na medailových pozicích, které se v té době konaly ještě na skalách, zlato získal i na Krymu (první neoficiální mistrovství světa) a později na umělých stěnách - včetně 2. místa v Grenoble (1987), 1. místo na světovém poháru v La Ribie (1989) a 3. místo v celkovém pořadí světového poháru v roce 1989.\n\nNa prestižních mezinárodních závodech Rock Master v Arcu získal stříbro v roce 1990, 4. byl na prvním oficiálním mistrovství světa ve Frankfurtu v roce 1991 a 3. na prvním oficiálním mistrovství Evropy v roce 1992. Několikrát zvítězil na mistrovstvích Polska, Bulharska a Československa v lezení na rychlost i na obtížnost.\n\nJe autorem několika desítek nových lezeckých cest v polských skalách a ve Vysokých Tatrách, přelezl mnoho prvních klasických cest v Alpách (včetně \"Directe Americaine\" na \"Petit Dru\" a \"Walkerova pilíře\" na Grandes Jorasses).\n\n\n"}
{"id": "1441150", "url": "https://cs.wikipedia.org/wiki?curid=1441150", "title": "Kangčungce", "text": "Kangčungce\n\nKangčungce (také Kangchungtse nebo Makalu II) je hora v pohoří Himálaj na hranici mezi Nepálem a Čínskou lidovou republikou. Vrchol je vysoký 7678 m n. m. a tvoří severozápadní sekundární vrchol osmitisícového vrcholu Makalu (8485 m). Nachází se ve vzdálenosti 3 km od hlavního vrcholu, na hřebenu, který spojuje Makalu s masivem Mount Everest.\n\nPrvní výstup na Kangčungce se zdařil v roce 1954 francouzské horolezecké skupině v rámci průzkumné expedice na Makalu. Vrcholu dosáhli 22. října 1954 Jean Franco, Lionel Terray, Sardar Gyaltsen Norbu a Pa Norbu.\n"}
{"id": "1441152", "url": "https://cs.wikipedia.org/wiki?curid=1441152", "title": "Wiesław Tokarz", "text": "Wiesław Tokarz\n\nWiesław Wawrzyniec Tokarz (* 10. srpna 1951, Nowy Targ) je bývalý polský hokejový útočník. Jeho bratrem je bývalý hokejista Leszek Tokarz. \n\nV polské lize hrál za tým Podhale Nowy Targ (do 1972), GKS Katowice (1973−1977) a Zagłębie Sosnowiec (1978—1983). Je šestinásobným mistrem Polska. V polské lize nastoupil v 407 utkáních a dal 234 gólů. Později působil v Německu.\n\nPolsko reprezentoval na olympijských hrách v roce 1972 a na 4 turnajích mistrovství světa v letech 1973, 1974, 1975 a 1982. Celkem za polskou reprezentaci nastoupil v letech 1972–1982 v 76 utkáních a dal 22 gólů.\n\n"}
{"id": "1441156", "url": "https://cs.wikipedia.org/wiki?curid=1441156", "title": "Paradox slabého mladého Slunce", "text": "Paradox slabého mladého Slunce\n\nParadox slabého mladého Slunce je problém, který otevřel popularizátor vědy Carl Sagan a George Mullen roku 1972. Modely Slunce předpovídají, že výkon Slunce postupně s časem roste, ovšem teplota Země by tak v počátcích musela být pod bodem mrazu, což odporuje geologickým nálezům indikujícím tekutou vodu na Zemi i Marsu té doby.\n\nSkleníkový efekt oxidu uhličitého mohl zvýšit teplotu natolik, že by voda na Zemi mohla být v kapalném stavu. Uvažovalo se o parciálním tlaku oxidu uhličitého 10 atmosfér. Později se ukázalo, že tlak oxidu uhličitého byl pod 1 atmosférou, a tak nedostatečný. Mohl za tím být ale metan.\n\nV minulosti byl tepelný výkon Země, který je způsoben radioaktivním rozpadem prvků, větší než v současnosti. Muselo by však jít o vliv většího geotermálního gradientu a nikoli pouze o přímý vliv vyzařování tepla ze Země.\n\nVětší slapový ohřev Země v minulosti z důvodu Měsíce, který byl blíže.\n\nStandardní model Slunce nemusí být správný a Slunce mohlo být v minulosti aktivnější. Napovídají tomu například meteority, ale i slabší kosmické záření na Zemi, které muselo aktivnější Slunce více odvracet. Řešilo by to i problém s tekutou vodou na Marsu, k čemuž tam skleníkové plyny nestačí. Slunce mohlo být zpočátku o pár procent hmotnější, jeho energetické ztráty větší a Země k těžšímu Slunci blíže. Větší ztráty vyžaduje i zpomalení rotace Slunce a naznačuje to i současná helioseimologie, že hmotnost Slunce mohla být původně o 7 % větší. To vyžadovalo masivní sluneční vítr.\n\nDále například Alfred Wegener navrhl ideu rozpínající se Země, která by pomohla řešit problém slabého mladého Slunce.\n\n"}
{"id": "1441160", "url": "https://cs.wikipedia.org/wiki?curid=1441160", "title": "Jan Rudovský", "text": "Jan Rudovský\n\nJan Rudovský (* 6. leden 1987, Československo) je český hokejista. Hraje na postu útočníka.\n\n\n"}
{"id": "1441161", "url": "https://cs.wikipedia.org/wiki?curid=1441161", "title": "Miloslav Šašek", "text": "Miloslav Šašek\n\nMiloslav Šašek (25. března 1933, Malesice – 26. dubna 2014) byl český hokejový útočník. \n\nReprezentoval Československo na mistrovství světa 1957 a 1958. V reprezentačním dresu odehrál celkem 16 utkání a vstřelil 3 góly. V lize hrál za ATK Praha a Spartak Plzeň. Nastoupil za 14 ligových sezón ve 330 utkáních a dal 142 gólů.\n\n"}
{"id": "1441162", "url": "https://cs.wikipedia.org/wiki?curid=1441162", "title": "Březinský rybník (Klenovka)", "text": "Březinský rybník (Klenovka)\n\nBřezinský rybník o rozloze vodní plochy 1,0 ha se nalézá asi 0,7 km jihovýchodně od centra obce Klenovka v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Na hrázi rybníka roste památný topol černý.\n"}
{"id": "1441164", "url": "https://cs.wikipedia.org/wiki?curid=1441164", "title": "David Kofroň", "text": "David Kofroň\n\nDavid Kofroň (* 24. listopad 1998 Nový Jičín) je český hokejista. Hraje na postu útočníka.\n\n\n"}
{"id": "1441166", "url": "https://cs.wikipedia.org/wiki?curid=1441166", "title": "Pierre Petit (astronom)", "text": "Pierre Petit (astronom)\n\nPierre Petit (8. prosince 1594 Montluçon – 20. srpna 1677 Lagny-sur-Marne) byl francouzský astronom, fyzik a matematik.\n\nSloužil jako vojenský inženýr a geograf za vlády Ludvíka XIII. a Ludvíka XIV. Za svůj život se setkal s mnoha známými osobnostmi (Etienne Pascal, Blaise Pascal a René Descartes). Roku 1633 se začal věnovat vědám a odstěhoval se do Paříže, později se stal členem Akademie v Montmoru. Dne 4. dubna 1667 se stal členem Královské společnosti. \n\nZemřel v Lagny-sur-Marne roku 1677.\n"}
{"id": "1441171", "url": "https://cs.wikipedia.org/wiki?curid=1441171", "title": "Topol na hrázi Březinského rybníka", "text": "Topol na hrázi Březinského rybníka\n\nPamátný topol (topol černý – \"Populus nigra\") na hrázi Březinského rybníka byl vyhlášen památným stromem v roce 2011. Jedná se o zdravý exemplář o obvodu kmene v době vyhlášení 490 cm významný z krajinného hlediska.\n\n\n"}
{"id": "1441178", "url": "https://cs.wikipedia.org/wiki?curid=1441178", "title": "Návesník (Veselí u Přelouče)", "text": "Návesník (Veselí u Přelouče)\n\nRybník Návesník o rozloze vodní plochy 1,0 ha se nalézá v centru obce Veselí u Přelouče v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Na hrázi rybníka vede silnice II. třídy č. 342 vedoucí z Valů do obce Svinčany.\n\nHorní rybník byl založen v třicátých let 16. století, jako součást kaskády Veselských rybníků. Původně ji tvořilo šest rybníků, větší z nich Horní rybník, Návesník, Kuchyňka a tři níže položené rybníčky, které se zřejmě jmenovaly Hlubina, Čeperka a Rybníček. Do dnešní doby se dochovaly pouze Horní rybník a Návesník.\n"}
{"id": "1441179", "url": "https://cs.wikipedia.org/wiki?curid=1441179", "title": "Libuše Patočková", "text": "Libuše Patočková\n\nLibuše Patočková (17. března 1933 — 1. ledna 2010) byla československá lyžařka.\n\nNa VII. ZOH ve Cortina d'Ampezzo 1956 skončila v běhu na lyžích na 10 km na 19. místě a ve štafetě na 3x5 km na 6. místě.\n\n"}
{"id": "1441182", "url": "https://cs.wikipedia.org/wiki?curid=1441182", "title": "Boris Žabka", "text": "Boris Žabka\n\nBoris Žabka (* 11. říjen 1977, Bratislava) je slovenský hokejový trenér a bývalý hokejista, jenž většinu své aktivní hráčské kariéry, kterou uzavřel v roce 2016, strávil v české extralize. Hrál na postu obránce.\n\nOd sezóny 2016/2017 až do sezóny 2018/2019 působil jako asistent trenéra v BK Mladá Boleslav, nejprve Františka Výborného, poté Patrika Augusty a nakonec Vladimíra Kýhose. Poté zůstal bez angažmá do jara 2019, kdy byl na sezónu 2019/2020 jmenován asistentem trenéra u slovenské hokejové reprezentace U18, která bude hrát 1. hokejovou ligu SR.\n\n"}
{"id": "1441183", "url": "https://cs.wikipedia.org/wiki?curid=1441183", "title": "Quetecsaurus rusconii", "text": "Quetecsaurus rusconii\n\nQuetecsaurus rusconii (\"ještěr z lokality Quetec\") je druh titanosaurního sauropodního dinosaura, žijícího v období svrchní křídy (stupeň turon, asi před 94 až 90 miliony let) na území dnešní západní Argentiny (provincie Mendoza).\n\nZkameněliny tohoto sauropodního dinosaura byly objeveny v jílovcových sedimentech souvrství Cerro Lisandro na území pánve Neuquén (lokalita Cañada del Pichanal). Formálně druh \"Q. rusconii\" popsala dvojice argentinských paleontologů Bernardo González Riga a Leonardo Ortiz David v roce 2014. Je znám pouze holotyp (\"UNCUYO-LD-300\"), představující nekompletní fragmentární kostru (sestávající z fragmentů lebky, obratlů, žeber a částí kostry končetin).\nStejně jako příbuzné druhy byl i \"Quetecsaurus\" relativně robustním čtyřnohým býložravcem s dlouhým krkem, sloupovitými končetinami, dlouhým ocasem a mohutným soudkovitým trupem. Hlava byla relativně malá, zuby kolíkovité. Na poměry sauropodů šlo spíše o menší druh, který zřejmě dosahoval délky kolem 15 metrů a hmotnosti asi do 15 tun.\n\nFylogenetická analýza ukázala, že tento sauropod patřil do kladu Lognkosauria a mezi jeho nejbližší příbuzné patřily rody \"Futalognkosaurus\" a \"Mendozasaurus\".\n\n\n"}
{"id": "1441184", "url": "https://cs.wikipedia.org/wiki?curid=1441184", "title": "Horní rybník (Veselí u Přelouče)", "text": "Horní rybník (Veselí u Přelouče)\n\nHorní rybník o rozloze vodní plochy 0,61 ha se nalézá na jižním okraji obce Veselí u Přelouče u silnice II. třídy č. 342 vedoucí z Valů do obce Svinčany v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků.\nHorní rybník byl založen v třicátých let 16. století, jako součást kaskády Veselských rybníků. Původně ji tvořilo šest rybníků, větší z nich Horní, Návesník, Kuchyňka a tři níže položené rybníčky, které se zřejmě jmenovaly Hlubina, Čeperka a Rybníček. Do dnešní doby se dochovaly pouze Horní rybník a Návesník.\n"}
{"id": "1441185", "url": "https://cs.wikipedia.org/wiki?curid=1441185", "title": "Seznam členů Senátu Parlamentu České republiky (1996–1998)", "text": "Seznam členů Senátu Parlamentu České republiky (1996–1998)\n\nToto je seznam členů Senátu Parlamentu České republiky v 1. dvouletém volebním období 1996–1998.\n\nTřetina senátorů byla volena na 2 roky, třetina na 4 roky a třetina na celých 6 let.\n\nČtyři senátoři byli zvoleni rovnou v prvním kole. Mezi senátory bylo 9 žen.\n"}
{"id": "1441186", "url": "https://cs.wikipedia.org/wiki?curid=1441186", "title": "Jedousovský rybník", "text": "Jedousovský rybník\n\nJedousovský rybník o rozloze vodní plochy 3,0 ha se nalézá na jižním okraji obce \nJedousov u polní cesty vedoucí z Jedousova do osady Podhorky, místní části městyse Choltice v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Nad rybníkem se nalézá malý násadový rybníček.\n"}
{"id": "1441187", "url": "https://cs.wikipedia.org/wiki?curid=1441187", "title": "Krajská soutěž – Nitra 1951", "text": "Krajská soutěž – Nitra 1951\n\nKrajská soutěž – Nitra 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 11 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1441192", "url": "https://cs.wikipedia.org/wiki?curid=1441192", "title": "Rybníček u Podhorek", "text": "Rybníček u Podhorek\n\nRybníček u Podhorek o rozloze vodní plochy 0,2 ha je malý rybníček nalézající se u polní cesty vedoucí do osady Podhorky, místní části městyse Choltice v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. \n"}
{"id": "1441197", "url": "https://cs.wikipedia.org/wiki?curid=1441197", "title": "Sportovní lezení na Letních olympijských hrách mládeže 2018", "text": "Sportovní lezení na Letních olympijských hrách mládeže 2018\n\nSportovní lezení bylo na letních olympijských hrách mládeže poprvé v roce 2018, v argentinském Buenos Aires od 7. do 10. října 2018.\n\nZávodilo se v kombinaci disciplín podle olympijského formátu, v pořadí disciplín: lezení na rychlost, bouldering a lezení na obtížnost, z kvalifikace postupovalo do finále šest závodníků, body se počítaly násobením výsledků z jednotlivých disciplín (vítězové měli nejméně bodů).\n\nNominační kvóty u chlapců i dívek byly naplněny na základně výsledků mistrovství světa juniorů 2017 (15/14 závodníků) a z dalších pěti juniorských kontinentálních mistrovství v roce 2017 (vždy 1 závodník, z panamerického 2), z hostující země se účastnila pouze jedna závodnice (celkem 21).\n\n\n\"výsledky šestice finalistů jsou jen z finále\"\n\n\"výsledky šestice finalistek jsou jen z finále\"\n\n"}
{"id": "1441200", "url": "https://cs.wikipedia.org/wiki?curid=1441200", "title": "Rosol (rybník)", "text": "Rosol (rybník)\n\nRybník Rosol o rozloze vodní plochy 0,92 ha se nalézá na severním okraji obce \nPoběžovice u Přelouče. Rybník je využíván pro chov ryb a zároveň představuje lokální biocentrum pro rozmnožování obojživelníků. \n"}
{"id": "1441202", "url": "https://cs.wikipedia.org/wiki?curid=1441202", "title": "Limonádový Joe (divadelní hra)", "text": "Limonádový Joe (divadelní hra)\n\nLimonádový Joe (vyslov česky \"joe\", nikoliv anglicky \"džou\") je fiktivní parodická postava „ideálního westmana“ stvořená českým autorem Jiřím Brdečkou. Motivován svým zájmem o problematiku Divokého západu sepsal v letech 1939–1940 pro časopis \"Ahoj na neděli\" seriál povídek o tomto jejich hlavním protagonistovi. Herec divadla Větrník Zdeněk Stránský jej na podzim roku 1943 seznámil s režisérem Větrníku Josefem Šmídou, který pak 20. března 1944 ve světové premiéře uvedl Brdečkovu hru Limonádový Joe na pódium divadla. Ve Větrníku měla hra 99 repríz, v titulní roli vystupoval Zdeněk Řehoř.\n"}
{"id": "1441204", "url": "https://cs.wikipedia.org/wiki?curid=1441204", "title": "Mlýnský rybník (Brloh)", "text": "Mlýnský rybník (Brloh)\n\nMlýnský rybník o rozloze vodní plochy 0,8 ha se nalézá v centru obce Brloh v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. V roce 2012 byla provedena jeho revitalizace a odbahnění. Pod hrází rybníka se nalézá bývalý brložský mlýn.\n"}
{"id": "1441208", "url": "https://cs.wikipedia.org/wiki?curid=1441208", "title": "Aleph (album, Terry Riley)", "text": "Aleph (album, Terry Riley)\n\nAleph je studiové album amerického hudebníka a skladatele Terryho Rileyho. Vydáno bylo 31. ledna roku 2012 společností Tzadik Records. Riley nahrávku pořídil v roce 2008 na syntezátor Korg Triton Studio 88 naladěný na saxofonový rejstřík. Původně vznikla pro projekt, který organizoval hudebník a skladatel John Zorn v sanfranciském Židovském muzeu.\n\nAutorem všech skladeb je Terry Riley.\n"}
{"id": "1441220", "url": "https://cs.wikipedia.org/wiki?curid=1441220", "title": "Pomodoro", "text": "Pomodoro\n\nSlovo Pomodoro (italsky „rajče“) může znamenat:\n\n"}
{"id": "1441221", "url": "https://cs.wikipedia.org/wiki?curid=1441221", "title": "Mata Hari (film, 1985)", "text": "Mata Hari (film, 1985)\n\nMata Hari je americký životopisný film z roku 1985. Natočil jej režisér Curtis Harrington podle scénáře Joela Ziskina. Hlavní roli tanečnice Mata Hari, která byla v první světové válce popravena za špionáž, v něm ztvárnila Sylvia Kristel. Film tanečnici popisuje jako nevinnou osobu, kterou manipulovaly tajné služby Německa a Francie. Děj filmu se odehrává kolem fiktivního milostného trojúhelníku mezi Mata Hari a dvěma důstojníky, Francouzem Georgesem Ladouxem (Oliver Tobias) a Němcem Karlem von Bayerlingem (Christopher Cazenove). Hudbu k filmu složil Wilfred Josephs.\n\n"}
{"id": "1441222", "url": "https://cs.wikipedia.org/wiki?curid=1441222", "title": "Zdeněk Pavelek", "text": "Zdeněk Pavelek\n\nZdeněk Pavelek (* 12. listopad 1973, Československo) je bývalý český hokejista. Hrál na postu útočníka.\n"}
{"id": "1441228", "url": "https://cs.wikipedia.org/wiki?curid=1441228", "title": "Julio Argentino Roca", "text": "Julio Argentino Roca\n\nAlejo Julio Argentino Roca Paz (17. července 1843, San Miguel de Tucumán – 19. října 1914, Buenos Aires) byl argentinský politik a voják. Byl dvakrát prezidentem Argentiny a to v letech 1880–1886, kdy byl 4. prezidentem Argentinské republiky a v letech 1898–1904, kdy byl 9. prezidentem země. Vzhledem k různé státní zřízení Argentiny v minulosti je považován za 9. a 14. prezidenta země. Před tím působil jako ministr války a námořnictva a ministr vnitra. Patří mezi nejvýznamnější argentinské politiky konce 19. století. Jako generál a později i prezident vedl vojenské operace proti původním obyvatelům na jihu současné Argentiny, díky čemuž se její území rozšířilo až na úplný jih Jižní Ameriky. Tyto vojenské operace však byly spojeny s častým porušováním lidských práv, násilným přesídlování a i systematickým vražděním původního obyvatelstva, které se nechtělo podrobit. Na druhé straně se díky získání a následnému osídlení tak velkého území v Patagonii stala později Argentina jedním z nejvýznamnějších zemědělských producentů a exportérů.\n\nNarodil se ve městě San Miguel de Tucumán na severozápadě Argentiny do vojenské rodiny. Jeho otec Segundo Roca byl důstojníkem a bojoval ve válce za nezávislost Argentiny na straně bojovníků za nezávislost a později i v paraguayské válce na straně Argentiny. Studoval na Colegio del Uruguay, kterou jako svobodnou vzdělávací instituci provincie Entre Ríos založil guvernér provincie Justo José de Urquiza. Roca chtěl původně studovat medicínu, ale nakonec už v roce 1858 vstoupil do armády. Na straně Argentinské konfederace poté bojoval v občanské válce proti provincii Buenos Aires. Následně se v letech 1864 až 1870 zúčastnil paraguayské války, ve které padl jeho otec a dva bratři. Z této války se domů vrátil s hodností plukovníka. Byl jedním z velitelů posledních bojů proti federálním rebelům během občanské války, když se v roce 1871 podílel na porážce povstání Ricarda Lópeze Jordána. Roku 1873 byl povýšen do hodnosti generála.\n\nV tomto období se území reálně ovládané argentinskou vládou již od poloviny 19. století posouvalo směrem na jih. Bylo to hlavně z důvodu příchodu množství nových evropských osadníků, kteří zakládali na volných územích své farmy. To vyvolalo první konflikty s místním původním obyvatelstvem, které přerostly v otevřený boj. Indiáni vytvářeli loupežné skupiny, které napadaly farmy, kde zabíjeli, znásilňovali, unášeli především ženy a rabovali. Vláda se proti tomu snažila zasáhnout, ale až do skončení paraguayská války v roce 1870 nemohla do oblasti vyslat větší vojsko, aby situaci vyřešilo. Právě na začátku 70. let 19. století se indiánské útoky vystupňovaly, na co již musela vláda reagovat. První vojenskou kampaň v roce 1876 vedl ministr války Adolfo Alsina, který rozšířil území až po okraj současné provincie Buenos Aires, přičemž již během této kampaně byly zabity tisíce původních obyvatel. Roca kritizoval Alsina postup jako obranný, ale po smrti Alsina na konci roku 1877 ho prezident Nicolás Avellaneda jmenoval už v lednu 1878 jako ministra války a námořnictva a pověřil ho velením nad bojovými akcemi na jihu proti indiánům. Alsina věřil, že indiáni mohou být začleněni do západní civilizace, čímž skončí jejich útoky, naopak Roca byl přesvědčen, že musí být absolutně poraženi a podrobeni silou. Parlament následně přijal zákon o rozšíření území státu až po řeky Río Negro (současná provincie Río Negro) a Neuquén (současná provincie Neuquén), kde se měli usídlovat evropští přistěhovalci na úkor původního obyvatelstva. Prezident Avellaneda sice nebyl přesvědčen o správnosti zdůvodnění rozšiřování území, ale vzhledem k hrozbě, že toto území obsadí sousední Chile s plánem generála Roca souhlasil. V říjnu 1878 bylo vytvořeno Guvernérství Patagonie s jurisdikcí až po Mys Horn. Toto tažení dostalo pojmenování Dobytí pouště. Roca s armádou zahájili novou ofenzívu a rychle postupovali, zajali přitom více než 4 000 indiánů, hlavně žen a dětí. Hlavní a největší útok začal v dubnu následujícího roku, kdy Roca se 6 000 vojáky u řeky Río Negro zabil více než 1 300 indiánských válečníků a podobný počet zajal. Zajato bylo i pět nejvýznamnějších indiánských náčelníků, z toho jeden byl zabit. Následně padlo do zajetí více než 10 000 indiánů, i žen a dětí. Kmeny, které vojenské tažení generála Roca přežily, byly přesunuty do nejodlehlejších částí Argentiny, 10 000 indiánů bylo v zajateckých táborech a dalších 3 000 bylo přesunuto do Buenos Aires, následně byli rozděleni podle pohlaví, aby se zabránilo jejich dalšímu rozmnožování. Nová území podle plánu obsadili farmáři a dobytkáři.\n\nVojenské vítězství přinesly Rocovi velkou popularitu a stal se nejvýznamnějším představitelem Národní autonomistické strany. Roca navrhli členové strany za nového kandidáta na prezidenta. Prezident Avellaneda se současně snažil o federalizaci Buenos Aires, tj. o oddělení města od provincie, což bylo přislíbeno už při vzniku novodobé republiky, ale stále to nebylo provedeno. S tím však nesouhlasili mnozí obyvatelé hlavního města, kteří se začali ozbrojovat a organizovat do milicí. V dubnu 1880 proběhly prezidentské volby, které jednoznačně vyhrál generál Julio Argentino Roca, nezvítězil jen v provinciích Buenos Aires a Corrientes. To vyvolalo v Buenos Aires nepokoje, kvůli kterým musel prezident dočasně přestěhovat vládu do nedaleké obce Belgrano. V polovině června vypuklo ozbrojené povstání, které do hlavního města přišla potlačit federální armáda, jenž nakonec v tomto uspěla. Na straně Buenos Aires zůstaly tisíce mrtvých a vzbouřenci byli přinuceni přijmout podmínky vlády. Výměnou za amnestii vzbouřenci uznali výsledky posledních prezidentských voleb a souhlasili s federalizací Buenos Aires. Dne 12. října 1880 předal prezident Avellaneda funkci svému nástupci generálovi Rocovi. Nástupem Roca do funkce prezidenta skončila tzv. \"Éra historických prezidentů\" a naopak začalo \"období konzervativní republiky\". V době nástupu do úřadu měl Roca pouze 37 let a stal se tak druhým nejmladším prezidentem v historii země po svém předchůdci Avellanedovi, který měl v době nástupu do úřadu pouze o několik měsíců méně. Prioritami Roca ve funkci bylo udržení míru a stability, což mělo přinést prosperitu a svobodu. Aby prezident tuto stabilitu zajistil, rozděloval peníze ze státního rozpočtu do jednotlivých provincií podle loajality jejich guvernérů. Pokud některý z guvernérů nebyl dostatečně Loajální, nebo se prezidentovi jeho vláda nelíbila, dokázal ho různými způsoby odstranit z funkce, současně využíval k prosazení svých politických záměrů různé formy nekalých praktik. Na druhé straně prosadil přijetí několika nových zákonů, což bylo pro zemi velmi prospěšné.\n\nDíky obsazení obrovských území na jihu se zvýšila zemědělská a chovatelská produkce, což velmi pomohlo ekonomice státu. Velký význam měla měnová reforma, která státu umožnila získat definitivní kontrolu nad měnovou politikou. Na konci roku 1884 vypukla krátká ekonomická krize, kterou vláda vyřešila získáním zahraničního úvěru. Za první vlády prezidenta Roca se nebývale rozšířila železniční sít, jejíž délka se skoro ztrojnásobila. Bývalý prezident Domingo Faustino Sarmiento přesvědčil Roca, aby se zaměřil i na oblast vzdělávání, což znamenalo přijetí nových vzdělávacích zákonů a budování dalších nových škol. To výrazně zvýšilo gramotnost obyvatelstva. Roca se také snažil dosáhnout oddělení církve od státu, povolil vyučování náboženství i na státních školách, což vyvolalo velký konflikt s církví a několikaleté přerušení vztahů se Svatým stolcem. Prezident pokračoval v rozšiřování území, když v roce 1884 došlo k vytvoření Národního území Chubut, přítomnost si Argentina upevňovala i na severu na území Chaco. V rámci zahraniční politiky se snažil o stanovení hranic se sousedním Chile, kdy využil hlavně skutečnost, že Chile bylo v konfliktu se sousední Bolívií a Peru. Aby se Chile vyhnulo boji na dvou frontách, uzavřelo s Argentinou dohodu. Hlavní snahou celé vlády však zůstávala velká podpora přistěhovalectví z Evropy. V roce 1886 se konaly nové volby, které vyhrál Rocův spojenec Miguel Juárez Celman.\n\nNový prezident se však již velmi brzy začal chovat poměrně autoritářsky. Zpočátku se mu celkem ekonomicky dařilo, ale roku 1890 již byla země ekonomicky ve velmi špatném stavu a kvůli tištění nových peněz začala inflace. Zahraniční dluh tím pádem rapidně vzrostl, zároveň se snížila míra exportu a snížily reálné mzdy. Vůči Celmanovi se tak postavila poměrně silná opozice složená z různých skupin. V čele opozice stáli politik Leandro Alem a bývalý prezident Bartolomé Mitre. Ten dokázal získat velkou podporu i ve vojsku a v červenci 1890 začala revoluce, zvaná také revoluce roku 90, nebo též revoluce z parku. Alem a Mitre však měli rozdílné zájmy. Zatímco Alem se snažil o skutečnou revoluci a změnu, Mitre se hlavně chtěl dostat zpět k moci. Alem tak vyšel proti prezidentovi sám se svou milicí a byl snadno poražen. Mitre se totiž ještě předtím dohodl s bývalým prezidentem Rocou, že Celmana vystřídá kompromisní kandidát Carlos Pellegrini s tím, že v dalších volbách podpoří Roca právě Mitreho. Celman tak bez podpory Rocy abdikoval a v srpnu 1890 se prezidentem stal skutečně tehdejší viceprezident Pellegrini. Nového prezidenta Roca plně podporoval a díky tomu se vládě podařilo prosadit důležité úsporná opatření, díky kterým Argentina překonala krizi. Prezidentovi Pellegrinimu se také podařilo vyjednat nové podmínky splácení zahraničního dluhu a reformovat bankovní systém. Pozitivní vliv měl i nárůst exportu zemědělských produktů. V roce 1891 se začal hledat nový prezident, nejvážnějšími kandidáty byli Roque Sáenz Peña a bývalý prezident Bartolomé Mitre. Ani jednoho však Roca ve funkci prezidenta nechtěl a tak přesvědčil Luise Sáenze Peñu, otce Roqueho Sáenze Peñy, aby přijal kandidaturu. Aby Roca zabránil i druhé části opozice získat moc, přesvědčil prezidenta Pellegriniho, aby nechal zatknout Leandra Alema a jeho spolupracovníky. Díky tomu volby jednoznačně vyhrál jeho kandidát Luis Sáenz Peña, který se v říjnu 1892 ujal funkce prezidenta. Peñu sice řídil Roca, ale i přesto se tento prezident ukázal jako velmi slabý. Roca se ho tedy rozhodl nahradit a v lednu 1895 ho vystřídal viceprezident José Evaristo Uriburu. Jednalo se o schopného člověka, neměl však větší osobní ambice a tak se Roca mohl věnovat kampani na své další znovuzvolení.\n\nRoca vyhrál v roce 1898 volby a v říjnu se ujal podruhé funkce prezidenta. Volby však byly poznamenány mnohými podvody a pouze v provincii Buenos Aires se podařilo podvodům zabránit a tím pádem tam vyhrál vůdce opozice Bernardo de Irigoyen. Druhá Rocova vláda se opět zaměřila na budování školství, tentokrát odborného technického. Kvůli posílení profesionalizování armády nechala vláda otevřít novou vojenskou akademii. Došlo také k zavedení povinné vojenské služby. V září 1904 prezident Roca prosadil zákon zavádějící důchod pro úředníky. Roca následně procestoval celou zemí, dostal se až na úplný jih a přešel na chilské území, kde se ve městě Punta Arenas setkal s chilským prezidentem Federicem Errázuriz Echaurrenem, aby spolu vyřešili územní spory obou zemí. V roce 1901 Roca nechal obnovit vztahy se Svatým stolcem. O rok později se dohodl s Chile na omezení vzájemného zbrojení a současně se oba státy dohodly na tom, že jejich budoucí územní spory bude řešit britská arbitráž. Ekonomicky se Argentině také dařilo, hlavně díky zvyšování cen zemědělských produktů na světových trzích. Ale snaha vlády o restrukturalizaci zahraničního dluhu vyvolala velké celonárodní protesty, vláda vyhlásila výjimečný stav a své snahy v rámci zahraničního dluhu zastavila. To oslabilo prezidentovu pozici a rozdělilo jeho stranu na dvě frakce. Pro vládu však bylo znepokojující, že chudina a dělnická třída začali podporovat radikálnější levicové strany včetně anarchistů. Hlavní opoziční strana se dokonce od roku 1898 na protest vůči manipulování voleb vůbec neúčastnila. V zemi tak vznikl tlak na politické změny, kterým se však Roca velmi bránil, což oslabilo jeho pozici uvnitř jeho vlastní strany. V roce 1904 se tak prezidentem stal kompromisní kandidát obou frakci Národní autonomistické strany Manuel Quintana.\n\nPo odchodu z funkce Roca odešel na svůj venkovský statek do provincie Córdoba. Vliv na chod státu tak posilovali jeho odpůrci, kterým se podařilo zastavit všechny Rocovy pokusy o prosazení jeho spojenců na nějaký post. Roca se později vrátil do Buenos Aires, ale už nedosáhl žádného významnějšího politického vlivu. Zemřel 19. října 1914 v Buenos Aires, kde je i pohřben.\n"}
{"id": "1441232", "url": "https://cs.wikipedia.org/wiki?curid=1441232", "title": "Eva Paulusová", "text": "Eva Paulusová\n\nEva Paulusová, rozená Benešová, provdaná Kracíková, (19. února 1937, Jilemnice — 18. října 2017) byla československá lyžařka.\n\nNa VII. ZOH ve Cortina d'Ampezzo 1956 skončila v běhu na lyžích na 10 km na 28. místě a ve štafetě na 3x5 km na 6. místě. Na IXI. ZOH v Innsbrucku 1964 skončila v běhu na lyžích na 5 km na 22. místě, na 10 km na 21. místě a ve štafetě na 3x5 km na 6. místě. Reprezentovala Československo v letech 1956-1967. Startoval třikrát na mistrovství světa, 7x vyhrála československé mistrovství v kategorii žen a 2x ve štafetě.\n\n"}
{"id": "1441234", "url": "https://cs.wikipedia.org/wiki?curid=1441234", "title": "Pierre Lévy", "text": "Pierre Lévy\n\nPierre Lévy (* 1956 Tunis) je francouzsko-kanadský filosof, informační vědec, mediální teoretik a jedna z nejvýraznějších osobností zabývajících se kolektivní inteligencí. Lévy již od raných 90. let předkládá popisy a vize nové kultury spojené s rozvojem digitálního média, které ve shodě s dalšími teoretiky říká kyberkultura. Vedle své teoretické práce od přelomu tisíciletí intenzivně pracuje na projektu informačně ekologického metajazyka pro internet, který v roce 2016 přešel do fáze vývoje.\n\nPodle Lévyho kyberkultura navazuje na přerušenou tradici ideálů osvícenské filosofie, významné evropské tendence směřující k emancipaci člověka a na praxi neustálé výměny informací a znalostí, kterou osvícenští filosofové považovali za hybnou sílu pokroku. Zároveň s tím ztělesňuje revoluční a republikánské ideály volnosti, rovnosti a bratrství v tom smyslu, že umožňuje každému jednotlivci vysílat informace určené pro všechny, otevírá víceméně rovný přístup do množství virtuálních společenství a všechny nás propojuje do jednoho společného kyberprostoru. Kyberkultura přináší mnoho nových jevů, myšlenkových a kulturních schémat a nových forem umělecké produkce a politického života. V pozadí všeho však stojí dle Lévyho jedna podstatná proměna, spočívající v rozšíření naší reflexivní inteligence, vrstvy lidské inteligence, která souvisí s naší potřebou zdůvodňování, osobní zodpovědností a schopností na věci nahlížet z univerzální, všeobecné perspektivy. Tato lidská schopnost neprochází od doby svého vzniku první proměnou. V průběhu evropské renesance, s vynálezem knihtisku a nových nástrojů pro pozorování, s rozvojem matematiky a experimentální vědy, je totiž původní ideál univerzality u reflexivní inteligence rozšířen také o ideál vědeckosti. Dnešní rozšíření reflexivní inteligence je při pohledu na vývoj kyberprostoru možné chápat jako úsvit vzniku nového ideálu, a to ideálu reflexivní kolektivní inteligence. Naše reflexivní inteligence má tedy současné době tři ideály, a to ideál univerzality, vědeckosti a nově ideál kolektivní reflexivity.\n\nLévy vidí budoucnost kulturní praxe v uvádění zdrojů a projektů do součinnosti, v budování a dynamickém udržování společných pamětí, ve spouštění pružných způsobů spolupráce a koordinovaném rozmísťování rozhodovacích center na platformě digitálního média a ve vytváření virtuálních komunit na základě podobnosti zájmů, znalostí, sdílení společných plánů, v rámci procesu spolupráce a výměn, a to nezávisle na zeměpisných vzdálenostech a na příslušnosti k institucím. Tím chce dojít ke zpochybnění mnoha typů moci ve společnosti, především pak proměny mediálních organizací a k postupnému konci starého modelu studijních společenství organizujících se kolem fyzických depozitářů vědění. V této souvislosti postuluje potřebu celkové proměny vzdělávací praxe a zavedení nového pojetí gramotnosti, jehož cílem je naučit všechny členy společnosti vědomého používání nástrojů digitálního média, ctění principů kolektivní inteligence a schopnosti kritické práce s informacemi v míře, která dříve byla vlastní pouze akademicky vzdělané elitě.\n\nObecným cílem rozvíjení reflexivní kolektivní inteligence by dle Lévyho mělo být dosažení větší soudržnosti dnes velmi fragmentovaného světa kultury, neboli nová univerzalita, která je však zproštěna totalitních a exkludujících rysů univerzálních náboženství či ideologií, jež známe z minulosti. Měla by to být univerzalita bez totality, která je otevřena paralelní expanzi našeho vědění a naší svobody. Lévy rovněž anticipuje, že v budoucím reflexivním procesu naší kolektivní inteligence nastane obecná aspirace vyrazit vstříc vyšší inteligenci, jíž je možné nazývat bohem, přičemž nastane obecné povědomí o tom, že jsme na stejné planetě a že na sobě závisíme. Lze proto říci, že Pierre Lévy se identifikuje s rozšířenou vizí planetárního vědomí, kterou nastínil Pierre Teilhard de Chardin.\n\n\n"}
{"id": "1441239", "url": "https://cs.wikipedia.org/wiki?curid=1441239", "title": "Tom Atlee", "text": "Tom Atlee\n\nTom Atlee (* 1949) je evoluční aktivista, zakladatel a výzkumný ředitel neziskového Institutu kointeligence. Tom Atlee se od poloviny 90. let minulého století zaměřuje na rozvíjení schopnosti společnosti fungovat jako moudrá demokracie. Od roku 2005 se soustřeďuje na dynamiku “vědomé evoluce” – zvláště evoluce sociálních systémů. Atleeho holistická vize sociální změny je založena na novém porozumění celistvosti a koevoluční tvořivosti kosmu; jeho teorie kointeligence rozpoznává mnoho faset inteligence, moudrosti i vyšších forem vědomí.\n\nSvé poznatky shrnul Atlee v knihách \"The Tao of Democracy: Using Co-Intelligence to Create a World that Works for All\" (Tao demokracie: jak pomocí kointeligence vytvářet svět, jenž pracuje pro všechny, 2003), \"Reflection on Evolutionary Activism\" (Úvahy o evolučním aktivismu, 2011) a \"Empowering Public Wisdom: A Practical Vision of Citizen-Led Politics (\"Posilování obecné moudrosti: Praktická vize občany řízené politiky, 2012).\n\n\n"}
{"id": "1441240", "url": "https://cs.wikipedia.org/wiki?curid=1441240", "title": "Krajský přebor – Nitra 1952", "text": "Krajský přebor – Nitra 1952\n\nKrajský přebor – Nitra 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1441259", "url": "https://cs.wikipedia.org/wiki?curid=1441259", "title": "Schmidtova stupnice bolestivosti žihadel", "text": "Schmidtova stupnice bolestivosti žihadel\n\nSchmidtova stupnice bolestivosti slouží ke klasifikaci relativní intenzity bolesti způsobené bodnutím člověka žihadlem hmyzu řádu blanokřídlí. Stupnici vytvořil americký entomolog Justin O. Schmidt (* 1947).\n\nZákladní stupně bolestivosti:\n"}
{"id": "1441266", "url": "https://cs.wikipedia.org/wiki?curid=1441266", "title": "Keita Dohi", "text": "Keita Dohi\n\nKeita Dohi (: 土肥 圭太; * 17. října 2000 Hiracuka) je japonský reprezentant ve sportovním lezení, první vítěz letních olympijských her mládeže, juniorský mistr světa a Asie.\n\n\n"}
{"id": "1441271", "url": "https://cs.wikipedia.org/wiki?curid=1441271", "title": "Kryptofázie", "text": "Kryptofázie\n\nKryptofázie je jazykovým jevem, ke kterému dochází u dvojčat. Znamená to, že si dvojčata (jednovaječná nebo dvojvaječná) vytvoří (v dětském věku) tajný jazyk, kterému nikdo jiný nerozumí. Původ slova \"kryptofázie\" je v řečtině a v překladu znamená \"tajná řeč.\" Kryptofázie je často spojovaná s idiglosií, což je jakýkoli tajný jazyk, který používá buď jeden člověk nebo jen velmi málo lidí.\n\nKryptofázie také může způsobit zpoždění jazykového vývoje u dvojčat, protože mluví častěji jazykem, který má malou slovní zásobu a nedodržuje gramatiku, místo toho, aby mluvili jazykem rodičů.\n\nKryptofázie se objevuje u více než poloviny dvojčat.\n\nJazyk kryptofázie většinou sestává z onomatopoií, neologismů a hlavně ze slov jazyka rodičů, která jsou upravena omezenými fonologickými možnostmi malých dětí. Tato slovo mohou být pro rodiče naprosto nesrozumitelná, také proto že v jazyce kryptofázie postrádají morfologii a slovosled.\n"}
{"id": "1441273", "url": "https://cs.wikipedia.org/wiki?curid=1441273", "title": "Seznam ruských kosmických startů 2020", "text": "Seznam ruských kosmických startů 2020\n\nToto je seznam plánovaných ruských kosmických startů roku 2020.\nV seznamu jsou uvedeny starty všech ruských nosných raket.\n\n"}
{"id": "1441274", "url": "https://cs.wikipedia.org/wiki?curid=1441274", "title": "Pelechovský rybník", "text": "Pelechovský rybník\n\nPelechovský rybník o rozloze vodní plochy 1,16 ha se nalézá na východním okraji vesnice Pelechov, místní části obce Lipoltice v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Pod hrází rybníka se nalézá budova bývalého pelechovského mlýna.\n"}
{"id": "1441279", "url": "https://cs.wikipedia.org/wiki?curid=1441279", "title": "Kačák (Sovoluská Lhota)", "text": "Kačák (Sovoluská Lhota)\n\nSoustava čtyř násadových rybníčků, z nichž největší o rozloze vodní plochy 0,3 ha se nazývá Kačák se nalézá u silnice III. třídy č. 32214 vedoucí z obce Brloh do vesnice Sovoluská Lhota v okrese Pardubice. Rybníčky jsou využívány pro chov rybí násady a zároveň představují lokální biocentrum pro rozmnožování obojživelníků. \n"}
{"id": "1441281", "url": "https://cs.wikipedia.org/wiki?curid=1441281", "title": "Pelíšek (Sovoluská Lhota)", "text": "Pelíšek (Sovoluská Lhota)\n\nRybník Pelíšek, někdy nazývaný též Peliský rybník o rozloze vodní plochy 5,9 ha se nalézá u silnice III. třídy č. 32214 vedoucí z obce Brloh do vesnice Sovoluská Lhota v okrese Pardubice. Rybník je využíván pro chov ryb a zároveň představují lokální biocentrum pro rozmnožování obojživelníků. V okolí rybníka se nalézá velká chatová osada.\n"}
{"id": "1441284", "url": "https://cs.wikipedia.org/wiki?curid=1441284", "title": "Lipiny (rybník)", "text": "Lipiny (rybník)\n\nLipiny je rybník na Libušském potoce v dolní části Modřanské rokle na Praze 4. Byl založen v roce 2018 na místě dříve zanedbané lokality v katastrálním území Modřany. Slouží pro rekreaci a také jako biotop pro živočichy. Cena projektu založení byla 5 milionů korun.\n\nV 1. polovině 19. století se v této lokalitě nacházely meandry Libušského potoka a v okolí byly zejména louky využívané jako pastviny. Ve druhé polovině 20. století došlo v okolí k výstavbě sídlišť, a proto byla tato část Libušského potoka pod Modřanskou roklí zregulována. Některé úseky byly svedeny do zatrubnění a původní údolí bylo zavezeno navážkou zeminy a stavebního odpadu. V roce 2014 vznikl záměr území zrevitalizovat a vybudovat tu i vodní plochu.\n\nRybník bude využíván pro chov ryb. Na dvou místech byly pod hladinou ponechány zbytky pařezů vytrhaných při výstavbě rybníka, které slouží jako úkryty pro ryby a také pro rozvoj bezobratlých živočichů. U nátokové části bylo ve vodě ponecháno i několik původních vzrostlých stromů, protože někteří bezobratlí i ptáci takové pozvolna odumírající stromy vyhledávají.\n"}
{"id": "1441285", "url": "https://cs.wikipedia.org/wiki?curid=1441285", "title": "Urbanický rybník", "text": "Urbanický rybník\n\nUrbanický rybník o rozloze vodní plochy 3,16 ha se nalézá v lese asi 0,4 km severovýchodně od centra obce Urbanice v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Nečas, Třešňovec a Rohlíček.\n"}
{"id": "1441287", "url": "https://cs.wikipedia.org/wiki?curid=1441287", "title": "Nečas (Lipoltice)", "text": "Nečas (Lipoltice)\n\nRybník Nečas o rozloze vodní plochy 4,42 ha se nalézá v lese asi 0,6 km jihovýchodně od centra obce Lipoltice v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z Urbanického rybníku a rybníků Třešňovec a Rohlíček.\n"}
{"id": "1441289", "url": "https://cs.wikipedia.org/wiki?curid=1441289", "title": "Marek Zadina", "text": "Marek Zadina\n\nMarek Zadina (* 18. února 1972) je český hokejový trenér a bývalý hokejista. Hrál na postu útočníka.\n\n"}
{"id": "1441290", "url": "https://cs.wikipedia.org/wiki?curid=1441290", "title": "Speciální čarodějnický díl XXVI", "text": "Speciální čarodějnický díl XXVI\n\nSpeciální čarodějnický díl XXVI (anglicky Treehouse of Horror XXVI) je 4. díl 27. řady a 26. speciální čarodějnický díl amerického animovaného seriálu Simpsonovi.\n\nTento díl je rozdělen na tyto části:\n\n\nBart dostává od Milhouse textovou zprávu, ve které je napsáno, že má přijít do Music Room (hudební místnosti). Když tam Bart přichází, nachází tam Leváka Boba, který ho přivítává s Milhousovým telefonem. Levák Bob Bartovi sděluje, že si chce splnit svůj celoživotní sen: zabít Barta. Bob zabíjí Barta oštěpem a vezme si jeho tělo do svého domu, aby oslavil zabití Barta. Boba přijímají jako učitele na literatury na Springfieldské univerzitě, ale je nespokojený, protože jeho studenti jsou \"chatující chytráci\". Zjišťuje, že jediná věc, která ho udělala šťastná, bylo zabití Barta. Bob navštivuje několik fakult a sestavuje stroj. Bob zjišťuje, že stroj Barta vždy oživí. Bobův stroj najde pes Spasitel. Rodina Simpsonových se dostává do suterénu Boba a oživují Barta. Bob se tam jde podívat s brokovnicí a má zákonné právo zabít Simpsonovy. Homer útočí na Boba lampou a urve mu hlavu. Marge rozhoduje, že se Bart může postarat o Bobovo tělo. Bart do stroje vkládá Bobovu hlavu, rohy, žabí nohy, kuřecí tělo a ocas, čímž se z Boba stáva bizarní stvoření.\n\nV parodii na Godzillu se bláznivému starému japonskému muži založeném na dědovi Simpsonovi všichni neustále vysmívájí, protože každý den posílá koblih (donut) do oceánu. Na otázku proč dělá takové věci, říká, že pokud nepošle koblihu do oceánu, tak obrovské mořské monstrum povstane a zničí město. Jednoho dne, když připravuje koblihu na svůj \"rituál\", zemře. Jednoho dne, když nikdo koblihu do oceánu nepošle se objeví mořské monstrum nazývané Homerzilla (Homer), které vylezlo z oceánu a zničilo město. V další scéně, kdy vedoucí výroby filmu sledují film Homerzilla, říkají, že je tak špatný, že bude remakeován. O dva roky později vydávají film 'Zilla, který se potýkal s velkým neúspěchem. Výrobci filmu sromadí všechen merchandising a vyhodí jej do oceánu, ale kontejnery marche probudí Homerzillu a objeví se zpráva o tom, že se Homerzilla vrátí, jakmile lidé zapomenou na poslední film.\n\nV parodii na \"Chronicle\" Bart, Líza a Milhouse procházejí lesem. Bart vyděsí Lízu s mrtvými sovami a ta udeří Milhouse a spadne do obrovské díry. Bart a Líza se rozhodnou, že se skočí za Milhousem do díry, aby ho zachránili. V díře je bahno a radioaktivní odpad z elektrárny. Radioaktivní odpad exploduje a všichny tři vymrští nahoru. Když se probudí, Milhouse a Lísa zjistí, že získali telekinezi a rozhodnou se ji použít pro své účely. Líza telekinezi používá rozumně, ale Milhause se \"zbláznil\". Rodina Simpsonových si uvědomuje, že Maggie také používá telekinezi, protože používala radioaktivní tyč jako dudlík. Maggie telekinezi využívá k tomu, aby prospěla světu, například přeměna Homerzilly na Barneyho dinosaura předtím, než je zabije. Díl končí s tím, že Kang a Kodos si stěžují, že se v tomto díle objevili jen jako \"štěk\".\n"}
{"id": "1441293", "url": "https://cs.wikipedia.org/wiki?curid=1441293", "title": "Třešňovec", "text": "Třešňovec\n\nRybník Třešňovec o rozloze vodní plochy 1,0 ha se nalézá na východním okraji obce Lipoltice pod silnicí III. třídy č. 34210 vedoucí z Lipoltic do městyse Choltice v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Urbanický, Nečas, Rohlíček.\n"}
{"id": "1441294", "url": "https://cs.wikipedia.org/wiki?curid=1441294", "title": "Rohlíček (Lipoltice)", "text": "Rohlíček (Lipoltice)\n\nRybník Rohlíček o rozloze vodní plochy 2,0 ha se nalézá se nalézá v zemědělském areálu na východním okraji obce Lipoltice pod silnicí III. třídy č. 34210 vedoucí z Lipoltic do městyse Choltice v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z Urbanického rybníku a rybníků Třešňovec a Nečas.\n"}
{"id": "1441302", "url": "https://cs.wikipedia.org/wiki?curid=1441302", "title": "Seznam transportů Židů vypravených do Terezína", "text": "Seznam transportů Židů vypravených do Terezína\n\nSeznam transportů Židů vypravených do Terezína podle data <br>\nV letech 1941 až 1945, kdy nacisté v Terezíně zřídili židovské ghetto, prošlo tímto peklem na 155 tisíc Židů, z nichž přibližně každý pátý v Terezíně zemřel v důsledku hladu, nemocí nebo tyranského chování dozorců. Pocházeli z Protektorátu Čechy a Morava, Německa, Rakouska, Slovenska, Holandska a Dánska.\n\n\n"}
{"id": "1441305", "url": "https://cs.wikipedia.org/wiki?curid=1441305", "title": "Maják Helnes", "text": "Maják Helnes\n\nMaják Helnes (norsky: \"Helnes fyr\") je pobřežní maják, který stojí na severovýchodním pobřeží ostrova Magerøya v obci Nordkapp v kraji Finnmark v Norsku. Maják stojí na západní straně ústí velkého Porsanger fjordu (norsky: Porsangerfjorden), asi 12 kilometrů východně od vesnice Kamøyvær a asi 13 kilometrů severovýchodně od města Honningsvåg.\n\nMaják byl postaven v roce 1908 jako nízká dřevěná budova. Poprvé rozsvícen 15. listopadu 1908. V roce 1931 byl na maják zaveden telefon. V období druhé světové války Němci v roce 1941 maják přestavěli a v roce 1943 byl převzat Wehrmachtem. V roce 1944 při ústupu Němců byl maják zničen. V letech 1946–1948 byl přestavěn na nízkou betonovou věž přisazenou k budově a v jeho blízkosti byl postaven obytný dům. V roce 1948 byl maják elektrifikován a v roce 1986 byl automatizován, ale na majáku byla přítomná obsluha až do roku 2004 kdy byl plně automatizován. \n\nRadiový maják byl založen v roce 1955 a vydává racon písmeno N (- v Morseově abecedě). Stožár je vysoký 22 m.\n\nMaják byl po automatizaci (2004) prodán obci Nordkapp. Po neúspěších s turistickým využitím byl maják odkoupen v roce 2011 zpět Norskou pobřežní správou.\n\nDeset metrů vysoká kvadratická betonová věž přisazená k budově má zdroj světla ve výšce 37,5 m n. m. Světlo s 1 371 000 kandela vydává každých 30 sekund dva záblesky. Světlo je vidět do vzdálenosti 13,5 námořních mil (25,0 km). Věž a budova jsou bílé s červenou lucernou a galerií nahoře. Maják je činný od 12. srpna do 24. dubna v roce. V majáku byla instalována Fresnelova čočka 3. stupně.\n\nV roce 1949 byl instalován nautofon.\n\nzdroj\n\n\noznačení:\n\n\n"}
{"id": "1441312", "url": "https://cs.wikipedia.org/wiki?curid=1441312", "title": "Světla velkoměsta", "text": "Světla velkoměsta\n\nSvětla velkoměsta () je americký němý film studia United Artists z roku 1931. Snímek režíroval Charlie Chaplin a sám si zahrál i hlavní roli. Film sleduje životní peripetie typické Chaplinovy postavy Tuláka, který se zamiluje do slepé dívky a získá poněkud vrtkavé přátelství alkoholického milionáře.\n\nChaplin trval na konceptu němého filmu, přestože byl v období příprav film zvukový již na svém vzestupu. Natáčení začalo v prosinci 1928 a trvalo až do září 1930. \"Světla velkoměsta\" byl prvním z Chaplinových filmů, ke kterému složil i doprovodnou hudbu. Hotova byla za pouhých šest týdnů a společně s Chaplinem se na ní podílel skladatel Arthur Johnston. Ústřední melodie, použitá jako leitmotiv pro scény, ve kterých se objevuje slepá dívka, pochází z písně „La Violetera“ od španělského skladatele Josého Padilly Sáncheze. Chaplin poté prohrál soudní spor s Padillou, protože se skladatelovo jméno neobjevilo v titulcích.\n\nPremiéra, které se zúčastnil i Albert Einstein, proběhla 30. ledna 1931 a setkala se s mimořádným úspěchem. Celkové tržby dosáhly výše pěti milionů dolarů a i ohlasy kritiků se ukázaly jako velmi pozitivní. Sám Chaplin považoval \"Světla velkoměsta\" za svůj nejlepší film.\n\nObčané a hodnostáři města jsou shromážděni u příležitosti odhalení památníku „Míru a Prosperity“. Po několika projevech se zvedne opona a všichni přítomní s úžasem sledují Tuláka, jak pokojně spí v klíně jedné ze soch. Následuje několikaminutová groteskní honička, ve které se tulákovi podaří uniknout zuřícímu davu a může se v klidu procházet městem. Pokárá dva výrostky prodávající noviny, kteří se posmívají jeho ošuntělému zjevu. Krátce poté málem spadne do nezabezpečené šachty výtahu, když nesměle obdivuje sochu nahé ženy ve výloze.\n\nNa rohu ulice se Tulák náhodně potká s nádhernou dívkou, která tam prodává květiny. Koupí si od ní květinu a s úžasem zjišťuje, že je slepá. Dívka poté zaslechne odjíždějící automobil a získá dojem, že onen neznámý nakupující je zřejmě bohatý muž.\n\nTéhož večera Tulák zachrání opilého milionáře, který se skokem do vody pokouší o sebevraždu. Milionář z vděčnosti pozve svého nového přítele do svého honosného domu na šampaňské a po dalším opileckém sebevražedném pokusu oba vyrážejí na noční tah do víru velkoměsta. Ráno se Tulák opět setkává se slepou dívkou, má k dispozici milionářovo auto i nějaké peníze, tak si od ní může koupit všechny květy a zavézt ji domů. To samozřejmě dívku jen utvrdí v přesvědčení, že její neznámý ochránce je významný a bohatý.\n\nTulák poté odchází a dívka o všem vypráví své babičce. Tulák se mezitím vrací do vily, ale milionář, který je už střízlivý, ho nepozná a jeho komorník ho vyhodí. Ovšem později téhož dne se milionář opět opije, a když potká Tuláka na ulici, pozve ho domů na bujarou party. Dalšího rána se však vše opakuje, milionář vystřízliví a ke svému společníkovi z předchozí noci se nezná.\n\nKdyž Tulák zjistí, že dívka není na svém obvyklém místě na rohu ulice, rozhodne se navštívit ji doma. Pod oknem náhodně vyslechne rozhovor dívčiny babičky s lékařem, z něhož se dozví, že děvče trpí vážnou nemocí. Je rozhodnut jí pomoci za každou cenu a přijímá práci metaře.\n\nBěhem polední přestávky ji navštěvuje a přináší nákupy, zatímco babička prodává květiny. Aby dívku zabavil, tak jí předčítá z novin. Je tam i článek o lékaři ve Vídni, který léčí oční choroby. „To je skvělé, to bych vás mohla vidět!“ je nadšená dívka, ale Tulák ví, co by to znamenalo. Poznala by, že není bohatý a významný, za jakého ho považuje. Před odchodem nalezne výpověď z bytu, kterou babička schovala, a slíbí dívce, že dlužné nájemné uhradí.\n\nKdyž se pak vrací do práce, tak zjistí, že je propuštěn. Jeho pozdní příchody se opakovaly příliš často. Vzápětí ho osloví neznámý muž a nabídne mu účast na vzájemném boxerském zápasu o peníze. Boj by však byl jen předstíraný a o odměnu by se pak rozdělili. Muž je ovšem nucen utéct před policisty a jeho místo zaujímá nový zájemce, který o domluveném zápase pochopitelně neví. Tulák je tedy nucen podstoupit opravdový boj. V groteskním souboji využívá všechny možné finty, včetně schovávání se za zády rozhodčího, ale přesto je nakonec knokautován.\n\nPo zápase Tulák potřetí potká milionáře, který je opět opilý a znovu ho zve k sobě do vily. Tulák milionářovi vypráví o dívčině těžkém osudu, a ten mu dá peníze na operaci. Do vily pak vtrhnou dva lupiči, omráčí milionáře a ukradnou zbytek jeho peněz. Podaří se jim utéct ještě před příchodem policistů, ti tak naleznou pouze Tuláka s penězi a milionáře v bezvědomí. Tulák je tedy považován za pachatele loupeže, ale podaří se mu uprchnout. Spěchá k dívce s penězi a namluví jí, že na nějaký čas odjíždí, ale zanedlouho je zatčen a uvězněn.\n\nKdyž je o několik měsíců později Tulák propuštěn, tak hned spěchá na obvyklé místo na rohu ulice, ale dívku tam nenajde. Ta se totiž po úspěšné operaci stala majitelkou obchodu s květinami. Na neznámého dobrodince nikdy nezapomněla a vždy, když do obchůdku vstoupí nějaký elegantní a pohledný muž, tak přemýšlí, zda to není „on“.\n\nTulák jednoho dne zabloudí k obchodu s květinami, přes sklo výlohy spatří dívku a několik sekund na ni ohromeně hledí. Ta si povšimne jeho zájmu, vyjde ven z obchodu a v žertu mu nabízí květinu. Když se dotkne jeho ruky, tak její úsměv zmizí a tázavě se dívá na Tuláka. Přejíždí svými prsty po jeho paži a rameni a pak se užasle zeptá: „Jste to vy?“ On jenom přikývne a s nejistým úsměvem se zeptá: „Tak vy už vidíte?“ „Ano, já už vidím,“ odpoví dívka a v slzách si tiskne jeho ruku k hrudi. Tulákův nejistý pohled se změní v radostný úsměv a tím film končí.\n\nChaplinův film \"Cirkus\" z roku 1928 byl jeho posledním dílem před nástupem zvukové éry ve filmové tvorbě. Chaplin si mohl dovolit jako hlavní producent a distributor trvat na své představě a natočit \"Světla velkoměsta\" jako němý film, byl totiž jedním ze spoluvlastníků společnosti United Artists. Technicky vzato jde o jakési propojení obou stylů: vizuální stránka je synchronizována s hudbou, zvukovými efekty a nesrozumitelnou mluvou, tedy již podobně jako u zvukového filmu, zatímco dialogy zprostředkovávají mezititulky, jak bylo běžné u filmů němých. Chaplina už v roce 1918 požádal o schůzku vynálezce Eugene Augustin Lauste kvůli možné spolupráci na zvukovém filmu, k setkání však nikdy nedošlo. Chaplin se ke zvukovému filmu stavěl odmítavě a podle svých slov mu dával „maximálně tři roky, ne více“. Nevěděl si také příliš rady, jak mu uzpůsobit svou tehdy již proslulou postavu Tuláka.\n\nNa počátku roku 1928 začal Chaplin společně s Harry Carrem psát scénář. Prvotní motiv vycházel z nápadu, který Chaplin dostal po úspěchu filmu \"Cirkus\". Inspirací pro postavu slepé dívky se stal klaun, který postupně přichází o zrak a je nucen předstírat, že to je součástí komického výstupu. Jako první Chaplin napsal závěrečnou dojemnou scénu, ve které uzdravená dívka poprvé vidí Tuláka. Tato scéna byla ve scénáři zpracována velmi důkladně, protože ji tvůrci považovali za stěžejní.\n\nPro vedlejší zápletku Chaplin původně uvažoval o černošském pouličním prodejci novin, tedy o postavě, která je na společenském žebříčku ještě níže než Tulák. Nakonec dal ale přednost postavě opilého milionáře, kterou využil již v roce 1921 ve filmu \"Zahaleči\". Zápletka s milionářem vycházela ze starší krátké scénky, ve které dva milionáři odvezou Tuláka z městské skládky a hostí ho v nejdražších klubech. Pak ho ovšem opět odvezou na skládku a Tulák si není jistý, jestli se mu to jenom nezdálo. Chaplin scénku upravil tak, že milionář je k Tulákovi přátelský jen v opilosti, po vystřízlivění se k němu nezná.\nChaplin oficiálně zahájil předprodukci v květnu 1928 a najal australského grafika a ilustrátora Henryho Clivea, aby během léta vytvořil scénu. Dokonce uvažoval, že by výtvarníka obsadil do role milionáře. Ačkoli se měl film odehrávat v Paříži, tak je vzhled města jakousi podivnou kombinací několika měst. Americký scenárista a dramatik Robert E. Sherwood uvedl, že „je to zvláštní město, které připomíná Londýn, Los Angeles, Neapol, Paříž, Tanger a Council Bluffs. Není to žádné konkrétní velkoměsto na zeměkouli, ale zároveň má v sobě něco ze všech.“\n\nNa konci srpna pak ve věku 63 let nečekaně zemřela Chaplinova matka Hannah. Umělce tato ztráta velmi zasáhla, takže předprodukce byla přerušena a pokračovala až v půli podzimu. Psycholog Stephen Weissman přednesl hypotézu, že \"Světla velkoměsta\" jsou dílem výrazně autobiografickým. Slepá dívka měla symbolizovat Chaplinovu matku, kdežto opilý milionář jeho otce. Weismann také uvádí, že mnohé z filmových lokací připomínají místa spojená s Chaplinovým dětstvím, např. památník v úvodní scéně připomíná kostel svatého Marka na Kennington Park Road, pro scénu s opilým milionářem u řeky bylo zase Chaplinovi inspirací nábřeží řeky Temže.\n\nO roli slepé dívky se ucházelo několik hereček, ale Chaplina ani jedna z nich výrazněji nezaujala. Poté se při filmování na pláži v Santa Monice náhodně seznámil s Virginií Cherillovou, která na něj zamávala a projevila zájem o spolupráci. Po několika špatných zkušenostech s  ostatními herečkami ji Chaplin nakonec pozval na kamerové zkoušky. Její ztvárnění slepé dívky bylo i z důvodu krátkozrakosti v porovnání s ostatními poměrně přirozené a herečka tedy 1. listopadu 1928 podepsala smlouvu.\n\nSamotné natáčení filmu oficiálně začalo 27. prosince 1928 poté, kdy Chaplin s Carrem dokončili téměř rok trvající práci na tvorbě scénáře. Chaplin byl v porovnání s ostatními filmaři považován za velkého perfekcionistu, který každý záběr mnohokrát opakuje, než je s výsledkem plně spokojen.\n\nPrvní natočenou scénou bylo setkání Tuláka a slepé dívky. Její dokončení trvalo několik týdnů a Chaplin poprvé začal mít pochybnosti, zda angažování Virginie Cherillové bylo správnou volbou. Ta o mnoho let později řekla: „Nikdy jsem Charlieho neměla ráda a on neměl rád mě.“ Chaplin ve své autobiografii přiznal svůj podíl zodpovědnosti na přetrvávajícím napětí v jejich vzájemném vztahu a přikládal ho hlavně stresu z průběhu filmování. Natáčení této scény probíhalo až do února 1929 a poté i deset dnů v dubnu, než se Chaplin rozhodl její dokončení odložit na pozdější dobu. Následovalo natáčení samotného úvodu filmu, tedy odhalování památníku „Míru a Prosperity“ se spícím Tulákem v klíně jedné ze soch. V této scéně se objevilo 380 komparzistů a její provedení se pro Chaplina ukázalo jako velmi stresující. V té době zároveň probíhala rekonstrukce Chaplinových filmových ateliérů, protože zastupitelé města Los Angeles se rozhodli rozšířit La Brea Avenue a všechny fasády domů musely být přesunuty. V ateliérech se natáčela většina scén filmu, včetně odhalováním památníku a prvního setkání s dívkou. Některé společné výstupy Tuláka a milionáře, zejména jejich noční tah městem, byly snímány přímo v ulicích Los Angeles.\n\nPoté přišla na řadu scéna, ve které Tulák zachrání milionáři život, když se pokouší v opilosti o sebevraždu. Během filmování náhle Henry Clive odmítl skočit do studené vody, což Chaplina nesmírně rozčílilo. Cliva s okamžitou platností vyhodil a roli opilého milionáře převzal Harry Myers. Tato sekvence byla posléze dokončena 29. července v exteriéru u Colorado Street Bridge v Pasadeně. Záběry, které následovaly, se nakonec do konečné podoby filmu nedostaly; obsahovaly mimo jiné i skeč, ve kterém se snaží Tulák znovu získat hůl, přilepenou ke zdi. Chaplin ji považoval za dobrou, ale přesto trval na tom, že je nutné ji vystřihnout. Až do 29. září 1929 pak byly dokončovány další výstupy Tuláka s milionářem.\n\nV listopadu pak opět následovaly méně dramatické scény se slepou dívkou. Několikaměsíční čekání na další pokračování práce začalo Virginii Cherillovou nudit a otevřeně si na to Chaplinovi stěžovala. Když poté během natáčení odešla ke kadeřníkovi, tak ji režisér vyhodil. Její roli převzala Georgia Hale, která již dříve s Chaplinem spolupracovala na filmu \"Zlaté opojení\", ovšem po provedených kamerových zkouškách bylo zřejmé, že je pro tuto úlohu zcela nevhodná. Chaplin krátce uvažoval o tehdy teprve šestnáctileté Violet Krauthové, ale jeho spolupracovníci mu tuto volbu rozmluvili. Nakonec byl nucen znovuobsadit Virginii Cherillovou. Ta požadovala navýšení gáže na 150 dolarů za týden z původních 75 dolarů a produkce jí vyhověla. Přibližně sedminutový záznam zkušebních záběrů se dochoval a byl vydán jako bonus na DVD; malá část tohoto materiálu se ovšem poprvé objevila ve filmu \"Neznámý Chaplin\" z roku 1983.\n\nChaplin následně obsadil Florence Lee do role babičky slepé dívky a po dobu dalších pět týdnů probíhalo natáčení jejich společných scén. Na konci roku 1929 se režisér mohl konečně vrátit ke stěžejnímu obrazu prvního setkání Tuláka s dívkou a Chaplina tentokrát herecký výkon Virginie Cherillové více než uspokojil. Filmování probíhalo již rok a dokončeno bylo jen něco přes polovinu filmu. Od března do dubna 1930 pokračovalo natáčení scén v milionářově domě. Do drobných rolí lupičů Chaplin obsadil Joe van Metera a Alberta Austina.\n\nKe konci jara téhož roku přišel na řadu boxerský zápas, tedy zřejmě nejkomičtější sekvence filmu. Role Tulákova soupeře v ringu byla svěřena Hanku Mannovi. Příprava a nazkoušení zápasu v ringu trvaly čtyři dny, samotné natáčení pak dnů šest. Pro realistické ztvárnění publika boxerského klání bylo nutno najmout více než 100 členů komparsu. Mnoho z nich se rekrutovalo z okruhu Chaplinových přátel. Nejen rohovnický souboj, ale i samo jeho natáčení byly tak humorné, že mnozí z komparsistů docházeli denně. V červenci a srpnu, během šestitýdenního období, natočil Chaplin zbylé kratší scénky včetně té, ve které Tuláka otravují dva výrostci, prodávající na ulici noviny. Jednoho z nich hrál v té době velmi mladý Robert Parrish.\n\nV září 1930 Chaplin dokončil velkolepou závěrečnou scénu, jejíž natáčení trvalo 6 dnů. Byl velmi spokojen s výkonem Cherrilové a uvedl, že nakonec roli opravdu pochopila.\n\nOd října do prosince Chaplin film sestříhal a zhotovil mezititulky. Celkové náklady dosáhly hodnoty 1,5 miliónu dolarů. Tuto poměrně vysokou částku způsobily zejména značné průtahy v natáčení, které nakonec trvalo celých 22 měsíců. Po celou dobu bylo třeba vyplácet gáži veškerému personálu, přestože pouze 179 dnů z toho se skutečně natáčelo. Neobvykle dlouhé době výroby odpovídalo též množství spotřebovaného filmového pásu šířky 35 mm. Jeho délka dosáhla  metrů, avšak délka výsledného filmu činila pouze  metrů, tedy 39krát méně.\n\nV té době byla popularita němého filmu na výrazném ústupu, avšak \"Světla velkoměsta\" přestavují jeden z nejvýraznějších uměleckých i finančních úspěchů Chaplinovy filmové kariéry. Zároveň měl sám režisér právě toto dílo ze všech svých filmů v největší oblibě.\n\n\"Světla velkoměsta\" byly prvním z Chaplinových filmů, ke kterým sám složil hudbu. U svých filmů obvykle dával přednost živé produkci, i když ve třicátých letech 20. století už většina kinosálů neměla vlastní hudební tělesa. Tvorba trvala šest týdnů a Chaplin při ní spolupracoval s Arturem Johnstonem. Chaplin k této spolupráci později uvedl: „Vlastně jsem tu hudbu nenapsal, pouze jsem ji předzpíval a Arthur Johnson ji zapsal do not. Byl bych rád, kdyby se mu za tuto skvělou práci dostalo náležitého ocenění. Je to jednoduchá hudba, zcela v souladu s mým charakterem.“ Nahrávání trvalo pět dnů a podílel se na něm též skladatel Alfred Newman.\n\nMelodie měly zejména vyjadřovat emoce jednotlivých postav. Chaplin se v mládí učil na housle a na violoncello a jeho obliba těchto nástrojů se projevila v instrumentaci, v níž hrály smyčce stěžejní roli. Hudební skladatel David Raksin, který se mimo jiné podílel na hudbě k dalšímu Chaplinovu filmu \"Moderní doba\", uvedl, že Chaplin si někdy při skládání pomáhal kompilací melodií jiných autorů. Například první dvě noty převzal z Griegova orchestrálního kusu, další čtyři z Lisztovy skladby pro klavír a poslední tři zase odjinud.\n\nÚstřední melodie, použitá jako leitmotiv pro scény, ve kterých se objevuje slepá dívka, pochází z písně „La Violetera“ od španělského skladatele Josého Padilly Sáncheze. Chaplin dokonce uvažoval, že by roli mladé květinářky svěřil španělské zpěvačce a herečce Raquel Mellerové, kterou velmi obdivoval a která jako první tuto píseň zpívala, ale nakonec z tohoto plánu sešlo. Padilla Chaplina zažaloval, protože se jeho jméno neobjevilo v titulcích, a soudní spor konaný v Paříži vyhrál. Soud mu však přiřkl odškodnění ve výši pouhých  franků oproti požadované částce  franků.\n\nDva týdny před premiérou se Chaplin rozhodl uspořádat předpremiéru v \"Tower Theatre\" v Los Angeles bez výraznějšího obeznámení veřejnosti. Proto ani účast diváků nebyla příliš hojná a reakce spíše vlažné. Ovšem slavnostní premiéra, pořádaná dne 30. ledna 1931 v \"Los Angeles Theatre\", dosáhla mnohem pozitivnějšího výsledku. Jako čestní hosté navštívili premiérové představení Albert Einstein s chotí a na závěr se filmu dostalo bouřlivého potlesku vestoje.\n\nChaplin se zpočátku poněkud obával, jak budou \"Světla velkoměsta\" přijata veřejností, protože němý film se v té době zdál již překonaný, a ani neúspěšná předpremiéra ho sebevědomím nenaplňovala. Avšak ohlasy mezi filmovými kritiky byly mimořádně příznivé a jako velmi úspěšný bylo možno hodnotit i výsledek finanční; celkové tržby dosáhly výše 5 milionů dolarů.\n\nFilmu se dostalo uznání i od mnoha světoznámých režisérů; např. Orson Welles označil \"Světla velkoměsta\" za svůj oblíbený film. Stanley Kubrick ho v interview pro americký časopis \"Cinema\" zařadil mezi deset svých nejoblíbenějších filmů. Renomovaný ruský režisér Andrej Tarkovskij zařadil film na páté místo své osobní „top ten“ a o Chaplinovi prohlásil: „Je jediným člověkem, který vstoupil do filmové historie bez jediného stínu pochybnosti. Jeho filmy nikdy nezestárnou…“ George Bernard Shaw označil Chaplina jako „jediného génia, kterého kdy zrodila mašinérie filmového průmyslu.“ Oceňovaný italský režisér Federico Fellini film pozitivně hodnotil a ve svém díle \"Cabiriiny noci\" na něj odkazuje. Woody Allen prohlásil, že jde o nejlepší Chaplinovo dílo. V dokumentu \"Charlie: The Life and Art of Charles Chaplin\" pak Allen uvedl, že slavná závěrečná scéna ze \"Světel velkoměsta\" mu byla inspirací pro závěr jeho romantického filmového dramatu \"Manhattan\".\n\n\n"}
{"id": "1441313", "url": "https://cs.wikipedia.org/wiki?curid=1441313", "title": "Letní olympijské hry mládeže 2022", "text": "Letní olympijské hry mládeže 2022\n\nLetní olympijské hry mládeže 2022, oficiálně IV. letní olympijské hry mládeže ( ), se budou konat v senegalském Dakaru. Slavnostní zahájení proběhne 22. října 2022, zakončení se pak uskuteční 9. listopadu 2022.\n\nSe hrami bude, jako při minulých Letních olympijských hrách mládeže, spojena nauka o kultuře a účastníci se budou vzdělávat ve výukových centrech.\n\nNa 127. zasedání MOV bylo rozhodnuto přesunout organizaci olympijských her mládeže na ne-olympijský rok, počínaje 4. letními olympijskými hrami mládeže, které by se konali v roce 2023. Následně ale MOV vrátil pořádání zpátky na rok 2022, které bylo potvrzeno na 132. zasedání MOV.\n\nO kandidaturu na pořadatelství dříve projevilo zájem několik měst, a to Budapešť, Hong Kong, Kazaň, Mnichov, Monterrey a Rotterdam. Na 132. zasedání Mezinárodního olympijského výboru bylo oznámeno, že kandidatury předložené africkými státy by měly mít přednost, aby přivedly první olympiádu na tento kontinent. O kandidaturu na pořadatelství her zažádalo čtyři města, která do 27. dubna 2018 poslala svou kandidaturu. 18. července 2018 oznámil Mezinárodní olympijský výbor čtyři oficiální kandidátská města.\n\n\n7. září 2018 navrhl výkonný výbor MOV výběr Dakaru jako jediného kandidáta, který bude hostit letní olympijské hry mládeže v roce 2022. Na 133. zasedání MOV v Buenos Aires během Letních olympijských her mládeže 2018 bylo zvoleno za hostitelské město.\n\nNa Hrách proběhnou soutěže ve 35 sportovních odvětvích. MOV schválil 6. prosince 2016 k 28 sportům také další tři: karate, sportovní lezení (kombinace tří disciplín) a taneční sport.\n"}
{"id": "1441314", "url": "https://cs.wikipedia.org/wiki?curid=1441314", "title": "Franz Lothar Ehemant", "text": "Franz Lothar Ehemant\n\nFranz Lothar Ehemant (21. listopadu 1748 Lobeč – 26. října 1782 Praha) byl středoevropský kunsthistorik a pedagog.\n\nNarodil se v Lobči v zámožné rodině. Studoval historii na univerzitě v Praze, kde od roku 1774 působil jako profesor obecných a literárních dějin s estetikou. Jan Quirin Jahn ho přimněl, aby se jako pedagog věnoval hlavně dějinám umění. Ve výuce seznamoval žáky se svoji soukromou galerií a soukromou knihovnou.\n\nJako vědec se věnoval především průkopnicky českému gotickému umění, Svatovítské katedrále a Karlštejnu.\n\n\n"}
{"id": "1441317", "url": "https://cs.wikipedia.org/wiki?curid=1441317", "title": "Faubourg Saint-Médard", "text": "Faubourg Saint-Médard\n\nFaubourg Saint-Médard (tj. \"předměstí svatého Medarda\") bylo jižní předměstí Paříže, které se rozkládalo za městskými hradbami v prostoru dnešního 5. obvodu na rozmezí čtvrtí Jardin-des-Plantes a Val-de-Grâce. Od sousedního předměstí Saint-Marcel ho oddělovala řeka Bièvre. Do roku 1724 bylo samostatným sídlištěm než bylo připojeno k Paříži. Oblast zůstala poměrně nedotčena haussmanským urbanismem. \n\nV antickém období se oblast budoucího Faubourg Saint-Médard nacházela mimo urbanizovanou oblast Lutetie. Místo ale bylo důležitým přechodem přes řeku Bièvre na římské cestě z Lutetie do Lyonu a Itálie. Od 4. století se začal používat Petit-Pont. Král Chlodvík I. založil klášter na počest apoštolů Petra a Pavla a věnoval mu pozemky jihovýchodně od Montagne Sainte-Geneviève až k Bièvre. Na území spravovaném klášterem se kolem kostela Saint-Médard vytvořila malá osada. Toto sídliště bylo od Paříže kolem roku 1210 odděleno od města hradbami.\n\nDo 13. století zde žili zemědělci a vinaři, většinou nevolníci, kteří byli opatem Thibaultem za poplatek 200 liber osvobozeni v roce 1248. Řezníci z města na levém břehu, zejména na \"Place Maubert\", začali provozovat své živnosti podíl Bièvre, neboť uvnitř městských hradeb byly porážky zakázány. Produkce kůží z těl mrtvých zvířat přilákala koželuhy a barvíře, kteří se zde také začali usazovat.\n\nVe 14. století se zde začala usazovat šlechta, která si za městem stavěla paláce na blízkém venkově. Markéta Provensálská zde založila klášter Cordelières. Předměstí bylo v tomto století obehnáno hradbami.\n\nV polovině 16. století šlechta začala své pozemky a domy prodávat a stěhovat se do jiných módních čtvrtí. Na předměstí Saint-Médard začali dominovat řemeslníci, řeka Bièvre se postupně stávala stále znečištěnější řekou.\n\nPo roce 1860 vznikly v rámci modernizace Paříže ulice \"Rue Monge\", \"Rue Claude-Bernard\", \"Rue de Bazeilles\" a \"Avenue des Gobelins\". Čtvrť byla nicméně relativně ušetřena ve srovnání s jinými částmi Paříže. \"Rue Mouffetard\" zůstala ústřední tepnou Faubourg Saint-Medard. Postupným zakrytím znečištěné Bièvre od konce 19. století do roku 1912 byly odstraněny zbytky průmyslu na jejích březích, především koželužny.\n\n"}
{"id": "1441328", "url": "https://cs.wikipedia.org/wiki?curid=1441328", "title": "Split Mountain", "text": "Split Mountain\n\nSplit Mountain je hora na východě Kalifornie, v jihovýchodní části pohoří Sierra Nevada. Nachází se přibližně 50 km severně od nejvyšší hory pohoří Sierra Nevada, Kalifornie a Spojených států amerických bez Aljašky Mount Whitneyho.\nNázev hory značí, že Split Mountain má dva vrcholy.\nVe vrcholové východní části jsou rovněž na hoře viditelná dvě odlišná zabarvení hornin. Severní hřeben tvořený granodioritem je tmavší, zatímco přední, jižní část tvořená leukogranitem je světlejší.\n\nSplit Mountain leží na východní hranici Národního parku Kings Canyon. Východně se nachází údolí Owens Valley a pohoří Inyo Mountains. Severovýchodně přes údolí pohoří leží White Mountains.\n"}
{"id": "1441351", "url": "https://cs.wikipedia.org/wiki?curid=1441351", "title": "Hutní montáže", "text": "Hutní montáže\n\nHutní montáže, a.s. (do 1. listopadu 2005 Hutní montáže Ostrava, a.s.) je český průmyslový podnik z Ostravy věnující se výstavbě a kompletaci hutních prvků na rozsáhlých stavebních objektech. Založen byl roku 1953. Na přelomu let 2010 a 2011 patřil mezi největší české společnosti zaměřené na montáže, opravy a údržbu průmyslových či energetických celků a infrastruktury. Společnost se podílela například na budování bratislavského mostu SNP či na rekonstrukci tepelné elektrárny Tušimice. Zakázky zpracovával také v zahraničí, když například montovala most Apollo přes řeku Dunaj v Bratislavě.\n"}
{"id": "1441353", "url": "https://cs.wikipedia.org/wiki?curid=1441353", "title": "Jones (příjmení)", "text": "Jones (příjmení)\n\nPříjmení Jones nosí více významných osobností:\n\n\n"}
{"id": "1441355", "url": "https://cs.wikipedia.org/wiki?curid=1441355", "title": "Mount Keith", "text": "Mount Keith\n\nMount Keith je hora v jihovýchodní části pohoří Sierra Nevada, na východě Kalifornie. S nadmořskou výškou 4 262 m je pátou nejvyšší horou v tomto pohoří a sedmou nejvyšší ve státě Kalifornie.\nHora je pojmenovaná po Williamu Keithovi, malíři a členovi Sierra Clubu. \n\nMount Keith leží přibližně 10 km severně od Mount Whitneyho, na jihovýchodní hranici Národního parku Kings Canyon. Jižně leží Mount Williamson, východně údolí Owens Valley a pohoří Inyo Mountains.\n"}
{"id": "1441357", "url": "https://cs.wikipedia.org/wiki?curid=1441357", "title": "Řidič na baterky", "text": "Řidič na baterky\n\nŘidič na baterky (v anglickém originále Baby You Can't Drive My Car) je 5. díl 30. řady amerického animovaného seriálu \"Simpsonovi\". V USA měl premiéru 4. listopadu 2018.\n\nPan Burns vyhodí Homera z práce v elektrárně. Marge Homera přemluví, aby si našel nové zaměstnání. Homer se v televizi dozví, že do Springfieldu se stěhuje nová společnost CarGo, která vyrábí autonomní (samořiditelné) automobily. Společnost hledá nejpasivnější osoby a Homer se dostane do finálového výběru. Homer jako jediný vydrží několik hodin nečinně sedět a přijmou ho. Homer má za úkol v automobily testovat. Jeho práce se mu velmi líbí. Při návštěvě Marge naučí IT pracovníky si také užívat, nejen pracovat. Majitelům CarGo se návštěva Marge líbí, Homerovi nabídnou povýšení a Marge nabídnou povýšení na jeho partnerku. Homer s Marge nabídku přijmou. Marge objedná nové kluziště. Všichni pracovníci bruslit neumí a Marge napadne, že by mohli hrát hokej na kancelářských židlích. Pracovníkům se tento způsob hokeje líbí.\n\nPracovníci Burnsovy jaderné elektrárny přechází do CarGo, a tak se Burns se Smithersem rozhodnou v převleku pracovat v konkurenčním CarGo a zjistit, co se pracovníkům na práci líbí. Po přečtené nepravdivých životopisů je přijmou.\n\nKdyž se Marge s Homerem vrací domů, Homer zmíní hrdinské sendviče a jejich auto je doveze do prodejny Hrdinské sendviče. Marge má podezření, že je automobil odposlouchává, tak Homer řekne, že má chuť na koblihy, auto je doveze do prodejny koblih. Když Homer řekne, že má hlad, že by snědl koně, auto je zaveze do Krusty burgeru. Marge s Homerem to půjdou sdělit majitelům CarGo a ti přiznají, že je odposlouchávají. Majitelé se odvolají na to, že Homer s Marge podepsali doložku, která jim dovoluje je odposlouchávat. Homer se rozhodne pomoct panu Burnsovi v likvidaci CarGo. Burns, Smithers a Homer se v noci dostanou do serverovny a Smithers se pokusí vypnout všem CarGo vozům baterky a všechna auta vyřadí z provozu. CarGo brzy zkrachuje a Homer se vrátí do své práce v elektrárně.\n\nHořčice, a. s., provozovatel CarGo, se rozhodne začít vyrábět mluvící tetování.\n"}
{"id": "1441358", "url": "https://cs.wikipedia.org/wiki?curid=1441358", "title": "Three-card Monte", "text": "Three-card Monte\n\nThree-card Monte je hazardní karetní hra skořápkového typu. Rozdávající ukáže sázejícímu tři karty, z nichž jedna je vyhrávající (například dvě černé a vyhrávající srdcovou královnu). Pak karty otočí rubem navrch a na stole je zamíchá. Sázející vsadí na tu kartu, která je podle něho vyhrávající. Pokud kartu učí správně, dostane sázku zpět a výhru ve stejné výši. Pokud kartu učí špatně, sázka propadá rozdávajícímu.\n\nHra se hraje na bazarech, ale také ve vlacích, rekreačních střediscích atp., a často je spojená s podvodným jednáním. Rozdávající podvodník je domluven se svými partnery a provozuje s nimi hru, ve které vyhrávají, až do okamžiku, kdy se náhodný kolemjdoucí rozhodne také hrát ve vidině snadné výhry. Zpočátku také vyhrává, dokud (často na popud partnera rozdávajícího) nezačne sázet větší částky. Podvodný trik spočívá v tom, že rozdávající skryje vyhrávající kartu v dlani nebo v rukávu, a poté, co si sázející vsadí, vrátí vyhrávající kartu na to místo, na které nebylo vsazeno.\n\nPodobné podvodné hry jsou známy již z 15. století. Za mistra této hry byl považován americký falešný hráč William Jones (1837–1877), zvaný \"Canada Bill Jones\". Tuto hru provozoval i americký gangster Soapy Smith (1860–1898). V mnoha zemích je provozování této hry považováno za trestný čin.\n"}
{"id": "1441359", "url": "https://cs.wikipedia.org/wiki?curid=1441359", "title": "Johnson (příjmení)", "text": "Johnson (příjmení)\n\nJohnson je běžné anglické příjmení (v USA druhé nejčastější). Mezi jeho nositele patřili např.:\n\n"}
{"id": "1441361", "url": "https://cs.wikipedia.org/wiki?curid=1441361", "title": "Davis (příjmení)", "text": "Davis (příjmení)\n\nPříjmení Davis nosí více významných osobností:\n\n"}
{"id": "1441362", "url": "https://cs.wikipedia.org/wiki?curid=1441362", "title": "Wilson (příjmení)", "text": "Wilson (příjmení)\n\nPříjmení Wilson nosí více významných osobností:\n\n"}
{"id": "1441363", "url": "https://cs.wikipedia.org/wiki?curid=1441363", "title": "Moore (příjmení)", "text": "Moore (příjmení)\n\nPříjmení Moore () nosí více významných osobností:\n\n"}
{"id": "1441364", "url": "https://cs.wikipedia.org/wiki?curid=1441364", "title": "Jackson (příjmení)", "text": "Jackson (příjmení)\n\nPříjmení Jackson nosí více významných osobností:\n\n"}
{"id": "1441368", "url": "https://cs.wikipedia.org/wiki?curid=1441368", "title": "White (příjmení)", "text": "White (příjmení)\n\nPříjmení White nosí více významných osobností:\n\n"}
{"id": "1441369", "url": "https://cs.wikipedia.org/wiki?curid=1441369", "title": "Harris (příjmení)", "text": "Harris (příjmení)\n\nPříjmení Harris nosí více významných osobností:\n\n"}
{"id": "1441370", "url": "https://cs.wikipedia.org/wiki?curid=1441370", "title": "Thompson (příjmení)", "text": "Thompson (příjmení)\n\nPříjmení Thompson nosí více významných osobností:\n\n"}
{"id": "1441371", "url": "https://cs.wikipedia.org/wiki?curid=1441371", "title": "Garcia (příjmení)", "text": "Garcia (příjmení)\n\nPříjmení Garcia nebo García je španělské jméno nebo příjmení, odvozené od dynastie Garciů vládnoucí ve středověkém Navarrském království. Jméno pochází pravděpodobně z baskického výrazu \"Gazte Hartz\" (mladý medvěd). Nositeli jsou:\n\n"}
{"id": "1441375", "url": "https://cs.wikipedia.org/wiki?curid=1441375", "title": "Clark (příjmení)", "text": "Clark (příjmení)\n\nPříjmení Clark nosí více významných osobností:\n\n"}
{"id": "1441377", "url": "https://cs.wikipedia.org/wiki?curid=1441377", "title": "Lewis (příjmení)", "text": "Lewis (příjmení)\n\nPříjmení Lewis nosí více významných osobností:\n\n"}
{"id": "1441378", "url": "https://cs.wikipedia.org/wiki?curid=1441378", "title": "Walker (příjmení)", "text": "Walker (příjmení)\n\nPříjmení Walker nosí více významných osobností:\n\n"}
{"id": "1441379", "url": "https://cs.wikipedia.org/wiki?curid=1441379", "title": "Allen (příjmení)", "text": "Allen (příjmení)\n\nPříjmení Allen nosí více významných osobností:\n\n"}
{"id": "1441380", "url": "https://cs.wikipedia.org/wiki?curid=1441380", "title": "Young (příjmení)", "text": "Young (příjmení)\n\nPříjmení Young nosí více významných osobností:\n\n"}
{"id": "1441382", "url": "https://cs.wikipedia.org/wiki?curid=1441382", "title": "Římskokatolická farnost Hoštice u Zdounek", "text": "Římskokatolická farnost Hoštice u Zdounek\n\nŘímskokatolická farnost Hoštice u Zdounek je územní společenství římských katolíků s farním kostelem svatého Jiljí v děkanátu Kroměříž.\n\nPrvní písemná zmínka o obci pochází z roku 1131. Jednolodní barokní kostel byl vystavěn v polovině 18. století.\n\nSoučasným administrátorem excurrendo je od července 2013 R. D. Mgr. Mariusz Karkoszka.\nVe farnosti se pravidelně koná tříkrálová sbírka.\n\n"}
{"id": "1441383", "url": "https://cs.wikipedia.org/wiki?curid=1441383", "title": "King (příjmení)", "text": "King (příjmení)\n\nPříjmení King nosí více významných osobností:\n\n"}
{"id": "1441385", "url": "https://cs.wikipedia.org/wiki?curid=1441385", "title": "Wright (příjmení)", "text": "Wright (příjmení)\n\nPříjmení Wright nosí více významných osobností:\n\n"}
{"id": "1441386", "url": "https://cs.wikipedia.org/wiki?curid=1441386", "title": "Hill (příjmení)", "text": "Hill (příjmení)\n\nPříjmení Hill nosí více významných osobností:\n\n"}
{"id": "1441387", "url": "https://cs.wikipedia.org/wiki?curid=1441387", "title": "Scott (příjmení)", "text": "Scott (příjmení)\n\nPříjmení Scott nosí více významných osobností:\n\n\n"}
{"id": "1441388", "url": "https://cs.wikipedia.org/wiki?curid=1441388", "title": "Valentini Grammatikopoulou", "text": "Valentini Grammatikopoulou\n\nValentini Grammatikopoulou (, přechýleně Grammatikopoulouová; * 9. února 1997 Kilkis) je řecká profesionální tenistka. Ve své dosavadní kariéře na okruhu WTA Tour nevyhrála žádný turnaj. Na okruhu ITF získala jedenáct titulů ve dvouhře a patnáct ve čtyřhře.\n\nNa žebříčku WTA byla ve dvouhře nejvýše klasifikována v červnu 2017 na 159. místě a ve čtyřhře pak v březnu téhož roku na 164. místě.\n\nV řeckém fedcupovém týmu debutovala v roce 2014 základním blokem 3. skupiny zóny Evropy a Afriky proti Kypru, v němž vyhrála úvodní dvouhru s Elizou Omirou. Řekyně zvítězily 3:0 na zápasy. Do roku 2018 v soutěži nastoupila k deseti mezistátním utkáním s bilancí 8–1 ve dvouhře a 3–2 ve čtyřhře.\n\n"}
{"id": "1441389", "url": "https://cs.wikipedia.org/wiki?curid=1441389", "title": "Narttu", "text": "Narttu\n\nNarttu je česká poprocková hudební skupina z Vimperka, která byla založena na konci roku 2006. Slovo \"Narttu\" pochází z finštiny a znamená \"děvka\".\n\nSama kapela označuje svůj hudební styl za „wom-rock“, kdy \"wom\" je zkratka od slova women = žena. Česky by se dal uvést jako \"rock pro ženy\".\n\nS nápadem založit skupinu přišel textař a kytarista Roman Mráz. Spolu s bratry Janem a Ivanem Tláskalovými a jejich bratrancem Zdeňkem Škopkem tak vznikla téměř rodinná kapela (Roman v té době chodil se Zdeňkovou sestrou). Scházet se začali v garáži Zdeňkových rodičů, v malé jihočeské vesničce Horosedly. \n\nSkupina uvádí jako oficiální datum svého vzniku 26. prosince 2006. Je to z důvodu, že v tento den měli kluci první zkoušku v plném nástrojovém obsazení. Ivan totiž dostal pod stromeček svou první baskytaru (do té doby hrál pouze na housle). \n\nZačátkem roku 2007 se kluci schází každý víkend a začínají přemýšlet o vhodném názvu. Možná díky zálibě ve skandinávských kapelách kluci zabrousí do česko-finského slovníku, kde je zaujme slovíčko narttu, které v doslovném překladu znamená \"děvka\". Líbí se jim nejen skutečný význam, ale později také fakt, že mnoho nezasvěcených tento název považuje za ryze českou slovní hříčku - že máme cosi na rtu (nejlépe píseň), kdy druhé \"T\" je přidáno pouze z esteticko-grafického důvodu. \nJasno mají také v tom, že chtějí hrát vlastní tvorbu s českými texty. Honza tak píše první autorskou píseň \"Voníš\" a spolu s Romanem brzy vytvářejí materiál, který se následně vydávají nahrát do studia Bohouše Zatloukala, vynikajícího kytaristy a hudebníka, známého především ze skupiny Jasná Páka/Hudba Praha. Vzniká tak první demonahrávka s názvem Černá můra (2007), kterou dnes skupina s humorem označuje jako \"takový relaxační bigbítek\". V tomto roce také skupina odehraje několik prvních koncertů. \n\nV roce 2008 přichází Petr Pankratz a doplňuje sestavu o druhou kytaru. O kapele začíná být stále více slyšet a objevují se první zmínky v lokálních médiích. \n\nProtože kytar není nikdy dost, skupina se začátkem roku 2009 rozrůstá o sólového kytaristu Davida Fridricha, který do té doby působil ve vimperské partičce G-rock. Jednoho dne přišel kluky navštívit do zkušebny s tím, že si trochu \"zadžemují\". Vznikla z toho píseň \"Invaze\" a David zůstal natrvalo. První koncert v nové šestičlenné sestavě je zároveň zaznamenán na dvd a nazvaný jednoduše \"Narttu live 2009\". DVD pokřtila v prachatickém Clubu 111 mistryně světa v cyklistice a vimperská rodačka Tereza Huříková. \nZačátkem roku 2010 přichází první velká příležitost. Na jednom koncertu si kapelu vyhlédne manažer skupiny Harlej a kluci dostávají nabídku jet jako předkapela na společném tour Harlej & Škwor 2011. Část léta tak tráví natáčením prvního oficiálního cd Letíme jako šílený, ve studiu Hacienda Miloše Dodo Doležala. Je zajímavé, že jednotlivé skladby byly nahrány starým klasickým způsobem, tj. celá kapela najednou (nikoli každý nástroj zvlášť, jak je to běžné dnes). Záměrem producenta bylo docílit trochu ušpiněného a živého koncertního zvuku. Přestože dnes kapela o tomto počinu hovoří spíše s rozpaky, u fanoušků se tato deska těší velké oblibě a některé písně jsou neodmyslitelnout součástí koncertního setlistu. \n\nRok 2011 kapela zahajuje křtem nové desky Letíme jako šílený a následuje tour po celé ČR, jako překapela skupin Harlej a Škwor. Kapela zde získává nové příznivce a nepřetržité koncertování trvá ještě po celý rok 2012, kdy se skupina pomalu chystá k tvorbě materiálu na další desku.\nSkupina stále pilně koncertuje a také zkouší materiál pro nové cd. K Vánocům roku 2013 kapela naděluje svým fanouškům svůj historicky první videoklip a singl k chystanému cd Strašák Viktor, který byl natočen v krásné šumavské přírodě.\n\nZačátkem roku 2014 již probíhá nahrávání nové desky. Tentokrát padá volba na studio Hellsound, pod vedením skvělého hudebníka Honzy Kapáka (Avenger, Master's Hammer) a v dubnu téhož roku křtí kapela své druhé cd s názvem Tady a teď!. Poprvé jsou také písničky skupiny Narttu slyšet v éteru, kdy je do své rotace zařazuje RockRadio. Za zmínku stojí úspěch písně Zhasínám prázdnej byt, která vyhrává 10x po sobě kissparádu rádia Kiss.\n\nPo bohatém koncertování kapela přináší fanouškům koncem roku 2015 další singl a klip Za zrcadlem, který opět fanouškům naděluje k Vánocům.\n\nRok 2016 je ve znamení festivalů, kdy se poprvé objevují na těch velkých a zvučných, z nichž jmenujme například Benátskou noc, Basinfirefest, Sázava fest a mnoho dalších. Poprvé se také vydávají za hranice na sousední Slovensko, kde se účastní festivalu Rock pod Kameňom ve Snině. Pomalu také startují přípravy na třetí studiové album.\n\nV první polovině roku 2017 odchází z kapely jeden z jejích zakládajících členů, baskytarista Ivan Tláskal a na jeho místo přichází skvělý muzikant Vratislav \"Tonny\" Pitra. \n\nKapela začíná pracovat na nové image, oslovuje skvělého producenta Armina Effenbergera (Kryštof, Mandrage, atd.) a práce na třetím studiovém albu se konečně rozjíždí na plné obrátky. Koncem roku tak kluci dodržují tradici a na Vánoce opět servírují klip a singl Hračky, který dává nahlédnout, jakým směrem se kapela hodlá nadále ubírat. Jedná se také o první klip kapely, který má premiéru na TV Ocko.\n\nV únoru roku 2018 dostává Honza \"nabídku, která se neodmítá\" a stává se členem souboru RockOpery Praha. Zároveň ve studiu dokončují duet s Olgou Lounovou, jehož premiéra je plánovaná opět na konec roku. V letě 2018 kapela vypustila prozatím aktuální singl a lyric video s názvem Papírový svět.\n\n\n\n\n\n"}
{"id": "1441390", "url": "https://cs.wikipedia.org/wiki?curid=1441390", "title": "Adams (příjmení)", "text": "Adams (příjmení)\n\nPříjmení Adams nosí více významných osobností:\n\n"}
{"id": "1441391", "url": "https://cs.wikipedia.org/wiki?curid=1441391", "title": "Carter (příjmení)", "text": "Carter (příjmení)\n\nPříjmení Carter nosí více významných osobností:\n\n"}
{"id": "1441392", "url": "https://cs.wikipedia.org/wiki?curid=1441392", "title": "Mitchell (příjmení)", "text": "Mitchell (příjmení)\n\nPříjmení Mitchell nosí více významných osobností:\n\n"}
{"id": "1441396", "url": "https://cs.wikipedia.org/wiki?curid=1441396", "title": "Šerpi Kangri", "text": "Šerpi Kangri\n\nŠerpi Kangri (také Sherpi Kangri) je hora v Pákistánu v pohoří Karákóram vysoká 7 380 m n. m.\n\nŠerpi Kangri se nachází ve sporném regionu Kašmír, v oblasti řízené pákistánskou armádou. Ghent Kangri leží pouhých 6 km severovýchodně od Šerpi Kangri a Saltoro Kangri je 9,5 km jihovýchodně.\n\nPrvovýstup se zdařil v roce 1976 japonské expedici. Na vrcholu stanuli T. Inoue a S. Ogata 10. srpna.\n"}
{"id": "1441399", "url": "https://cs.wikipedia.org/wiki?curid=1441399", "title": "Ghent Kangri", "text": "Ghent Kangri\n\nGhent Kangri (také Mount Ghent nebo Ghaint I) je hora v pohoří Karákóram vysoká 7 401 m n. m. nacházející se na západ od ledovce Siačen v oblasti pod kontrolou Pákistánu, ale velmi blízko hranic s Indií.\n\nVrchol Ghent Kangri II se nachází v Indii 1,3 km severovýchodně od Ghent Kangri a je vysoký 7 343 m n. m.\n\nNa vrchol Ghent Kangri poprvé vylezl 4. června 1961 Wolfgang Axt, člen rakouské expedice.\n\nByly zaznamenány tři další výstupy na vrchol v letech 1977, 1980 a 1984.\n"}
{"id": "1441401", "url": "https://cs.wikipedia.org/wiki?curid=1441401", "title": "Min-chang", "text": "Min-chang\n\nMěstský obvod Min-chang () je jeden z městských obvodů v Šanghaji, jednom z největších měst Čínské lidové republiky. Má rozlohu přibližně 371 čtverečních kilometrů a k roku 2010 měl oficiálně přibližně 2,5 miliónu obyvatel.\n\nPolohou je Min-chang ve středu dnešní Šang-haje, jejíž faktické centrum leží v severní části města. Hraničí na východě s Pchu-tungem, na jihu s Feng-sienem, na západě se Sung-ťiangem a Čching-pchu a na severu s Čchang-ningem, Sü-chuejem a Ťia-tingem.\n\nMěstský obvodem je Min-chang od roku 1992 (předtím se jednalo o okres).\n\nV Min-changu je nový a největší kampus Šanghajské dopravní univerzity, jedné z nejvýznamnějších čínských univerzit, a také větší a novější kampus Východočínské pedagogické univerzity.\n"}
{"id": "1441402", "url": "https://cs.wikipedia.org/wiki?curid=1441402", "title": "Nílgiri", "text": "Nílgiri\n\nNílgiri (, doslova \"Modré hory\") je pohoří v Indii, část Západního Ghátu na západním okraji Dekánské plošiny. V rámci správního členění Indie zasahuje do tří svazových států: Tamilnádu, Karnátaky a Kéraly.\n\nNejvyšším vrcholem pohoří je Doddabetta s výškou 2637 metrů nad mořem a patřící do Tamilnádu. Největším městem je Óttakamandu s přibližně 90 tisíci obyvatel patřící také do Tamilnádu.\n"}
{"id": "1441404", "url": "https://cs.wikipedia.org/wiki?curid=1441404", "title": "Talačyn", "text": "Talačyn\n\nTalačyn (, – \"Toločin\") je město ve Vitebské oblasti v Bělorusku. K roku 2017 v něm žilo bezmála deset tisíc obyvatel a bylo správním střediskem svého rajónu.\n\nTalačyn leží na řece Druc ve vzdálenosti přibližně devadesáti kilometrů jihozápadně od Vitebska.\n\nPrvní písemná zmínka je z roku 1433. Od roku 1955 je Talačyn městem.\n"}
{"id": "1441408", "url": "https://cs.wikipedia.org/wiki?curid=1441408", "title": "Leszek Tokarz", "text": "Leszek Tokarz\n\nLeszek Michał Tokarz (* 9. července 1953, Nowy Targ) je bývalý polský hokejový útočník. Jeho bratrem je bývalý hokejista Wiesław Tokarz. \n\nV polské lize hrál za tým Podhale Nowy Targ (do 1972), GKS Katowice (1973−1977) a Zagłębie Sosnowiec (1978—1981). Je čtyřnásobným mistrem Polska. V polské lize nastoupil v 344 utkáních a dal 270 gólů. Později působil v Německu.\n\nPolsko reprezentoval na olympijských hrách v roce 1972 a na 7 turnajích mistrovství světa v letech 1972–1979. Celkem za polskou reprezentaci nastoupil v letech 1971–1979 v 106 utkáních a dal 45 gólů.\n\n"}
{"id": "1441409", "url": "https://cs.wikipedia.org/wiki?curid=1441409", "title": "Laura Lammer", "text": "Laura Lammer\n\nLaura Lammer (* 20. ledna 2001 Štýrský Hradec) je rakouská reprezentantka ve sportovním lezení, medailistka z letních olympijských her mládeže a mistryně Rakouska v kombinaci.\n\n\n"}
{"id": "1441410", "url": "https://cs.wikipedia.org/wiki?curid=1441410", "title": "Ledecký rybník", "text": "Ledecký rybník\n\nLedecký rybník o rozloze vodní plochy 0,55 ha se nalézá asi 400 m severovýchodně od centra osady Ledec v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. U rybníka se nalézá klubovna místního rybářského spolku a dva malé násadové rybníčky. Rybník je součástí rybniční soustavy skládající se dále z rybníků Stružník, Rohlíček, Kamenný rybník, Zabloudil.\n"}
{"id": "1441412", "url": "https://cs.wikipedia.org/wiki?curid=1441412", "title": "Miloslav Vinš", "text": "Miloslav Vinš\n\nMiloslav Vinš (3. prosince 1923, Holoubkov – 14. ledna 2005) byl český hokejový útočník.\n\nReprezentoval Československo na mistrovství světa 1957. V reprezentačním dresu odehrál celkem 7 utkání a vstřelil 7 gólů. \n\nV lize hrál za Spartak Plzeň. \n\n"}
{"id": "1441413", "url": "https://cs.wikipedia.org/wiki?curid=1441413", "title": "Stružník", "text": "Stružník\n\nRybník Stružník o rozloze vodní plochy 0,36 ha se nalézá se nalézá západním okraji osady Ledec v okrese Pardubice u konce silnice III. třídy č. 32214 vedoucí od křižovatky silnic vedoucích do vesnic Chrtníky a Svojšice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Ledecký, Rohlíček, Kamenný rybník, Zabloudil.\n"}
{"id": "1441415", "url": "https://cs.wikipedia.org/wiki?curid=1441415", "title": "Kamenný rybník (Ledec)", "text": "Kamenný rybník (Ledec)\n\nKamenný rybník o rozloze vodní plochy 0,77 ha se nalézá se nalézá v lese asi 300 m jižně od centra osady Ledec v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Stružník, Rohlíček, Ledecký rybník, Zabloudil.\n"}
{"id": "1441416", "url": "https://cs.wikipedia.org/wiki?curid=1441416", "title": "Zabloudil", "text": "Zabloudil\n\nRybník Zabloudil o rozloze vodní plochy 1,0 ha se nalézá se nalézá asi 600 m jižně od centra osady Ledec v okrese Pardubice. Rybník však leží již na katastrálním území obce Holotín. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Stružník, Rohlíček, Kamenný rybník, Ledecký rybník.\n"}
{"id": "1441418", "url": "https://cs.wikipedia.org/wiki?curid=1441418", "title": "Roman Kaděra", "text": "Roman Kaděra\n\nRoman Kaděra (* 9. únor 1973, Československo) je český hokejista. Hrál na postu útočníka.\n"}
{"id": "1441419", "url": "https://cs.wikipedia.org/wiki?curid=1441419", "title": "Rohlíček (Ledec)", "text": "Rohlíček (Ledec)\n\nRybníček Rohlíček o rozloze vodní plochy 0,20 ha se nalézá se nalézá asi 200 metrů jihozápadně od centra osady Ledec v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Ledecký, Stružník, Kamenný rybník, Zabloudil.\n"}
{"id": "1441422", "url": "https://cs.wikipedia.org/wiki?curid=1441422", "title": "Pukyongosaurus millenniumi", "text": "Pukyongosaurus millenniumi\n\nPukyongosaurus millenniumi (\"ještěr z Národní Univerzity Pukyong\") je druh titanosauriformního sauropodního dinosaura, žijícího v období spodní křídy (stupeň hoteriv až barrem, asi před 133 až 125 miliony let) na území dnešního jihu Jižní Koreje (provincie Gyeongsang).\n\nZkameněliny tohoto menšího až středně velkého sauropoda byly objeveny v souvrství Hasandong a vykopány v letech 1998 až 2000. Jednalo se o žebro, klavikulu, \"vidlici\" ocasního obratle a sérii krčních a hrudních obratlů, podobných obratlům rodu \"Euhelopus\" (se kterým mohl být tento sauropod blízce příbuzný). Formálně tyto fosilie (holotyp s označením \"PKNU-G.102-109\") popsal tým paleontologů vedený čínským odborníkem Tung Č’-mingem v roce 2001 (odtud jeho druhové jméno \"millenniumi\"). Brzy se však objevil názor, že anatomické znaky použité pro stanovení nového druhu \"P. millieniumi\" jsou ve skutečnosti příliš rozšířené či málo diagnostické, a tak je tento taxon obvykle považován za \"nomen nudum\" (pochybné vědecké jméno).\n\n\n"}
{"id": "1441423", "url": "https://cs.wikipedia.org/wiki?curid=1441423", "title": "Levi Saryee", "text": "Levi Saryee\n\nLevi (Liva) Saryee (* 28. prosince 1988) je liberijský olympionik, který měl v roce 2012 reprezentovat rodnou Libérii v judistických soutěží na olympijských hrách v Londýně. V dětství ho uchvátily filmy s tematikou kung-fu. V jeho rodném Bongu však existoval pouze kroužek karate, kterému se sporadicky věnoval. V roce 2012 Liberijský olympijský výbor (LOV) dostal možnost od tripartitní komise poslat na olympijský hry v Londýně zástupce do judistických soutěží. Jako syn jednoho z funkcionářů LOV dostal možnost reprezentovat svou zemi na olympijských hrách. Místo přípravy na turnaj však věnoval svůj volný čas v Londýně návštěvám památek a focením se sportovními celebritami. V den svého olympijského startu v polostřední váze do 81 kg byl diskvalifikován, protože nastoupil ke svému prvnímu zápasu v karate-gi, které nesplňuje pravidla o rozměrech judistického úboru.\n"}
{"id": "1441427", "url": "https://cs.wikipedia.org/wiki?curid=1441427", "title": "Kamenná slunce u Starého", "text": "Kamenná slunce u Starého\n\nKamenná slunce, podobná těm, jaká jsou na lokalitě národní přírodní památky Kamenná slunce u Hnojnic, se nacházejí v malém opuštěném lomu na úpatí vrchu Linhorka na katastrálním území vesnice Staré, která je administrativně součástí obce Třebívlice v okrese Litoměřice v Ústeckém kraji. Katastrální území \"Staré (okres Litoměřice)\" leží v Chráněné krajinné oblasti České středohoří.\n\nLokalita se nachází v západní části Milešovského středohoří, které je geomorfologickým podcelkem Českého středohoří. Bývalý lom místního významu leží v nadmořské výšce zhruba 372 - 373 metrů v lese na pravém břehu Kuzovského potoka (na některých mapách označovaného jako \"Žejdlík\", avšak známějšího spíše pod pojmenováním \"Granátka\"), při severovýchodním úpatí vrchu Linhorka.\n\nNa pohled zcela nenápadný vrch Linhorka mezi vesnicemi Staré a Leská je ve skutečnosti významnou geologickou a mineralogickou lokalitou. Linhorka, stejně, jako například Granátový vrch u Měrunic, je diatréma, t. j. přívodní vulkanická dráha, vyplněná čedičovou brekcií. Tuto brekcii vytvořila směs magmatu spolu s úlomky hornin a minerály, které byly vulkanickou explozí vyvlečeny z hlubin Země. Diatréma, pojmenovaná Linhorka, podobně jako některá další sopečná tělesa v okolí, obsahuje úlomky pyroponosných hornin, přičemž postupnou erozí a zvětráváním se pyropy (české granáty) roznesly po okolí a uložily ve čtvrtohorních štěrcích podél jižního´úpatí Českého středohoří. Kromě provádění geologického průzkumu byly na Linhorce v minulosti i pokusy těžit granáty přímo v mateční hornině.\n\nV bývalém lomu u Starého je odkrytá nevysoká skalní stěna, na níž lze spatřit několik desítek tzv. kamenných sluncí, která vznikla tak, že v průběhu sopečné erupce byla v magmatu zatavena jádra jiných hornin, v tomto případě hnědých jílů. Při nestejnoměrném chladnutí roztavené hmoty hornina kolem těchto jader popraskala a tak vznikla zmíněná \"slunce\". V lomu u Starého tato \"slunce\" dosahují velikosti maximálně do 30 cm, většina je však mnohem menších, o průměru kolem 5 cm. Okolní hornina ve stěně lomu je značně zvětralá a drobivá.\n\nLokalita, která leží ukrytá v lese uprostřed poměrně husté vegetace, není nijak označena a nevede k ní žádná turistická cesta. Lze jít po žlutě značené turistické trase (tzv. \"Ulričina stezka\"), která u jižního okraje Starého odbočuje na západ do Leské, a po několika desítkách metrů tuto trasu opustit a pokračovat vpravo polní cestou podél zadních hranic zahrad a podél východního úpatí Linhorky dále na sever. Je možné též jít či jet ze vsi Staré po silnici dále směrem na Skalici a přejít k Linhorce přes louky a koryto Kuzovského potoka. Bývalý lom s kamennými slunci je vzdálen od Starého asi 250 metrů.\n"}
{"id": "1441428", "url": "https://cs.wikipedia.org/wiki?curid=1441428", "title": "Tomáš Havránek (ekonom)", "text": "Tomáš Havránek (ekonom)\n\nTomáš Havránek (* 11. ledna 1985 Litomyšl) je český ekonom, docent Univerzity Karlovy a bývalý poradce viceguvernéra a bankovní rady České národní banky.\n\nPochází z litomyšlské rodiny, která byla tradičně spjata s Církví československou husitskou. Jeho strýcem je podnikatel a tiskař Petr Lorenc. Po absolvování Gymnázia Aloise Jiráska v Litomyšli vystudoval ekonomii na Institutu ekonomických studií Univerzity Karlovy, přičemž rok strávil také studiem na Helsinské univerzitě. Dizertační práci obhájil v roce 2013 a habilitoval se v roce 2015. Na Univerzitě Karlově vyučuje makroekonomii a semináře k diplomovým pracím, přičemž je také vedoucím oborové rady pro ekonomii univerzitní grantové agentury. \n\nMezi lety 2009 a 2019 pracoval v České národní bance. V období 2016 až 2018 působil jako poradce viceguvernéra Mojmíra Hampla. V roce 2014 krátce pracoval na Kalifornské Univerzitě v Berkeley, kde se podílel na studii odhadující společenské náklady emisí oxidu uhličitého. Dohromady je spoluautorem více než 40 publikací v mezinárodních impaktovaných časopisech, a to zejména v oblastech měnové ekonomie, mezinárodního obchodu a ekonomiky energetiky. Zabývá se rozvojem a aplikací metody meta-analýzy v ekonomii. Podle mezinárodní databáze RePEc je v současné době nejlépe hodnoceným českým ekonomem těsně před Janem Švejnarem.\n\nTomáš Havránek je ženatý s ekonomkou Zuzanou Havránkovou (roz. Iršovou) a mají spolu 4 děti.\n\nJe zastáncem zvýšení váhy cen nemovitostí v indexu spotřebitelských cen. Z jeho textů plyne, že ekonomický růst je do velké míry podmíněn postojem společnosti k inovacím, nikoli jen mírou investic či kvalitou institucí. Tvrdí, že kvůli publikační selektivitě nelze věřit většině výsledků publikovaných v ekonomii. Kritizuje výkonnost českých penzijních fondů, je zastáncem zvýšení podílu akcií v devizových rezervách a argumentuje, že při boji proti klimatickým změnám se nedostatečně poměřují náklady a výnosy.\n\nZ jeho textů také vyplývá, že současné nástroje centrálních bank v příští krizi nebudou stačit a centrální banky mohou být nuceny použít ještě více nekonvenční nástroje měnové politiky, například „přímou podporu spotřeby“. Podle Havránka by se jednalo o zřízení digitální měny a příslušné elektronické peněženky pro každého občana. V hluboké recesi a deflaci by potom centrální banka mohla posílat peníze na účet občanů. Takový nástroj by mohl sloužit jako alternativa k devizovým intervencím nebo takzvanému kvantitativnímu uvolňování, při kterém centrální banky nakupují v pravidelném objemu různá aktiva na finančním trhu. Nicméně přímá podpora spotřeby je běžněji nazývána penězi z vrtulníku a kritici se obávají, že by mohla vést k ohrožení nezávislosti centrálních bank a příliš rychlému zvýšení inflace.\n\n"}
{"id": "1441429", "url": "https://cs.wikipedia.org/wiki?curid=1441429", "title": "Gobititan shenzhouensis", "text": "Gobititan shenzhouensis\n\nGobititan (\"Titán z Gobi\") je druh titanosaurního sauropodního dinosaura, žijícího v období spodní křídy (věk barrem, asi před 129 až 125 miliony let) na území dnešní severní Číny (provincie Kan-su).\n\nFosilie dinosaura (holotyp s označením \"IVPP 12579\") sestávají ze série 41 ocasních obratlů a nekompletní kostry levé přední končetiny. Tyto zkameněliny byly objeveny v létě roku 1999 ve vrstvách označovaných jako \"střední šedá jednotka\" geologické skupiny Sin-min-pao v pánvi Kung-pcho-čchüan (Gongpoquan). Typový druh \"G. shenzouensis\" byl popsán týmem čínských paleontologů v roce 2003.\n\nOproti vyspělejším titanosaurům měl \"Gobititan\" jeden primitivní znak, a to vysoký počet kaudálních (ocasních) obratlů. Zatímco vyspělejší druhy měly tento počet redukován asi na 35 a méně, gobititan měl ocasní páteř složenou z více než 41 obratlů. Jinak však představoval poměrně běžného titanosauriforma, tedy mohutného čtyřnohého býložravce s malou hlavou a dlouhým krkem i ocasem, robustním trupem a sloupovitými končetinami.\n\nNezávislý americký badatel Gregory S. Paul odhadl, že délka gobititana dosahovala asi 20 metrů a jeho hmotnost mohla činit zhruba 20 000 kilogramů. Podle Thomase R. Holtze, Jr. jsou však rozměry tohoto ssauropoda nejisté. Jednalo se však každopádně o značně velkého živočicha.\n\nPůvodně byl \"G. shenzhouensis\" označován za bazálního titanosaura příbuzného rodu \"Tangvayosaurus\". Pozdější výzkum však ukázal, že některé primitivní znaky na distální části nohy z něj činí spíše méně vyspělého zástupce skupiny Titanosauriformes (klad Somphospondyli). Jiné odborné práce jej nicméně řadí zpět mezi pravé titanosaury.\n\n\n"}
{"id": "1441431", "url": "https://cs.wikipedia.org/wiki?curid=1441431", "title": "Kaple Panny Marie Pomocnice křesťanů", "text": "Kaple Panny Marie Pomocnice křesťanů\n\nKaplí zasvěcených Panně Marii Pomocnici křesťanů je více:\n\na další…\n\n"}
{"id": "1441438", "url": "https://cs.wikipedia.org/wiki?curid=1441438", "title": "Vāju", "text": "Vāju\n\nVāju či Vatu, středopersky Wāy, je perský bůh větru, války a smrti. Jeho nejbližším protějškem je védský bůh větru a války Váju. Ve středoperských textech je rozdělen na dvě božstva – dobrého a zlého Wāye. V avestánštině se objevují dva výrazy pro vítr, vzduch či povětří a to \"vāju\" a \"vāta\", zatímco první je vlastní jménem božstva tak druhé může být i obecným jménem. Slovo vāju vychází z praindoevropského kořene \"hweh\" „vanout“.\n\nV Jaštu 15 je popisován přívlastky, která převážně odrážejí jeho válečnický charakter: je silný, rychlý, široké hrudi, vysoko kráčející, vybavený zlatou helmou, rouchem a pásem, ostrým kopím udělujícím prudké údery a je válečníkem na voze se zlatými koly. To potvrzuje Bundahišn, kosmologická encyklopedie převážně z 8. a 9. století, která jej označuje za boha třídy šlechticů-válečníků bojujících z vozu zvané \"artēštārān\". Podle Vendīdādu, Njājišnu a Aogemadaēčā je také bohem smrti, v pozdějších textech jako Dobrý Vāyu odnáší pravověrné duše do nebe, zatímco zlý Vāyu je ztototožněn s démonem smrti Astwihādem.\n\nVāju někdy také vykazuje určitý univerzální charakter a stojí jak nad Ahurou Mazdou tak nad Angru Mainjuem. Podle Henrika Samuela Nyberga to může být stopa určitého místního kultu, který ho uctíval jako nejvyšší božstvo. Podle Jaana Puhvela se v íránském náboženství zachoval prvotní primát Vājua/Vájua oproti Verethragnovi/Indrovi, který byl ve védské Indii převrácen, objevuje se však v Mahábháratě kde též Váju stojí na Indrou. Ve středoperských textech se objevuje motiv prvotního stavu kdy existoval nekonečný prostor (Vāju) a nekonečný čas (Zruwan). Podle Bundahišnu existovala na počátku mezi Ohrmazdem - Ahura Mazdou a Ahremanem – Angru Mainjuem Prázdnota – Wāy, která pomohla Ahura Mazdovi se stvořením.\n\n"}
{"id": "1441439", "url": "https://cs.wikipedia.org/wiki?curid=1441439", "title": "Julie Mintz", "text": "Julie Mintz\n\nJulie Mintz (* 15. února 1978) je americká zpěvačka, kytaristka, hráčka na klávesové nástroje a herečka. Narodila se v texaském městě Corpus Christi do rodiny chirurga a učitelky. Od pěti let studovala hru na klavír. Rovněž zpívala ve sboru. V roce 2000 dostala roli ve filmu \"Krokodýl\". Později hrála i v dalších filmech. Je dlouholetou spolupracovnicí hudebníka Mobyho. Ten rovněž produkoval její první EP \"The Thin Veil\" (2015). V říjnu 2018 vydala svou první dlouhohrající desku \"Abandon All Hope of Fruition\".\n\n"}
{"id": "1441442", "url": "https://cs.wikipedia.org/wiki?curid=1441442", "title": "Abdul Hamid (politik)", "text": "Abdul Hamid (politik)\n\nAbdul Hamid (bengálsky: মোঃ আবদুল হামিদ; narozen 1. ledna 1944 Mithamain Upazila , Britská Indie) je bangladéšský politik a od 24. dubna 2013 16. a současný president Bangladéše. Do této funkce byl zvolen po smrti Zillura Rahmana. V letech 2009-2013 byl předsedou národního parlamentu.\n\nPoté co vystudoval na vesnické základní škole, šel na střední školu Bhairab KB Pilot a následně na Gurudayalskou vládní vysokou školu v Kishoreganj. Po dokončení studia se stal advokátem v Kishoreganj. Byl několikrát jmenován i předsedou advokátní komory Kishoreganj.\n\nV roce 1973 byl zvolen do parlamentu v Bangladéši a zastával funkci místopředsedy od roku 1996 do roku 2001. V roce 2001 byl jmenován místopředsedou opoziční strany v Národním shromáždění. Dne 25. ledna 2009 se stal předsedou národního parlamentu. Za svůj podíl v Bangladéšské válce za nezávislost v roce 1971 získal v roce 2013 Cenu za nezávislost (Shadhinata Padak).\n\nKdyž byl prezident Zillur Rahman v Singapurské nemocnici, byl Abdul 14. března 2013 jmenován zastupujícím prezidentem Bangladéše. O šest dní později ale Rahman zemřel. Jako jediný kandidátem byl zvolen 22. dubna 2013 za prezidenta. 7. února 2018 volila bangladéšská volební komise nového prezidenta, ale stávající prezident Abdel Hamid neměl žádného konkurenta a proto byl zvolen pro své druhé volební období.\n"}
{"id": "1441457", "url": "https://cs.wikipedia.org/wiki?curid=1441457", "title": "Gymnázium Mozartova Pardubice", "text": "Gymnázium Mozartova Pardubice\n\nGymnázium, Pardubice, Mozartova 449 je nejmladší ze tří pardubických gymnázií. Do rejstříku škol bylo oficiálně zapsáno již 19. ledna 1996, ale první žáci do lavic usedli až v září následujícího roku.\n\nGymnázium se nachází na Mozartově ulici, č.p. 449, v pardubické městské části Polabiny IV. Současným ředitelem je Petr Harbich, který nahradil v roce 2017 dosavadního ředitele Marka Výborného. Nabízí čtyřleté všeobecné vzdělání, jehož cílem je připravit studenty zejména na studium na vysokých školách. Studenti si zde mohou vybírat (kromě povinné angličtiny) i z několika světových jazyků – němčiny, francouzštiny, španělštiny a ruštiny. Dále je zde výuka také přizpůsobena zájmům studentů, a to tak, že si volí i další doplňující semináře, např. z předmětu biologie, chemie, fyziky nebo zeměpisu. Neméně důležitý je zde i sport. \n\n"}
{"id": "1441458", "url": "https://cs.wikipedia.org/wiki?curid=1441458", "title": "Dominium (rozcestník)", "text": "Dominium (rozcestník)\n\nDominium může označovat:\n\n\n"}
{"id": "1441473", "url": "https://cs.wikipedia.org/wiki?curid=1441473", "title": "Seznam dílů seriálu Star Wars: Odboj", "text": "Seznam dílů seriálu Star Wars: Odboj\n\nToto je \"'seznam dílů seriálu \"\".\n\n<onlyinclude></onlyinclude>\n\n"}
{"id": "1441475", "url": "https://cs.wikipedia.org/wiki?curid=1441475", "title": "Krajská soutěž – Žilina 1951", "text": "Krajská soutěž – Žilina 1951\n\nKrajská soutěž – Žilina 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1441477", "url": "https://cs.wikipedia.org/wiki?curid=1441477", "title": "Pran Nath", "text": "Pran Nath\n\nPandita Pran Nath (Dévanágarí: पंडित प्राणनाथ; 3. listopadu 1918, Láhaur – 13. června 1996, Berkeley) byl indický zpěvák, hráč na tampuru a pedagog. Věnoval se stylu kirana gharana. Jeho učitelem byl Abdul Wahid Khan. V šedesátých letech 20. století vyučoval na univerzitě v Dillí a později se usadil ve Spojených státech amerických, kde byl více než čtvrt století učitelem hudebníků La Monte Younga, Marian Zazeelaové a Terryho Rileyho. Spolu s nimi odehrál řadu vystoupení, a to jak ve Spojených státech, tak i v Evropě a Asii. Za jejich doprovodu se rovněž občasně vracel do rodné země.\n\nNarodil se do bohaté rodiny v Láhauru v Britské Indii (nynější Pákistán). V útlém věku mu zemřel otec, a tak se s rodinou přestěhoval do domu matčina otce. Přestože již v dětství vykazoval hudební talent, jeho rodině se nezamlouvala myšlenka, že by se stal hudebníkem. Matka si přála, aby se stal právníkem, a svému třináctiletému synovi dala ultimátum – buď se vzdá hudby nebo odejde z domu. Vybral si odchod. Později se toulal a hledal učitele, a to do chvíle, kdy potkal zpěváka Abdula Wahida Khana. Brzy se stal jedním z jeho mála žáků. Zároveň u něj podle tradičního vztahu mezi guruem a jeho žákem pracoval (například uklízel a vařil čaj pro gurua) výměnou za výuku. Pran Nath jako důvod přijetí Wahida Khana za svého učitele uváděl, že byl schopný napodobit jakéhokoliv hudebníka až do chvíle, kdy poznal Wahida Khana. Studium, které trvalo řadu let, bylo pro Natha těžké i v tom ohledu, že v přítomnosti svého učitele nemohl cvičit – vždy musel po nocích odcházet do džungle, kde cvičit mohl.\n\nV 19 letech se poprvé objevil na All India Radio. S veřejným vystupováním ale brzy skončil a po několika letech učení si osvojil životní styl poustevníka. Ve čtyřicátých letech tak řadu let zpíval výhradně modlitby v jeskynním chrámu Tapkéšwar, nejstarším chrámu boha Šivy, a to nahý, pokrytý pouze popelem. Po pěti letech asketické izolace mu guru řekl, aby se vrátil do společenského života. V roce 1949 se Nath oženil a později měl tři dcery; téhož roku jeho učitel zemřel. Postupem času se mu povedlo vyvinout osobitý styl a repertoár rág natolik, že jej navštěvovali známí hudebníci, aby u něj jednotlivé rágy studovali. Známou se stala událost na All India Music Conference v Dillí v roce 1953, kdy hned poté, co dozpíval rágu pro období dešťů \"Mian Ki Malhar\" před pětitisícovým publikem, přišel přívalový déšť. Jednou z jeho prvních žákyň se právě po tomto vystoupení stala Šrí Karunamají, která u něho studovala do roku 1965. Dalšími studenty byli například Sheila Dhar a Šjám Bhatnágar. V roce 1960 začal vyučovat hindustánskou vokální hudbu na Univerzitě v Dillí, kde působil do roku 1970. Sám však neměl tyto masové způsoby studia rád, neboť dle jeho názoru bylo možné dostatečně vyučit hudebníka pouze po dlouhé době individuální výuky.\n\nKoncem šedesátých let Prana Natha, tehdy pro západní svět naprosto neznámého, objevil americký avantgardní skladatel La Monte Young, a to díky nahrávkám, které do USA přivezl Nathův student Šjám Bhatnágar. Později se Youngovi a jeho manželce Marian Zazeelaové podařilo Natha nejen kontaktovat, ale také mu zařídit cestu do New Yorku, kam Pran Nath dorazil 11. ledna 1970. Zde Younga a Zazeelaovou přijal za své učedníky při tradičním obřadu guru-śiṣya. Dvojice u pandity studovala celé následné čtvrtstoletí až do jeho smrti. Mezi jeho další americké studenty patřili experimentální skladatelé a hudebníci Terry Riley a Jon Hassell, ale také jazzoví hudebníci jako Don Cherry a Lee Konitz. Roku 1971 Nath vystupoval v newyorské Town Hall, kde zpíval ranní rágy. Nath mimo jiné při svých vystoupeních žádal publikum, aby netleskalo před, během, ale ani po vystoupení, a to proto, aby byla zachována nálada hudby.\n\nPran Nath v následujících letech žil jak v New Yorku, tak i v oblasti Sanfranciského zálivu, kde na univerzitě Mills College v letech 1973 až 1984 spolu s Rileym jako hostující profesor přednášel severoindickou hudbu. Roku 1972 v New Yorku založil školu věnující se indické klasické hudbě, Kirana Center for Indian Classical Music, která funguje dodnes. Téhož roku se stal trvalým rezidentem Spojených států. Pobýval převážně v bytech svých učedníků, tedy Younga a Zazeelaové (New York) a Rileyho (San Francisco). V roce 1978 utrpěl infarkt myokardu, kvůli čemuž utrpěla kvalita jeho vystoupení; to se ještě více projevilo poté, co se u něj v následujících letech začala projevovat Parkinsonova nemoc. Kvůli zhoršujícímu se zdraví si později zajistil vlastní dům v Berkeley, v němž žil až do své smrti.\n\nSpolu s Youngem, Zazeelaovou a Rileyem odehrál stovky vystoupení, například v New Yorku, San Franciscu či Paříži. Z jejich vystoupení vzešlo například posmrtně vydané album \"Midnight (Raga Malkauns)\", na němž hudebníci hrají rágu \"Malkauns\" (respektive kompozici \"Hare Krishna Govinda Ram\"). V sedmdesátých letech se rovněž občasně vracel do Indie, a to v doprovodu svých učedníků (Younga, Zazeelaové, Rileyho a později i Hassella). Často zde zůstávali delší dobu, například kvůli studiu hudby v chrámu v Déhrádúnu. Preferoval živá vystoupení před nahrávkami. Za svého života jich povolil vydat jen velmi málo, více začaly vycházet až po jeho smrti, díky iniciativě La Monte Younga. Young rovněž sehrál důležitou roli v tom, že v sedmdesátých letech přesvědčil Natha, aby povolil nahrávání svých koncertů. Vůbec první album s jeho hudbou však vyšlo již v roce 1968 pod názvem \"Earth Groove\" s rágami Bhupali a Asavari. Později vyšly i další nahrávky.\n\nRoku 1989 složil za podpory Newyorské státní rady pro umění skladbu \"Darbar daoun\", která je postavená na ráze \"Darbari\". Soubor Kronos Quartet nahrál v roce 1993 jeho skladbu \"Aba Kee Tayk Hamaree (It Is My Turn, Oh Lord)\" na své album \"Short Stories\"; sám Pran Nath v ní zpíval a jde o jeho jedinou spolupráci se západními hudebníky (kromě těch, které jsou přímo v indickém stylu). V letech 1985 až 1986 o něm režisér William Farley natočil krátký dokumentární film \"In Between the Notes\". V roce 1995 přednášel Nath v Brémách, o rok později pak v Paříži. Své poslední veřejné vystoupení měl 17. května 1996 v New Yorku. Zemřel 13. června 1996 na srdeční selhání a komplikace s Parkinsonovou nemocí v nemocnici Alta Bates v kalifornském Berkeley, kde v posledních letech žil, ve věku 77 let. Jeho tělo následně zůstalo na místě úmrtí, kde u něj Young, Zazeelaová, panditova manželka a jeho další studenti po dobu dvou dnů vyčkávali na příjezd jeho dcery z Indie. Zároveň hodiny zpívali pro zesnulého. Následně byl na jeho čelo nanesen santalový prášek a voda z Gangy a tělo bylo zpopelněno.\n\nPran Nath přispěl různými inovacemi tampury a rovněž vytvořil vlastní nástroj zvaný \"Prana Nada\", který byl založený na ladičce a měl vytvářet nepřetržité dróny. Roku 1974 získal Pran Nath Guggenheimovo stipendium, o rok později pak grant od National Endowment for the Arts.\n\nTerry Riley jej označil za „nejlepšího hudebníka, jakého kdy slyšel“. Po Nathově smrti pořádali Young a Zazeelaová téměř každoročně koncerty, při nichž hráli jeho hudbu, přičemž občasně podobné akce pořádal také Riley. Ten tak například v listopadu 2018, u příležitosti Nathových nedožitých stých narozenin, uspořádal vystoupení k jeho poctě. Riley roku 2002 vydal album \"Atlantis Nath\", které je do značné míry inspirované indickou vokální hudbou a jež Riley Nathovi věnoval.\n\n\n\n"}
{"id": "1441480", "url": "https://cs.wikipedia.org/wiki?curid=1441480", "title": "Římskokatolická farnost Hulín", "text": "Římskokatolická farnost Hulín\n\nŘímskokatolická farnost Hulín je územní společenství římských katolíků s farním kostelem svatého Václava v děkanátu Kroměříž.\n\nKostel je v písemných pramenech poprvé připomínán roku 1261, kdy Hulín získalo olomoucké biskupství. Průzkum stavebního vývoje a rozbor dochovaných architektonických prvků ustálil dataci výstavby kostela do 30. let 13. století. Zobrazení předpokládaného románského kostela je patrné na městské pečeti z konce 13. století.\n\nKostel svatého Václava prodělal podstatné změny na přelomu 16. a 17. století. V průběhu třicetileté války byl kostel dvakrát vydrancován vojenskými oddíly a v letech 1634 a 1635 věž opakovaně vyhořela po zásahu blesku.\n\nV roce 1747 kostel poškodil požár, který zničil střechu a dřevěné části stavby spolu s varhanami. V letech 1749-54 následovaly rozsáhlé opravy: původní románský presbytář s apsidou byl odstraněn a loď byla prodloužena a rozšířena k východu o jedno klenební pole a přidáno k ní kněžiště se sakristií, zvýšena koruna románské lodi a celý prostor byl jednotně zaklenut. Roku 1862 byla zvýšena věž o zvonicové patro kolem roku 1890 se opravoval krov a sanktusová věžička. V roce 1908 byl opraven a očištěn románský portál. Bylo upraveno kněžiště a u sakristie přistavěna malá předsíň. V roce 1934 byl zřízen nový vchod na kůr z točitého schodiště při věži. V roce 1937 byl upraven klasicistní portál pod věží podle návrhu sochaře Julia Pelikána. V závěru 40. let dvacátého století byla realizována oprava exteriéru, při níž byly odstraněny barokní omítky z románské lodi, její kvádrové zdivo doplněno a plošně přespárováno. Tento vzhled byl zachován i při dalších opravách prováděných v průběhu 20. a počátkem 21. století.\n\nSoučasným farářem je od července 2016 R. D. Mgr. Jiří Kopřiva.\nVe farnosti se pravidelně koná tříkrálová sbírka.\n\nBěhem roku 2019 prošel farní kostel důkladnou opravou. Peníze na investici v hodnotě 13 milionů korun se podařilo sehnat v rekordním čase díky nejen kraji nebo městu, ale také místním obyvatelům.\n\n"}
{"id": "1441481", "url": "https://cs.wikipedia.org/wiki?curid=1441481", "title": "Sooronbaj Žeenbekov", "text": "Sooronbaj Žeenbekov\n\nSooronbaj Šaripovič Žeenbekov (cyrilicí: \"Сооронбай Шарипович Жээнбеков\"), narozen 16. listopadu 1958 v obci Kara-Kuldža (К\"ара-Кульдж\"а) v Sovětském okrese Ošské oblasti (Kyrgyzská sovětská socialistická republika, Sovětský svaz), je kyrgyzský politik a od 24. listopadu 2017 pátý prezident Kyrgyzstánu. V letech 2012-2015 byl guvernérem Ošské oblasti a v letech 2016-2017 byl předsedou vlády.\n\nNarodil se v zemědělské rodině, má celkem devět sourozenců. Bratr Asylbek Žeenbekov je také politikem a jeho dalším bratrem je Žusupbek Šarípov, velvyslanec Kyrgyzstánu na Ukrajině. Žeenbekov navštěvoval Kyrgyzskou zemědělskou akademii, obor zootechnik. V roce 2003 vystudoval účetnictví na Kyrgyzské národní agrární univerzitě.\n\nVe věku 18 let pracoval jako učitel a vyučoval ruštinu a literaturu. V roce 1983 se stal hlavním zootechnikem sovchozu \"Sovět\" v Sovětském okrese Ošské oblasti, kde pracoval do roku 1988. V listopadu 1988 získal funkci instruktora okresního výboru Komunistické strany Kyrgyzstánu Ošské oblasti. V letech 1989 - 1991 působil jako tajemník stranického výboru v sovchozu \"Uljanova\" a poději až do roku 1993 jako ředitel tohoto sovchozu. \n\nPo vstupu do politiky v roce 1993 byl Žeenbekov zvolen předsedou sovchozu Kaška-Žol v okrese Kara-Kuldža. V roce 1995 se stal náměstkem předsedy Shromáždění lidových zástupců (\"Жогорку Кенеш\", jednokomorový kyrgyzský parlament). V roce 2007 se stal ministrem zemědělství, vodních zdrojů a zpracovatelského průmyslu. O tři roky později působil jako guvernér Ošské oblasti a v roce 2015 byl jmenován ředitelem Státní služby zaměstnanců. V březnu 2016 byl jmenován prvním náměstkem prezidenta republiky před svým jmenováním předsedou vlády Kyrgyzstánu.\n\nŽeenbekov odstoupil z funkce předsedy vlády 21. srpna 2017 poté, co byl jmenován oficiálním kandidátem v prezidentských volbách v roce 2017. Uvedl, že „chtěl být v rovnoprávném postavení s jinými kandidáty na prezidentský úřad.“ Volby se konaly 15. října 2017. Kyrgyzská centrální volební komise hlásila celkem téměř 1,7 milionu hlasů, z nichž Žeenbekov získal 54,74 procent.\n\nSooronbaj Žeenbekov byl slavnostně inaugurován do funkce prezidenta dne 24. listopadu 2017. \n"}
{"id": "1441489", "url": "https://cs.wikipedia.org/wiki?curid=1441489", "title": "Montlevon", "text": "Montlevon\n\nMontlevon je francouzská obec v departementu Aisne v regionu Hauts-de-France. V roce 2015 zde žilo 294 obyvatel.\n\nSousední obce jsou: Courboin, Dhuys et Morin-en-Brie, Montigny-lès-Condé, Nesles-la-Montagne, Pargny-la-Dhuys a Viffort.\n\n\"Počet obyvatel\"\n\n"}
{"id": "1441495", "url": "https://cs.wikipedia.org/wiki?curid=1441495", "title": "Úřad pro potlačování komunistické činnosti", "text": "Úřad pro potlačování komunistické činnosti\n\nÚřad pro potlačování komunistické činnosti (Buró para Represión de las Actividades Comunistas, nebo BRAC) byla agentura Kubánské tajné policie, kterou prezident Fulgencio Batista udržoval v padesátých létech, která se stala nechvalně známou za brutální boj proti Hnutí 26. července.\n\nÚřad byl veden Mariano Fagetem, který se nejprve proslavil jako lovec nacistů během Batistovy první vlády, od roku 1940 do roku 1944, kdy byl šéfem Úřadu vyšetřování nepřátelské činnosti (\"Oficina de Investigación de Actividades Enemigas\"), kontrašpionážní jednotky proti nacistickým a fašistickým agentům. \n\nÚřad byl od roku 1956 podporován americkou CIA.\n"}
{"id": "1441498", "url": "https://cs.wikipedia.org/wiki?curid=1441498", "title": "Viffort", "text": "Viffort\n\nViffort [\"vifór\"] je francouzská obec v departementu Aisne v regionu Hauts-de-France. V roce 2015 zde žilo 325 obyvatel.\n\nSousední obce jsou: Dhuys et Morin-en-Brie, Montfaucon, Montlevon, Nesles-la-Montagne a Rozoy-Bellevalle.\n\n\"Počet obyvatel\"\n\n"}
{"id": "1441506", "url": "https://cs.wikipedia.org/wiki?curid=1441506", "title": "Martin Bezděk", "text": "Martin Bezděk\n\nMartin Bezděk (* 27. února 2001) je český judista, na letních olympijských hrách mládeže 2018 v argentinském Buenos Aires získal dvě stříbrné medaile v kategorii do 81 kg a ve smíšených družstvech.\n\n"}
{"id": "1441514", "url": "https://cs.wikipedia.org/wiki?curid=1441514", "title": "Antonín Masák", "text": "Antonín Masák\n\nAntonín Masák (1856 Vysočany – 1916 Praha) byl český učitel, historik, heraldik a sfragistik.\n\nVystudoval učitelství dějepisu. Vyučoval na reálném gymnáziu v Praze na Vinohradech. Kromě toho se věnoval výzkumu pečetí české šlechty a byl redaktorem Časopisu Společnosti přátel starožitností českých.\nOženil se s Annou Růžičkovou, měli syny Václava (* 1893) a Jaroslava (* 1899).\n\n\n"}
{"id": "1441529", "url": "https://cs.wikipedia.org/wiki?curid=1441529", "title": "Turné 2017 (Kabát)", "text": "Turné 2017 (Kabát)\n\nTurné 2017 bylo koncertní turné české rockové skupiny Kabát. Jednalo se o halové turné. Skupina premiérově vystoupila v Chomutově, Třinci ve Znojmě a také v Bratislavě. Skupina po šesti letech opět využila konstrukci pódia umístit doprostřed hal. V konstrukci byli sestaveny také čtyři prostory pro diváky přímo v srdci scény, diváci tak byli kapele na dosah.\n\n\nPřídavek: \n\n25. Brousíme nože\n\n26. Pohoda\n\n27. Moderní děvče\n\nKabát\n\n\n\nHosté\n\n\n"}
{"id": "1441534", "url": "https://cs.wikipedia.org/wiki?curid=1441534", "title": "Marcin", "text": "Marcin\n\nPolské mužské křestní jméno Marcin je obdobou českého jména Martin.\n\n\n\n"}
{"id": "1441553", "url": "https://cs.wikipedia.org/wiki?curid=1441553", "title": "Frédéric Tuscan", "text": "Frédéric Tuscan\n\nFrédéric Tuscan (* 19. února 1979) je bývalý francouzský reprezentant ve sportovním lezení, vicemistr světa v boulderingu a juniorský mistr světa v lezení na obtížnost.\n\n\n"}
{"id": "1441560", "url": "https://cs.wikipedia.org/wiki?curid=1441560", "title": "Chobot (Rašovy)", "text": "Chobot (Rašovy)\n\nRybník Chobot o rozloze vodní plochy 1,23 ha se nalézá v chatové osadě Rašovy v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Černovka, Moře a Strach. Pod hrází rybníka býval do padesátých let 20. století mlýn, z kterého se do současnosti dochovaly pouze trosky mlýnice.\n"}
{"id": "1441564", "url": "https://cs.wikipedia.org/wiki?curid=1441564", "title": "Frédéric", "text": "Frédéric\n\nFrancouzské mužské křestní jméno Frédéric je obdobou českého Bedřich, dánského Frederik a německého Friedrich.\n\n\n\n"}
{"id": "1441565", "url": "https://cs.wikipedia.org/wiki?curid=1441565", "title": "Černovka (Rašovy)", "text": "Černovka (Rašovy)\n\nRybník Černovka o rozloze vodní plochy 2,67 ha se nalézá v chatové osadě Rašovy v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Chobot, Moře, Strach. \n"}
{"id": "1441566", "url": "https://cs.wikipedia.org/wiki?curid=1441566", "title": "Strach (Rašovy)", "text": "Strach (Rašovy)\n\nRybník Strach o rozloze vodní plochy 1,75 ha se nalézá v lese asi 600 metrů jihozápadně od chatové osady Rašovy v okrese Pardubice. Rybník je využíván pro chov ryb a zároveň představuje lokální biocentrum pro rozmnožování obojživelníků. Rybník je součástí rybniční soustavy skládající se dále z rybníků Chobot, Moře, Černovka. \n"}
{"id": "1441569", "url": "https://cs.wikipedia.org/wiki?curid=1441569", "title": "Svojšický rybník", "text": "Svojšický rybník\n\nSvojšický rybník o rozloze vodní plochy 0,9 ha se nalézá na jižním okraji obce Svojšice v okrese Pardubice u silnice III. třídy č. 34213 vedoucí do obce Stojice. Rybník je využíván pro chov ryb a zároveň představuje lokální biocentrum pro rozmnožování obojživelníků. \n"}
{"id": "1441571", "url": "https://cs.wikipedia.org/wiki?curid=1441571", "title": "Vlha malá", "text": "Vlha malá\n\nVlha malá () je 16–18 cm velký pták z čeledi vlhovitých.\n\nVlha malá obývá v pěti poddruzích Afriku jižně od Sahary:\n\n\nJedná se o nejmenší africký druh vlhy. Svrchní strana těla a temeno jsou světle olivově zelené, spodina je podle poddruhu žlutohnědá nebo světle trávově zelená. Hrdlo je žluté, s černým ohraničením pod nímž je u některých poddruhů ještě světle modrý pruh. Nadoční proužek je v závislosti na poddruhu bělavý nebo modrý. Všechny poddruhy mají černý pruh přes oči, černý zobák, krátká křídla a mírně vykrojený ocas bez prodloužených, středních per.\n\nŽiví se létajícím hmyzem, zvláště bodavými blanokřídlími, jako třeba včelami, vosami a sršněmi. Potravu chytá z větve na přehledném místě na kterou se vrací. Před pozřením kořist usmrtí úderem o tuto větev a tím jí odstraní i žihadlo.\n\nNa rozdíl od ostatních druhů vlh hnízdí v jednotlivých párech. Jedná se však o společenského ptáka, který nocuje v dlouhých řadách několika jedinců natěsnaných na sobě na jedné větvi. Pár si vyhrabává v průměru metr dlouhou chodbu v písčitých stěnách. Na jejím konci samice klade 4–5 kulovitých, leskle bílých vajíček. Mláďata se líhnou holá a slepá. Po vylétnutí je rodiče ještě několik dní krmí. V některých oblastech klade do jejích hnízd svá vejce medozvěstka křiklavá.\n\n"}
{"id": "1441574", "url": "https://cs.wikipedia.org/wiki?curid=1441574", "title": "Stojický rybník", "text": "Stojický rybník\n\nStojický rybník o rozloze vodní plochy 1,06 ha se nalézá na jižním okraji obce Stojice v okrese Pardubice pod silnicí III. třídy č. 33745 vedoucí do obce Licomělice. Rybník je využíván pro chov ryb a zároveň představuje lokální biocentrum pro rozmnožování obojživelníků. V roce 2010 byla provedena jeho revitalizace a odbahnění. Pod hrází rybníka se nalézá budova bývalého mlýna, sloužící nyní k bytovým účelům.\n"}
{"id": "1441575", "url": "https://cs.wikipedia.org/wiki?curid=1441575", "title": "Bezedná jáma", "text": "Bezedná jáma\n\nBezedná jáma je jeden ze zatopených křemencových lomů v okolí obce Horní Raškovice. Lom se nalézá asi 200 metrů západně od rozhledny Barborka na trase naučné stezky Raškovickými lomy.\n\nPověst vypráví, že kdysi za bouře sjel do zatopené jámy kočár s krutým a pyšným správcem panství. Ačkoliv mu poddaní vyrazili hned na pomoc, už ho nenašli. Jáma ho pohltila a od té doby se o ní ví, že je bezedná. \n"}
{"id": "1441578", "url": "https://cs.wikipedia.org/wiki?curid=1441578", "title": "Bakonyszücs", "text": "Bakonyszücs\n\nBakonyszücs () je vesnice v Maďarsku v župě Veszprém, spadající pod okres Pápa. Nachází se asi 17 km východně od Pápy, 27 km severozápadně od Zircu a 40 km severozápadně od Veszprému. V roce 2015 zde žilo 299 obyvatel, z nichž 93,1 % tvoří Maďaři.\n\nKromě hlavní části zahrnuje Bakonyszücs i malou část Pálháza.\n\nBakonyszücs leží na silnici 83117. Hlavní silniční propojení je skrze vesnici Bakonykoppány, kromě toho vedou z vesnice pouze polní cesty. Poblíže Bakonyszücsu protéká potok Csángota, který se u vesnice Mórichida vlévá do řeky Marcal. Poblíže Bakonyszücsu se nachází malá vodní nádrž Bakonyszücsi-tó.\n\nPod území Bakonyszücsu patří pro vesnici významná část Bakoňského lesa. V tomto území se nacházejí kopce Éles-hegy (375 m), Vár-hegy (436 m, je zde zřícenina hradu Bakonyújvár), Tönkölös-hegy (515 m), Pajaros-tető (623 m), Kőris-hegy (709 m, je zde rozhledna a turistická stezka). Je zde též nepojmenovaný kopec, měřící 313 m. Nachází se tu i několik archeologických nalezišť a jeskyň, jako např. Futómacskás-barlang, Odvas-kő-barlang, Ördög-lik a Pörgöl-barlang.\n\nV samotné vesnici se nachází katolický kostel Nagyboldogasszony-templom, nemocnice Orvosi rendelő, kaple, hotel, hřbitov a hospoda.\n"}
{"id": "1441579", "url": "https://cs.wikipedia.org/wiki?curid=1441579", "title": "Návesní skála", "text": "Návesní skála\n\nLom Návesní skála je jeden ze zatopených křemencových lomů v obci Horní Raškovice. Lom se nalézá asi 200 m východně od rozhledny Barborka na trase naučné stezky Raškovickými lomy.\n\nK zatopení lomu došlo náhle při odstřelu skály. Pramen byl podle vyprávění tak silný, že dělníci ani nestačili uklidit svoje nářadí. Poté lom sloužil jako zdroj pitné vody i jako přírodní koupaliště.\n"}
{"id": "1441582", "url": "https://cs.wikipedia.org/wiki?curid=1441582", "title": "Nákelský rybník", "text": "Nákelský rybník\n\nNákelský rybník o rozloze vodní plochy 0,34 ha se nalézá ve vsi Nákle v okrese Chrudim pod silnicí II. třídy č. 342 vedoucí z obce Svinčany do městečka Heřmanův Městec. Rybník je využíván pro chov ryb a zároveň představuje lokální biocentrum pro rozmnožování obojživelníků. \n"}
{"id": "1441585", "url": "https://cs.wikipedia.org/wiki?curid=1441585", "title": "Chrtnický rybník", "text": "Chrtnický rybník\n\nChrtnický rybník o rozloze vodní plochy 2,77 ha se nalézá v přírodní rezervaci Obora Choltice asi 400 m jihozápadně od zámku Choltice v okrese Pardubice. Rybník byl v roce 2016 revitalizován a odbahněn a je využíván pro sportovní rybolov a zároveň představuje spolu s rybníky Zrcadlo a Červeným rybníkem významné biocentrum pro rozmnožování obojživelníků.\n"}
{"id": "1441588", "url": "https://cs.wikipedia.org/wiki?curid=1441588", "title": "Rybník u Cyklosu Choltice", "text": "Rybník u Cyklosu Choltice\n\nRybník u Cyklosu o rozloze vodní plochy 0,26 ha se nalézá asi 200 m severozápadně od železniční zastávky Choltice v okrese Pardubice pod silnicí II. třídy č. 342 vedoucí z vesnice Svinčany do vesnice Veselí u Přelouče. Rybník je využíván pro chov ryb a zároveň představuje lokální biocentrum pro rozmnožování obojživelníků.\n"}
{"id": "1441590", "url": "https://cs.wikipedia.org/wiki?curid=1441590", "title": "Roberts (příjmení)", "text": "Roberts (příjmení)\n\nPříjmení Roberts nosí více významných osobností:\n\n"}
{"id": "1441591", "url": "https://cs.wikipedia.org/wiki?curid=1441591", "title": "Odon Poznaňský", "text": "Odon Poznaňský\n\nOdon Poznaňský nebo také Odon Velkopolský, nebo Mieszkowic, byl kníže velkopolský a poznaňský v letech 1177 až 1182, a kníže kališský v letech 1193 až 1194. \n\nV roce 1177 se účastnil vzpoury polské šlechty proti svému otci Měškovi. Měšek podporoval syny z druhého manželství s Eudoxií Kyjevskou a chtěl, aby se Odon stal knězem. To by ale vyloučilo jeho z následnictví na velkopolském trůnu.\n\nOdon s otcem válčil po dobu jednoho roku, než Měšek utekl z Polska do Pomořan. V roce 1181 se však vrátil do Velkopolska a společně s Pomořany se mu podařilo získat kontrolu nad Velkopolskem. Když zemřel Odonův nevlastní bratr Měšek, Odon získal Kalisz s požehnáním svého otce. O Odonově panování v Kališi se dochovalo jen velmi málo zpráv. Jisté je že založil mincovnu, kde razil mince s nápisem „Odon Dux“ (Kníže Odon), což naznačuje vysoký stupeň autonomie.\n\nOdon zemřel 20. dubna 1194. Knížectví za něj převzal jeho otec Měšek.\n"}
{"id": "1441593", "url": "https://cs.wikipedia.org/wiki?curid=1441593", "title": "Turner (příjmení)", "text": "Turner (příjmení)\n\nPříjmení Turner nosí více významných osobností:\n\n"}
{"id": "1441596", "url": "https://cs.wikipedia.org/wiki?curid=1441596", "title": "Philips (rozcestník)", "text": "Philips (rozcestník)\n\nPhilips může být:\n\n\n\n"}
{"id": "1441598", "url": "https://cs.wikipedia.org/wiki?curid=1441598", "title": "Phillips (příjmení)", "text": "Phillips (příjmení)\n\nPříjmení Phillips nosí více významných osobností:\n\n"}
{"id": "1441602", "url": "https://cs.wikipedia.org/wiki?curid=1441602", "title": "Campbell (příjmení)", "text": "Campbell (příjmení)\n\nPříjmení Campbell nosí více významných osobností:\n\n"}
{"id": "1441604", "url": "https://cs.wikipedia.org/wiki?curid=1441604", "title": "Stewart (příjmení)", "text": "Stewart (příjmení)\n\nPříjmení Stewart nosí více významných osobností:\n\n"}
{"id": "1441607", "url": "https://cs.wikipedia.org/wiki?curid=1441607", "title": "Morris (příjmení)", "text": "Morris (příjmení)\n\nPříjmení Morris nosí více významných osobností:\n\n"}
{"id": "1441609", "url": "https://cs.wikipedia.org/wiki?curid=1441609", "title": "Bakonyjákó", "text": "Bakonyjákó\n\nBakonyjákó () je vesnice v Maďarsku v župě Veszprém, spadající pod okres Pápa. Nachází se asi 10 km jihovýchodně od Pápy, 20 km severovýchodně od Ajky, 28 km severovýchodně od Devecseru a stejnou vzdálenost severozápadně od Veszprému. V roce 2015 zde žilo 630 obyvatel, z nichž 79,7 % tvoří Maďaři.\n\nKromě hlavní části zahrnuje Bakonyjákó i malé části Járiföld, Járitanya a Remigpuszta.\n\nBakonyjákó leží na silnici 83. Je přímo silničně spojeno s obcemi Farkasgyepű, Ganna, Németbánya a skrze malou část \"Tapolcafő\" s městem Pápa. Skrze Bakonyjákó protéká potok Bittva, který se vlévá do řeky Marcal.\n\nBakonyjákó zahrnuje část Bakoňského lesa, díky čemuž je sídlo častým cílem turistů. Nachází se zde několik kopců, do nichž patří Mánc-hegy (332 m), Jákó-hegy (345 m), Kis-Pápavár (488 m), Hajszabarna (491 m), Gát-hegy (494 m), Égés-tető (518 m) a Pápavár (531 m). Je zde zřícenina hradu Tevelvár, mlýn Polány malomrom a rozhledna Táncsics-kilátó.\n\nV samotném sídle se nachází katolický kostel Szentháromság-templom a reformovaný kostel. Je zde též knihovna, pošta, dvě hospody, obchod, hřbitov a dětské hřiště.\n"}
{"id": "1441610", "url": "https://cs.wikipedia.org/wiki?curid=1441610", "title": "Jérémy Bonder", "text": "Jérémy Bonder\n\nJérémy Bonder (* 15. července 1991) je francouzský reprezentant ve sportovním lezení, mistr Francie v boulderingu.\n\n\n"}
{"id": "1441614", "url": "https://cs.wikipedia.org/wiki?curid=1441614", "title": "Sedlec (hradiště)", "text": "Sedlec (hradiště)\n\nSedlec je raně středověké hradiště s nejasnou lokalizací. Ve dvanáctém století bylo součástí hradské soustavy a z písemných pramenů jsou známá jména některých kastelánů. Obyvatelé okolního kraje se označovali jako Sedlčané. Hradiště údajně stávalo na rozlehlé vrcholové plošině Bažantího vrchu (v minulosti zvaného Gobes) nad levým břehem řeky Rolavy západně od Sedlce na okraji Karlových Varů. \nNěkteří badatelé se domnívají, že právě zde stávalo hradiště Sedličanů, jiní tuto teorii odmítají s tím, že toto hradiště bývalo v prostoru obce Sedlec, patrně poblíž kostela svaté Anny. Je však zřejmé, že Bažantí vrch byl kdysi osídlen a nejspíš i opevněn. Formu a dobu jeho osídlení se však pro nedostatek střepového materiálu nepodařilo dosud spolehlivě určit. Již po staletí se ovšem na Bažantím vrchu nacházejí velké kusy železné strusky.\nSedlčané (též Sedličané) byli nejstaršími slovanskými obyvateli Karlovarska a drželi území Sedlecka (později Loketska) až do příchodu Přemyslovců. Celý kraj byl nazýván Sedleckem až do první třetiny 13. století. V období sedlecké župy v 11. a 12. století obhospodařoval tento slovanský kmen území i nedaleké Staré Role.\n\nV devatenáctém století byly na vrchu údajně pozorovány pozůstatky opevnění, ale během povrchového výzkumu z roku 1978 nebyly na lokalitě učiněny žádné nálezy. Přesto je vrch chráněn jako kulturní památka. Je také možné, že hradiště zcela zaniklo v důsledku těžby kamene.\n\n\n"}
{"id": "1441619", "url": "https://cs.wikipedia.org/wiki?curid=1441619", "title": "Mount Sill", "text": "Mount Sill\n\nMount Sill je hora, tzv. fourteener, na východě Kalifornie, v jihovýchodní části pohoří Sierra Nevada. Je součástí skupiny Palisade. Mount Sill je s nadmořskou výškou 4 316 m šestou nejvyšší horou Kalifornie a čtvrtou nejvyšší v pohoří Sierra Nevada.\nHora je pojmenovaná po básníkovi a profesorovi literatury na Kalifornské univerzitě.\n\nMount Sill leží přibližně 50 km severně od nejvyšší hory Spojených států amerických bez Aljašky Mount Whitneyho. Nachází se na východní hranici Národního parku Kings Canyon. Východně od hory leží údolí Owens Valley a pohoří Inyo Mountains a White Mountains. Největší města v okolí jsou Big Pine a Bishop.\n"}
{"id": "1441636", "url": "https://cs.wikipedia.org/wiki?curid=1441636", "title": "František Zborník", "text": "František Zborník\n\nFrantišek Zborník (27. prosince 1950 Písek – 12. října 2018) byl český režisér, scenárista, herec a pedagog.\n\nVystudoval Pedagogickou fakultu v Českých Budějovicích a později dramatickou výchovu na DAMU v Praze. V 70. a 80. letech působil ve Vodňanech v divadelním souboru Šupina jako herec, režisér i scenárista. Byl středoškolským učitelem ve Vodňanech a od roku 1986 odborným asistentem na Pedagogické fakultě Jihočeské univerzity, od roku 1999 působil na Pedagogické fakultě Univerzity Karlovy v Praze. Během života byl rovněž porotcem a lektorem mnohých seminářů a kurzů dramatické výchovy.\n\nPoslední napsaný a zrežírovaný scénář Františka Zborníka, hra „O 14 dní dříve“, byla provedena v Divadle Pod čarou v Písku. František Zborník zemřel 12. října 2018, den před její premiérou.\n"}
{"id": "1441637", "url": "https://cs.wikipedia.org/wiki?curid=1441637", "title": "LaMonte", "text": "LaMonte\n\nLaMonte nebo La Monte může být:\n\n\n"}
{"id": "1441639", "url": "https://cs.wikipedia.org/wiki?curid=1441639", "title": "Lamont", "text": "Lamont\n\nLamont, případně LaMont, může být:\n\n\n"}
{"id": "1441640", "url": "https://cs.wikipedia.org/wiki?curid=1441640", "title": "Lamont (jméno)", "text": "Lamont (jméno)\n\nJméno či příjmení Lamont, případně LaMont, nosí více různých osob:\n\n\n"}
{"id": "1441650", "url": "https://cs.wikipedia.org/wiki?curid=1441650", "title": "Tupela lesní", "text": "Tupela lesní\n\nTupela lesní (\"Nyssa sylvatica\") je pomalu rostoucí, opadavý, listnatý strom původem ze Severní Ameriky. Do Evropy byla tupela lesní dovezena roku 1750 a vysázena v Anglii. Do České republiky, do dendrologické zahrady v Průhonicích, bylo závěrem 20. století vysázeno pět těchto mladých stromů, kterým se dobře daří a jsou již vysoké okolo 5 m. Tato dřevina roste pomalu, ale je dlouhověká.\n\nDruh je rozšířen převážně ve východní části Severní Ameriky, jeho areál zabírá území rozkládající se hlavně v severovýchodní Kanadě, východní a střední části Spojených států a v centrálním a jižním Mexiku. Dřevina bývá množena i v Evropě, hlavně v Nizozemí a občas je vysazována do větších parků, jako listem ozdobná solitéra, nebo do botanických zahrad jako sbírková rostlina.\n\nDruh tupela lesní je dělená do dvou variet, které se odlišují hlavně místem růstu:\nVarieta \"sylvatica\" se běžně vyskytuje na lehkých, hlubokých, často písčitých, dobře propustných půdách v okolí horských i údolních toků. Varieta 'biflora' nejčastěji roste v těžkých, jílovitých nebo hlinitých půdách s dostatkem organické hmoty. V pobřežních oblastech občas bývají smíšené půdní podmínky a obě variety rostou společně, pak je lze jen velmi těžce od sebe odlišit. V poslední době sílí tendence varietu \"biflora\" povýšit na samostatný druh \"Nyssa biflora\".\n\nVědecké rodové jméno \"Nyssa\" pochází ze starořecké mytologie, je odvozeno od jména vodní nymfy.\n\nDřevina může růst v širokém spektru podmínek, od trvale vlhkých bažin, přes stanoviště občas přeplavovaná vodou až po krátce suchá místa. Nejčastěji se vyskytuje na lehčích a hlubokých, vlhkých, mírně kyselých půdách do nadmořské výšky 1000 m. Na suché půdě má menší přírůstky a celkově vyroste jen do nižší výšky. Vyskytuje se v různých klimatických podmínkách s širokým rozsahem teplot. Má velké nároky na světlo,v případě nutnosti sice toleruje mírné zastínění, roste však pomaleji a po odstranění stínu se její růst zrychlí. Nejlépe prosperuje jako solitéra nebo na okrajích lesních porostů. Nevadí ji malý obsah kyslíku v půdě, ani její mírné zasolení. Netrpí žádnými hmyzími škůdci, v mládí však chutná lesním býložravcům (zajícovití, spárkatí). Roste v různých typech lesů, v žádném však běžně nepřevládá.\n\nStromy začínají kvést v dubnu a plody dozrávají koncem záři a počátkem října. Plody jsou jen na samičích stromech, takže v některých zahradách je zahradníci nemají šanci nikdy vidět. Navíc, dokud drobné plody nedozrají, splývají svým zeleným zbarvením s barvou listů a v době zrání bývají rychle sklizeny ptáky a spadané pozemními savci.\n\nOpadavý, dvoudomý strom vysoký průměrně 18 až 24 m. Je hluboce kořenící, má rovný kmen, v mládí kuželovitou a později oválnou korunu. Kůra je zprvu načervenale hnědá, tenká a hladká, později šedá až sytě hnědá a nepravidelně rýhovaná, u starých jedinců může být tlustá i 2,5 cm. Větve odstávají od kmene téměř v pravém úhlu a ve spodní části se ohýbají až k zemi, jsou střídavě porostlé řapíkatými listy, často nahloučenými na jejích koncích. Čepele listů jsou tuhé, kožovité, 5 až 12 cm dlouhé, eliptické až vejčité, na bázi klínovité, na konci špičaté, po obvodě celokrajné, někdy slabě zvlněné a mají zpeřenou žilnatinu. Na svrchní straně jsou listy silně leskle zelené, na spodní slabě našedlé a od poloviny září se zbarvují svítivě šarlatové či zlatožlutě a v listopadu před opadem bývají karmínové.\n\nKvěty, objevující se současně s rašením listů, jsou jednopohlavné a stromy mají buď samčí nebo samičí květy. Jen málo věcí platí absolutně a někdy se na stromech v malých počtech objevují i květy opačného pohlaví. Všechny jsou nenápadně zelenožluté, pětičetné, velmi drobné a mají kratičké stopky. Samčí květy s deseti tyčinkami vyrůstají po pěti až dvanácti v hroznovitých květenstvích, samičí se semeníkem s jediným vajíčkem po jednom až třech ve svazečcích. Pyl ze samčích květů na samičí přenášejí včely a jiný létající hmyz. Pro spolehlivé opylení se doporučuje, aby byly samčí a samičí stromy od sebe vzdálené do 30 m. Před prvním kvetením nelze pohlavnost stromu rozeznat.\n\nPlod je zploštělá, stopkatá peckovice s vytrvalým kalichem a češulí, vyrůstá jednotlivě nebo společně až po třech. Peckovice je asi 1 cm dlouhá, ve zralosti tmavě modrá až modročerná a obsahuje jediné semeno.\n\nV přírodě se dřeviny nejčastěji rozmnožují semeny, kterých vyprodukují veliké množství. Dužnaté plody mají vysoký obsah živin, pro lidi jsou sice kyselé, avšak ještě na stromech bývají konzumovány ptáky. Zbylé krátce po dozrání padají k zemi, kde je sežerou savci. Konzumenti plodů semena, kterým průchod zvířecím žaludkem neublížil, rozptylují po okolí a často společně se startovací dávkou hnojiva. Semena s nespotřebovanými plody zůstávají pod stromy a jsou, s plody či po jejich rozpadu samostatně, odplavována vodou na nová stanoviště.\n\nPři umělém rozmnožování se dužnatý obal semen odstraní macerací a semena se po dobu měsíce stratifikují v chladnu. Po vysetí za teplých a vlhkých podmínek asi za tři týdny epigeicky vyklíčí. Semenáče již mají dominantní kořen, ten se nemá porušit a proto se co nejdříve vysazují na stanoviště. Mladé stromky potřebují hodně světla a pravidelnou závlahu.\n\nDřevo stromu se používá hlavně pro řezivo, dýhu, nebo buničinu k výrobě papíru. Vyrábějí se z něho různé krabice, bedny a interiérový nábytek. Pro houževnatost se používá na podlahy v místnostech i rukojeti nástrojů. Kvetoucí strom je důležitým zdrojem nektaru pro včely při výrobě medu, vysazuje se i jako stínící strom.\n\nPro atraktivní vzhled daný rovným kmenem, tvarem koruny a podzimním zbarvením listů bývají vysazovány jako okrasné dřeviny nebo jako alejové stromy podél cest. Některý jedinec je na podzim \"oblečen\" v jedné barvě, zatímco na jiném se současně prolínají svítivé barvy od zlatožluté přes šarlatovou, pomerančovou až po karmínovou.\n\nByly vyšlechtěné mnohé kultivary lišící se výškou, tvarem koruny i barvou listů jak v průběhu vegetace, tak i před podzimním opadem. Některé kultivary mají předem dané pouze samčí nebo samičí květy.\n\n"}
{"id": "1441653", "url": "https://cs.wikipedia.org/wiki?curid=1441653", "title": "Mount Kaweah", "text": "Mount Kaweah\n\nMount Kaweah je hora v jižní části pohoří Sierra Nevada, na východě Kalifornie.\nJe devátou nejvyšší horou Kalifornie s prominencí vyšší než 500 m.\nHora je pojmenovaná podle řeky Kaweah River (řeka podle původních obyvatel oblasti Kaweahů).\n\nMount Kaweah leží v centrální části Národního parku Sequoia. Nachází se necelých 20 km jihozápadně od Mount Whitney. Horský masiv má čtyři hlavní vrcholy: \"Big Kaweah\", \"Red Kaweah\" (4 192 m), \"Black Kaweah\" (4 190 m) a \"Grey Kaweah\" (4 184 m).\nOblast je obtížně dostupná. Nejkratší turistická trasa na vrchol hory a zpět z údolí Mineral King má délku 42 km.\n"}
{"id": "1441658", "url": "https://cs.wikipedia.org/wiki?curid=1441658", "title": "Parkoviště P+R v Praze", "text": "Parkoviště P+R v Praze\n\nSystém kombinované přepravy P+R (park and ride, Park & Ride, česky „zaparkuj a jeď“) v Praze je realizován zřízením záchytných parkovišť v blízkosti stanic metra, železničních nádraží, případně jiných přestupních míst veřejné dopravy. Parkoviště provozuje Technická správa komunikací hl. m. Prahy prostřednictvím subdodavatelů, soukromých správců. TSK je gestorem systému a připravuje pro parkoviště dopravně-inženýrské podklady.\n\nParkoviště P+R v rámci Pražské integrované dopravy jsou v Praze podle časopisu Časopid zřizována od 1. května 1998, podle územně analytických podkladů hlavního města Prahy však již od roku 1997.\n\nV roce 1997 bylo na prvních 5 parkovištích P+R (Opatov, Skalka I, Radlická, Nové Butovice, Zličín I) celkem 525 parkovacích míst. V roce 2000 bylo v Praze 11 záchytných parkovišť P+R o kapacitě 1202 stání. V roce 2006 byla zprovozněna parkoviště Chodov, Skalka 2 a Depo Hostivař. V roce 2006 bylo k dispozici 16 parkovišť o kapacitě 2344 stání. V roce 2008 pak přibylo parkoviště Letňany. K roku 2016 uvádí IPR 16 parkovišť ve 13 lokalitách o kapacitě 3009 stání, z toho 2765 pro základní funkci, 130 pro vozidla přepravující osobu těžce pohybově postiženou a 114 vyhrazených pro jiné účely nebo pro rezidenty (na parkovištích Rajská zahrada, \nOpatov a Skalka I).\n\nV Praze jsou dva typy záchytných parkovišť P+R: \nNa některých z parkovišť P+R je část kapacity vyhrazena abonentům či rezidentům. \n\nK roku 2011 bylo v Praze cca 17 parkovišť P+R v blízkosti 12 stanic metra a 3 železničních stanic, jejich celková kapacita v červnu 2011 činila 3005 parkovacích míst. \n\nK roku 2017 bylo v Praze 13 placených a 6 neplacených parkovišť P+R. Celková kapacita byla 3433 stání, z toho 3201 využitelných pro všechny uživatele, 147 vyhrazených pro těžce tělesně postižené osoby a 85 využitých pro rezidenty s dlouhodobou smlouvou.\n\nV roce 2014 bylo evidováno 870 844 vjezdů, v roce 2017 již 964613 vjezdů, což představuje nárůst o 10 % za tři roky, z toho o 2,5 % oproti roku 2016. Podle stavu z roku 2018 celkem 14 záchytných parkovišť vykazovalo v pracovních dnech pravidelné plné vytížení už od ranních hodin a i nově zřízená vícepodlažní záchytná parkoviště P+R Chodov (provoz od roku 2006) a P+R Letňany (2008), obě o kapacitách okolo 640 parkovacích míst, pravidelně vykazují většinové nebo úplné obsazení svých parkovacích kapacit. Naopak tři bezplatná parkoviště mimo stanice metra (Švehlova, Písnice a Kotlářka), zřízená v říjnu 2017, jsou naprosto nevyužitá, parkuje na nich převážně jen vozidlo správce.\n\nDosavadní odtahová parkoviště Kotlářka, Švehlova a Písnice předala v říjnu 2017 Technické správě komunikací hl. m. Prahy a.s. Správa služeb hlavního města Prahy na základě výpůjční smlouvy ke zřízení nehlídaných parkovišť P+R. V souvislosti s rozšiřováním zón placeného stání v hl. m. Praze se snížil celkový počet odtahů, čímž se uvolnily kapacity odtahových parkovišť a SSHMP jich část nabídla městu k využití. Tato tři parkoviště P+R patří ovšem mezi neúspěšná a nevyužitá.\n\nNa parkovišti P+R Opatov začal provozovatel 1. prosince 2017 ze den na den vybírat denní parkovné 850 korun místo dosavadních 20 Kč. Technická správa komunikací hl. m. Prahy naznačila, že má nevyřešené vztahy se spoluvlastníkem pozemku. Mluvčí pražského magistrátu Vít Hofman řekl Radiožurnálu, že stokorunové částky za stání na odstavných parkovištích nikdo chtít nemůže. Vlastníkem významné části parkoviště je Otakar Ženíšek, jehož restituční problémy rozebírala média už například v roce 2012. Jeho rodina původně hospodařila v Chodově na více než 50 hektarech pozemků. Za komunismu byla rodina donucena pozemky odprodat za čtyřicet haléřů na metr. Za zastavěné pozemky mu Pozemkový fond měl vydat náhradní, avšak do roku 2012 mu nevydal ani metr. V nabídce ani nebývají velké celistvé pozemky v Praze alespoň trochu odpovídající těm, o které přišel.\n\nJsou zařazena do systému Pražské integrované dopravy. Samostatné parkovné je relativně levné. \n\nDo června 2011 činilo 10 Kč za den a platbu parkovného bylo možné výhodně sloučit s platbou jízdného na městskou hromadnou dopravu (zpáteční jízdenka na 2x75 minut v ceně výrazně nižší než dvě jednorázové jízdenky na 75 minut, za dvojnásobek ceny této zpáteční jízdenky byla nabízena jednodenní jízdenka platná do konce provozního dne) a město poskytovalo na tuto jízdenku i další slevy například na vstupném. \n\nOd 1. července 2011 však bylo denní parkovné zvýšeno na 20 Kč a byly zrušeny zvýhodněné jízdenky na MHD spojené s parkovným. Město to zdůvodnilo tím, že parkoviště P+R jsou od rána přeplněna, a tedy není důvod je zvýhodňovat. \n\nPlacená parkoviště P+R podle tarifu a provozního řádu mohl využívat pouze ten, kdo dále použije městskou hromadnou dopravu, a provozovatelé parkovišť měli smluvně stanovenou povinnost při odjezdu kontrolovat, zda řidič má o použití MHD doklad; jinak by musel řidič zaplatit poplatek za neoprávněné parkování. V praxi se ovšem splnění této podmínky téměř nikdy nekontrolovalo. \n\n10 hlídaných parkoviště P+R v Praze umožňuje i bezplatné parkování jízdních kol, které ovšem nebylo spojeno s výhodným jízdným na MHD.\n\n\n\n\n\n\n\n\nVe vztahu k veřejnosti je provozovatelem většiny parkovišť P+R Technická správa komunikací hl. m. Prahy. Většina z nich však je však svěřena na dobu neurčitou soukromým správcům tzv. „smlouvou o poskytování služeb a vzájemné spolupráci“, která dle obsahu a označení smluvních stran je nájemní smlouvou (smluvní strany jsou označeny jako „pronajímatel“ a „provozovatel“). \n\nNapříklad P+R Rajská zahrada byla již v 90. letech (datum uzavření smlouvy je na zveřejněné verzi smlouvy začerněno) na dobu neurčitou firmě JUXTA s.r.o. „přenecháno za účelem jeho provozování“. Smluvní firma je povinna na parkovišti zajišťovat pořádek, odvoz odpadků a zimní i letní údržbu a přebírá odpovědnost za škodu způsobenou třetím osobám a není oprávněna dávat parkoviště do podnájmu dalším osobám ani bez souhlasu TSK provádět změny na parkovišti. Případné změny na parkovišti provádí na vlastní náklady. Potřeby oprav, které má provést TSK, je povinen oznámit TSK. Je povinna vést evidenci o tržbách a dalších poplatcích a umožnit TSK přístup do této evidence. Objednateli jako nákladové položky fakturuje mzdové náklady, režijní náklady včetně zisku a náklady na pojištění, se stanovenou maximální výší fakturované částky, která v původní smlouvě je začerněna, v 1. dodatku z 24. listopadu 1998 je stanovena na 80 000 Kč měsíčně. Smlouvu může kterákoliv ze stran vypovědět i bez udání důvodu s výpovědní lhůtou jeden měsíc. Dodatek z 24. 11. 1998 zakázal nájemci umisťovat na parkovišti reklamu bez souhlasu pronajimatele a upřesnil formu vykazování plateb. Dodatek z 2. 2. 1999 přidal nájemci povinnost vést evidenci o zaparkovaných vozidlech dle SPZ.\n\nObdobný smluvní vztah byl uzavřen se společností PARKING PRAHA a.s. pro provozování parkoviště P+R v objektu Centrum Chodov, kde smlouva vychází z deklarovaného předpokladu, že tato garáž je majetkem hlavního města Prahy. K povinnostem provozovatele mimo výše uvedeného patří také nárokovat u dodavatelů potřebné opravy na parkovišti a parkovacím systému, provádění revizí technologického vybavení parkoviště a plánovaných profylaktických prohlídek a současné informování TSK o vznesených nárocích a provedených revizích a opravách. Provozovatel má kontrolovat úklid parkoviště a provádět odvoz odpadů podle předaného harmonogramu a urgovat jeho dodržování podle pokynů TSK. Provozovatel má vykonávat poradenství pro uživatele parkoviště a provádět čtvrtletní rozbor jeho provozu. Provozovatel je povinen na vlastní náklady zajišťovat personál pro provoz parkoviště, spotřební materiál do závorových systémů, běžnou provozní údržbu technologie a pojištění obecné odpovědnosti za škodu na převzaté věci. TSK je povinna zajistit pro provozovatele objekt dispečinku včetně technologického vybavení a servis, oprava a doplňování spotřebních materiálů v zařízeních provozovaných DPP (automaty na jízdenky a placení parkovného), revize a opravy technologií, zabezpečení úklidu parkoviště, odvozu odpadu, osvětlení a dodávky energií a zajistit informaci a provoz informačních panelů pro uživatele. Cena za provozování parkoviště byla stanovena na 165 850 Kč měsíčně bez DPH s inflační doložkou. Smlouva zakazuje podnájem třetí osobě i reklamy bez souhlasu pronajimatele. Smlouva má 9 příloh, zahrnujících provozní řád, předávací protokol, plány revizí, prohlídek a úklidu, doklady k subdodavatelským vztahů a ekonomickou kalkulaci.\n\nPro provozování parkoviště Černý Most II byla 27. 1. 2003 uzavřena smlouva na dobu neurčitou se společností BESICO Real, s.r.o. Provozovatel měsíčně fakturuje náklady, přičemž stanovená maximální měsíční fakturovaná částka je ve zveřejněné verzi smlouvy začerněna, přestože společnost BESICO Real ve smlouvě odsouhlasila bez výhrad, že její obsah nepovažuje za obchodní tajemství. Se společnosti BESICO Real s.r.o. byla uzavřena též smlouva na parkoviště Zličín II, uzavřená 19. 3. 1999. a dále na P+R Zličín 1, Skalka 1, Holešovice a Radotín.\n\nParkoviště P+R Letňany, Ládví a (Depo) Hostivař provozuje společnost APRECO s.r.o. na základě smluvního vztahu s Dopravním podnikem hl. m. Prahy a.s.\n\nPodle zprávy z února 2014 mělo už vydáno rozhodnutí EIA nové parkoviště na Černém Mostě o kapacitě 860 míst na ploše 1,2 hektaru. Technická správa komunikací hl. m. Prahy vyjednávala o dočasném parkovišti Na Knížecí o kapacitě 450 míst na ploše 1,23 hektaru na pozemku nádraží, další o kapacitě asi 1000 vozidel mělo vzniknout na Opatově a po dostavbě tunelu Blanka také v Troji. Na Zličíně se místní radnice nemohla domluvit na směně pozemku se soukromým majitelem. V souvislosti s dostavbou Blanky se objevily také plány na parkoviště P+R pod Letenskou plání nebo na Prašném mostě.\n\nPodle městského programu rozvoje parkovišť P+R z roku 1997 bylo v platném územním plánu pro rok 2010 plánováno 12-14 tisíc parkovacích stání s cílovém záměrem až 19 tisíc parkovacích stání, ve skutečnosti se však do roku 2017 podařilo dosáhnout kapacity jen 3433 stání. Materiál IPR z roku 2016 označuje za cílový stav cca 17,7 tisíce stání.\n\nDo budoucna se předpokládá nahrazení stávajících parkovišť vícepodlažními parkovacími objekty nebo parkovacími podlažími integrovanými do objektů s jinou funkcí. V roce 2017 rada města schválila záměr čtyřpartrového parkovacího domu o kapacitě 378 stání na Proseku.\n\nDalším krokem by mělo být rozšíření do metropolitního regionu k železničním stanicím a zastávkám na významných tratích a k významným radiálním autobusovým tahům do Prahy.\n\nPodle zprávy ze září 2016 vytipoval materiál, který pro MHMP zpracoval Institut plánování a rozvoje hl. m. Prahy, 18 lokalit, kde by mohla vzniknout parkoviště P+R. V přehledu nebyly uvedeny ty lokality, které již byly v pokročilejší majetkoprávní přípravě nebo kde již probíhala konkrétní jednání. Mezi vytipovanými byla například parkoviště na Barrandově, u smíchovského nádraží, u krematoria v Motole, ve Slivenci, v Suchdole, v Troji, v docházkové vzdálenosti u stanic metra Rajská zahrada, Stodůlky, Střížkov, Roztyly, Depo Hostivař a u železniční zastávky v Běchovicích. Praha v souvislosti se zřízováním záchytných parkovišť dříve uvedla, že chce jednat s vlastníky pozemků, kteří v nejbližších deseti letech nepočítají na daných pozemcích s výstavbou. Radní Petr Dolínek uvedl, že Praha jedná se státem o převodu pozemku na Vypichu.\n\nPodle zprávy z listopadu 2016 MHMP vytipoval pomocí zadané analýzy 62 vhodných lokalit. Náměstek primátorky Petr Dolínek uvedl, že město zahájilo jednání s majiteli pozemků. Jako příklad uvedl parkoviště pro 150 vozidel v Tobrucké ulici nedaleko stanice metra Bořislavka, které je dlouhodobě nevyužívané a zavřené – jeho otevření sliboval na leden 2018. V Praze 6 je vytipovaných míst 10, z toho největší má být parkoviště pro 1000 aut na Dlouhé míli v Ruzyni, u ruzyňského nádraží pak byly navrženy další dvě plochy dohromady pro 350 aut, dalši vytipovaná místa byla na Vypichu, v Podbabě a ve Veleslavíně. V Praze 5 bylo navrženo parkoviště pro 500 aut u smíchovského nádraží v Dobříšské ulici, parkoviště u Krematoria Motol, na Homolce a zvětšení parkoviště na Barrandově. Na Opatově bylo navrženo parkoviště pro 1000 vozů, na Černém Mostě a u Depa Písnice po 800 vozech, na Zličíně dvojice parkovišť pro 500 a 720 vozidel.\n\nV březnu 2018 si hlavní město Praha na základě schváleného městského rozpočtu objednalo u TSK hl. m. Prahy přípravu a možnou realizaci nízkokapacitních P+R dle zadání MHMP s uvedením 5 parkovišť, jejichž uvedení do provozu je přepokládáno na rok 2018:\n\nKolem září 2017 demonstrovalo asi 150 lidí před domem s pečovatelskou službou Šalounova proti plánu stavby velkokapacitního parkoviště P+R, čtyřpodlažního komplexu s polootevřenými patry pro 521 aut, jehož stěna má být vzdálena 6 metrů od domu s pečovatelskou službou. Protest pořádalo Hnutí pro Prahu 11 pod vedením exstarosty Jiřího Štylera. Radní Dolínek projekt obhajoval s tím, že kvůli ohledům na obyvatele byla zrušena původně plánovaná parkovací místa na střeše objektu a nahrazena zelenou střechou. Dopravní expert iniciativy Auto*Mat Vratislav Filler uvedl, že není velkým fanouškem této stavby, ale vhodnější umístění a lepší parcela nejsou. Navrhoval by však spíše zahloubení objektu do země. Exstarosta Štyler oponuje, že přímo proti zvolené lokalitě vlastnilo město pozemky, které prodalo soukromému investorovi, a že v ideálním případě by takový typ stavby vůbec neměl vzniknout na Opatově, ale dále od města.\n\nPodle zprávy z října 2019 chce TSK do konce roku 2019 zahájit výstavbu dvou parkovišť P+R: jedno nedaleko zastávky Praha-Běchovice střed, druhé u železniční zastávky Praha-Braník. Výstavba obou měla započít v říjnu 2019 a být dokončena začátkem prosince 2019. Obě mají být bezobslužná a bezplatná. V první polovině roku 2020 mají být postavena parkoviště v Hostivaři v Dolnoměcholupské ulici a v Lipencích.\n\nV souvislosti s otevřením P+R u nádraží Praha-Braník v polovině prosince 2019 bylo ještě na rok 2019 avizováno otevření nového P+R v Běchovicích, kde mělo 17. prosince začít kolaudační řízení, a na rok 2020 bylo avizováno objektové parkoviště na Černém Mostě s kapacitou 880 míst a parkovací dům v ulici Petržílkova ve Stodůlkách. V polovině roku 2020 pak podle mluvčí TSK měla začít výstavba záchytných parkovišť v Praze-Hostivaři a Lipencích, v součtu s kapacitou 130 parkovacích stání.\n\n\n"}
{"id": "1441661", "url": "https://cs.wikipedia.org/wiki?curid=1441661", "title": "Eliot Higgins", "text": "Eliot Higgins\n\nEliot Ward Higgins (* leden 1979, Shrewsbury), dříve známý pod pseudonymem Brown Moses, je britský občanský žurnalista využívající při svém pátrání otevřené zdroje a sociální sítě. \nEliot Higgins původně pracoval v administrativě a v oboru financí. Jeho žena je poštovní úřednice a pochází z Turecka. Roku 2012, kdy začal psát komentáře k syrské válce na svém blogu, pojmenovaném podle písně Franka Zappy \"Brown Moses\", byl nezaměstnaný a staral se doma o své dítě. Blog vytvořil původně jako svůj koníček, ale jeho důkladná investigativní činnost mu získala proslulost průkopníka. Jako naprostý amatér, který neměl žádné předchozí vědomosti o zbraních a nerozumí arabštině, analyzoval zbraně zachycené na 450 veřejně dostupných kanálech YouTube a zaznamenával jejich typ, datum a místo, kde se zbraně objevily. Higgins využívá také geolokaci a interpretuje satelitní snímky i fotografie a další údaje ze sociálních sítí, porovnává jména a fotografie v pasech a záznamy o překročení hranic, telefonní čísla nebo údaje o převodu aut. Pomohl při vyšetřování Syrské občanské války, ruské vojenské intervence na Ukrajině, sestřelení Malajsijského civilního letadla MH 17 nad Východní Ukrajinou, při objasnění identity ruských agentů, kteří se pokusili zavraždit Sergeje Skripala a jeho dceru ve Velké Británii.\n\nHiggins zveřejnil roku 2012 užití improvizovaných barelových bomb a kazetových pum a usvědčil Syrskou vládu ze lži, když ve své databázi zaevidoval 491 videí z celé Sýrie, která jeho tvrzení dokládají. Dokázal identifikovat zbraně propašované do Sýrie – např. přenosný protiletadlový raketový komplet velmi krátkého dosahu, obvykle s infračerveným pasivním naváděním (MANPADS) vyráběný v Číně, nebo zbraně původem z Chorvatska ve výzbroji džihádistů.\n\nEliot Higgins je znám zejména jako zakladatel investigativního občanského webu Bellingcat. Pátrání, která Bellingcat provádí, ukazuje jak lze využít nejrůznější veřejně dostupná data k odhalení utajovaných operací, ztotožnit příslušníky vojenských útvarů včetně jejich jmen, bydliště, odhalit agenty vojenské rozvědky. \n\nPo zveřejnění jmen ruských agentů, kteří byli vypovězeni z Nizozemska poté, co se pokoušeli vniknout do systému Organizace pro zákaz chemických zbraní, Bellingcat s pomocí svého ruského partnera \"The Insider\" nalezl doklad o registraci jednoho z nich v ruské databázi vlastníků automobilů. Adresa agenta \"Komsomolsky Prospekt 20\" odpovídá vojenskému útvaru č. 26165, který se specializuje na kybernetickou válku. Bellingcat nalezl v tomto registru na stejné adrese dalších 305 registrovaných vozidel a jejich majitele včetně jmen, čísel jejich pasů a mobilních telefonů. Může jít o bezprecedentní odhalení osobních dat členů rozvědky v recentní historii. \n\nZ analýzy dat, která shromažďují fitness aplikace Strava a Polar spolupracovník Bellingcatu a mírový aktivista Foeke Postma lokalizoval místa, kde pracují a bydlí příslušníci ozbrojených sil. Polar je výrobcem bezdrátového monitoru srdeční činnosti a jeho sociální platforma \"Polar flow\" nabízí sdílení dat uživatelů o svém tréninku. Z veřejně dostupných dat bylo možné určit jména, pravidelné trasy z domova na vojenskou základnu, datum čas i dobu tréninku na základně. Polar zveřejnil globální data uživatelů od roku 2014. Bylo tak možno ztotožnit např. důstojníka sloužícího na letecké základně, kde jsou umístěny atomové zbraně. \n\nHiggins pečlivě zmapoval cestu ruského protiletadlového systému BUK ze základny v Kursku do oblasti Doněcku i návrat téhož odpalovacího zařízení zpět do Ruska s jednou chybějící raketou. Později vydal zprávu, která prokazovala, že satelitní snímky publikované ruským Ministerstvem obrany byly manipulované Photoshopem. Higginsovy důkazy později potvrdil nizozemský vyšetřovací tým, který prokázal odpovědnost Ruska za sestřelení letadla.\nHiggins zjistil, že za falešnou identitou Ruslana Bočirova se skrývá plukovník ruské vojenské rozvědky GRU Anatolij Vladimirovič Čepiga, kterého vyznamenal ruský prezident Vladimir Putin a druhý z agentů, známý pod přezdívkou Alexander Petrov, je ve skutečnosti vojenský lékař Dr. Alexander Jevgenijevič Miškin, rovněž zaměstnaný v GRU.\nHiggins se podílí na některých projektech řízených Atlantickou Radou (\"Digital Forensic Research Lab\", \"Future Europe Initiative\"), geopolitickým strategickým think-tankem sídlícím ve Washington D.C. Byl spoluautorem zprávy \"Hiding in Plain Sight: Putin's War in Ukraine\", která inspirovala korespondenta Vice News Simona Ostrovského. Ten vytvořil dokument Selfie Soldiers, ve kterém využil digitální stopu zanechanou ruským vojákem Bato Dambajevem, který byl odvelen aby bojoval na Východní Ukrajině.\n\nHiggins je jedním z pěti autorů zprávy Atlantické rady z roku 2016 \"Distract, Deceive, Destroy\", o ruské roli ve válce v Sýrii.\nEliot Higgins je považován za jednoho z nejpřednějších investigativních žurnalistů. Oceňují ho organizace jako Human Rights Watch a Amnesty International, ale i válečný korespondent C. J. Chivers, který pracuje pro The New York Times. Jeho profily zveřejnily noviny News Corp Australia, The Guardian, The Independent, The Huffington Post, The New Yorker a televizní kanály CNN a Channel 4.\n\nRoku 2018 Eliot Higgins pobýval jako výzkumník (visiting research associate) v Centre for Science and Security Studies (CSSS) na katedře Válečných studií na King’s College London a také v Centru lidských práv na University of California v Berkeley.\n\n"}
{"id": "1441680", "url": "https://cs.wikipedia.org/wiki?curid=1441680", "title": "Archaboilus", "text": "Archaboilus\n\nArchaboilus byl rod pravěkého rovnokřídlého hmyzu.\n\n"}
{"id": "1441682", "url": "https://cs.wikipedia.org/wiki?curid=1441682", "title": "Teram Kangri", "text": "Teram Kangri\n\nTeram Kangri je horský masiv v pohoří Karákóram, oblasti Siachen Muztagh. Nejvyšším vrcholem Siachen Muztagh je hora Teram Kangri I.\n\nVrchol leží na hranici mezi Čínou a sporným ledovcem Siačen v blízkosti linie kontroly mezi Indií a Pákistánem. Severovýchodní strana vrcholu se nachází na čínském území a jižní strana v Indii. Na Teram Kangri I provedla prvovýstup japonská exdpedice pod vedením Hajima Katayamy, který získal povolení od pákistánské vlády. Po dlouhém přístupu vystoupali horolezci Kazuo Kodaka a Yasunori Kobayashi přes jihozápadní hřeben na vrchol Teram Kangri II, který překročili a přes hřeben vysoupali 12. srpna 1975 na Teram Kangri I.\n\nHora Teram Kangri II (7 407 m) byla 12. a 13. srpna 1975 vylezena všemi ostatními členy japonské exdpedice pod vedením Hajima Katayamy.\n\nPrvovýstup na Teram Kangri III (7 382 m) provedla v roce 1979 japonská expedice vedená S. Hanadou.\n"}
{"id": "1441686", "url": "https://cs.wikipedia.org/wiki?curid=1441686", "title": "Můj táta je bůh", "text": "Můj táta je bůh\n\nMůj táta je bůh (v anglickém znění Daddicus Finch) je 9. díl 30. řady amerického animovaného seriálu Simpsonovi. V USA měl premiéru 2. prosince 2018 na televizní stanici Fox. V Česku měl premiéru 1. dubna 2019 na stanici Prima Cool.\n\nLízina scéna je vyřazena ze školní hry Jídla. Líza je smutná a Homer ji povzbudí. Postupně se Líze začíná věnovat, zajdou spolu do nákupního centra. V obchodě se Homer Lízy zastane a Líza si Homera představuje jako hrdinu její oblíbené knížky Jako zabít ptáčka. Líza vidí Homera jako svého idola. Líza ve škole označí za \"Mého hrdinu\" Homera. Lízina učitelka jí řekne, že knihu Jako zabít práčka číst neměla, měla si přečíst článek na Wikipedii. Líza svému idolovi upekla borůvkový koláč\n\nBart se cítí opomíjen a navštíví školního terapeuta, který mu doporučuje, aby se doma zasadil o pozornost. Bart se rozhodne prohodit klíče od automobilů, aby si získal Homerovu pozornost. Naštvaní majitelé automobilů přijedou za Simpsonovými a pokusí se zabít Barta, ale Homer s Lízou Barta před davem lidí zachrání.\n\nDruhý den Marge zjišťuje, že se Líza s Bartem prali. Marge zajde za školním terapeutem a požádá ho o pomoc. Terapeut jí poradí, že Homer musí Lízu zklamat, ale nesmí jí zlomit. Marge se s Homerem dohodne, že si promluví s dětmi promluví. Líza s Homerem se dohodnou, že Líza nebude Homera považovat za svého idola. Homer je rád, že to takhle dopadlo, podle něj by to takhle mělo být.\n\nPůvodně se tento díl měl (anglicky) jmenovat Lisa Has a Crush on Homer\".\"\n"}
{"id": "1441687", "url": "https://cs.wikipedia.org/wiki?curid=1441687", "title": "Šťastné a třicáté", "text": "Šťastné a třicáté\n\nŠťastné a třicáté (v anglickém originále <nowiki>'</nowiki>Tis the 30th Season) je 10. díl 30. řady amerického animovaného seriálu Simpsonovi s vánoční tématikou. V USA měl premiéru 9. prosince 2018 na stanici Fox.\n\nJe Díkůvzdání a Bart s Lízou si přejí jediný vánoční dárek, chytrou 9K televizi. Marge chce dětem chytrou televizi koupit, ale je velmi drahá (stojí 2 400 amerických dolarů). V televizi uvidí reklamu na tu samou televizi za 499,99 amerických dolarů. Homer s Marge se dohodnou, že dětem chytrou televizi koupí a tak se Marge do obchodu vydá již v noci a domluví s Homerem, že jí ve 3 hodiny ráno vystřídá. Když si Marge v noci stopne do fronty, potká tam Gila. Gilovi je zima a Marge mu dá své rukavice, protože má omrzliny. Mezitím Homer před svým domem usne a nevystřídá Marge. Marge to před obchodem vydrží až do otevírací doby, do 6 hodin. \n\nMarge se zastaví před 9K televizí, protože uvidí Gila, jak se snaží dostat na plyšáka pro jeho vnučku. Marge se rozhodne, že Gilovi pomůže a Gil získá plyšáka pro vnučku. Mezitím se ale všechny 9K televize vyprodají. Gil je rád, že má plyšáka a poděkuje Marge. Za Gilem přijde Timothy Lovejoy a nabídne mu za plyšáka 100 dolarů. Gil neváhá a plyšáka Timothymu prodá. Marge je smutná. \n\n1. prosince Marge sdělí dětem, že chytrá televize tento rok nejspíš neklapne. Homer s dětmi se rozhodnou, že Marge koupí hotel na Floridě. \n\n18. prosince se Marge zeptají, zda by jí nevadilo, kdyby Vánoce trávili někde jinde než doma, Marge řekne, že Vánoce budou doma. Homer s dětmi Marge přimíchají do čaje dřímalax (prášek na spaní), naloží ji do auta a odvezou ji na Floridu. Marge se probudí během cesty v Tennessee. \n\nKdyž dojedou do ohyzdného floridského hotelu, ubytují je do pokojíčku šťastných skřítků. Pokoj je velmi malý a počasí není příznivé. Homer s dětmi se domluví, že se budou tvářit, že se jim zde líbí. \n\n22. prosince se Líza s Bartem vydají za recepční a postěžují si, že na fotografiích vypadal hotel úplně jinak. \n\nV síni viceprezidentů se přiznají, že Marge podváděli a tvářili se, že se jim tam líbí. Rozhodnou se, že se vrátí do Springfieldu a Bart se zaslouží o vrácení peněz. Až se dostanou do Springfieldu, Vočko uspořádá hostinu pro chudé. Rodina Simpsonových se u Vočka nají a zjistí, že všude je dobře, ale u Vočka nejlíp. Recepční Simpsonovým peníze vrátí a koupí si vysněnou 9K televizi. \n"}
{"id": "1441689", "url": "https://cs.wikipedia.org/wiki?curid=1441689", "title": "Tvrz v Podolí (Praha)", "text": "Tvrz v Podolí (Praha)\n\nTvrz v Podolí v Praze je zaniklé panské sídlo, jehož lokace není známá.\n\nVes Podolí (Podol) jižně pod Vyšehradem se poprvé připomíná ve falzu z roku 1222. Vyšehradská kapitula zde měla zděný dvůr a zřejmě ve 14. století zde vystavěla věž.\n\nV 15. století mělo ves v držení Nové Město pražské, které kolem roku 1483 své zdejší statky rozprodalo pražským měšťanům. Dům s věží měl u řeky zahradu a byl v majetku Anny Valové. Od ní věž roku 1509 koupil její syn Petr z Podola.\n\nPozději zabral ves Podol Ferdinand I. a připojil ji k Vršovicím.\n\n\n"}
{"id": "1441694", "url": "https://cs.wikipedia.org/wiki?curid=1441694", "title": "Gašerbrum II East", "text": "Gašerbrum II East\n\nGašerbrum II East je vrchol v masivu Gašerbrum v pohoří Karákóram na hranici mezi Čínskou lidovou republikou a Pákistánem.\n\nNa rozdíl od jiných vrcholů v tomto masivu (např. Gašerbrum I, Gašerbrum II nebo Gašerbrum IV) se nepovažuje za samostatnou horu, jelikož nemá dostatečnou topografickou prominenci dle himálajských kritérií.. Počítá se jako sekundární vrchol Gašerbrumu II. Nachází se na jihovýchodním hřebeni Gašerbrumu II vzdálený od něj 1,4 km směrem k vrcholu Gašerbrum I.\n\nV létě 1983 vystoupili dva polští horolezci Jerzy Kukuczka a Wojciech Kurtyka na Gašerbrum II přes jihovýchodní hřeben. Pro aklimatizaci vylezli na dříve nevylezený Gašerbrum II East, jehož vrcholu dosáhli 24. června. Po bivaku na vrcholu sestoupili do základního tábora a vylezli na G II o několik dní později. Výstup provedli v alpském stylu.\n"}
{"id": "1441695", "url": "https://cs.wikipedia.org/wiki?curid=1441695", "title": "Magerøya", "text": "Magerøya\n\nMagerøya (norsky: \"Magerøya\", laponsky: \"Máhkarávju\") je ostrov o rozloze 440 km v severní části Norska v obci (kommune) Nordkapp v kraji Finnmark. Poloostrov Knivskjellodden je nejsevernější části ostrova Magerøya a Norska. Je jedenáctým největším ostrovem Norska.\n\nNáhorní plošina na severním poloostrově je největší turistickou atrakcí, kterou každoročně navštěvují tisíce turistů z celého světa. To byl jeden z důvodů vybudování v letech 1993–1999 podmořského tunelu mezi ostrovem a kontinentální pevninou v Norsku. Je to ve své době jeden z nejdelších a nejhlubších silničních tunelů Norska, kterým vede mezinárodní silnice E69.\n\nPodél pobřeží se nachází několik rybářských vesnic Gjesvær, Skarsvåg, Kamøyvær, Nordvågen a Honningsvåg. Administrativním městem obce Nordkapp je Honningsvåg, který je zároveň přístavem, zabezpečující lodní spojení se severními přístavy v Norsku, mimo jiné pravidelnou linkou Hurtigruten.\n\nMoře kolem ostrova, mimo nejsevernějších části v zimě nezamrzají díky působení teplých vod Golfského proudu.\n\nNa jih od Sarnes se nachází osada z doby před 10 000 let.\n\nNa ostrově se nacházejí největší v severní části Norska kolonie papuchalků, které se zde nacházejí mezi dalšími ptačími koloniemi jako jsou alky, mořských orlů, terejů, kormoránů, buřňáků a chaluh.\n\n"}
{"id": "1441701", "url": "https://cs.wikipedia.org/wiki?curid=1441701", "title": "Linhorka", "text": "Linhorka\n\nLinhorka je nevýrazný vrch na katastrálním území vesnice Staré, která je administrativně částí obce Třebívlice v okrese Litoměřice v Ústeckém kraji. Linhorka, která se nachází na území Chráněné krajinné oblasti České středohoří, je geologickou a mineralogickou lokalitou celostátního významu. \n\nLinhorka se nachází v západní části Milešovského středohoří, které je geomorfologickým podcelkem Českého středohoří. Na východním úpatí Linhorky hraničí zdejší louky a zarostlé ovocné sady se zástavbou vesnice Staré, na západní straně se k návrší přimyká ves Leská, která je rovněž částí obce Třebívlice. Zalesněná strmější severovýchodní strana kopce je ohraničena korytem Kuzovského potoka, na některých novějších mapách označovaného jako \"Žejdlík\", avšak běžněji známého (i ve starší dokumentaci) jako \"Granátka\".\n\nLinhorka je pozůstatkem třetihorního vulkánu maarového typu.\n\nPodobně jako v případě některých dalších vrchů v této oblasti (např. Baba u Děčan, Granátový vrch neboli Bota u Měrunic, Svinky u Kozlů, Syslík a Malý vrch u Třtěna) se jedná o diatrému, t. j. přívodní vulkanickou dráhu, vyplněnou čedičovou brekcií, obsahující úlomky pyroponosných hornin - serpentinizovaných peridotitů - vyvlečených vulkanickou explozí z hlubin Země.\n\nStáří granátů (pyropů), vynesených na povrch výbuchem maaru před zhruba 10 milióny let, je nejméně 340 miliónů let. Okolí maaru tvořily měkčí druhohorní horniny, rychleji podléhající zvětrávání, což zároveň uspíšilo erozi a zvětrávání maaru, který byl původně zhruba o 300 metrů vyšší, než je současný nejvyšší bod Linhorky. Horniny z komínové brekcie byly i s pyropy, které jsou velmi tvrdé a odolné vůči zvětrávání, rozneseny po okolí a uloženy ve čtvrtohorních štěrcích podél jižního´úpatí Českého středohoří.\n\nZatímco v mateční hornině na Linhorce se vyskytují pouze pyropy, v náplavech Kuzovského potoka lze najít četné další minerály, jako je moissanit, zirkon, apatit, ilmenit, spinel, picotit, chromdiopsid, disten či safír, avšak vždy jen drobná zrnka o velikosti do dvou milimetrů. V oblasti jižního úpatí Českého středohoří byly v minulosti nalezeny také tři drobné diamanty.\n\nPrvní písemná zmínka o těžbě českých granátů ke obsažena v knize Georgia Argricoly \"De natura fossilum\" z roku 1546, ve skutečnosti však byly pyropy na území Čech získávány již mnohem dříve, o čemž svědčí jejich výskyt ve starších špercích. V nejstarším období se zřejmě jednalo jen o povrchový sběr, zmínky o kopání a dobývání granátů se objevují až v době vlády císaře Rudolfa II. \n\nV 19. století byla hornina, obsahující pyropy, těžena na Linhorce menšími šachticemi. V 60. letech 20. století byl za účelem hledání diamantonosných struktur, podobných jihoafrickým kimberlitům, na Linhorce prováděn geologický průzkum. Pokud jde o kimberlity, totožnost s nimi zde nalezena nebyla, zato byly získány podrobné informace o zdejší diatrémě a jejím trubkovitém tvaru.\n\nZa perspektivní a z ekonomicky efektivní je v současnosti považována pouze těžba granátů z pleistocénních pruhů pyroponosných štěrků. Na základě průzkumů bylo možno takto určit tři pruhy, označované jako podsedický, chrášťanský a třebívlický, přičemž primárním zdrojem pyropů je ve všech těchto případech Linhorka.\n\n\n"}
{"id": "1441703", "url": "https://cs.wikipedia.org/wiki?curid=1441703", "title": "Seznam dílů seriálu Titans (2018)", "text": "Seznam dílů seriálu Titans (2018)\n\nToto je seznam dílů seriálu \"Titans\". Americký dramatický televizní seriál \"Titans\" je zveřejňován od 12. října 2018 na streamovací službě DC Universe. Dosud bylo zveřejněno dílů seriálu.\n\n<section begin=\"řady\" /><section end=\"řady\" />\n\nDosud bylo zveřejněno <section begin=\"ep\" />24<section end=\"ep\" /> dílů seriálu.\n\nDne 11. listopadu 2019 bylo oznámeno, že seriál získá třetí řadu, která má mít premiéru na podzim 2020.\n"}
{"id": "1441705", "url": "https://cs.wikipedia.org/wiki?curid=1441705", "title": "Seznam dílů seriálu Titans", "text": "Seznam dílů seriálu Titans\n\nSeznam dílů seriálu Titans může být:\n"}
{"id": "1441706", "url": "https://cs.wikipedia.org/wiki?curid=1441706", "title": "Bál světlušek", "text": "Bál světlušek\n\nBál světlušek ( ) je ve francouzských dějinách označení pro slavnost, která se uskutečnila v Paříži dne 28. ledna 1393, a při které málem uhořel francouzský král Karel VI. Není zcela zřejmé, jestli k události došlo v paláci Saint-Pol nebo na Château de la Reine Blanche. Kronikář Jean Froissart tuto událost ve své \"Kronice stoleté války\" nazval \"bálem světlušek\". \n\nDůvodem plesu byla svatba Catherine l'Allemande, oblíbené dvorní dámy královny Isabely. Během dne 28. ledna 1393 se konaly slavnosti a bankety, na které byl pozván celý dvůr. Večer byl na programu ples spojený s maškarním rejem.\n\nKrál a jeho přátelé Charles a Hugo de Guisay, Jean, hrabě de Joigny, Yvain Foix, Ogier de Nantouillet a Aymard de Poitiers se rozhodli převléci se za divé muže. Pomazali se smolou, obalili peřím a koudelí a svázali se řetězem.\n\nKolem půlnoci zhasla světla a divoši se vmísili mezi hosty, gestikulovali a křičeli. Králův bratr Ludvík z Valois a jeho strýc, vévoda Jan z Berry dorazili na ples o něco později. Zvědavý Ludvík vzal pochodeň, aby zjistil, kdo se skrývá pod maskami. Přistoupil příliš blízko ke kostýmům, čímž je podpálil.\n\nKvůli řetězu se muži nemohli od sebe hned oddělit. Král byl zachráněn díky duchaplnosti své tety, vévodkyně z Berry, jež plameny okamžitě udusila svou sukní. Ogier z Natouillet se z řetězu vyvlékl jako první a zachránil se tím, že skočil do sudu s vodou, který byl připraven na špinavé nádobí. Yvain de Foix se dostal ke dveřím, kde se ho snažili dva sluhové udusit vlhkým hadrem, což se jim nedařilo. Ostatní hořeli před očima krále ještě další půlhodinu. Všichni čtyři zemřeli na popáleniny jeden po druhém v příštích několika dnech.\n\nLudvík z Valois nechal v kostele celestýnského kláštera vybudovat kapli, ve které se denně sloužila mše na památku obětí. \n\nKrál se po tomto otřesném zážitku znovu propadl do depresí a v červnu se jeho zdravotní stav zhoršil k nepříčetnosti, v níž setrval po sedm měsíců.\n\nUdálost se stala inspirací pro povídku Skokan z roku 1849 autora Edgara Allana Poea.\n\n"}
{"id": "1441707", "url": "https://cs.wikipedia.org/wiki?curid=1441707", "title": "José Evaristo Uriburu", "text": "José Evaristo Uriburu\n\nJosé Félix Evaristo de Uriburu y Álvarez de Arenales (19.listopadu 1831 Salta – 23. října 1914 Buenos Aires) byl argentinský politik a právník. V roce 1895 se stal 8. prezidentem Argentinské republiky. Vzhledem k různé státní zřízení Argentiny v minulosti je považován za 13. prezidenta země. Před tím působil jako viceprezident, předseda parlamentu, ministr spravedlnosti a veřejného školství a federální soudce, politickou kariéru ukončil ve funkci dočasného předsedy senátu. Byl také velvyslancem své země v Bolívii a Chile.\n\nNarodil se ve městě Salta na samém severozápadě Argentiny. Jeho otec José Evaristo Uriburu byl guvernérem provincie Salta. Celá rodina odvozuje svůj původ od španělského conquistadora Dominga Martíneze de Irala, bývalého guvernéra Guvernérství Río de la Plata a Paraguay. Evaristo Uriburu studoval právo na Univerzitě Františka Xaverského ve městě Chuquisaca, doktorát získal už na Univerzitě v Buenos Aires. Po skončení studia se stal úředníkem v Buenos Aires, později se ale vrátil do své domovské provincie, kde se začal věnovat politickému životu. V roce 1855 založil noviny \"El Comercio\". O rok později začal působit na argentinském velvyslanectví v Bolívii. Do Argentiny se vrátil v roce 1870 a záhy začal být činný v různých politických funkcích. V roce 1863 se stal na půl roku předsedou argentinského parlamentu a následně v roce 1967 se stal ministrem spravedlnosti a veřejného školství. V roce 1872 se vrátil do rodné provincie, kde se stal federálním soudcem. O dva roky později byl jmenován velvyslancem v Bolívii, v roce 1882 se podílel na vyjednáváních mezi Chile a Bolívií o ukončení vzájemné války. V roce 1891 se stal velvyslancem v Chile. Už o rok později se stal viceprezidentem země v rámci kompromisní dohody mezi bývalými prezidenty Juliem Argentinou Rocem a Bartolomém Mitrem. Jelikož však prezident Luis Sáenz Peña nedokázal řešit problémy země, v lednu 1895 rezignoval a nahradil ho právě viceprezident José Evaristo Uriburu.\n\nVe funkci prezidenta však neměl žádnou vlastní politickou podporu a musel se spoléhat pouze na podporu bývalého prezidenta Rocy, který tak měl nad prezidentem úplnou kontrolu. Evaristo Uriburu však dokázal vytvořit stabilní a respektovanou vládu. Aby uklidnil situaci v zemi, udělil amnestii všem účastníkům posledních revolucí. Argentině se znovu ekonomicky dařilo, díky čemuž mohla vláda přikročit opětovně k novým investičním projektem. Podařilo se tak dokončit několik pozastavených významných staveb, současně se začalo se stavbou kongresové budovy v Buenos Aires, kam se později přestěhoval parlament a senát. Prezident také začal s velkým přezbrojováním a modernizací armády a námořnictva, současně se uskutečnily poslední vojenské operace proti původním obyvatelům na jihu země. Kvůli nejasným hranicím v pohoří Andy musel čelit vážné hrozbě ozbrojeného konfliktu se sousedním Chile, kterou se nakonec podařilo urovnat dohodou. V roce 1898 skončilo jeho funkční období, v politice ale zůstal a o tři roky později byl zvolen do senátu, kde se následně stal tzv. dočasným předsedou, což je de facto řídící funkce v senátu. V roce 1904 kandidoval za prezidenta, avšak neúspěšně. V letech 1908 až 1909 působil znovu jako dočasný předseda senátu, následně odešel z politického života. V roce 1914 zemřel v Buenos Aires, kde je i pohřben.\n"}
{"id": "1441709", "url": "https://cs.wikipedia.org/wiki?curid=1441709", "title": "Hellraiser: Bloodline", "text": "Hellraiser: Bloodline\n\nHellraiser: Bloodline (alternativně též Hellraiser IV: Bloodline či Hellraiser: Pekelný jezdec) je americký sci-fi horor z roku 1996 a čtvrtý díl série \"Hellraiser\". Snímek je prequelem a zárověn pokračováním předchozích dílů. Režie se chopili Kevin Yagher a Joe Chappelle . Hlavní role ve filmu ztvárnily Doug Bradley, Bruce Ramsay, Valentina Vargas, Kim Myers a Adam Scott. Šlo o poslední díl série, který byl distribuován v kinech a který využíval motivy z díla Clivea Barkera.\n\nKrátce po dokončení filmu režisér Kevin Yagher opustil natáčení kvůli sporu se společností Miramax, která požadovala přetočení mnoha scén. Studio se proto rozhodlo najmout nového režiséra. Nakonec se rozhodlo pro Joe Chappella, jenž pro Miramax rok předtím natočil horor \"Halloween - Prokletí Michaela Meyrse\". Ten přetočil moho scén a zkrátil film o 25 minut. Kvůli těmto změnám musel být natočen zcela nový konec a u mnoha postav se změnili motivace a vztahy. Yagher cítil, že nová verze filmu se od jeho vize příliš liší a nechal se v titulcích uvést pod pseudonym Alan Smithee. \n\nV osmnáctém století je slavný hračkář LeMarchand najat, aby pro hraběte Duca de L'Isle sestrojil hrací kostku. Netuší však, že kostka slouží jako brána do pekla a lze díky ní přivolat démony – cenobity a jejich vůdce, Pinheada.\n"}
{"id": "1441710", "url": "https://cs.wikipedia.org/wiki?curid=1441710", "title": "Rogers (příjmení)", "text": "Rogers (příjmení)\n\nPříjmení Rogers nosí více významných osobností:\n\n"}
{"id": "1441711", "url": "https://cs.wikipedia.org/wiki?curid=1441711", "title": "Cook (příjmení)", "text": "Cook (příjmení)\n\nPříjmení Cook nosí více významných osobností:\n\n"}
{"id": "1441712", "url": "https://cs.wikipedia.org/wiki?curid=1441712", "title": "Bell (příjmení)", "text": "Bell (příjmení)\n\nPříjmení Bell nosí více významných osobností:\n\n"}
{"id": "1441714", "url": "https://cs.wikipedia.org/wiki?curid=1441714", "title": "Cooper (příjmení)", "text": "Cooper (příjmení)\n\nAnglosaské příjmení Cooper [\"kúpr\"] (angl. bednář) nese více různých osobností:\n\n"}
{"id": "1441716", "url": "https://cs.wikipedia.org/wiki?curid=1441716", "title": "Howard (příjmení)", "text": "Howard (příjmení)\n\nAnglosaské příjmení Howard [haud] nese více různých osobností:\n\n"}
{"id": "1441717", "url": "https://cs.wikipedia.org/wiki?curid=1441717", "title": "Open Air Turné 2015 (Kabát)", "text": "Open Air Turné 2015 (Kabát)\n\nOpen Air Turné 2015 bylo koncertní turné české rockové skupiny Kabát. Jednalo se o první open air turné od roku 2007.\n\n\nPřídavek:\n\n24. Brousíme nože\n\n25. Dole v dole\n\n26. Moderní děvče \n\n27. Pohoda\n\nKabát\n\n\nHosté\n\n\n"}
{"id": "1441718", "url": "https://cs.wikipedia.org/wiki?curid=1441718", "title": "Ward (příjmení)", "text": "Ward (příjmení)\n\nPříjmení Ward nosí více významných osobností:\n\n"}
{"id": "1441720", "url": "https://cs.wikipedia.org/wiki?curid=1441720", "title": "Carlos Pellegrini", "text": "Carlos Pellegrini\n\nCarlos Enrique José Pellegrini Bevans (* 11. října 1846 Buenos Aires – 17. července 1906 Buenos Aires) byl argentinský politik, právník, malíř, novinář a překladatel. V roce 1890 se stal 6. prezidentem Argentinské republiky. Vzhledem k různým státním zřízením Argentiny v minulosti je považován za 11. prezidenta země. Před tím působil jako viceprezident a ministr války a námořnictva. \n\nNarodil se v Buenos Aires, jeho otec Charles Henri Pellegrini byl původem italský stavební inženýr, který se stal později po příchodu do Argentiny známým malířem, jeho matka María Bevansová byla také malířkou původem z Anglie z významné politické rodiny. Už od velmi nízkého věku se ve škole své tety Anny Bevansové učil anglický jazyk, díky čemuž se z něj později stal překladatel. Angličtina ovlivnila i jeho výslovnost španělštiny, kvůli čemuž dostal přezdívku \"el gringo\". V roce 1863 začal studovat na Právnické fakultě Univerzity v Buenos Aires, studium však musel po dvou letech přerušit, protože narukoval do armády kvůli válce s Paraguayí. V boji se vyznamenal a dosáhl hodnosti poručíka, později ale onemocněl a byl z armády propuštěn. Vrátil se do Buenos Aires a v roce 1869 dokončil studium práv. Následně začal pracovat jako novinář v deníku La Prensa. Později se stal státním úředníkem na ministerstvu financí a vstoupil do autonomistické strany. V roce 1870 se stal poslancem v parlamentu provincie Buenos Aires. Později se stal podporovatelem generála Julia Argentina Rocy a jeho vojenských tažení na jihu. Podporoval také udělení volebního práva pro ženy, v čem ho inspirovala jeho anglická teta Priscilla Brightová McLarenová, která byla významnou aktivistkou za práva žen.\n\nV roce 1878 se stal ministrem ve vládě provincie Buenos Aires. V této pozici prosazoval zavedení bezplatného vzdělávání a prosazoval zavedení vzdělávacího systému podle amerického vzoru. Byl také přesvědčen, že pouze export zemědělských produktů a masa nemohou do budoucna postačovat a proto prosazoval industrializaci státu. Dne 9. října 1879 ho prezident Nicolás Avellaneda jmenoval ministrem války a námořnictva. V této funkci musel čelit i ozbrojené vzpouře v Buenos Aires proti snahám o federalizaci hlavního města a zvolení generála Rocy za prezidenta. Potlačení povstání přineslo Pellegrinimu mnohem větší vliv na domácí politiku. V pozici ministra války a námořnictva se snažil o odpolitizování armády, která by sloužila pouze na obranu země a nezasahovala by do politického života. Po odchodu z funkce ministra byl v roce 1881 zvolen do federálního senátu za provincii Buenos Aires. Zde se mu podařilo prosadit dostavbu nového přístavu v Buenos Aires. V roce 1883 odcestoval do USA a Kanady, kde studoval fungování průmyslu a vzdělávacího systému. Dne 11. července 1885 se stal znovu zhruba na jeden rok ministrem války a námořnictva. Ve volbách v roce 1886 podpořil Miguela Juáreze Celmana a v říjnu téhož roku byl jmenován viceprezidentem země. V roce 1890 se ekonomická situace země výrazně zhoršila, což vyvolalo ekonomickou a politickou krizi. Prezident Celman se navíc během svého mandátu choval velmi autoritářsky a tak se od něj Pellegrini během krize distancoval. Vůči Celmanovi se postavila poměrně silná opozice složená z různých skupin. V čele opozice stáli politik Leandro Alem a bývalý prezident Bartolomé Mitre. Ten dokázal získat velkou podporu i ve vojsku a v červenci 1890 začala revoluce zvaná také revoluce roku 90, nebo také revoluce z parku. Alem a Mitre však měli rozdílné zájmy, zatímco Alem se snažil o skutečnou revoluci a změnu, Mitre se chtěl hlavně dostat zpět k moci. Alem tak vystoupil proti prezidentovi sám se svou milicí a byl tak snadno poražen. Mitre se totiž ještě předtím dohodl s bývalým prezidentem Rocou, že Celmana vystřídá kompromisní kandidát a to právě Carlos Pellegrini s tím, že v dalších volbách podpoří Roca právě Mitre.\n\nCelman bez podpory Rocy abdikoval a dne 6. srpna 1890 se tak Pellegrini stal novým prezidentem s tím, že měl dokončit pouze původní funkční období svého předchůdce. Nového prezidenta plně podporovali bývalí prezidenti Roca a Mitre, proto se vládě podařilo prosadit důležité úsporná opatření, díky kterým Argentina překonala ekonomickou krizi. Prezidentovi Pellegrinimu se také podařilo vyjednat nové podmínky splácení zahraničního dluhu a reformovat bankovní systém. Pozitivní vliv měl i nárůst exportu zemědělských produktů. V roce 1891 Pellegrini založil novou argentinskou národní banku Banco de la Nación Argentina. V roce 1892 bylo odhaleno spiknutí anarchistů s cílem zavraždit prezidenta, Pellegrini se proto rozhodl již v srpnu 1892 odstoupit z funkce, ale jeho podporovatelé ho přesvědčili, aby ve funkci setrval až do konce mandátu v říjnu. Za nového prezidenta byl zvolen Luis Sáenz Peña, který Pellegrinimu nabídl funkci ministra války a námořnictva, co tento odmítl. Následně se stáhl z politického života a odešel žít na svůj venkovský statek. Nový prezident ale nevládl podle představ generála Rocy, navíc ztratil i podporu Mitra a jeho podporovatelů. Pellegrini tak v roce 1895 podpořil výměnu prezidenta za dosavadního viceprezidenta Josého Evarista Uriburua. V tomto roce se Pellegrini stal také senátorem ve federálním senátu, čímž se definitivně vrátil do politického života. Jako senátor prosadil zákonnou úpravu splácení zahraničního dluhu země, dostal také nabídky, aby kandidoval za prezidenta v roce 1898, což několikrát odmítl. V roce 1901 se výrazně oslabilo jeho politické spojenectví s prezidentem Rocou, kvůli rozdílným názorům na splácení zahraničního dluhu. O rok později nepodpořil Roca kandidaturu Pellegriniho na funkci prezidenta, což způsobilo rozdělení Národní autonomistické strany. Prezidentem se tak stal Manuel Quintana jako kompromisní kandidát. Pellegrini od té doby začal prosazovat reformu volebního systému, který byl v každých volbách poznamenán množstvím podvodů. V roce 1906 se Pellegrini stal poslancem federálního parlamentu, ale v tomto období se jeho zdraví již zhoršovalo. Trpěl neurastenií a 17. července 1906 ve věku 59 let náhle zemřel v Buenos Aires, kde je i pohřben.\n"}
{"id": "1441721", "url": "https://cs.wikipedia.org/wiki?curid=1441721", "title": "Louise Pearce", "text": "Louise Pearce\n\nLouise Pearce (5. března 1885 – 10. srpna 1959) byla americká patoložka pracující na Rockefellerově univerzitě, jenž se významně podílela na vývinu léku na spavou nemoc. Spavá nemoc byla smrtelná epidemie, jenž zpustošila rozsáhlé oblasti Afriky, jen v letech 1900–1906 na ni zemřely dvě třetiny obyvatel protektorátu Uganda. Spolu s dalšími vědci Pearce pracovala na vývinu a testování arsenového léku proti této nemoci. V roce 1920 Pearce odjela do Belgického Konga, kde naplánovala a provedla protokol testování léků pro léčbu lidí nově vyvinutým lékem tryparsamide. Ten se ukázal být v boji proti epidemii úspěšný, s 80% šancí na uzdravení.\n\nPearce také vyvinula léčebné protokoly pro léčbu syfilisu tryparsamidem. Většinu své kariéry studovala rakovinu u zvířat.\n"}
{"id": "1441726", "url": "https://cs.wikipedia.org/wiki?curid=1441726", "title": "Vila Farnese", "text": "Vila Farnese\n\nVila Farnese (italsky Palazzo Farnese nebo Villa Farnese) je renesanční a manýristický palác v městečku Caprarola ve střední Itálii. Jeho hlavním architektem byl Giacomo Barozzi da Vignola. Interiéry paláce jsou vyzdobeny kvalitními freskami v duchu manýrismu, uvnitř je známé schodiště \"scala regia\" a stavbu doplňuje stylová zahrada. Palác sloužil jako ústředí držav rodiny Farnese, roku 1940 byl odkoupen italským státem a nyní je zpřístupněn veřejnosti. \n\nPanství koupil roku 1504 kardinál Alessandro Farnese, budoucí papež Pavel III., který zde začal budovat hrad typu rocca, jehož architekty byli Antonio da Sangallo mladší a Baldassare Peruzzi. Z nedokončené pevnosti se dochoval pětiboký základ, na němž spočívá současný palác. Ten nechal vybudovat kardinál Alessandro Farnese, vnuk Pavla III. Stavba paláce započala roku 1559 a architekt Giacomo Barozzi da Vignola zde působil až do své smrti roku 1573. Když Alessandro Farnese později upadl do nemilosti u papeže Julia III., odstěhoval se do Capraroly natrvalo.\n"}
{"id": "1441727", "url": "https://cs.wikipedia.org/wiki?curid=1441727", "title": "Elia Zogu Albánská", "text": "Elia Zogu Albánská\n\nElia Zogu (rozená Elia Zaharia, * 8. února 1983) je albánská herečka, bývalá zpěvačka a manželka Leky Zogu Albánského, korunního prince. Vzali se v únoru roku 2016 a od té doby je Elia známá jako \"Její královská výsost korunní princezna Elia Albánská\".\n\nNarodila se 8. února 1983 v Tiraně v Albánii. Jejími rodiči jsou \"Gjergj Zaharia\" a Yllka Mujo. Její otec pochází z Përmetu, zatímco její matka pochází z Černé Hory, konkrétně z hlavního města Podgorica. Odstěhovali se do Skadaru, města v severní Albánii, v době, kdy ještě existovala monarchie. Má mladšího bratra \"Amose Muji Zahariu\". Ona i její matka jsou v Albánii známé jako umělkyně; její matka je velmi známou herečkou a její bratr je herec a filmový režisér.\n\nV roce 2002 dokončila studium na National Art School Jordan Misja v Tiraně, kde vystudovala scénografii. Poté se odstěhovala do Paříže, kde pokračovala v dalším studiu. Zde se seznámila s korunním princem Lekou. V roce 2005 dokončila vzdělání na konzervatoři v Bordeaux, kde studovala umělecké drama. Později pokračovala ve studiích dramatu na Univerzitě Paříž VIII.\n\nMluví plynule francouzsky, italsky a anglicky. \n\nPrincezna Elia ztvárnila několik rolí v Albánském národním divadle, včetně her:\n\n\nElia hrála také ve filmech a účinkovala jako zpěvačka. V roce 2002 si zahrála hlavní roli ve filmu \"Lule te kuqe, lule te zeza\" a v roce 2008 hrála ve filmu \"Honeymoon\" od Gorana Paskaljevice. \n\nV letech 1999-2002 účinkovala v hudební skupině \"Spirit Voice.\"\n\nV roce 2016 vystupovala na Kënga Magjike, největší albánské hudební slavnosti, společně s Ardit Gjebreaou. \n\nV Paříži se seznámila s princem Lekou a v květnu 2010 se zasnoubili. Od té chvíle doprovází Elia prince na všech návštěvách a setkáních společně s členy královské rodiny. Je také hlavou královské charitativní nadace, která působí jako humanitární, charitativní a nezisková organizace, založená královským dvorem. Nadace pomáhá především albánským rodinám, které potřebují pomoc a dětem, o které se nemá kdo postarat. Díky této organizaci bylo zrekonstruováno několik škol a školek v severní Albánii, hlavně v okrese Mat, ze které královská rodina Zogu pochází. \n\nDne 27. března 2016 bylo oznámeno Skënderem Zogu, členem královské rodiny, že pár uzavře v říjnu toho roku sňatek v královském paláci v Tiraně. Polooficiální obřad se konal na plánovaném místě a zúčastnilo se jej přes 300 členů královských rodin z celé Evropy. Civilní sňatek uzavřel pár na radnici a ztvrdil jej Erion Veliaj. Pár také dostal požehnání od nejvýše postavených náboženských představitelů, což je v Albánii již tradičním vyznáním důvěry mezi královskou rodinou a náboženstvím. \n\nMezi členy královských rodin, které se zúčastnili svatby, byli například: bývalá španělská královna Sofie Řecká, princ Michael z Kentu a princezna Marie Kristina z Kentu, princ Alexandr II. Karađorđević a Kateřina, korunní princezna srbská, princ Guillaume z Lucemburska společně s princeznou Sibillou a Léou. Dále se svatby zúčastnili členové královských rodin z Ruska, Itálie, Lichtenštejnska, Rumunska, Řecka, Gruzie, Černé Hory a Maroka. Nejvýznamnějšími hosty byly hlavy státu Albánie. \n\n"}
{"id": "1441731", "url": "https://cs.wikipedia.org/wiki?curid=1441731", "title": "Zvláštní zpráva IPCC ke globálnímu oteplení o 1,5 °C", "text": "Zvláštní zpráva IPCC ke globálnímu oteplení o 1,5 °C\n\nZvláštní zprávu IPCC ke globálnímu oteplení o 1,5 °C (SR15) vydal Mezivládní panel pro změnu klimatu (IPCC) dne 8. října 2018. Zpráva, která byla schválena v rámci zasedání IPCC v Inčchon, Korejská republika, byla připravena 91 autory ze 40 zemí; její znění je podloženo více než 6 000 vědeckých odkazů. V prosinci 2015 vyzvala Konference OSN o změně klimatu v Paříži mezivládní panel IPCC k přípravě zprávy, která se zaměří na dopady oteplení o více než 1,5 °C a na scénáře snižování emisí skleníkových plynů, které budou směřovat ke splnění cíle 1,5 °C z Pařížské dohody. Zpráva byla předložena na 48. zasedání Mezivládního panelu pro změnu klimatu (IPCC) jako \"autoritativní, vědecká příručka pro vlády\", která se bude zabývat změnou klimatu. Závěry zprávy uvádějí, že je třeba podniknout v krátkém časovém úseku drastické kroky, aby se zabránilo závažným důsledkům změny klimatu. Zpráva byla předložena na konferenci Konferenci OSN o změně klimatu 2018 v Katovicích.\n\nPlný název zprávy zní \"Globální oteplení o 1,5 °C, zvláštní zpráva IPCC o dopadech globálního oteplování o 1,5 °C nad preindustriální úroveň a související globální trajektorie emisí skleníkových plynů v kontextu posílení globální reakce na hrozbu změny klimatu, udržitelný rozvoj a úsilí o vymýcení chudoby.\" Phil McKenna z InsideClimate News předkládá SR15 shrnutí stávajícího výzkumu vlivu oteplování na 1,5 ° C na planetu a navrhuje nezbytné kroky k omezení globálního oteplování. \n\nHlavním tématem zprávy je srovnání dopadů oteplení o 1,5 °C proti oteplení o 2 °C (proti předindustriální době) a navržení scénářů snižování emisí skleníkových plynů, které by pomohly dosáhnout nižšího oteplení v nejbližších letech. Ze zprávy vyplývají dva důležité poznatky:\n\n\nZpráva by měla být klíčovým dokumentem pro pravidelný přezkum cílů, ke kterým musí jednotlivé státy, které podepsaly Pařížskou dohodu, přistoupit každých pět let, tedy v letech 2020, 2025 a 2030. Zpráva navrhuje razantní snížení emisí od roku 2020 a dosažení uhlíkové neutrality (tedy stavu, kdy se vypouštěné emise rovnají množství emisí skleníkových plynů, které jsou z atmosféry přírodními či technologickými procesy absorbovány) do roku 2050.\n\nZpráva uvádí, že pokud oteplování bude pokračovat současnou rychlostí, celková průměrná teplota se pravděpodobně zvýší o 1,5 ° C nad úroveň před industrializací do roku 2052. Antropogenní emise skleníkových plynů doposud přispěly ohřevu o hodnotě 0,8 ° C až 1,2 ° C. Skleníkové plyny, které již byly vypuštěny, pravděpodobně nezpůsobí, že globální teplota stoupne pouze na 1,5 °C a celkový nárůst teploty nad 1,5 ° C se dá zabránit drastickým omezením dalších emisí. Rizika související se změnou klimatu jsou spojena s rostoucím globálním oteplováním závisí na zeměpisné poloze, úrovni rozvoje a zranitelnosti a rychlosti a dosahu postupů zmírňování změny klimatu a přizpůsobení se klimatu. Dosavadní závazky jednotlivých států v rámci Pařížské dohody nestačí podle UNEP ani na dosažení cíle 2 °C.\n\nOd 70. let 20. století považovali vědci oteplení o 2 °C za \"bezpečné\". Další výzkumy během 90. let 20. století ovšem ukázaly, že škody, které by vznikly především v malých ostrovních státech a v nejméně rozvinutých státech by byly vysoké a některé státy by se octly v ohrožení existence. To bylo důvodem, že Pařížská dohoda prosadila cíl \"směřovat k oteplení o 1,5 ° C\".\n\nZpráva navrhuje následující opatření\n\nDo roku 2050 je předpokládáno snížení poptávky po energiích, snížení uhlíkové náročnosti výroby elektřiny na nulu, zvýšení podílu obnovitelných zdrojů o 60 % proti roku 2020 a snížení spotřeby primární energie z uhlí o 66 %.\n\nDo roku 2050 je třeba dosáhnout udržitelné intenzifikace využívání krajiny, zvýšení zemědělské produktivity a změny složení potravy lidské populace.\n\nDo roku 2050 je třeba snížit emise z průmyslu o 70–90 % proti roku 2010. Realizace s předpokládá elektrifikací z nízkoemisních zdrojů, využitím vodíku a biomasy, ekologičtějšími variantami produktů a využitím technologie zachycování a ukládání uhlíku.\n\nVýrazné snížení emisí technologickými opatřeními (elektromobilita, energeticky účinné spotřebiče, zateplování budov, elektrifikace) a také změny v životním stylu.\n"}
{"id": "1441734", "url": "https://cs.wikipedia.org/wiki?curid=1441734", "title": "James (příjmení)", "text": "James (příjmení)\n\nPříjmení James nosí více významných osobností:\n\n"}
{"id": "1441737", "url": "https://cs.wikipedia.org/wiki?curid=1441737", "title": "Simpsonovi (31. řada)", "text": "Simpsonovi (31. řada)\n\nTřicátá první řada amerického animovaného seriálu Simpsonovi je pokračováním třicáté řady tohoto seriálu. Premiérově je vysílána na americké televizní stanici Fox od podzimu 2019.\n\n<onlyinclude>\n\nDalší díly budou průběžně doplňovány, seznam dílů zatím není kompletní.\n\nDosud bylo odvysíláno <section begin=\"díly\" />674<section end=\"díly\" /> dílů seriálu ve <section begin=\"řady\" />31<section end=\"řady\" /></onlyinclude> řadách.\n"}
{"id": "1441738", "url": "https://cs.wikipedia.org/wiki?curid=1441738", "title": "Wood (příjmení)", "text": "Wood (příjmení)\n\nPříjmení Wood nosí více významných osobností:\n\n"}
{"id": "1441739", "url": "https://cs.wikipedia.org/wiki?curid=1441739", "title": "Barnes (příjmení)", "text": "Barnes (příjmení)\n\nPříjmení Barnes nosí více významných osobností:\n\n"}
{"id": "1441740", "url": "https://cs.wikipedia.org/wiki?curid=1441740", "title": "La Monte (Missouri)", "text": "La Monte (Missouri)\n\nLa Monte (případně LaMonte) je město ve státě Missouri ve Spojených státech amerických. Původně se jmenovalo Boomer. Název La Monte byl přijat v roce 1870, kdy zde byla vybudována železnice. Rozloha města činí 2,95 km² a podle sčítání lidu v roce 2010 zde žilo 1140 obyvatel (399 domácností), což znamenalo nárůst o 7,1 % oproti sčítání o deset let dříve, kdy zde žilo 1064 lidí. Při prvním sčítání v roce 1870 mělo sídlo 184 obyvatel. Nachází se zde základní a střední škola.\n"}
{"id": "1441742", "url": "https://cs.wikipedia.org/wiki?curid=1441742", "title": "Ross (příjmení)", "text": "Ross (příjmení)\n\nAnglosaské příjmení Ross nese více různých osobností:\n\n"}
{"id": "1441743", "url": "https://cs.wikipedia.org/wiki?curid=1441743", "title": "Henderson (příjmení)", "text": "Henderson (příjmení)\n\nPříjmení Henderson nosí více významných osobností:\n\n"}
{"id": "1441744", "url": "https://cs.wikipedia.org/wiki?curid=1441744", "title": "Svekofennidy", "text": "Svekofennidy\n\nSvekofennidy jsou pásemná pohoří východozápadního směru, vzniklá horotvornými pochody na konci archaika v Baltickém štítu. Hlavní pásmo se táhne ze středního Švédska jižním Finskem až k Ladožskému jezeru. Jako Svekofennidy byla tato pohoří pojmenována W. Ramsayem. Kromě hlavního pruhu se k nim počítá severně odtud ležící oblast v okolí města Vaasa ve Finsku, v okolí města Hernösand ve Švédsku a nejjižnější část Švédska s ostrovem Bornholmem.\n\nSvekofennidy tvoří největší regionální geologickou oblast Baltského štítu, dosahují tloušťky okolo 8 km. Jejich hranice s Karelským masivem, je v důsledku metamorfózy zastřena. Jde o asi 1,75 - 1,9 miliardy let staré horniny, jejichž vznik se datuje přibližně do období staršího proterozoika, asi před 1800 miliony let. Událost, při které vznikly, se označuje pojmem svekofenická orogeneze. Zasáhla kromě Finské jezerní provincie rozlehlou oblast dnešního středního a severního Švédska. Nově vzniklé pohoří bylo tehdy vysoké asi jako dnešní Alpy, ale v průběhu 1,8 miliardy let bylo erozí téměř úplně zarovnáno. Svekofenická část Baltského štítu je tvořena z velké části granitoidními horninami. Hlubinné vyvřeliny zabírají asi 52% rozlohy. Další velkou skupinou jsou přeměněné horniny, například páskované ruly (migmatity) a svory.\n\nPo vyvrásnení Svekofeníd a po intruzích žul nastalo dlouhé období geologického klidu a působení eroze a denudace. Tím území postupně získávalo dnešní charakter. Poslední větší změny nastaly během minulé doby ledové v období 115 000-10 000 let před současností. Obrovská masa ledu, mocná až 3 km přikryla celé území dnešního jižního a středního Finska. Po oteplení podnebí začal led ustupovat. Asi před 13 000 lety dosáhla jeho hranice dnešní linie jižního pobřeží Finska.\n\n"}
{"id": "1441745", "url": "https://cs.wikipedia.org/wiki?curid=1441745", "title": "Perry (příjmení)", "text": "Perry (příjmení)\n\nPříjmení Perry nosí více významných osobností:\n\n"}
{"id": "1441746", "url": "https://cs.wikipedia.org/wiki?curid=1441746", "title": "Powell (příjmení)", "text": "Powell (příjmení)\n\nPříjmení Powell nosí více významných osobností:\n\n"}
{"id": "1441747", "url": "https://cs.wikipedia.org/wiki?curid=1441747", "title": "Big L", "text": "Big L\n\nBig L, vlastním jménem Lamont Coleman, (30. května 1974 – 15. února 1999) byl americký rapper. Již od mládí byl fanouškem hip hopu a spolu s dalšími lidmi z okolí začal freestylovat. V roce 1990 založil skupinu Three the Hard Way, která se však záhy rozpadla. Později působil ve skupinách Children of the Corn a Diggin' in the Crates Crew. V roce 1992 podepsal smlouvu s vydavatelstvím Columbia Records a roku 1995 vydal své první album \"Lifestylez ov da Poor & Dangerous\". V roce 1997 začal pracovat na svém druhém albu, které však vyšlo až po jeho smrti pod názvem \"The Big Picture\" (2000). V roce 1999 byl na ulici zastřelen. Později vyšla další alba s hudbou, kterou za svého života nestihl vydat.\n"}
{"id": "1441749", "url": "https://cs.wikipedia.org/wiki?curid=1441749", "title": "Long (příjmení)", "text": "Long (příjmení)\n\nPříjmení Long nosí více významných osobností:\n\n"}
{"id": "1441750", "url": "https://cs.wikipedia.org/wiki?curid=1441750", "title": "Patterson (příjmení)", "text": "Patterson (příjmení)\n\nPříjmení Patterson nosí více významných osobností:\n\n"}
{"id": "1441751", "url": "https://cs.wikipedia.org/wiki?curid=1441751", "title": "Karelidy", "text": "Karelidy\n\nKarelidy jsou pásemné horstvo Baltského štítu, které vzniklo v postkarelské orogenezi na konci spodní části proterozoika. Jejich stáří se odhaduje na osmset milionů let, což přibližně odpovídá stáří algomského vrásnění v Kanadském štítu.\n\nKarelidy jsou součástí Baltského štítu. Byly vyvrásněny ze sedimentační oblasti karelské série ve východním předpolí Karelid. Sedimentační cyklus karelských uloženin, ve kterých se vyskytují slepence s hojným materiálem svekofennidních žul a migmatitů byl ve východním Finsku ukončen vrásněním (postkarelskou orogenezí), při kterém se vytvořilo pásemné pohoří severoseverozápadního – jihojihovýchodního směru, zvané \"Karelidy\". V jihozápadním Švédsku a v jižním Norsku současně vznikl horský systém severojižního směru, zvaný \"Gotidy\". Tyto dvě horské soustavy označuje H. Backlund jako \"Gotokarelidy\", protože vznikly v jednom horotvorném cyklu. Karelské vrásnění spadá do období mezi kalevien-jatulien a jotnien. Vystoupily při něm velké žulové masivy známé pod jménem rapakivi. Vyskytují se v pěti větších masivech (Salmi na Ladožském jezeře, Viborg, Nystad-Satakunta, Alandské ostrovy, Dalarna) a v několika menších masivech, které tvoří pásmo západovýchodního směru. Ponejvíce jsou sdruženy s jotnickými pískovci, které jsou většinou mladší, ale žula rapakivi proniká též do pískovcových souvrství. Rapakivi je červená žula s granofyrickou základní hmotou a se zaoblenými vyrostlicemi draselného živce, zpravidla obrůstaného kyselým plagioklasem. Stupeň metamorfózy je v Karelidech mnohem slabší než ve starších Svekofennidách.\n\nMladší série spočívají na svém podloží diskordantně. Ve Finsku je to série \"hoglandien\" a ve Švédsku jí odpovídá série \"Noppi\". Obě série jsou tvořeny ponejvíce porfyry a jinými vyvřelinami. Mladší sérii odpovídá ve Finsku \"jotnien\". V jižním Norsku spočívá na jotnickém pískovci a na diabásech, které jím prostupují, mocná série, označovaná ve Skandinávii jako sparagmitová. Po vyvrásnění Gotokarelid nastala dlouhotrvající eroze a denudace. Vyvrásněná horská pásma byla exogenními činiteli zcela zarovnána, takže na počátku prvohor byl baltský štít dokonalou parovinou. Od prvohor až do současnosti zůstal baltský štít trvale souší, byl vystaven denudaci a docházelo k dočasným lokálním transgresím moře. Povrch Baltského štítu je v současnosti tvořen pahorkatinami do výšky 700 m a nížinami se zbytky ledovcových akumulací; rovin je jen málo.\n\n\n"}
{"id": "1441752", "url": "https://cs.wikipedia.org/wiki?curid=1441752", "title": "Luis Sáenz Peña", "text": "Luis Sáenz Peña\n\nLuis Sáenz Peña Davila (2. dubna 1822 Buenos Aires – 4. prosince 1907 Buenos Aires) byl argentinský politik a právník. V roce 1892 se stal 7. prezidentem Argentinské republiky. Vzhledem k různým státním zřízením Argentiny v minulosti je považován za 12. prezidenta země. Před tím působil jako soudce na různých soudech.\n\nNarodil se v Buenos Aires, vystudoval právo na Univerzitě v Buenos Aires. V roce 1882 se stal soudcem Nejvyššího soudu Provincie Buenos Aires, později působil také jako prezident Banky Provincie Buenos Aires. V roce 1890 se stal soudcem Nejvyššího soudu Argentiny. O rok později byl vybrán bývalým prezidentem Juliem Argentino Rocou jako kompromisní kandidát na prezidenta. Jeho kandidaturu nakonec podpořil i další bývalý prezident Bartolomé Mitre, protože se obával vítězství kandidáta levicové strany Radikální občanská unie. Prezidentské volby v roce 1892 nakonec vyhrál a v říjnu převzal úřad prezidenta.\n\nZemě byla stále ve složité situaci po velké ekonomické krizi, kterou už ale začal úspěšně řešit předchozí prezident Carlos Pellegrini. Také Sáenz Peña pokračoval v započatých úsporných opatřeních a v roce 1893 již byla krize překonána. Během jeho vlády se podařilo spojit železnicí všechna hlavní města argentinských provincií kromě jednoho. Na tomto však neměl prezident až tak velkou zásluhu, protože těžil z opatření svého předchůdce. Noviny prezidenta často kritizovaly, kvůli čemuž začal pravidelně měnit ministry ve vládě. To přineslo velkou nestabilitu a panovaly pochybnosti o schopnosti Sáenze Peñi vykonávat funkci prezidenta. Hrozila dokonce ozbrojená revolta proti vládě, na síle získávala opoziční Radikální občanská unie, která dokonce dokázala vyhrát volby v provincii Buenos Aires. Kontrolu nad vládou postupně zcela převzali bývalí prezidenti Roca a Pellegrini, kteří přesvědčili všechny ministry, aby podali v polovině ledna 1895 demisi. V bezvýchodné situaci tak prezident Sáenz Peña též o několik dní později rezignoval. Novým prezidentem se stal dosavadní viceprezident José Evaristo Uriburu. Po odchodu z úřadu se Sáenz Peña stáhl z politického života, v roce 1907 zemřel v Buenos Aires, kde je i pohřben. V roce 1910 se prezidentem Argentiny stal jeho syn Roque Sáenz Peña.\n"}
{"id": "1441753", "url": "https://cs.wikipedia.org/wiki?curid=1441753", "title": "Butler (příjmení)", "text": "Butler (příjmení)\n\nPříjmení Butler nosí více významných osobností:\n\n"}
{"id": "1441756", "url": "https://cs.wikipedia.org/wiki?curid=1441756", "title": "Lamont Young (architekt)", "text": "Lamont Young (architekt)\n\nLamont Young (12. března 1851 – 1929) byl italský architekt a urbanista, aktivní od konce devatenáctého do počátku dvacátého století.\n\nNarodil se v Neapoli, kde se rovněž nachází veškerá jeho architektonická a urbanistická práce. Coby architekt je primárně spojován s výstavbou několika pseudo-viktoriánských hradů v Neapoli, přičemž tím nejvýznamnějším je Château Aselmeyer, který se nachází v ulici Corso Vittorio Emanuele s rozhledem na čtvrť Chiaia.\n\nCoby urbanista se Young známý velkým plánem na přestavbu Neapole v osmdesátých letech devatenáctého století. Jeho plány zahrnovaly mimo jiné také konstrukci podzemní dráhy. Přestože byl Youngův plán původně schválen, nakonec prohrál v boji s konkurencí. Konkurenční plán byl více radikální a Neapol podle něj byla v následujících třiceti letech (před první světovou válkou) přebudována.\n\nRoku 1929 spáchal v Neapoli sebevraždu.\n"}
{"id": "1441758", "url": "https://cs.wikipedia.org/wiki?curid=1441758", "title": "Roque Sáenz Peña", "text": "Roque Sáenz Peña\n\nRoque Sáenz Peña Lahitte (19. března 1851 Buenos Aires – 9. srpna 1914 Buenos Aires) byl argentinský politik, právník, diplomat a voják. V roce 1910 se stal 12. prezidentem Argentinské republiky. Vzhledem k různým státním zřízením Argentiny v minulosti je považován za 17. prezidenta země. Před tím působil jako ministr zahraničí a velvyslanec v různých státech. V roce 1912 prosadil tzv. \"Zákon Sáenz Peña\", kterým se změnil volební systém v zemi tak, že zaručoval všeobecné volební právo pro všechny muže s argentinským občanstvím, což ukončilo dlouholeté volební podvody. Tím se zařadil mezi nejuznávanější argentinské prezidenty historie. Díky vojenské službě v peruánské armádě během války s Chile je také uznáván i v Peru.\n\nNarodil se v Buenos Aires ve významné rodině, která se politicky angažovala již za vlády guvernéra Buenos Aires Juana Manuela de Rosas. Po jeho porážce se však jeho dědeček a otec nemohli delší dobu vůbec politicky angažovat. Jeho otec Luis Sáenz Peña byl také politikem a v letech 1892–1895 působil jako prezident Argentiny. Roque Sáenz Peña vystudoval právo na Univerzitě v Buenos Aires. V roce 1874 působil krátký čas v armádě, přičemž velel dělostřeleckého pluku. Už o dva roky později byl zvolen do parlamentu provincie Buenos Aires. V roce 1877 se stal ve věku 26 let dokonce předsedou tohoto parlamentu, jako vůbec nejmladší v jeho historii. V roce 1879 opustil Argentinu a odešel do Peru, kde se zapojil do druhé tichomořské války na straně Peru. V tamní armádě získal okamžitě hodnost plukovníka a zúčastnil se bitvy u Tarapacá, kde spojené Peruánsko-bolivijské síly porazily Chile. O několik měsíců později byl v bitvě u Arica zraněn a zajat, následně byl uvězněn přímo v Chile. Už v září 1880 byl propuštěn po žádosti argentinské vlády. Velký vliv jeho rodiny dokazuje i rychlé a jednomyslné hlasování argentinského parlamentu, které mu vrátilo argentinské občanství, které ztratil automaticky z důvodu služby v cizím (peruánském) vojsku. Po návratu do vlasti pracoval jako státní úředník, za krátký čas odešel do Evropy. V roce 1884 byl již zpět v Argentině a spolu s přáteli Paulem Groussacem, Carlosem Pellegrini a Exequielem Ramosem Mejíaem založil časopis \"Sud América\". O dva roky později podpořil kandidaturu Miguela Juárez Celmana na prezidenta země. V roce 1887 byl jmenován velvyslancem v Uruguayi, následně od června do srpna 1890 působil v Celmanově vládě jako ministr zahraničí. Po nástupu nového prezidenta Pellegriniho byl jmenován guvernérem Národní banky Argentiny.\n\nJiž v roce 1891 se stal jedním z nejvážnějších kandidátů na post prezidenta, přičemž měl velkou podporu tzv. modernistů, čili zastánců modernizace politického systému v zemi. Proti tomu se ale postavil bývalý prezident Julio Argentino Roca, který patřil současně mezi nejvlivnější politiky v zemi. Roca nechtěl připustit vládu modernistů, ale současně chtěl zabránit i návratu bývalého prezidenta Bartoloméa Mitra k moci. Roca se tedy dohodl s Mitrem na kompromisním kandidátovi, kterým byl paradoxně otec Roqueho Sáenze Peñy Luis Sáenz Peña, který působil jako soudce Nejvyššího soudu Argentiny. Luis Sáenz Peña vyhrál, následně syna jmenoval velitele pluku národní gardy. Roque Sáenz Peña byl také zvolen do senátu provincie Bunoes Aires, ale už v roce 1892 odešel z veřejného života. Přesto formálně vedl modernistickou frakci uvnitř Národní autonomistické strany. Na začátku 20. století došlo k rozštěpení Národní autonomistické strany na dvě frakce. O moc ve straně ale i zemi soupeřili především Julio Argentino Roca a Carlos Pellegrini, přičemž převahu získával postupně Pellegrini. To znamenalo vhodnou chvíli na návrat Roqueho Sáenze Peñy do politiky. K úplnému rozkolu vládní strany došlo v roce 1904, kdy se Rocovi podařilo naposled prosadit svého kandidáta na prezidenta a to Manuela Quintanu. Ten byl sice kompromisním kandidátem, ale jeho kandidatura zabránila úspěšné kandidatuře Pellegriniho. Pellegrini našel spojence v levicové opozici v čele se stranou Radikální občanská unie, která se snažila o změnu volebního systému na spravedlivý bez volebních podvodů. Radikální občanská unie však nebyla spokojena s rychlostí změn a tak se pokusila v roce 1905 o revoluci, avšak neúspěšně. V tomto období povýšilo Peru Roqueho Sáenze Peñu do hodnosti brigádního generála z vděčnosti za jeho služby v minulosti. Jeho peruánskou vojenskou hodnost následně povolil i argentinský parlament.\n\nPrezident Quintana však již v březnu 1906 zemřel v důsledku zdravotních problémů způsobených právě neúspěšnou revolucí. V roce 1906 následně zemřeli další významní politici, kteří poslední desetiletí určovali politické dění v zemi, a to Bartolome Mitre, Carlos Pellegrini a Bernardo de Irigoyen. Prezidentem se stal viceprezident José Figueroa Alcorta, který se hlavně snažil zabránit dalším revolucím a začal proto podporovat snahu o změnu volebního systému. Díky tomu začal znovu růst i vliv Roqueho Sáenze Peñi , která se stal přirozeným nástupcem Pellegriniho a nejvážnějším kandidátem na prezidenta v příštích volbách, které se měly konat za čtyři roky. Od roku 1906 vystřídal postupně několik velvyslanectví v Evropě, kde se v roce 1910 oficiálně dozvěděl, že se stal prezidentským kandidátem. Prezidentské volby se konaly v březnu 1910, přičemž i tyto byly navzdory předchozím snahám poznamenané volebními podvody. Vyhrál je však jednoznačně Roque Sáenz Peña a následně se v říjnu ujal funkce. Před tím se ještě setkal s prezidentem Josém Figueras Alcortou a vůdcem opozice Hipólitem Yrigoyenem, se kterými se dohodl na prosazení změn volebního systému, které by zabránily volebním podvodům. Radikální občanská unie se dokonce stala součástí vlády. Za vlády prezidenta Roqueho Sáenze Peñi bylo v roce 1913 v Buenos Aires otevřeno metro, první v Latinské Americe, Jižní polokouli a španělský mluvícím světě. Vláda začala také podporovat masivní stěhování lidí do vnitrozemí země, protože většina obyvatel stále žila u pobřeží. Největším počinem jeho vlády však byla změna volebního systému, v parlamentu ovšem tyto snahy čelily silné konzervativní opozici, která nechtěla přijít o svá privilegia. Prezidentovi se však 13.února 1912 podařilo změnu prosadit pod názvem \"Zákon Sáenz Peña\" (\"Ley Sáenz Peña\"). Díky tomuto zákonu začalo konečně platit všeobecné volební právo pro všechny, kromě žen a cizinců. Hned první volby ukázaly, že největší podporu měly spíše levicové strany.\n\nPrezident Roque Sáenz Peña trpěl špatným zdravotním stavem již v době nástupu do funkce, toto se však v roce 1913 výrazně zhoršilo v důsledku přetrvávajícího syfilisu, kterým se nakazil ještě během vojenské služby v Peru. Jiná verze hovoří o úmrtí v důsledku komplikací s cukrovkou. V roce 1914 mu už zdravotní stav nedovoloval vykonávat funkci a tak odevzdal své kompetence viceprezidentovi Victorinovi de la Plaza. Zemřel 9. srpna 1914 v Buenos Aires, kde je i pohřben.\n"}
{"id": "1441759", "url": "https://cs.wikipedia.org/wiki?curid=1441759", "title": "Lamont Young", "text": "Lamont Young\n\nLamont Young (1851 – 1880) byl australský topograf. V roce 1880 prozkoumával nová zlatá pole v oblasti Bermagui v Novém Jižním Walesu. Spolu se svým asistentem a dalšími muži se vydal na malé lodi hledat více na sever. Všech pět lidí dne 10. října 1880 zmizelo. Ráno toho dne byla loď viděna na moři, patrně jen s jedním mužem na palubě, avšak později toho dne byla nalezena uvízlá ve skalách bez posádky. Na lodi byly nalezeny různé Youngovy knihy a další osobní majetek. Přes následné pátrání nebyl nikdo ze ztracené posádky nalezen. Záliv, v němž došlo ke ztroskotání, později dostal název Mystery Bay. V roce 1980 zde byl odhalen památník připomínající sté výročí Youngova zmizení. Spisovatel Arthur Upfield se nechal příběhem inspirovat ve svém detektivním románu \"The Mystery of Swordfish Reef\".\n"}
{"id": "1441760", "url": "https://cs.wikipedia.org/wiki?curid=1441760", "title": "Foster (příjmení)", "text": "Foster (příjmení)\n\nPříjmení Foster nosí více významných osobností:\n\n"}
{"id": "1441761", "url": "https://cs.wikipedia.org/wiki?curid=1441761", "title": "Obchodní centrum Cíl", "text": "Obchodní centrum Cíl\n\nObchodní centrum Cíl, původně označované spíše jako obchodní dům Cíl, je nákupní centrum z roku 1969 (či 1967), tvořící obchodní, dopravní a společenský střed sídliště Zahradní Město východ v Záběhlicích v Praze 10, na adrese Topolová 2915/16. Z téhož roku pochází i protilehlý komplex, tvořený kruhovou budovou bývalé restaurace Vesna a navazujícím kulturním střediskem, kde se nachází pobočka městské knihovny a kulturní sál, naposledy funkční pod názvem Klub Cíl. Ze třetí strany uzavírá prostranství před obchodním centrem výšková desková budova penzionu Zahradní Město, původně ubytovna pro stavbaře a hotel, s průchodem, který byl v 90. letech dodatečnými vestavbami zúžen na minimum. \n\nAutory návrh obchodního domu byli Aleš Bořkovec a Vladimír Ježek.\n\nObchodní centrum Cíl je jednopatrové, na obdélném půdorysu, s vnitřním atriem, původně bylo nezastřešené a s otevřenou severní a jižní stranou. Jeho centrem je ve východním křídle přízemí samoobsluha, původně pražského řetězce Pramen, která se v devadesátých letech změnila v supermarket Julius Meinl a později v supermarket Albert. Na bruselský styl upomíná použití půdorysu čtyř prolínajících se kruhů v různých úrovních v jižním prodloužení východního křídla budovy, z nichž spodní kruh původně sloužil jako papírnictví, sousední jako diskotéka a nejvyšší jako kavárna, a naproti jim tvořila protiváhu kruhová restaurace Vesna. V přízemí se původně jižně od samoobsluhy nacházela trafika a pultová prodejna pečiva, severně od vstupu do samoobsluhy pak pultová prodejna ryb a drůbeže. V přízemí západního křídla se nacházely provozovny služeb, například spořitelna, opravny oděvů a obuvi, fotosběrna a kadeřnictví. V patře byla zejména ve východním křídle velká cukrárna. V patře západního křídla byla například zakázková krejčovská dílna, propojená s přízemní provozovnou. \n\nV atriu byl původně situován travertinový obdélníkový bazének s vodotryskem a s plastikou \"Tanec\" od akademického sochaře Ladislava Kovaříka.\n\nV roce 1969 byla u obchodního centra natočena scéna k 1 dílu I. série seriálu Pan Tau, v roce 1972 se v prostředí obchodního centra natáčely scény k filmu Akce Bororo. V areálu se natáčely některé scény filmové komedie Milana Šteindlera Vrať se do hrobu! z roku 1990, \n\nV devadesátých letech 20. století bylo obchodní centrum privatizováno a následně přestavěno. Vnitřní atrium, do té doby volně průchozí, bylo zaskleno, uzavřeno z jižní i severní strany dveřmi a zastřešeno. Zprostřed atria byla odstraněna kašna s plastikou a nahrazena patrovou vestavbou, tvarem připomínající koráb, a výtahem do patra. Původní název „Cíl“ se stal nenápadnějším a méně užívaným, autobusová zastávka Cíl byla přejmenována na Centrum Zahradní Město. Obchodní centrum bylo označováno jako OC Atrium Cíl, a nějakou dobu bylo označeno nápisem Galeria Shopping, nová označení však zanikala ve změti pestrobarevných reklam a jako označení obchodního centra se nikdy významněji neujala. \n\nZa obchodním centrem u Jahodové ulice bylo vybudováno nové parkoviště. Na tomto pozemku byl původně plánovaný kinosál až pro 500 diváků, autorem projektu byl Josef Šedivý, autor restaurace Vesna, k výstavbě však nikdy nedošlo. \n\nČlánek z roku 2013 konstatoval, že z kdysi moderního a výstavného areálu se stává odporný pajzl, vytrácejí se solidní podniky a zůstává jen supermarket Albert a několik dalších provozoven, přičemž restaurace a kavárny se mění na zakouřené hospody. Kavárna v kruhovém objektu v patře se změnila nejprve na dlouhá léta na solidní pizzerii, potom na špatnou pizzerii, pak na zakouřenou hospody se špatným a drahým jídlem a kolem roku 2013 byla zavřena, protože tam už nikdo nechodil. V patře architektonicky zajímavé vestavby ve tvaru lodě byla nejprve kavárna s dortíky a chlebíčky, v roce 2012 zmizely dortíky, potom mizeli hosté a poté kavárna začala čepovat pivo, změnila se klientela a z noblesní kavárny se stal zakouřený nepříjemný bufet. Pod kavárnou se v roce 2013 objevila vinárna, ale ještě téhož roku zmizela. V patře ve východním křídle se už několikrát snažily přežít lahůdky s jídelními stolky, ale vždy zkrachovaly, pak se tam objevilo čínské občerstvení, ale článek na webu Desítka.cz jeho úspěch komentuje slovy: „nikdy jsme tam neviděli nikoho jíst“. Ve vestavbě v zastřešení autobusové zastávky vedle novinového stánku byl původně čistý a příjemný bufet na stojáka s levnými saláty a sladkým pečivem, obsadily jej však existence podobající se bezdomovcům a sortiment se změnil na pivo, uzeniny a připálené bramboráky a nakonec byl bufet uzavřen. Později se tam objevila čínská jídelnička, do které málokdy někdo chodil, a nakonec kebabárna a pizzerie, sloužící spíš jen jako výrobna pro zakázkový rozvoz. Dojem v roce 2013 dokresloval ošuntělý karavan s pečivem a ubrusy a povlečení na improvizovaném pultu pod širým nebem před hlavním vchodem. Dlouhodobým neřešeným problémem se staly rozbité neudržované chodníky a rozpadající se zídky a květinové boxy na prostranství před obchodním domem.\n\nPodle článku z října 2016 se po změně vlastníka zvýšila cena nájmu natolik, že je bez nadsázky půlka prázdná, především na galerii v patře. Na místě zaniklé lékárny v přízemí nic není. Místo dobře vybaveného papírnictví, kde se prodávaly i hračky a deskové hry, jsou Vietnamci. z nálevny ve vestavbě pod střechou se však stala opět solidní kavárna. \n\nPodle webu městské části se obchodní, společenské a kulturní centrum sídliště změnilo na lokální obchodní centrum převážně pro lidi, kteří vůbec nenakupují autem, nebo pro nákupy menšího obsahu a služby, přičemž zaměření centra je především na méně majetnou klientelu. \n\nV roce 2018 objekt samotného obchodního centra včetně zastřešení s vestavbami u autobusové zastávky vlastní skupina CPI Property Group. Jednotlivé prodejní prostory jsou pronajímány chaoticky a bez koncepce, v některých se nájemci rychle střídají a mnohé jsou dlouhodobě nevyužité. Na svém původním místě zůstala spořitelna. V prostorách bývalého papírnictví je od 90. let stabilně drogerie, v jejímž vlastnictví se však vystřídalo několik řetězců. Papírnictví a holičství se usadily v patře východního křídla. Nějakou dobu byla v přízemí západního křídla i lékárna, ale dlouho nevydržela.\n\nAutorem objektu restaurace Vesna pro 120 osob a navazujícího kulturního domu byl Josef Šedivý. \n\nV objektu panoramatické restaurace Vesna se původně nacházel i samostatný výčep, ze severní strany pak malá prodejna polotovarů a další cukrárna. Ochoz objektu sloužil jako restaurační zahrádka. \n\nObjekt restaurace Vesna se stal nejprve prodejnou koberců, pak klasickým vietnamským obchodem se zbožím všeho druhu („vietnamskou hrabárnou“) a byl přejmenován na Koloseum. \n\nKulturní sál sloužil v 80. letech jako kino pro 16mm filmy, později především jako koncertní klubový sál. Kulturní středisko Klub Cíl přestalo být využíváno. Naposledy působilo pod hlavičkou příspěvkové organizace KD Eden - Klub Cíl, p.o., ovšem kulturní dům Eden ve Vršovicích rovněž dlouhodobě chátrá a je nevyužívaný. \n\nPobočka Městské knihovny byla kvůli zanedbanému stavu a chystané rekonstrukci uzavřena od 2. října 2017. Znovuotevřena po rekonstrukci byla 11. listopadu 2019, původní prostory byly rozšířeny a nyní obývá celé jedno patro o rozloze 546 m² a provozní doba se rozšířila na 5 pracovních dnů v týdnu.\n\nZe zadní strany směrem k autobusové otočce jsou ve sníženém podlaží garáže, které sloužily i jako autodílna.\n\nPodle webu Prahy 10 veřejný prostor vymezený obchodním centrem, někdejší panoramatickou restaurací Vesna a penzionem je v neutěšeném stavu, nenabízí nic, proč by se zde kdokoliv mohl zastavit, a funguje jen pro příchod k zastávce autobusu nebo do obchodního centra.\n\nPro podzim 2013 vybrala městská část Praha 10 tři veřejná prostranství, jejichž budoucí podobu chtěla řešit pomocí participačních setkání s občany v rámci Strategie pro veřejné prostory Prahy 10. Patřila mezi ně i prostranství u obchodních domů Cíl a Květ na Zahradním Městě, kde povrchy jsou za hranicí životnosti a rozvržení prostoru neodpovídá potřebám obyvatel.\n\nMěstská část Praha 10 v roce 2013 uskutečnila pokus zapojit do návrhu řešení veřejného prostoru i občany a také vyzvala k návrhu revitalizace dva architektonické ateliéry, Molo architekti a Ti2 architekti, jejichž výsledkem byly dvě ideové studie, teré byly prezentovány 4. prosince 2013. Projektovou dokumentaci pro územní rozhodnutí a stavební řízení pak zpracoval vybraný ateliér Ti2 architekti. Územní rozhodnutí nabylo právní moci 18. července 2017 a stavební povolení bylo vydáno 11. září 2017. Realizaci přestavby veřejného prostranství datuje web městské části na roky 2018–2019.\n\nNávrhu Molo architekti bylo v hodnocení především vytknuto, že mu chybí sjednocující prvek a že navržené rozmístění stromů je náhodné. Vybraný návrh Ti2 architekti rozmístil stromy v pravidelné čtvercové síti 10×10 metrů a návrh poskytuje méně prostoru na aktivity občanů. Osvětlení je řešeno originálně lampami zavěšenými na síti ocelových lanek v prostoru mezi domy. Návrhu je také vyčitána návaznost na tzv. „variantu les“, která v participačním řízení nebyla občany podporována. Výběrová komise doporučila vynechat některé stromy v rastru mřížky a nahradit je například herními prvky nebo jinými plochami pro aktivity. Oba návrhy komise označila za vysoce hodnotné.\n\nV roce 2016 stále zůstává na prostranství před Cílem rozbitý beton, díry v asfaltu a prázdný nechutný prostor, který obsazují bezdomovci a nepříliš vábní obyvatelé zdejší ubytovny.\n\nV březnu 2019 začala revitalizace prostranství, prostor před obchodním centrem byl uzavřen a již v březnu se začalo stavět. Během prázdnin byly ukončeny demoliční práce a začalo se s úpravou terénu a pokládáním nové dlažby s přípravou na nové stromy. Bylo vysazeno několik nových Javorů, kolem kterých byly dány půlkruhové lavičky. Vzniklo též nové dřevěné pódium s pítkem. Dne 24.října 2019 bylo prostranství uvedeno do provozu.\n\nPodle obchodního centra se od počátku jmenovala autobusová zastávka „Cíl“, pro končící linky označovaná „Zahradní Město, Cíl“. Na autobusové otočce v rozšíření Kapraďové ulice za restaurací Vesna a kulturním střediskem končívala autobusová linka 175 (původně zavedená od 31. ledna 1972 jako překryvná linka č. 275, toto číslo nesla až do 9. května 1974), která jezdila směrem na Vinohrady, Žižkov, Florenc a Severní Město, v souvislosti prodlužováním trasy metra A pak byla nahrazena linkou 224, která sloužila jako napaječ metra nejprve ke stanici Želivského, později ke stanici Strašnická. Místní stálicí je autobusová linka 195 ve směru od Vysočan, zřízená 9. května 1974, která původně sloužila zejména pro spojení s vysočanskou průmyslovou oblastí, od křižovatky u Cíle pokračovala Jabloňovou ulicí do západního Zahradního Města, kde končila a dodnes končí. S prodloužením metra na Skalku se pro linku 224 stala zastávka u Cíle jen nácestnou, v lokalitě se vystřídaly i linky 101, 138 či 145, nověji tudy bylo zavedeno i několik nočních linek. V letech 2010–2012 ještě sloužila autobusová otočka jako obratiště pro midibusovou linku pro tělesně postižené s číslem 2, v jejímž provozování se vystřídaly Societa o. p. s. a About Me s.r.o.\n\nV Topolové ulici při obchodním centru měla autobusová zastávka od počátku velkorysé bytelné zastřešení. Zde od počátku byly za sebou na společné hraně dvě autobusové zastávky: čelní pro linku 195 směrem na Malešice a Vysočany, zadní pro linky jedoucí do centra či k metru (175, 224). Po prodloužení linky metra A na Skalku byla obě stání sloučena do čelního. Zastřešený prostor nástupiště byl vyplněn dvěma vestavbami, z nichž čelní nahradila původní mobilní trafiku a dále se v ní snažily přežít různé prodejny pečiva či komorní občerstvení s posezením, v zadním působila dílnička pro opravy obuvi a výrobu klíčů, po jejímž krachu objekt pustne.\n\n\n"}
{"id": "1441764", "url": "https://cs.wikipedia.org/wiki?curid=1441764", "title": "Griffin (příjmení)", "text": "Griffin (příjmení)\n\nPříjmení Griffin nosí více významných osobností:\n\n"}
{"id": "1441766", "url": "https://cs.wikipedia.org/wiki?curid=1441766", "title": "Myers (příjmení)", "text": "Myers (příjmení)\n\nPříjmení Myers nosí více významných osobností:\n\n"}
{"id": "1441772", "url": "https://cs.wikipedia.org/wiki?curid=1441772", "title": "Boyan Slat", "text": "Boyan Slat\n\nBoyan Slat (* 27. července 1994 Delft) je nizozemský vynálezce, zakladatel a současný ředitel neziskové organizace The Ocean Cleanup, jejímž cílem je odstraňování plastových odpadů ze světových oceánů pomocí plovoucích norných stěn.\n\nJeště během středoškolského studia Slat společně s kamarádem vyhrál školní soutěž mladých vědců s projektem plovoucí bariéry, jež by zachytávala plastový odpad, plovoucí v mořích a oceánech; podle samotného Slata jej k této myšlence inspirovala dovolená na řeckém ostrově Lesbos, během níž byl při potápění konfrontován se značným množstvím plastů pod mořskou hladinou. V roce 2012 svůj koncept prezentoval na konferenci TED v jeho rodném městě, avšak bez většího úspěchu.\n\nJiž po prvním roce opustil univerzitní studium a následně založil neziskovou organizaci The Ocean Cleanup. Po neúspěšné snaze o získání sponzorů zorganizoval úspěšnou crowdfundingovou kampaň, která za dva týdny vynesla připravovanému projektu celkem 90 tisíc dolarů. Během následujícího roku Slat společně se spolupracovníky prováděli přímo v mořích terénní výzkum, jehož výsledkem byla obsáhlá vědecká studie, která popisovala rozložení odpadu v oceánech a navrhla technické řešení jeho odstranění; to spočívalo ve vytvoření plovoucí bariéry, jejíž konstrukce by respektovala horizontální i vertikální rozmístění odpadu v oceánech. Po jejím představení v červnu 2014 se na podporu projektu podařilo vysbírat další 2 miliony dolarů.\n\nOrganizace se postupně rozrostla na 70 stálých zaměstnanců, podnikla několik mořských expedic a vyrobila několik prototypů bariér, které mimo jiné otestovala v Severním moři. K jejím donorům se postupně zařadila například nizozemská vláda nebo byznysmeni Peter Thiel a Marc Benioff. Celková vybraná suma dosáhla 35 milionů dolarů. Definitivním výzkumným výstupem organizace je 600 metrů dlouhá a 3 metry hluboká bariéra s názvem „System 001“, která byla dne 8. září 2018 v San Francisku oficiálně vypuštěna do Tichého oceánu a následně má být dopravena až k Velké tichomořské odpadkové skvrně. Tam má volně plout a automaticky v cyklech zachytávat pomaleji plovoucí plastový odpad – postupně se má stáčet do tvaru písmene „U“ a po svém naplnění jí pak vyprázdní nákladní loď, která zachycené plasty odveze k recyklaci; s tou se počítá každých šest týdnů. Norná stěna je vybavena solárními panely, jež dodávají energii jednotlivým systémům – světlům a radarovým reflektorům; GPS, navigačním signálem a protikolizním majákům. Celkové náklady na výrobu prototypu dosáhly přibližně 23 milionů dolarů, stavba dalších se nicméně odhaduje na 6 milionů.\n\nPokud bude systém fungovat, organizace plánuje doprostřed Tichého oceánu vyslat několik desítek bariér, které by podle Slatova odhadu mohly během pěti let odstranit přibližně polovinu odpadu z tichomořské odpadkové skvrny. Během prvního roku společnost plánuje sběr přibližně padesáti tun plastů. Podle kritiků projektu však systém možná selže, kvůli větší hloubce, v níž se odpad může nacházet, jej nemusí zachytávat v dostatečném množství, nebo společně s ním může nechtěně lovit i větší množství živočichů.\n\nNa konci roku 2018 byl System 001 stažen. Po necelém měsíci provozu se totiž ukázalo, že zachytávaný plastový odpad uniká zpět do volného oceánu, a po několika týdnech plovoucí trubky kvůli příliš těsnému přichycení sítě nevydržely tlak a rozpadly se. Na konci června 2019 byly dokončeny úpravy systému a tento byl opět odtažen do Tichého oceánu.\n"}
{"id": "1441773", "url": "https://cs.wikipedia.org/wiki?curid=1441773", "title": "Bern (Idaho)", "text": "Bern (Idaho)\n\nBern je nezařazená komunita v okresu Bear Lake County na jihovýchodě amerického státu Idaho. Leží přibližně čtyři míle od města Montpelier ve výšce 1819 m n. m. K prvnímu osídlení místa došlo v roce 1873. V roce 1901 zde byla otevřena pošta, která fungovala až do roku 1988. Svůj název komunita dostala podle stejnojmenného města ve Švýcarsku, odkud pocházela řada původních osadníků idažského Bernu. Narodil se zde hudební skladatel La Monte Young.\n"}
{"id": "1441775", "url": "https://cs.wikipedia.org/wiki?curid=1441775", "title": "Tuři Svitavy", "text": "Tuři Svitavy\n\nTuři Svitavy (sponzorským názvem: DEKSTONE Tuři Svitavy) je český basketbalový klub, který sídlí ve Svitavách v Pardubickém kraji. Od sezóny 2010/11 působí v české nejvyšší basketbalové soutěži, známé pod sponzorským názvem Kooperativa NBL. Klubové barvy jsou červená a bílá.\n\nPočátky svitavského basketbalu sahají do 50. let 20. století, kdy samotnou hru do města přinášejí textilní odborníci z Brna. První oficiální zápas sehráli svitavští basketbalisté v roce 1951 pod hlavičkou národního podniku Vigona. Již pod názvem TJ Svitavy družstvo mužů od šedesátých let působilo v nejnižší krajské soutěži. V krajských soutěžích působilo družstvo víceméně až do historického roku 2004, kdy působilo naposled v oblastní soutěži. Od tohoto okamžiku se Svitavy účastnily celostátních soutěží. V roce 2010 získali svitavští licenci do nejvyšší soutěže od krachujících Poděbrad, díky čemuž poprvé v historii administrativně postoupili do NBL.\n\nNa mezinárodní scéně je největším úspěchem účast ve FIBA Europe Cupu ročníku 2018/19. V prvním předkolu Svitavy narazily na těžkého soupeře v podobě tureckého İstanbulu Büyükşehir Belediyespor. V prvním domácím utkání podlehli tureckému mužstvu o 25 bodů výsledkem 74:99. Druhé utkání v Istanbulu opanoval opět turecký celek a to po výsledku 98:78. Svitavy se tak v první konfrontaci s pohárovou Evropou rozloučily bez zisku jediného vítězství.\n\nSvé domácí zápasy odehrává ve sportovní hale Na Střelnici s kapacitou 925 diváků.\n\nZdroj: \n\n\nZdroj: \n\nZdroj: \n\nZdroj: \n\n\n"}
{"id": "1441777", "url": "https://cs.wikipedia.org/wiki?curid=1441777", "title": "Karel Aksamit", "text": "Karel Aksamit\n\nKarel Aksamit (11. dubna 1897 Košťany – 21. června 1944 Toužetín) byl český odbojář.\n\nKarel Aksamit se narodil v Košťanech v početné rodině sedmi dětí. Původně pracoval jako dělník, byl členem DTJ. Později se stal funkcionářem proletářských tělovýchovných organizací a KSČ. Už od 30. let působil jako protifašistický bojovník, za okupace Československa stál v čele odbojové organizace. \n\nKdyž byl jeho úkryt ve vsi Toužetín obklíčen německými vojáky a gestapem, zastřelil se. Jeho manželka Božena se otrávila. Zahynula i sestra Františka.\n\nJeho statečnost připomíná pomník v Toužetíně u Panenského Týnce.\n\nKarel Aksamit byl starším bratrem Josefy Vaverové, roz Aksamitové, členky Sokola v Proboštově. Ta byla sťata gilotinou v říjnu 1944 na Pankráci za přechovávání. Manžel Josefy Václav Vavera, železničář, člen Sokola v Proboštově, zemřel pravděpodobně po výslechu gestapem. Manželé Vaverovi odešli po záboru Sudet do obce Líbeznice u Prahy, rodiště Václava Vavery.\n\n"}
{"id": "1441784", "url": "https://cs.wikipedia.org/wiki?curid=1441784", "title": "Královští sokoli Hradec Králové", "text": "Královští sokoli Hradec Králové\n\nKrálovští sokoli Hradec Králové je český basketbalový klub, který sídlí v Hradci Králové ve stejnojmenném kraji. Založen byl v roce 1924 a patří tak k nejstarším basketbalovým klubům v republice. Svůj současný název nese od roku 2015. Od sezóny 2018/19 působí v české nejvyšší basketbalové soutěži, známé pod sponzorským názvem Kooperativa NBL. Klubové barvy jsou černá a bílá.\n\nSvé domácí zápasy odehrává ve sportovní hale Třebeš s kapacitou 1 105 diváků.\n\nZdroj: \n\n\nZdroj: \n\n\nZdroj: \n\n\n\nZdroj: \n\n"}
{"id": "1441785", "url": "https://cs.wikipedia.org/wiki?curid=1441785", "title": "Florence Lee (1864)", "text": "Florence Lee (1864)\n\nFlorence Lee (únor 1864 Jižní Karolína – 17. února 1933 Los Angeles) byla americká herečka působící v období němé filmové éry. Objevila se ve více než 90 filmech v letech 1911 až 1931. Jejím nejvýznamnějším filmovým počinem byla role babičky ve filmu \"Světla velkoměsta\" režiséra Charlieho Chaplina. Na počátku 20. let 20. století se objevila v sérii filmových krátkometrážních komedií \"Our Gang\".\n"}
{"id": "1441786", "url": "https://cs.wikipedia.org/wiki?curid=1441786", "title": "Obchodní centrum Květ (Zahradní Město)", "text": "Obchodní centrum Květ (Zahradní Město)\n\nObchodní centrum Květ, původně označované v souladu s dobovými zvyklostmi jako obchodní dům Květ, bylo postaveno v Praze na Zahradním Městě na adrese Jabloňová 3000/15 v roce 1976 (resp. dokončeno 1977), souběžně se sousedícím penzionem Arnika, jehož přízemí tvoří také multifunkční objekt s provozovnami obchodu, stravování a služeb. Provozovny služeb byly umístěny též v přízemí devítipodlažního obytného bloku, který s Květem sousedí na severní straně a dokončen byl již roku 1970.\n\nObchodním účelům slouží výhradně přízemí jednopatrové budovy OC Květ. V zadní části objektu byla zřízena policejní služebna, která slouží Policii České republiky dosud (2018). Veškeré sklady a zázemí obchodů jsou umístěny v horním patře, do kterého vede zásobovací rampa. Samoobsluha v obchodním domě prošla postupně značkami Julius Meinl, Albert a nejnověji Tesco. \n\nSoučástí projektu byl původně též kulturní dům se sálem pro 700 osob, restaurací pro 160 osob, klubovnami a knihovnou a uvažovalo se zde o výstavbě krytého plaveckého bazénu, tyto projekty však nikdy nebyly uskutečněny.\n\nAutorem komplexu, který tvoří jak obchodní dům Květ, tak budova Arnika s obchodním parterem, byli Vladimír Sýkora a Jiří Hromas. Pro zajímavou kompozici hmot v kombinaci s průchody a promenádní plochou byl v roce 1966 návrh oceněn na mezinárodní přehlídce architektonických prací.\n\nV roce 2014 byl komplex ve vlastnictví údajně švýcarské developerské společnosti FOSTYS, s.r.o., jejímž jediným majitelem je Marek Lori, Izraelec s polskými kořeny, dlouhodobě podnikající v Česku v oblasti klenotnictví. Společnost plánovala provést přístavbu směrem do ul. Ostružinové, tedy na východní straně, kde nyní je na pozemcích hlavního města nájezdová rampa do patra a parkoviště. Studie investora zde předpokládala výstavbu podzemních garáží pro 250 stání a v nadzemní části obchody. Na obchodní centrum Květ měla být provedena nástavba devítipatrové budovy se 130 byty (v jiných zdrojích je uváděno 131 či 133 bytů), která měla ubíhat směrem od Ostružinové ulice k parku. Odbor koncepce a rozvoje městské části tento záměr spojuje dohromady se svým záměrem „revitalizace okolí centra Květ“. \n\nOdpůrci stavby založili spolek Bezpečný Květ a vyjadřují obavy ze zhuštění dopravy a úbytku zeleně. Spolek též namítal, že nástavba zastíní okolní domy a naruší dosavadní citlivé urbanistické řešení vytlačením zeleně. Spolek uspořádal petici proti výstavbě, jejíž petenti žádají, aby zastupitelé dohlédli na zachování současného stavu „životních podmínek v Záběhlicích - místní části Zahradní Města“, zachování současného podílu zeleně a koeficientu zastavitelnosti území daného územním plánem. Do konce září 2015 spolek nasbíral 1222 podpisů a petici předal magistrátu i úřadu městské části Praha 10.\n\nPrimátor Tomáš Hudeček v reakci na dotaz označil blízkost staré a nové výstavby za typický rys lokality Zahradního Města a protože rozsah a kvalita poskytované nabídky pro obyvatele podle něj neodpovídá kontextu a potřebám dnešní doby, rehabilitaci a dostavbu obchodního centra označil za vhodnou a potřebnou. Útvar rozvoje hl. m. Prahy nabídl projektantovi spolupráci ve formě zákresu do 3D modelu s cílem ověřit hmotu a řešení v kontextu Zahradního Města a konzultaci k přiléhajícímu veřejnému prostoru, tato nabídka všk prý bohužel nebyla projektantem ani investorem využita.\n\nZástupce investora namítl, že stavba nepřesáhne výšku okolní zástavby a už vůbec ne paneláku v těsném sousedství. Uvedl, že střechy objektů mají být zazeleněné. Ve třech podzemních patrech má být 216 parkovacích míst, z nichž na každý byt z nástavby připadne jedno, ostatní budou určeny pro nakupující. Ředitel investorské společnosti ujistil, že až bude vybírat provozovatele obchodních jednotek, bude mít zájem na tom, aby šlo o takové typy služeb, které zkompletují občanskou vybavenost. Stavební a hygienické předpisy mají být s velkou rezervou dodrženy. V listopadu 2013 zažádal investor o odkup potřebné plochy o velikosti zhruba 2166 metrů čtverečních, jejichž cena by dle propočtů měla přesáhnout 21,5 milionu korun. \n\nPoté, co k záměru zaujme stanovisko městská část, jej má posoudit městský výbor pro správu majetku a majetkové podíly a odsouhlasí-li jej, předá věc k rozhodnutí radě a ke schválení zastupitelstvu města. Vedení Prahy 10 v únoru 2015 oznámilo, že navrhne magistrátu posoudit vliv na životní prostředí v rámci studie EIA. \n\nPodle dokumentu EIA z května 2018 má být k obchodnímu centru přistavěn dům s jedním nadzemním a třemi podzemními podlažími. Nad současnou budovouu Centra Květ má být přistavěna osmipodlažní nástavba, ve které bude více než stovka nových bytů. Jedno patro zaberou kanceláře a sklady. Od nižší zástavby v ulici Ostružinová je dům odstupňován terasovitě, aby netvořil výškový kontrast s okolní zástavbou a nezhoršil osvětlení a oslunění domů v Ostružinové ulici. V Ostružinové ulici má být vysázeno stromořadí. Termín přestavby není z dokumentu zřejmý. Od zahájení stavby by rekonstrukce a stavba měly trvat 14 měsíců. Z dopravní studie prý vyplynulo, že doprava by měla na nejbližší křižovatce stoupnout maximálně o 3,9 %.\n\nPodle prezentace projektu ze srpna 2018 by v rámci projektu mělo vzniknout 70 bytů. Podle mluvčího projektu jsou dnes v centru potraviny, drogerie, jedna restaurace a kasíno. Kasíno tam provozovatel mít nechce, lidé by tam podle něj spíše uvítali fitness centrum nebo další kavárnu. Investor pro propagaci projektu spustil web Zahradní náměstí, na kterém zdůrazňuje, že Zahradní Město si zaslouží své vlastní náměstí, podpořený citací rakouského architekta a urbanisty Martina Kiekenapa, který se na projektu podílí. Na webu slibuje, že chce zrušit kasino, vybudovat příjemnou restauraci s kavárnou a předzahrádkou, zlikvidovat a rekultivovat temná a nepřístupná zákoutí, vybudovat zelené plochy, dětská hřiště a posezení s vodními prvky, a v opraveném centru ponechat policejní služebnu. Na stávajícím obchodním centru má být kryté nadzemní parkoviště, na které se auta budou dostávat autovýtahem. Celkem má být vytvořeno 89 parkovacích stání. Byty mají být od třetího do desátého podlaží.\n\n\n"}
{"id": "1441787", "url": "https://cs.wikipedia.org/wiki?curid=1441787", "title": "Obchodní centrum Květ", "text": "Obchodní centrum Květ\n\nObchodní centrum Květ či obchodní dům Květ je označení více obchodních domů: \n"}
{"id": "1441792", "url": "https://cs.wikipedia.org/wiki?curid=1441792", "title": "Povstání v Ning-sia", "text": "Povstání v Ning-sia\n\nPovstání v Ning-sia je označení pro vzpouru posádky v Ning-sia proti velitelům regionu. Povstání s centrem v Ning-sia, velitelství jedné z devíti vojenských oblastí na hranici čínské říše Ming s Mongolskem, začalo v březnu 1592. Rebelové vedení čínským důstojníkem Liou Tung-jangem a zřejmě i mongolským generálem v mingských službách Pübeiem, zlikvidovali velící generály a ovládli město a opevnění v okolí. Mingská armáda pod velením Wej Süe-cchenga rychle znovuobsadila region a v polovině května oblehla město. Povstalci disponovali 20 nebo 30 tisíci vojáků, ve městě žilo na 300 tisíc obyvatel. Mingská vláda shromáždila k potlačení rebelie 40 tisíc vojáků, vybavených stovkami děl. Obležení se vleklo, probíhající srážky nepřinesly úspěch ani jedné straně. Povstalci se pokusili získat podporu mongolských chánů, ale neúspěšně. Patovou situaci rozhodla výstavba přehrady kolem města mingskou armádou, kterou po napuštění vodou zatopila město a rozrušila městské hrady. Morálku obránců podlamoval i nedostatek potravin. 20. října 1592 bylo město dobyto, vůdci povstalců zahynuli nebo padli do zajetí a byli popraveni.\n\nPo urovnání vztahů mingské Číny s mongolským Altan-chánem roku 1571 a obnovení čínsko-mongolského obchodu byly všeobecně vztahy mingského státu s jeho severními sousedy klidné a Mongolové nebyli vážnou hrozbou, i když ozbrojené srážky občas probíhaly. Někdy i za účasti desetitisíců mužů. Mingská vojska prováděla i nájezdy do Mongolska a Mandžuska, při nichž vypalovala osady, zabíjela vzdorující vůdce a zajímala dobytek. Takovéto akce organizoval Čang Ťü-čeng (stál v čele mingské vlády vletech 1572–1582) a s podporou císaře Wan-liho (císař 1572–1620) pokračovaly i v následujících letech. Například roku 1591 generál Li Čcheng-liang při nájezdu zničil mongolský tábor, zabil 280 Mongolů a přes tisíc jich rozprášil. Přes aktivní obranu hranic říše a podporu vojenství ze strany Čang Ťü-čenga a Wan-liho, nebyly mingské armády střežící severozápadní hranici v nejlepším stavu. V 80. letech proběhlo několik menších vzpour vesměs zapřičiněných opožděním výplat žoldu a potravin.\n\nKoncem vlády Ťia-ťinga (panoval 1521–1567) přešel na čínskou stranu Pübei, mongolský náčelník z Čacharu, s několika sty mužů své domácnosti. Doma v Čacharu totiž jeho rod vyvolával neklid ustavičnými nájezdy na sousedy, což náčelník jeho kmene vyřešil popravou Pübeiova otce a staršího bratra, Pübeiovi poté nezbylo než prchnout na mingské území. Pübei a jeho jezdci byli vynikajícími bojovníky, údajně schopní za den na koních překonat 150–200 km, přepadnout a rozprášit nepřátelský tábor a ukořistit dobytek. Mongolové se prý děsili jeho jména a v okruhu 150 km kolem Ning-sia se neodvažovali útočit na mingské vsi. Během desetiletí se stal regionálním vojenským komisařem (\"tu-č’-chuej\") v Chua-ma-čch’, strategicky významné pevnostiv severozápadním pohraničí jihovýchodně od Ning-sia a hrál významnou roli v mingských nájezdech proti mongolským náčelníkům v Ordosu a okolí. Přes stížnosti některých úředníků si ho Čang Ťü-čeng i Wan-li cenili a vyznamenávali. Roku 1589 byl Pübei jmenován zastupujícím regionálním komisařem v Ning-sia, přičemž jeho syn Po Čcheng-en přešel na jeho staré místo. Tehdy měl Pübei k dispozici 3000 mužů osobní gardy (takové osobní oddíly měli vyšší pozdně mingští velitelé běžně; tvořily elitní jádro mingských armád). Pübei chtěl kvůli vysokém věku (přes 60 let) odstoupit z nové funkce a předat ji synovi, ale velký koordinátor \"sün-fu\" v Ning-sia Tang Sin protestoval s tím, že je příliš silný a nebezpečný.\n\nSpory Pübeie a Po Čcheng-ena s Tang Sinem trvaly i v dalších letech. Tang Sin odmítal poskytnout výstroj a zásoby Pübeiovým vojákům, nechal Po Čcheng-ena zbičovat za únos ženy jiného důstojníka a zatýkal jeho příznivce. Pübei a Po Čcheng-en si stěžovali do Pekingu, ale bez úspěchu. Vojáci a důstojníci ponechaní Tang Sinem bez prostředků opakovaně protestovali a domáhali se peněz, jídla, šatstva a výstroje. Tang Sin dlouho odmítal, až roku 1592 jim nechal vyplatit jednoroční plat. Ovšem dlužil jim za tři roky, takže situace se moc neuklidnila. V únoru 1592 vláda v reakci na další stížnost na Tang Sina rozhodla o nutnosti vyšetření situace, Tang Sin však dosáhl toho, že šetřením byl pověřen Š’ Ťi-fang, pomocník obranného komisaře a Tang Sinův příbuzný.\n\nNakonec koncem března 1592 vojákům a důstojníkům, kterým Tang Sin dlužil, po dalším odmítnutí výplat došla trpělivost a povstali pod vedením čínského důstojníka Liou Tung-janga, zabili Tang Sina a Š’ Ťi-fanga, a donutili k sebevraždě vojenského velitele oblasti. Liou Tung-janga jmenovali svým velitelem, velkým generálem, Pübeie hlavním stratégem, funkci zástupců velitele dostali Po Čcheng-en a Sü Čchao, zkušený důstojník jehož schopnosti neustupovaly Pübeiovým. Pomocníky velitele se stali Tchu Wen-siou, syn jednoho z původních Pübeiových mongolských věrných, který udělal kariéru v mingských službách, a Pübeiův adoptivní syn Po Jün. Vláda pokládala Pübeie za šedou eminenci stojící za povstáním, a to především kvůli jeho mongolskému původu. Povstalci ovládli Ning-sia a 47 okolních pevností, zatímco provládní důstojníci se svýmy oddíly ve zmatku ustupovali. Ve snaze o rozšíření ovládaného území Tchu Wen-siou s 500 muži zaútočil na Pching-lu, město 200 km jižně od Ning-sia, místní mingský velitel Siao Žu-sün však město ubránil. Koncem dubna se několik tisíc Mongolů vedených Dzorightuem spojilo s povstalci, byli přivítání v Ning-sia a společně 9. května zaútočili na Pching-lu, opět neúspěšně. Mongolové se poté stáhli, pleníce venkov.\n\nRebelové požadovali od vlády uznání pod hrozbou spojení s ordoskými Mongoly. Ning-sia byla pevnost s 300 tisíci obyvateli a 30 (nebo 20) tisíci ozbrojenými povstalci. Hradby byly šest metrů tlusté a devět vysoké, povstalci zkušení vojáci.\n\nDne 19. dubna se o povstání dozvěděl císař Wan-li. Neprodleně povolal ministra vojenství Š’ Singa a podle ministrova návrhu vydal dekret, v němž přikazoval zmobilizovat 7000 válečníků z posádek v Süan-te, Ta-tchungu a Šan-si. Wan-li také jmenoval řadů důstojníků a úředníků jejich úkolem bylo potlačení povstání, nejvýznamnější byl Ma Kuej, vlivný generál disponující vlastní gardou. Současně byl úředník s vojenskými zkušenostmi Wej Süe-ccheng – vrchní velitel tří pohraničních oblastí – pověřen likvidací vzpoury. Wej Süe-ccheng jednal rychle a efektivně – zabezpečil jižní břeh Chuang-che, obsadil klíčové body a během několika týdnů znovudobyl pohraniční pevnosti v okolí, takže rebelům zůstalo pouze město Ning-sia. Povstalci zpomalovali soustřeďování mingských sil přepady na cestách a ničením vládních zásob. Po znovuobsazení regionu však Wej Süe-ccheng prohlásil, že nemá dostatek mužů a materiálu k dobytí města a zaujal pasivní postoj. Wan-li a jeho rádci se rozhodli poskytnout další síly, ale Wej Süe-ccheng stále trval na mírovém řešení situace, odůvodňuje ho obavami o životy civilistů v Ning-sia. Část úředníků v Pekingu jej zato kritizovala, především Mej Kuo-čen, kontrolní úředník s vojenským zázemím. Císař probral situaci se sekretáři úřadů dohledu (nad ministerstvy) a poté i s ministry a inspektory kontrolního úřadu a zaujal rozhodný postoj, s tím že je nutno rebelii potlačit co nejrychleji, vzhledem k právě probíhající japonské invazi do Koreje.\n\nV dalších šesti týdnech mingská vojska obléhala Ning-sia, občas znepokojována Mongoly. Dne 22. května se tisíc povstalců vedených Pübeiovým synem Po Čcheng-čchungem pokusilo spojit s Mongoly, ale ti nepřišli a cesty byly blokovány mingskými oddíly, oddíl se proto vrátil do města. Mingský útok 23. května na město neuspěl, 27. května byl opakován, mingští vojáci zlikvidovali cca tři tisíce obránců, nicméně průnik do města severní branou se nezdařil a přinesl velké ztráty i útočníkům. Mingové se stáhli po příchodu zvěstí o Mongolech, po třech dnech však útoky obnovili a v přípravě na dlouhé obléhání začali budovat valy kolem města. Dne 1. června se rebelové spojili s dvěma tisíci mongolských jezdců a zaútočili na obléhatele, kteří je odrazili dělostřelbou. V polovině června Wej Süe-ccheng vyslal příchozí posily do průsmyků severně a východně od města, právě včas, vzápětí se objevilo 10 tisíc Mongolů 70 km severně od Ning-sia a dva až tři tisíce u Chua-ma-čchi jihovýchodně od města. Obě skupiny byly zahnány, Wej však mínil, že nemá dost sil na střežení hranic a současný rozhodný útok na město. Když přišlo špatné počasí, stáhl své vojsko od města do blízkých pevnůstek, což zvedlo morálku povstalců. Povstalci vyzvali Mongoly ke společnému útoku na Mingy, ale Dzorightu zůstal skeptický k jejich plánům na společné dobytí provincie. Mingská vláda se pokusila izolovat povstalce nabídkou Mongolům (náčelníkovi Cürükemu) darů a obchodu. \n\nPo vypuknutí války v Koreji (v květnu) císař a vláda opětovně naléhali na Weje, aby urychlil obléhání, ten ale setrval u své zdržovací taktiky. V Pekingu se na něj zato snesla vlna kritiky a Mej Kuo-čen navrhl do čela protipovstaleckých sil postavit Li Čcheng-lianga, hraběte z Ning-jüan, zkušeného a respektovaného veterána, jehož synové (Li Žu-sung, Li Žu-po a Li Žu-čen) byli také schopnými generály a v armádě sloužili i další synové Li Žu-čang, Li Žu-mej a jejich bratranec Li Žu-wu. Rodina měla velký vliv na severovýchodě říše (v Liao-tungu), nicméně si vykoledovala averzi úředníků kvůli přezírání konfuciánských hodnot a spojením s Čang Ťü-čengem. Navíc navrhované postavení vojenského superintendanta (\"tchi-tu\") bylo vyhrazeno pro úředníky a Li Čcheng-liang byl už v penzi a žil v dalekém Liao-tungu. Úředníci je považovali za „vlky“ kterým nelze svěřit tak významný post. Válečnická strana ve vládě však podpořila Mej Kuo-čena. Císař Li Čcheng-lianga jmenoval vojenským superintendantem a Mej Kuo-čena jeho pomocníkem s titulem inspektora kontrolního úřadu pro Ning-sia. Li Čcheng-liang však úkol odmítl s poukazem na svůj vysoký věk a japonskou invazi do Koreje (v sousedství Liao-tungu). Náhradou místo vojenského superintendenta Ning-sia a velitele v Šen-si obdržel jeho syn Li Žu-sung. \n\nV polovině července dorazily k Ning-sia mingské posily vedené cenzorem Jie Meng-siungem se čtyřmi sty děly a „ohňovými vozy“ a tisícovkou miaoských válečníků. Obléhatelé se rozdělili na pět divizí, jedna proti každé velké bráně, a mobilní sbor pod Ma Kuejem. Koncem července mingská armáda, která v tu dobu měla u města na 40 tisíc vojáků, zaútočila na město ze všech stran, rebelové za těžkých ztrát útok odrazili. Následující noc podnikli výpad z města severní branou a střetli se s Ma Kuejovou jízdou. Obě strany měly velké ztráty, nicméně mingská dělostřelba zahnala rebely zpět. Pod dojmem neúspěchu rebelů je poté Mongolové odmítli podpořit útokem z týla. Dne 30. července července přijel i Li Žu-sung s Mej Kuo-čenem s posilami z Liao-tungu, Süan-fu, Ta-tchungu a Šan-si a množstvím výstroje a zásob (včetně 30 tisíc uniforem). Li Žu-sung převzal velení a začátkem srpna zahájil útoky na město, ve dne i noci. Rebelové je s potížemi odrazili a popravovali rukojmí. Ve městě začali umírat civilisté kvůli nedostatku jídla a nemocem. Někteří z rebelů začali váhat. Ale i minská armáda pociťovala nedostatek železa, dřeva a řemeslníků na výrobu a opravy zbraní.\n\nMezitím Japonci útočili v Koreji a císaře znechucovala pacifistická pozice Wej Süe-cchenga, který se snažil usmířit Mongoly tituly a úplatky a stále usiloval o jednání s rebely. Koncem srpna byl Wej Süe-ccheng zatčen a odvezen do Pekingu a císař schválil plán Š’ Singa na vybudování valů okolo města a napuštění jejich vnitřku (včetně města) vodou z 15 km vzdálených jezer a řek. Na místě Wej Süe-cchenga nahradil Jie Meng-siung, který už roku 1562 sepsal pojednání o válečnictví \"Jün-čchou kuan-mu\", kde připomínal použití vody. V Koreji zatím korejský král prchl na severní hranicí své země v Uiju na řece Jalu a žádal o azyl v mingském Liao-tungu. Wan-li vyslal do Koreje pomocný expediční sbor o třech tisících vojáků, ale koncem srpna 1592 Japonci u Pchjongjangu mingský sbor rozdrtili. Vojsko vázané na severozápadě v Ning-sia bylo naléhavě potřeba na východě v Koreji.\n\nZatím v Ning-sia k 23. srpnu obkroužila město přehrada dlouhá téměř 5,3 km a pokus rebelů o navázání spojení s Mongoly selhal, když Mingové zachytili a popravili Pübeiova posla – jeho adoptivního syna – s 29 vojáky. Rebelům se přesto podařilo získat ke spojenectví mongolského náčelníka Bušugtua, Li Žu-sung však proti němu vyslal Ma Kueje a Tung I-jüana a nechal obsadit průsmyky východně od města. Mongolové pak byli odraženi. Dne 6. září bylo ve městě už téměř tři metry vody a útok rebelů v lodích na val selhal. Ve městě důstojníci povstalců jedli koně a civilisté kůru stromů. Dne 7. září se zhroutil kus přehrady a odpovědný důstojník přišel o hlavu. Následný výpad rebelů byl opět odražen. Obyvatelé města žádali povstalce o kapitulaci, 17. září apeloval k rebelům na záchranu lidských životů i Ma Kuej. Další pokus o výpad provedli povstalci 22. září. Dne 25. září bylo severně od města zablokováno 18 tisíc Mongolů v čele s Dzorightuem. Li Žu-sung a Ma Kuej vedli protiútok a Mongoly zahnali. Morálka rebelů pak upadla. Dne 12. října voda rozvalila severní bránu a minští vojáci překonali jižní hradby. Mingové slibovali vůdcům rebelů milost pokud zabijí své spolupachatele. Po Čcheng-en snad proto před pádem města zabil Liou Tung-janga. Město bylo dobyto 20. října 1592, Pübei spáchal sebevraždu, Po Čcheng-en se vzdal a byl s několika dalšími zajatými vůdci popraven.\n\nMingští velitelé byli povýšeni a vyznamenáni – Li Žu-sung na nejvyššího velitele vojsk v Koreji, Jie Meng-siung na vedoucího kontrolního úřadu zprava. Velká část vojsk od Ning-sia byla poslána do Koreje včetně Li Žu-sunga, jmenovaného „nejvyšším velitelem Východní expedice k potrestání Japonců“. Wej Süe-ccheng byl (po intervenci Li Žu-sunga a Mej Kuo-čena u císaře) z vězení propuštěn a zemřel v zapomnění. na severozápadní hranici bylo během 90. let 16. století otevřeno více pohraničních trhů a nájezdy Mongolů poté ztratily na síle a intenzitě.\n\n"}
{"id": "1441793", "url": "https://cs.wikipedia.org/wiki?curid=1441793", "title": "Carlene Carter", "text": "Carlene Carter\n\nCarlene Carterová, rodným jménem Rebecca Carlene Smithová (* 26. září 1955 Nashville), je americká country zpěvačka a skladatelka. Je dcerou June Carterové a jejího prvního manžela Carla Smitha.\n\nOd roku 1978 nahrála dvanáct alb, především na hlavních značkách. Vydala také více než dvacet singlů, včetně tří nejlepších hitů v tabulkách Billboard Hot Country Songs.\n\nCarlene Carterová nejdříve vydala sólovou nahrávku \"Friendly Gates\", skladbu na albu svého nevlastního otce Johnny Cashe z roku 1974 \"The Junkie a Juicehead Minus Me\" a nahrávala pod jménem Carlene Routh.\n\nJejí sólová nahrávací kariéra začala v pozdních sedmdesátých letech se svým eponymním debutovým albem. V roce 1979 během koncertu v The Bottom Line v New Yorku představila skladbu Swap-Meat Rag z jejího alba \"Two Sides to Every Woman\".\n\nCarlene Carterová byla čtyřikrát vdaná:\n\n\nCarterová byla po mnoho let spojena s basistou Howiem Epsteinem, známým svou prácí s \"Tom Petty a Heartbreakers\". Žila s ním v Tesuque v Novém Mexiku od roku 1996 do roku 2002.\n\n\n"}
{"id": "1441795", "url": "https://cs.wikipedia.org/wiki?curid=1441795", "title": "StarDance …když hvězdy tančí (9. řada)", "text": "StarDance …když hvězdy tančí (9. řada)\n\nDevátá řada \"StarDance …když hvězdy tančí\" měla premiéru 13. října 2018 a skončila 15. prosince 2018. Moderátorskou dvojici opět tvořili Marek Eben a Tereza Kostková. Porotce Jana Révaie vystřídal Václav Kuneš. \n\nVítěznou dvojicí se stal taneční pár Jiří Dvořák a Lenka Nora Návorková, druhé místo získala herečka Pavla Tomicová s Markem Dědíkem, na třetí místo se podle bodování poroty a diváků dostal moderní pětibojař David Svoboda s Veronikou Lálovou.\n\nTaké jako v minulých řadách rozhodovali porotci pomocí bodování a diváci SMS zprávami.\n"}
{"id": "1441808", "url": "https://cs.wikipedia.org/wiki?curid=1441808", "title": "Mount Morgan", "text": "Mount Morgan\n\nMount Morgan je hora ve východní části pohoří Sierra Nevada, na východě Kalifornie. Leží v kraji Inyo County.\nS nadmořskou výškou 4 192 m náleží k nejvyšší vrcholům v Sieře Nevadě a v Kalifornii.\n\nMount Morgan leží v blízkosti státní silnice US 395. Západně se nachází John Muir Wilderness, východně údolí Owens Valley a pohoří White Mountains.\n"}
{"id": "1441816", "url": "https://cs.wikipedia.org/wiki?curid=1441816", "title": "Németbánya", "text": "Németbánya\n\nNémetbánya (, doslova \"německý důl\") je malá vesnička v Maďarsku v župě Veszprém, spadající pod okres Pápa. Nachází se asi 15 km jihovýchodně od Pápy, 20 km severozápadně od Herendu, 23 km severovýchodně od Ajky, 31 km severovýchodně od Devecseru a stejnou vzdálenost severozápadně od Veszprému. Se svými pouhými 94 obyvateli v roce 2015, z nichž 94,1 % tvoří Maďaři, je Németbánya po Bakonyságu druhou nejmenší vesnicí v okrese Pápa.\n\nKromě hlavní části k vesnici patří i malá část Iharkút.\n\nNémetbánya leží na malé neoznačené silnici vycházející ze silnice 83. Její hlavní silniční spojení zajišťuje vesnice Bakonyjákó. Németbányou protéká řeka Bittva, která je přítokem řeky Marcal. Poblíže vesnice se nachází jezero Pisztrángos-tó.\n\nK Németbányi připadají dvě archeologická naleziště z doby bronzové.\n\nVe vesničce se nachází katolický kostel Szent Márton püspök-templom. Je zde též hřbitov a hřiště.\n"}
{"id": "1441818", "url": "https://cs.wikipedia.org/wiki?curid=1441818", "title": "Florence Lee (1888)", "text": "Florence Lee (1888)\n\nFlorence D. Lee (12. března 1888 Jamaica, Vermont – 1. září 1962 Hollywood) byla americká herečka působící v období němé filmové éry. Hrála ve 22 filmech v letech 1921 až 1929. Jejím manželem byl kanadsko-americký herec, režisér a spisovatel Dell Henderson, ten také režíroval většinu filmů, ve kterých Florence Lee objevila.\n\n"}
{"id": "1441820", "url": "https://cs.wikipedia.org/wiki?curid=1441820", "title": "Florence Lee", "text": "Florence Lee\n\nJméno a příjmení Florence Lee má více známých nositelek:\n\n"}
{"id": "1441821", "url": "https://cs.wikipedia.org/wiki?curid=1441821", "title": "Marcal", "text": "Marcal\n\nMarcal je řeka v Maďarsku, procházející župami Vesprém a Győr-Moson-Sopron. Pramení ve vesnici Sümegprága v části Szőlőhegy a u města Koroncó se vlévá do řeky Ráby.\n\nV říjnu 2010 byla po protržení hráze odkaliště u Ajky řeka znečištěna červeným kalem, který v ní vyhubil veškerý život.\nMarcal prochází následujícími sídly:\n\nDo řeky Marcal se vlévají potoky:\n"}
{"id": "1441838", "url": "https://cs.wikipedia.org/wiki?curid=1441838", "title": "Bonobo (hudebník)", "text": "Bonobo (hudebník)\n\nBonobo, občanským jménem Simon Green, je britský interpret, DJ a producent žijící v Los Angeles. Produkuje převážně melancholicky laděnou elektronickou hudbu žánrů downtempo, nu jazz a trip hop. Typická je pro něj kombinace živé hudby a samplů, ze kterých vytváří vrstevnaté nahrávky složené ze skutečných nástrojů, nikoli strojového zvuku typického pro klasickou elektronickou hudbu. Zahrál si už živě v opeře v Sydney nebo na festivalu v Glastonbury. V současnosti spolupracuje s vydavatelstvím Ninja Tune.\n\nVyrůstal na Hampshirském venkově spolu se dvěma sestrami. Jako teenager se začal učit hrát na piáno, kytaru a pracovat s nahrávkami. Jeho otec byl součástí Londýnské folkové scény a Bonobo přiznává, že měl k hudbě dost odlišný přístup než zbytek jeho rodiny, která byla spíše klasičtěji laděná. \n\nV šestnácti letech vstoupil do neo hardcorové skupiny Finger Charge. Po přestěhování se do Brightonu a započetí studia na umělecké škole, kde studoval filmovou tvorbu, se odklonil spíše k trip hopu. Vznikla také i jeho přezdívka pocházející z druhového jména šimpanze bonoba, kterou převzal z románu Willa Selfa \"Great Apes\" vydaného roku 1997. Dnes výběru pseudonymu poněkud lituje a přiznává, že bývá až nepříjemně často tázán nebo upomínán na detaily ohledně života právě těchto opic, ke kterým ale žádný zvláštní vztah on sám nemá. \n\nRoku 2010 se přestěhoval do New Yorku. S atmosférou města naplněnou spěchem a stresem se však nezžil a o pět let později se přestěhoval do Los Angeles. V tu samou dobu se do L.A. přistěhoval i producent a spolupracovník Coldplay Jon Hopkins, se kterým se Bonobo spřátelil. Bonobo se tak ocitl, jak sám řekl, ve velmi kreativním a otevřeném prostředí, které nikde jinde do té doby nezažil.\n\nPostupně vydal dvě instrumentální alba \"Animal Magic\" a \"Dial 'M' for Monkey\" (již pod vydavatelstvím Ninja Tunes). Třetí album \"Days to Come\" z roku 2006 ho posouvá více k jazzu a soulu. Čtvrté album vyšlo v roce 2010 pod názvem \"Black Sands\". Spolupracoval na něm s interprety jako Erykah Badu nebo Grey Reverend. Následovalo album \"North Borders\" v roce 2013, na kterém se objevila zpěvačka Andreya Triana a básnířka Bajka. V roce 2017 vydal album \"Migration\", jehož nádech ovlivnila smrt jeho otce a pocity, které v tom období prožíval. Album má být podle Bonoba studií lidí a míst, neboť on sám tráví podstatnou část života na cestách, kde i tvoří.\n"}
{"id": "1441847", "url": "https://cs.wikipedia.org/wiki?curid=1441847", "title": "Obora Bulhary", "text": "Obora Bulhary\n\nObora Bulhary se rozkládá západně od obce Bulhary na Břeclavsku. Rozloha obory činí 1164 hektarů.. Chová se zde zvěř jelení, daňčí, doplněná černou zvěří. Sousedí s oborou Klentnice.\n\nPrvní zmínky o oboře se dochovaly z r. 1692. Chov daňků je zaznamenán od roku 1881 a muflonů od roku 1912. Za druhé světové války došlo ke zničení obory. V letech 1945–1947 přešly Mikulovské lesy do správy státu, který je spravuje dodnes. Bezprostředně po válce zesílily snahy uzavřít volně žijící spárkatou zvěř na Mikulovsku do obor. V roce 1966 byla v Pavlovských vrších postavena obora o výměře 1650 ha, kterou rozdělovala okresní silnice Mikulov–Milovice. Silnice nebyla přerušena silničními rošty, musela být proto z obou stran obehnána oborním plotem. Obě nově vzniklé obory, Bulhary a Klentnice, byly pojmenovány podle nedalekých stejnojmenných obcí.\n\n"}
{"id": "1441860", "url": "https://cs.wikipedia.org/wiki?curid=1441860", "title": "Státní znak Svaté Lucie", "text": "Státní znak Svaté Lucie\n\nStátní znak Svaté Lucie je tvořen modrým štítem, rozděleným zlatým bambusovým křížem na čtyři pole. V prvním a čtvrtém poli jsou tudorovské růže s bílými a červenými okvětními lístky, zelenými kališními lístky a zlatými semeníky. Ve druhém a třetím poli jsou zlaté lilie. Do středu kříže je položena zlatá stylizovaná náčelnická stolička. Na štít je postavena přilba v přirozených barvách se zlato-modrou točenicí, modro-zlatými přikryvadly a klenotem v podobě hnědé ruky se zlatou pochodní s červeno-oranžovým plamenem, za rukou dva zkřížené zlatozelené bambusové listy. Štítonoši jsou dva papoušci druhu Amazoňan mnohobarvý (Amazona versicolor) s rozevřenými křídly (v přirozených barvách, převážně zelení, s modrou hlavou a červenou hrudí). Papoušci drží v zobácích bambusový list a stojí na zlaté, červeně podšité stuze s černým anglickým mottem THE • LAND, THE • PEOPLE, THE • LIGHT ().\n\nRůže a lilie symbolizují Anglii a Francii, a připomínají historické období, kdy o nadvládu nad ostrovem usilovaly obě mocnosti. Bambus je svatolucijská národní rostlina. Stolička symbolizuje kulturu a otroky přivezené z Afriky. Klenot v podobě ruky s pochodní představuje světlo, které mladému národu osvětluje budoucnost. Papoušek daného druhu je národním symbolem a endemitem ostrova.\n\nOstrov Svatá Lucie, v karibském souostroví Malé Antily byl údajně objeven 13. prosince 1498 Kryštofem Kolumbem, v den svátku Svaté Lucie, který jej proto pojmenoval \"Isla de Santa Lucia\". Jiné historické zdroje hovoří o jiných letech a další uvádějí, že Kolumbus na ostrov nikdy nevkročil a pojmenován byl \"Sainte Aloisie\" francouzskými námořníky, kteří zde 13. prosince 1502 ztroskotali. Roku 1605 se pokusili ostrov kolonizovat Britové, ale v roce 1643 se stal francouzskou kolonií. V letech 1664–1666 byl okupován Brity, v letech 1667–1674 byl spravován Francouzskou Západoindickou společností, poté byl francouzskou korunní kolonií (dependencí ostrova Martinik). Následovalo 140 let válek mezi Brity a Francouzi, ale po napoleonských válkách připadl ostrov 30. května 1814 Spojenému království. Roku 1838 se stal ostrov britskou korunní kolonií a téhož roku součástí britské kolonie Návětrné ostrovy (vzniklou v roce 1833 federativním spojením Barbadosu, Grenady, Sv. Vincence a Tobaga).\n\nV roce 1875 byla zavedena britská státní námořní vlajka (Blue Ensign) se speciálním vlajkovým emblémem Svaté Lucie ( ve vlající části. Badge (nejde o znak) bylo kruhové, horní asi 3/4 vyplňoval obrázek ostrova ze západu v přirozených barvách (zobrazeny i oba vrcholy sopky Pitons), s vycházejícím sluncem a loděmi v přístavu. Po stranách krajiny byla (heraldicky vpravo) šedá pevnost s britskou vlajkou, vlevo pak přístavní budova s britskou námořní (obchodní) vlajkou (Red Ensign). V dolní části badge byl černým písmem na bílém podkladu latinské motto STATIO HAUD MALEFIDA CARINIS (). Dle jiných zdrojů byl místo tohoto hesla nápis ST. LUCIA. (není obrázek)\n\n26. října 1937 byl schválen nový znak Sv. Lucie, zaveden (i změnou vlajky) byl až 16. srpna 1939. Znak tvořil černý štít rozdělený bambusovým křížem na čtyři pole. V prvním a čtvrtém poli byly zlaté tudorovské růže, ve druhém a třetím byly zlaté lilie. Růže a lilie symbolizují (stejně jako u současného znaku) Anglii a Francii, a připomínají historické období, kdy o nadvládu nad ostrovem usilovaly obě mocnosti. Pod štítem byla stříbrná stuha s černým latinským heslem (opětovně STATIO HAUD MALEFIDA CARINIS). Znak navrhl britsky medailér George Kruger Gray (1880–1943), černá barva štítu připomínala dovoz uhlí přes svatolucijský přístav. Na vlajce bylo badge bez stříbrné stuhy s mottem. (není obrázek)\n\nV roce 1956 se stala Svatá Lucie opět separátní kolonií (federativní kolonie Návětrné ostrovy zanikla). Již 3. ledna 1958 se ostrov stal členem Západoindické federace. Symboly ostrova zůstaly nadále platné, na mezinárodní úrovni se užívaly symboly federace, až do oficiálního rozpuštění 31. května 1962.\n\n1. března 1967 získala Svatá Lucie vnitřní autonomii, status autonomního přidruženého státu Spojeného království a byla zavedena nová vlajka. Nový znak však byl zaveden až (přesně) po třech letech v roce 1970. Tvořil ho zlatý štít, rozdělený černým bambusovým křížem na čtyři pole (opět s růžemi a liliemi). Ve středu kříže byla v černém kruhovém poli stylizovaná náčelnická stolička. Na štít byla postavena přilba s točenicí, přikryvadly a klenotem v podobě ruky s pochodní (vše ve zlaté barvě). Štítonoši byly dva zlatí papoušci druhu Amazoňan mnohobarvý (Amazona versicolor) s rozevřenými křídly, stojící na černé, zlatě lemované stuze se zlatě napsanou devizou The LAND The PEOPLE The LIGHT (). Symbolika byla stejná jako u znaku z roku 1939, přidaná stolička symbolizuje kulturu a otroky přivezené z Afriky. Klenot v podobě ruky s pochodní představuje světlo, které mladému národu osvětluje budoucnost. Papoušek daného druhu je národním symbolem a endemitem ostrova. (není obrázek)\n\n22. února 1979 vyhlásil ostrov nezávislost v rámci britského Commonwealthu. Již 8. ledna 1979 udělila britská královna Alžběta II. ostrovům nový znak, který se užívá do současnosti. Oproti předchozímu znaku je náčelnická stolička nyní položena přímo na bambusový kříž, bez kruhového pole. Změnily se i kresby a barvy figur.\n\n"}
{"id": "1441862", "url": "https://cs.wikipedia.org/wiki?curid=1441862", "title": "Obora Klentnice", "text": "Obora Klentnice\n\nObora Klentnice se rozkládá východně od obce Klentnice na Břeclavsku. Rozloha obory činí 485 hektarů. Chová se zde zvěř daňčí a mufloní . V oboře se nachází kamenný kruh z Menhirů. Obora sousedí s oborou Bulhary.\n\nObora vznikla v roce 1966 obehnáním oborním plotem. Původní celistvá obora, která dala vzniku oboře Klentnice a Bulhary byla rozdělena okresní silnicí Mikulov–Milovice, která nebyla opatřena silničními rošty a zvěř tak mohla unikat. Obora byla pojmenována podle nedaleké stejnojmenné obce.\n\n"}
{"id": "1441864", "url": "https://cs.wikipedia.org/wiki?curid=1441864", "title": "Fjord Porsanger", "text": "Fjord Porsanger\n\nFjord Porsanger (norsky: \"Porsangerfjorden\", sev. sám.: \"Porsáŋgguvuotna\", kvensky: \"Porsanginvuono\", anglicky: \"Porsanger Fjord\") je fjord v obcích (komune) Nordkapp a Porsanger v kraji Finnmark v Norsku.\n\nFjord je dlouhý 123 km a jeho šířka je od 10 km do 20 km, maximální hloubka je 310 m u ostrova Tamsøya. Svou délkou je čtvrtým nejdelším fjordem v Norsku. Na východ od ostrova Magerøya se vlévá do Barentsova moře. U jeho ústí na ostrově Magerøya se nachází maják Helnes. Západní břeh tvoří poloostrov Porsanger, východním je poloostrov Sværholt. Strmé břehy tvořené dolomity jsou vysoké až 200 m. Ve fjordu se nachází řada ostrůvků a ostrovů, největším je ostrov Reinøya.\n\nDo fjordu se vlévají řeky Børselva, Lakselva a Stabburselva. Pohyb mořské hladiny mezi přílivem a odlivem je v rozmezí 2,2 m.\n\nNa západním pobřeží vede evropská silnice E69.\n\nZ mořských živočichů se zde vyskytují běluhy a tuleni. Rybolov je zaměřen na tresku a další druhy severních ryb.\n"}
{"id": "1441867", "url": "https://cs.wikipedia.org/wiki?curid=1441867", "title": "Jerzy Kronhold", "text": "Jerzy Kronhold\n\nJerzy Antoni Kronhold (* 24. ledna 1946 v Cieszyně) je polský básník, diplomat a kulturní aktivista; dvakrát generální konzul v Ostravě (1991-1995, 2007-2011) a ředitel polského institutu v Bratislavě (2000-2006).__OBSAH__\n\nVystudoval polský jazyk na Jagellonské univerzitě v Krakově, vystudoval Státní vysokou školu divadelní A. Zelwerowicza ve Varšavě v oddělení režie dramatu(1984). Debutoval v roce 1965 v almanachu Lodžského jara básníků. Patřil k Krakovské poetické skupině \"Teraz\".\n\nPořadatel poetických setkání v Cieszynie v letech 1970-1972, kterých se zúčastnila přední skupina básníků New Wave (byl spoluzakladatelem).\n\nKrátce je svázán s Teatrem Śląskim jménem Stanisława Wyspiańskigo v Katowicích jako režisér a později literární režisér. V osmdesátých letech provozoval starožitnictví Juliana Przybose v Cieszynie.\n\nAktivista a dočasný mluvčí za polsko-česko-slovenskou solidaritu. Původce (spolu s Jakubem Mátlem) divadelního festivalu \"Na hranici\" v Cieszynie a Českém Těšíně, který řídil po dvě sezóny. Organizátor hlasujících protestů proti výstavbě koksovny v Stonawě.\n\nDvakrát polský generální konzul v Ostravě (v letech 1991-1996 a 2007-2011) a ředitel polského institutu v Bratislavě (2000-2006).\n\n\n"}
{"id": "1441868", "url": "https://cs.wikipedia.org/wiki?curid=1441868", "title": "Kai Hahto", "text": "Kai Hahto\n\nKai Hahto (* 31. prosince 1973, Vaasa, Finsko) je finský metalový bubeník, člen skupiny Wintersun a koncertní člen kapely Nightwish. Dříve působil též v několika dalších skupinách, mimo jiné ve Swallow the Sun. Kromě metalové hudby zvládá na bicí zahrát též jazz.\n"}
{"id": "1441869", "url": "https://cs.wikipedia.org/wiki?curid=1441869", "title": "Vengaboys", "text": "Vengaboys\n\nVengaboys je nizozemská eurodance popová skupina, která byla založena v roce 1997 v Rotterdamu. Skupinu tvoří dva nizozemští producenti Wessel van Diepen a Dennis van der Driesschen. Součásti skupiny jsou také zpěvačky Kim Sasabone a Denise Post-Van Rijswijk, dále pak zpěváci Robin Pors a Donny Latupeirissa.\n\n"}
{"id": "1441876", "url": "https://cs.wikipedia.org/wiki?curid=1441876", "title": "Vršovická drážní promenáda", "text": "Vršovická drážní promenáda\n\nVršovická drážní promenáda či jen Drážní promenáda je plánovaná klidová zóna v Praze 10. \n\nPromenáda má vzniknout na místě rušené dvojkolejné železniční trati mezi Zahradním Městem a Vršovicemi. Prochází tudy i železniční trať 220/221 z Prahy do Českých Budějovic (postavená již v roce 1874 jako součást Dráhy císaře Františka Josefa), která má být v tomto úseku přeložena na novou čtyřkolejnou trať do prostoru bývalého seřaďovacího nádraží a úsek přes zastávku Praha-Strašnice má být železniční dopravou opuštěn. Městská část Praha 10 i město Praha chtějí uvolněný prostor využít pro vybudování liniového městského parku zaměřeného na pěší, cyklistickou a bruslařskou dopravu a další formy aktivní relaxace. \n\nDrážní promenáda má být součástí uceleného systému zelených koridorů podle Generelu veřejných prostranství Prahy 10 a má zajistit lepší prostupnost území. Předpokládá se výstavba po roce 2021, tedy po dokončení optimalizace železniční trati.\n\nMěstská část Praha 10 se vizí Drážní promenády zabývá od roku 2012 a o záměru informovala Správu železniční dopravní cesty. Městská část tuto situaci označuje za jedinečnou a historicky neopakovatelnou šanci k vytvoření nového bezmotorového propojení, bez jejíhož využití by pravděpodobně byla liniová stavba zlikvidována rozprodejem pozemků a jejich různým využitím. Technická studie proveditelnosti byla zpracována na konci roku 2017. Městská část Praha 10 na jaře 2018 (?) předala dokončenou technickou studii proveditelnosti na Odbor rozvoje a financování dopravy Magistrátu hl. m. Prahy (RFD MHMP), další projektové fáze pak má na starosti Magistrát hl. m. Prahy, případně TSK hl. m. Prahy.\n\nKomise rady HMP pro cyklistickou dopravu v květnu 2018 vzala na vědomí studii, kterou zpracovalo studio PUDIS.\n\nTechnická správa komunikací navrhla sestavit speciální pracovní skupinu pro akci Vršovická drážní promenáda a jmenovat osobu, která bude plnit roli manažera této akce.\n\nV červenci 2018 rada města záměr schválila. Následně hlavní město spustí přípravu projektové dokumentace a stavební řízení a bude hledat zhotovitele. Náklady jsou odhadovány na 200 milionů Kč, výstavba je připravena tak, aby mohla být hrazena ze Státního fondu dopravní infrastruktury. Praha preferuje výkup pozemků tak, aby celá promenáda byla v jejím vlastnictví.\n\nJak uvedl radní pro dopravu, sport a volný čas Petr Dolínek, promenáda bude začínat ulicí Dolíneckou na hranici Strašnic a Hostivaře a končit bude ve Vršovicích na úrovni nádraží (ve studii proveditelnosti je však koncový úsek vyhodnocen jako nerealizovatelný, tedy konec je situován v úrovni mostu přes Botič). Komise rady HMP pro cyklistickou dopravu v květnu 2018 označila za klíčové dořešit také propojení mezi Botičem, resp. ul. Petrohradskou, a vršovickým nádražím v těsném souběhu s tratí, na které studie PUDIS rezignovala. Studie PUDIS rovněž neřešila ostatní připojení až po Bělehradskou.\n\nVzhledem k charakteru bývalé železnice nejsou nutné velké stavební úpravy, vybudování bude spočívat hlavně v pokládce různých povrchů.\n\nPro zachování genia loci mají být ponechány či revitalizovány některé stávající drážní objekty a prvky, například historická návěstidla, stožáry osvětlení, provozní značení, nadchod v zastávce Praha-Strašnice a podobně.\n\n\n"}
{"id": "1441878", "url": "https://cs.wikipedia.org/wiki?curid=1441878", "title": "Informační systém o platu a služebním příjmu", "text": "Informační systém o platu a služebním příjmu\n\nInformační systém o platu a služebním příjmu (ISPSP) vede Ministerstvo financí České republiky. Tento informační systém veřejné správy sleduje platy, odměny za pracovní pohotovost, průměrné výdělky, jakož i osobní údaje zaměstnanců ovlivňujících výši platu. Zaměstnavatelé jsou povinni poskytovat data způsobem, který stanovila vláda ČR svým nařízením. \n\n\nPůvodní aplikaci firmy Cleverbee upravuje od roku 2008 společnost IT s.r.o. Podle IS o ISVS existuje již třetí verze tohoto informačního systému. Systém je zcela neveřejný.\n\nData za sebe a za jimi řízené zaměstnavatele předkládají správci kapitol st. rozpočtu, územní samosprávné celky a státní fondy.\n\nPředkladatel může vyexportovat vložená data ve formátu CSV nebo XML, seznam svých poskytovatelů a také všechny číselníky. Získají se tak všechna data vložená předkladatelem a jemu podřízenými poskytovateli.\nVýsledky šetření jsou předávány Ministerstvu práce a sociálních věcí, které je zpracovává a zveřejňuje v rámci Informačního systému o průměrném výdělku (ISPV)a Regionální statistiky ceny práce (RSCP).\n"}
{"id": "1441879", "url": "https://cs.wikipedia.org/wiki?curid=1441879", "title": "Bellingcat", "text": "Bellingcat\n\nBellingcat (též bell¿ngcat) je webový portál založený britským občanským žurnalistou Eliotem Higginsem. Využívá veřejně dostupné zdroje a publikuje investigativní příspěvky mapující např. válečné zóny nebo kriminální podsvětí. Carole Cadllawadr v deníku The Guardian dokonce tvrdí, že naše bezpečnost je v rukou občanských analytiků pracujících s veřejnými zdroji jako je Bellingcat. Autoři přispívající do Bellingcatu rovněž poskytují návody ke svým metodám výzkumu a případové studie.\nEliot Higgins se jako nezaměstnaný otec v domácnosti roku 2012 začal zabývat syrskou občanskou válkou a údaje shromážděné z videí veřejně dostupných na YouTube publikoval na svém blogu pod přezdívkou \"Brown Moses\". Přestože byl v oboru zbraní naprostý amatér a neznal arabštinu, byl schopen prokázat, že syrský režim Bashara Asada užívá kazetové bomby a chemické zbraně.\n\nZa pomoci internetové platformy Kickstarter pro crowdfundingové financování projektů Higgins roku 2014 založil webové stránky Bellingcat pro investigativní práci s otevřenými zdroji. Od roku 2017 více než polovina jeho finančních zdrojů pochází z poplatků za workshopy, které pro zájemce pořádá v USA. \nHiggins začal analýzami videozáznamů ze syrské občanské války zveřejněných na YouTube. Roku 2014 publikoval přímé důkazy o užití chemických zbraní, když v místě útoku ukázal části kontejnerů na chlor i záběry lidí, jejichž příznaky odpovídaly otravě tímto plynem.\n\nRoku 2016 zveřejnil zprávu o účasti ruského dělostřelectva na straně separatistů na Východní Ukrajině. Autoři využili satelitních snímků, dostupných údajů o dostřelu děl a výpočtů trajektorie střel a místa výstřelu z tvaru kráterů a rozptylu zeminy. \n\nBellingcat publikuje podrobné návody expertů jak lze např. využívat geolokaci v kombinaci s dalšími databázemi k tvorbě interaktivních map. Porovnáváním satelitních snímků míst zasažených požáry v Kalifornii, kde se na místě domů objevují skvrny zuhelnatělých zbytků a vrstvy popela lze vytvořit nástroj, pomocí něhož je možné mapovat např. vypálené vesnice v místech zasažených etnickými konflikty v Africe nebo v Myanmaru.\n\nV současnosti s Bellingcatem spolupracuje řada amatérských nadšenců, kteří poskytují doplňující informace, jimiž značně urychlují pátrání. V Rusku s Bellingcatem spolupracují např. petrohradské internetové noviny Fontanka, které přispěly k odhalení Internet Research Agency. nebo investigativní web The Insider. Hlavní činností investigativců je ověřování faktů. Při identifikaci agentů GRU, kteří se pokusili zavraždit Sergeje Skripala a jeho dceru, obdržel Bellingcat tip na učiliště ruských bezpečnostních složek na Dálném východě. Získal fotografie absolventů učiliště vyznamenaných za účast v Čečenské válce titulem Hrdina Ruské federace a kombinací slov ve vyhledávači našel jméno Anatolij Čepiga. Z uniklé databáze telefonů a od zdroje s přístupem k registru cestovních pasů získali pasovou fotografii Čepigy, kterou porovnali s fotografií zveřejněnou britskou policií. Při ztotožnění Čepigy byl mj. porovnáván např. tvar uší. Podle Fontanky navíc oba agenti GRU, kteří použili Novičok v Salisbury, mají shodná čísla pasů, která se liší pouze na posledním místě a oba předtím často létali do Evropy.\n\nBellingcat spolu Respektem a ruským webem \"The Insider\" identifikovali i třetího agenta GRU, vystupujícího pod falešným jménem Sergej Fedotov, který cestoval do Velké Británie zároveň s agenty Miškinem a Čepigou, ale jiným letem. Po atentátu na Skripalovy opustil Londýn a do Moskvy odcestoval z jiného evropského státu. Sergej Fedotov je ve skutečnosti vysoce postavený důstojník GRU Denis Vjačeslavovič Sergejev. Sergejev spolu s Miškinem navštívil také Prahu v lednu roku 2014. V Praze vystupovali pod svými krycími jmény. Přespali v centru města v Hybernské ulici ve čtyřhvězdičkovém hotelu Best Western Meteor Plaza v jednom společném pokoji. V době pobytu Skripala v Praze v říjnu 2014 přicestovali také oba agenti, Miškin a Čepiga, kteří se později pokusili Skripala zabít v Salisbury. \n\nPodle Bellingcat je třetí z agentů GRU, Denis Vjačeslavovič Sergejev, cestující pod jménem Sergey Vjačeslavovič Fedotov, spojen s podobnou záhadnou otravou z 28. dubna 2015 v Bulharsku. Tehdy byli na recepci v Sofii otráveni zbrojař a obchodník s vojenským materiálem Emilian Gebrev, jeho syn a jeden člověk z vedení firmy. Gebrev upadl do kómatu, ale po měsíční hospitalizaci se jeho stav zlepšil a byl propuštěn domů. Fedotov přiletěl 24.4. do Burgasu a přesunul se odtud do Sofie, odkud měl zpáteční letenku do Moskvy na 30.4. Tu ale nevyužil a v den atentátu 28.4. večer odletěl do Moskvy z Istanbulu. Emilian Gebrev onemocněl znovu po propuštění z nemocnice koncem května 2015, kdy Fedotov opět pobýval v Sofii. Sergej Fedotov přiletěl z Moskvy do Sofie 24. května 2015 a zamluvil si zpáteční let na 28. 5., ale k odletu se nedostavil a nakonec odletěl 30.5. ze sousedního Srbska. Gebrev uvedl jako možný důvod pokusu ho zavraždit jednak strategický význam jeho zbrojařské firmy, vyrábějící zbraně pro alianci NATO, jednak dodávku obranných systémů na Ukrajinu.\nBellingcat na svých stránkách zveřejnil velmi podrobný návod jak pracovat se zdroji jako jsou satelitní snímky, streetview, geolokace, fotografie, videa, sociální sítě, IP a webové stránky, údaje o dopravě, časové údaje a podobně. Kromě toho provádí workshopy zaměřené na analýzy digitálních dat (digital forensics workshops).\n\nNově založený mediální kanál \"USAReally.com\" vypadá jako produkt optimalizovaného vyhledávače, který vykrádá etablované zpravodajské kanály a poté zprávy publikuje jako své vlastní. Budí podezření tím, že na stránce nejsou reklamy ani jiná známka komerčního financování. Podle analytika Bellingcatu Arica Tolera jde o další produkt petrohradské farmy trollů – Internet Research Agency. Svědčí pro to několik indicií. Dne 4.4.2018 bylo zaregistrováno anonymně celkem 9 domén (\"usareally.com, usareally.net, usareally.org, usareally.biz, usareally.us, usareally.space, americareally.info, usareally.info and usareally.ru\"). Zkoumání zdrojového kódu usareally.com ukazuje, že jeho Google Fonts API rozhraní má jako subset ke standardní latince nastavenu podporu pro azbuku, která se uživatelům nezobrazuje. Takové implicitní nastavení je charakteristické i pro jiná ruskojazyčná media. \n\nAnonymizace registrátora nebyla dokonalá a u poslední domény \"usareally.ru\" bylo možno dohledat kontaktní adresu ředitele ruské agentury RIA FAN, která je produktem IRA: Evgenii Zubarev, Federalnoje agenstvo novostei, včetně adresy ul. V. Visnievskogo 18, Sankt-Petersburg, telefonního čísla a e-mailové adresy. FAN navíc v ruštině předem inzerovala, že se chystá založit zpravodajský kanál USA Really. \nPo útoku Sarinem na Khan Sheikhoun v Sýrii nalezla Organizace pro zákaz chemických zbraní (OPCW) v okolí stopy sarinu, k jehož výrobě byl užit isopropanol. Ten je od roku 2013 na sankčním seznamu a nesmí se vyvážet z EU. V otevřené databázi \"UN Comtrade\", která vede evidenci obchodu mezi 170 zeměmi, je zaznamenán celkový export z EU do Sýrie ve výši 1,28 mil. kg, ale isopropanol je zařazen ve stejné kategorii jako propanol a nelze je odlišit. Z UN Comtrade databáze lze zjistit, že jedinou zemí EU, která tyto látky do Sýrie vyváží i po přijetí sankcí je Belgie. Ze tří belgických regionů pouze Flandry zveřejňují udělené exportní licence. Investigativní novinář Kristof Clerix proto s odvoláním na Freedom of Information Requests vznesl dotazy do Bruselu a Valonska a dostal potvrzení, že odtud chemikálie nepocházely. Agentura Essenscia, sdružující belgický chemický sektor, po dalším dotazu uvedla, že látku pravděpodobně nakoupila v zahraničí a vyvezla belgická obchodní firma a belgické celní úřady, které vývoz povolily, tuto informaci potvrdily. Přitom tvrdily, že považovaly isopropanol za běžnou chemikálii užívanou jako ředidlo. Případ, ve kterém figurují tři společnosti a dvě fyzické osoby, řeší soud v Antwerpách. \n\n"}
{"id": "1441880", "url": "https://cs.wikipedia.org/wiki?curid=1441880", "title": "Mount Gabb", "text": "Mount Gabb\n\nMount Gabb je hora v kraji Fresno County, ve východní části pohoří Sierra Nevada, na východě Kalifornie. S nadmořskou výškou 4 190 m náleží do první dvacítky až třicítky hor v Sieře Nevadě a v Kalifornii dle přijímané prominence.\nHora je pojmenovaná po americkém paleontologovi Williamu Gabbovi.\n\nMount Gabb se nachází v oblasti John Muir Wilderness. V blízkosti se nachází další kalifornské čtyřtisícovky Mount Morgan, Bear Creek Spire, Mount Tom nebo Humphreys Peak. Západně leží vodní nádrž \"Lake Thomas A Edison\", východně údolí Owens Valley a pohoří White Mountains.\n"}
{"id": "1441881", "url": "https://cs.wikipedia.org/wiki?curid=1441881", "title": "První člověk (film)", "text": "První člověk (film)\n\nPrvní Člověk (anglický originál: First Man) je americký životopisný a dramatický film pojednávající o Neilovi Armstrongovi. Scénář napsal Josh Singer podle knihy \"První člověk: Život Neila A. Armstronga.\" Hlavní roli ztvárnil Ryan Gosling. Film popisuje události vedoucí k prvnímu přistání člověka na Měsíci.\n\n\nFilm měl světovou premiéru na Filmovém Festivalu v Benátkách 29. srpna 2018. Dále byl 31. srpna 2018 promítán na Telluride Film Festival a 9. září 2018 na Toronto International Film Festival. Českou premiéru měl 11. října 2018. Premiéra ve Spojených státech amerických proběhla 12. října 2018.\n\n"}
{"id": "1441882", "url": "https://cs.wikipedia.org/wiki?curid=1441882", "title": "Vladimír Sýkora", "text": "Vladimír Sýkora\n\nVladimír Sýkora je jméno více osobností:\n\n"}
{"id": "1441883", "url": "https://cs.wikipedia.org/wiki?curid=1441883", "title": "Christopher C. Kraft Jr.", "text": "Christopher C. Kraft Jr.\n\nChristopher Columbus „Chris“ Kraft Jr. (28. února 1924, Phoebus, Virginia, USA – 22. července 2019, Houston, Texas) byl americký letecký inženýr a manažer NASA. Pomáhal vybudovat Středisko řízení kosmických letů. \n\nPo promoci na Virginia Tech v roce 1944 jej najal Národní Poradní Výbore pro Letectví (NACA), předchůdce Národního úřadu pro letectví a kosmonautiku (NASA). Více než deset let pracoval v leteckém výzkumu, než byl v roce 1958 požádán aby se připojil ke Space Task Group. Space Task Group byl malý tým, jemuž byl svěřen úkol vyslat prvního Američana do vesmíru. Kraft byl přidělen do letového úseku a stal se tak prvním letovým ředitelem NASA. Během jeho působení proběhla řada přelomových misí – první pilotovaný vesmírný let, první pilotovaný orbitální let, a první výstup do volného vesmíru.\n\nNa začátku programu Apollo opustil pozici letového ředitele a soustředil se na řízení a plánování misí. V roce 1972 se stal ředitelem Manned Space Center (později Johnsonovo vesmírné středisko) – následoval tak svého mentora Roberta R. Gilrutha. Na této pozici působil až do roku 1982, kdy odešel do důchodu. Během důchodu poskytoval konzultační služby řadě společností, včetně IBM a Rockwell International, a vydal autobiografii nazvanou \"Let: Můj Život ve Středisku řízení letů\".\n\nVíce než kdokoliv jiný byl zodpovědný za formování a kulturu Střediska řízení letů NASA. Jeho chráněnec Glynn Lunney jednou prohlásil: \"Dnešní Středisko řízení letů ... je odrazem Chrise Krafta.\" V roce 2011 po něm byla pojmenována budova, ve které sídlí Středisko řízení letů. Když Kraft v roce 1999 obdržel Národní cenu Rotary klubu, organizace ho popsala jako „hnací sílu amerických pilotovaných vesmírných letů od jejich počátku až do éry raketoplánů, muže, jehož činy se staly legendou.“\n"}
{"id": "1441885", "url": "https://cs.wikipedia.org/wiki?curid=1441885", "title": "Eulerovo kritérium", "text": "Eulerovo kritérium\n\nEulerovo kritérium je matematické tvrzení z oboru teorie čísel, které poskytuje algoritmus, jak rychle rozpoznat, zda je zadané celé číslo formula_1 kvadratickým zbytkem modulo zadané prvočíslo formula_2, tedy zda existuje celé číslo formula_3, že formula_4. Může být vysloveno v následujícím znění:\nJe-li formula_2 liché prvočíslo a formula_1 je celé číslo nesoudělné formula_2, pak\n\nJiným způsobem vyjádření téhož je rovnost s patřičným Legendreovým symbolem:\n\nTvrzení je pojmenováno po Leonhardu Eulerovi, který jej popsal v roce 1748.\n\nDůkaz využívá znalosti, že zbytkové třídy modulo prvočíslo tvoří konečné těleso. V takové situaci platí Langrangeova věta, která říká, že mnohočlen stupně formula_10 může mít nejvýše formula_10 kořenů. Tedy v tomto případě má rovnice formula_12 nejvýše dva kořeny pro každé formula_1. Na druhou stranu, každé formula_3 (kromě nuly) může svoji druhou mocninu sdílet jen s jedním jiným formula_3, což znamená, že kvadratických zbytků je nejméně formula_16.\n\nProtože je formula_1 nesoudělné s formula_2, platí podle Malé Fermatovy věty kongruence\ncož lze přepsat jako\nProtože celá čísla modulo formula_2 tvoří těleso, jeden z činitelů výrazu výše musí být roven nule. Pokud je formula_1 kvadratickým zbytkem, tedy například formula_23, pak \na první činitel je nulový, tedy\nNa první činitel lze opět použít Lagrangeovu větu, z které tentokrát plyne, že první činitel může být nulový pouze pro formula_16 hodnot. Ale to je právě maximální možný počet kvadratických zbytků: Pro nezbytky tedy musí být nulový druhý činitel, tedy \nČímž je kritérium dokázáno.\n"}
{"id": "1441893", "url": "https://cs.wikipedia.org/wiki?curid=1441893", "title": "Mezinárodní hudební festival Leoše Janáčka", "text": "Mezinárodní hudební festival Leoše Janáčka\n\nMezinárodní hudební festival Leoše Janáčka (do roku 2017 pod názvem MHF Janáčkův Máj) se koná každoročně od roku 1976 v několika městech Moravskoslezského kraje. Je věnován především propagaci díla Leoše Janáčka a klasické hudbě, ale nabízí také jazz, mluvené slovo a tanec. MHF Leoše Janáčka je členem Evropské festivalové asociace (EFA), partnerem Institutu umění – Divadelního ústavu v Praze a dalších profesionálních organizací a institucí. \n\nMHF Leoše Janáčka navazuje na dlouholetou tradici janáčkovských festivalů v Ostravě a Moravskoslezském kraji. Na základě dosažených výsledků, úspěchů a zkušeností MHF Janáčkovy Hukvaldy a MHF Janáčkův Máj vznikl roku 2018 u příležitosti 90. výročí úmrtí Leoše Janáčka, jejich sloučením jeden festival: \"Mezinárodní hudební festival Leoše Janáčka / Leoš Janáček International Music Festival\". \n\nHlavními středisky festivalu jsou Ostrava a Hukvaldy - místa úmrtí a narození Leoše Janáčka. Koncerty se konají v dalších 9 městech a obcích Moravskoslezského kraje. Festival je pevně ohraničen daty zahájení a závěru: 28. 5. – 1. 7. 2019. Programovou náplní festivalu je prezentace děl Leoše Janáčka na co nejvyšší umělecké úrovni, propagace české hudební tvorby jak současné, tak meziválečné a neprávem opomíjené. To vše v kontextu vývoje světové hudební kultury.\n\nOrganizátorem festivalu je obecně prospěšná společnost Janáčkův Máj, která je zodpovědná nejen za produkční, ale rovněž ekonomické zajištění festivalu. Ředitelem festivalu je Jaromír Javůrek. \n\nFestival se koná za finanční podpory Statutárního města Ostravy, Moravskoslezského kraje a Ministerstva kultury ČR. Záštitu nad festivalem pravidelně uděluje ministr kultury ČR. Záštitu nad celým festivalem i jednotlivými koncerty tradičně uděluje hejtman Moravskoslezského kraje, primátor města Ostrava a jeho náměstci a starostové obcí a měst, ve kterých se festival koná.\n\n"}
{"id": "1441894", "url": "https://cs.wikipedia.org/wiki?curid=1441894", "title": "Mistrovství světa v silniční cyklistice 2018", "text": "Mistrovství světa v silniční cyklistice 2018\n\nMistrovství světa silniční cyklistice v 2018 se konalo v rakouském Innsbrucku. Byl to 91. ročník mistrovství světa a potřetí se konal v Rakousku.\n\nMistrovství světa se skládalo celkem z dvanácti soutěží, silničního závodu, časovky družstev a individuálního závodu pro muže a ženy, silničního závodu a individuální časovky pro jezdce a juniory U23. Organizátoři Tour de Suisse byli zodpovědní za provozní organizaci závodů. Závody byly velmi náročné: mužský závod na délce 265 kilometrů se skládal z 9x stoupání s převýšením přibližně 5000 metrů. Kvůli mnoha výjezům a náročnému terénu se někteří sprinteři nezúčastnili mistrovství světa, protože pro sebe neviděli žádnou perspektivu úspěchu.\n\nČasy jsou uvedeny v místním letním čase UTC+2.\n\n"}
{"id": "1441898", "url": "https://cs.wikipedia.org/wiki?curid=1441898", "title": "Variabilita klimatu", "text": "Variabilita klimatu\n\nVariabilita klimatu, též proměnlivost klimatu je termín popisující změny průměrného stavu a dalších charakteristik klimatu (jako je pravděpodobnost nebo možnost extrémního počasí atd.) „ve všech prostorových a časových měřítkách nad rámec jednotlivých meteorologických jevů“. V některých případech se není variabilita způsobena systematicky a vyskytuje se náhodně. Taková variabilita se nazývá náhodná variabilita nebo šum. Na druhé straně, periodická variabilita nastává relativně pravidelně a v různých režimech variability nebo klimatických podmínek.\n\nV průběhu let se definice termínu \"variabilita klimatu\" a souvisejícího pojmu \"změna klimatu\" posunula. Zatímco termín \"změna klimatu\" nyní znamená změnu, která je jak dlouhodobá, tak i antopogenní, v šedesátých letech se termín \"změna klimatu\" používal pro to, co nyní označujeme za \"klimatickou variabilitu\", tj. klimatické nekonzistence a anomálie.\n\nExistují různé způsoby variability: opakující se průběhy teploty nebo jiné klimatické proměnné. Jsou kvantifikovány různými indexy. Podobně, jako jako je používán průmyslový index „Dow Jones Industrial Average“, který je založen na cenách akcií 30 společností, k vyjádření výkyvů na akciovém trhu jako celku, používají se klimatické indexy na vyjádření změn klimatu. Klimatické indexy jsou obecně navrženy s dvojím cílem: jednoduchost a úplnost, a každý index obvykle představuje stav a načasování klimatického faktoru, který představuje. Indexy jsou ze své podstaty jednoduché a kombinují mnoho detailů do zevšeobecněného, celkového popisu atmosféry nebo oceánu, které lze použít k charakterizaci faktorů, které ovlivňují globální klimatický systém.\n\nOscilace klimatu nebo klimatický cyklus jsou jakékoli opakující se cyklické oscilace globálního nebo regionálního klimatu a vyjadřují chování klimatu. Tyto výkyvy atmosférické teploty, teploty mořské hladiny, srážek nebo jiných parametrů mohou být kvazi-periodické, často se vyskytují v časových intervalech roku, několika let, desetiletí, staletí, několika staletí i tisíciletí. Nejsou dokonale periodické a Fourierova analýza dat nedává ostré spektrum.\n\nVýznamným příkladem je El Niño – Jižní oscilace, která zahrnuje teploty mořské hladiny podél úseku rovníkového Středního a Východního Tichého oceánu a západního pobřeží tropické Jižní Ameriky, ale které ovlivňuje celosvětové klima.\n\nZáznamy o minulých klimatických podmínkách se získávají geologickým výzkumem proxy dat, které se získávají výzkumem ledovcových jader, sedimentů mořského dna, letokruhů stromů nebo jiným způsobem.\n\nEl Niño – Jižní oscilace (ENSO) je globálním jevem spojeným s oceánem a atmosférou. El Niño a La Niña jsou důležité teplotní oscilace povrchových vod tropického východního Tichého oceánu. Název El Niño, (ze španělštiny, kde znamená “malý chlapec”), se odkazuje na Jezulátko, protože jev je obvykle projevuje v Tichém oceánu u západního pobřeží jižní Ameriky v době Vánoc. La Niña znamená „malá holčička“. Účinky těchto jevů na klima v subtropech a tropech jsou významné. Rozdíl tlaku vzduchu mezi Tahiti a Darwinem kolísá měsíčně nebo sezónně jako jižní oscilace (SO). ENSO je soubor vzájemně se ovlivňujících částí jediného globálního systému spojených klimatických fluktuací oceánské atmosféry způsobených oceánskou a atmosférickou cirkulací. ENSO je nejvýznamnějším známým zdrojem meziroční variability počasí a klimatu po celém světě. Cyklus probíhá každé dva až sedm let, přičemž El Niño v dlouhodobějším cyklu trvá devět měsíců až dva roky, i když ne všechny oblasti jsou globálně ovlivněny. Působení ENSO lze pozorovat v Tichém oceánu, Atlantiku a Indickém oceánu.\n\nMadden-Juliánská oscilace (MJO) je tropická porucha, které se šíří na východ kolem globálních tropů s cyklem řádově 30-60 dní. MJO má široké dopady na vzorce tropických a extratropických srážek, atmosférické cirkulace a povrchová teplota kolem globálních tropů a subtropů. MJO ovlivňuje cyklus ENSO. Nezpůsobuje El Niño ani La Niña, ale může přispět k rychlosti vývoje a intenzity epozod El Niño a La Niña epizody. Anomální srážky začínají obvykle nejprve v západním Indickém oceánu a šíří se přes velmi teplé vody oceánu západního a středního tropického Pacifiku. Jev obvykle velmi oslabí nad chladnějšími oceánskými vodami východního Pacifiku, ale znovu se objevuje nad tropickým Atlantikem a Indickými oceány. Po mokré fázi následuje suchá fáze.\n\nSeveroatlantická oscilace (NAO) je meteorologický jev v severním Atlantském oceánu, který se projevuje kolísáním rozdílu atmosférického tlaku na hladině moře (SLP) mezi tlakovou níží nad Islandem a tlakovou výší nad Azorskými ostrovy. Díky výkyvům síly islandské níže a Azorské výše se mění síla a směr západních větru a umístění bouřkových tras přes severní Atlantik. NAO je zmiňována v několika studiích na konci 19. a na začátku 20. století. Na rozdíl od fenoménu El Niño-Jižní oscilace v Tichém oceánu je NAO do značné míry atmosférický jev. Je to jeden z nejdůležitějších projevů změn klimatu v severním Atlantiku a okolních subtropických oblastech.\n\nArktická oscilace (AO) nebo Severní prstencový režim (Northern Annular Mode – NAM) je povětrnostní jev na přibližně 20. stupni od severního i jižního pólu. Jejich intenzita se mění v průběhu času bez zvláštní periodicity a je charakterizována sezónními tlakovými anomáliemi v Arktidě, vyváženými anomáliemi opačného znaménka soustředěnými kolem 37.–45. severní rovnoběžky. Severoatlantická oscilace (NAO) je blízkým příbuzným AO.\n\nV předcházející době meziledové byla variabilita klimatu větší než v současné době. Variabilita teplot byla větší i v poslední době ledové a s růstem teploty se globálně variabilita snižovala. Přestože se klima chová i chaoticky, lze vysledovat jisté zákonitosti. Například, že fluktuace v časových škálách do 100 tisíc let mají charakter růžového šumu. Tedy, že se klima dlouhodoběji mění více než krátkodobě. V současnosti je tedy proměnlivost klimatu menší.\n\nVariabilita klimatu se podle modelů s oteplením bude snižovat u pólů (ale i ve většině Evropy) a zvyšovat u rovníku, kde je variabilita teplot menší. V AR5 od IPCC se píše, že například nejsou důkazy pro to, že by globálně narůstala sucha a že odhady trendů v předchozí zprávě AR4 byly pravděpodobně nadhodnocené. Srážky se s globálním oteplením zvýší i v suchých oblastech. Snižuje se tak počet požárů, což je ale považováno i za negativní důsledek globálního oteplování.\n\nExtrémnost neznamená totéž co variabilita klimatu. Různí autoři navrhují různé metriky jak popisovat vlny veder. Například index HWMId ukazuje (používá k tomu například data NOAA), že globálně k nárůstu vln veder na pevninách došlo až v devadesátých letech 20. století, přestože k oteplování docházelo již dříve. Často totiž lokální událost (vlna veder v Rusku v roce 2010) ovlivní na desetiletí celý globální index. Pro stejný model klimatu (počítající s růstem teplot) předpovědi ukazují nárůst indexů související s horkem, ale pokles indexů související s chladem či mrazem. I v USA klesá extrémnost zim. Nejde tedy o nárůst extrémů na obě strany (tedy variablity klimatu), ale spíše nárůst teploty. Variabilita teplot bude s postupujícím oteplováním globálně menší. \n\n"}
{"id": "1441906", "url": "https://cs.wikipedia.org/wiki?curid=1441906", "title": "Kaple svaté Ludmily", "text": "Kaple svaté Ludmily\n\nKaplí zasvěcených svaté Ludmile je více:\n\n\n"}
{"id": "1441907", "url": "https://cs.wikipedia.org/wiki?curid=1441907", "title": "Miloš Knorr", "text": "Miloš Knorr\n\nMiloš Knorr ( 20. září 1918, Slezská Ostrava – 1. července 2008, New York, USA) byl veterán druhé světové války; generálmajor; jeden ze tří československých vojáků, kteří se účastnili v červnu 1944 vylodění spojenců v Normandii; poválečný důstojník amerických zpravodajských služeb; odbojář a osobnost boje proti nacistické a komunistické diktatuře.\n\nMiloš Knorr se narodil ve Slezské Ostravě 20. září 1918. Po skončení první světové války se rodina přestěhovala do Ivančic. Otec Miloše Knorra Robert Knorr v Ivančicích pracoval na pozici ředitele národní školy. Miloš Knorr vychodil obecnou školu a následně absolvoval studium na ivančickém gymnáziu, kde maturoval v roce 1936. Matka Miloše Knorra pocházela z lékařské rodiny a zasazovala se o to, aby Miloš pokračoval ve studiu medicíny. Nakonec se ale Miloš přiklonil k přání otce, aby se stal vojákem z povolání a nastoupil k dragounům. Základní vojenskou službu (u 6. dragounského pluku) skončil v roce 1936 a od roku 1937 začal studovat (s vynikajícím prospěchem) Vojenskou akademii v Hranicích na Moravě. Podpis mnichovské dohody v roce 1938 jej zastihl už jako důstojníka prvorepublikové československé armády u Jezdeckého útvaru v Brně.\n\nV říjnu 1939 emigroval za hranice protektorátu Knorrův přítel René Černý. Tou dobou bývalý poručík Miloš Knorr pracoval v Ivančicích jako obecní tajemník. Gestapo zatklo nejen Knorra, ale i další bývalé důstojníky a všichni zatčení byli až do Vánoc 1939 drženi na brněnských vysokoškolských kolejích, které byly (po uzavření českých vysokých škol Němci) používány namísto vězení. Po propuštění z vazby opustil bývalý prvorepublikový důstojník Miloš Knorr 4. února 1940 hranice protektorátu. Přes Slovensko, Maďarsko a severní Afriku se dostal do Francie, kde se přihlásil koncem března 1940 do armády. Nejprve byl ve výcvikovém táboře ve francouzském Agde u Béziers. Následně byl jmenován pobočníkem generála Rudolfa Viesta (Rudolf Viest zastával funkci velitele 1. československé divize ve Francii). Po napadení Francie Němci (v květnu 1940) musel Knorr spolu s ostatními příslušníky československé armády urychleně opustit Francii. Byli evakuováni do Velké Británie. Tady byl Miloš Knorr zařazen (v červenci 1940) ke štábní rotě 1. československé divize v Anglii. V roce 1943 byl Knorr přidělen k předzvědnému pluku 43. britské divize v přímořském městě Eastbourne v jižní Anglii. Jazykově byl velmi dobře vybaven a u této divize zastával funkci velitele čety a zpravodajského důstojníka. Se svým vojenským zařazením byl ale nespokojen. Chtěl bojovat proti nacistickému Německu. Všechny jeho žádosti o převelení k bojové jednotce ale jeho nadřízení zamítali. V červnu 1944 pluk, kde Knorr sloužil, byl nasazen do druhé invazní volny do Normandie. Špatné počasí a rozbouřené moře znemožnilo přistání lodi. Posádka musela čekat pět dní na moři před přístavním městem Le Havre, několik kilometrů od normandské vesnice Ouistreham. Vojáci 43. předzvědného pluku se pokusili vylodit 24. června 1944. V okamžiku, kdy loď vytáhla kotvy a zapnula motory, došlo na plavidle k výbuchu, loď se rozlomila na dvě části a zadní polovina s většinou vojáků se začala pomalu potápět. Plavidlo zachvátil požár a celá posádka lodi se musela urychleně evakuovat. Bilance ztrát byla následující: z celkového počtu téměř 600 mužů jich 180 zahynulo, 150 bylo zraněno a se zbylými pak přesunuto do Velké Británie. Miloš Knorr přežil. Byl zároveň jediným Čechoslovákem ve druhé vlně invaze - vylodění spojenců v Normandii. (V první vlně nebyl žádný Čech a ve třetí invazní vlně byli dva.) Po této námořní katastrofě následovala reorganizace pluku. Při této reorganizaci bylo zjištěno, že Miloš Knorr se invaze neměl vůbec účastnit a do akce byl zařazen nezákonně. Jeho statut československého důstojníka (přiděleného k britským a francouzským jednotkám) byl limitován tím, že byl určen pouze pro službu na území Velké Británie a nesměl se (de jure) účastnit bojových akcí v těchto armádách. Velitel divize - bývalý královský pobočník - uplatnil pozapomenutý (leč stále platný) zákon, který umožňoval (při splnění zvláštních podmínek) službu cizinců v britské armádě. Aby se formálně mohl Miloš Knorr stát členem vojenské jednotky, v níž Čechoslováci nebyli, jmenovali ho dočasným poručíkem Jeho královského\nVeličenstva (Jiřího VI.) po dobu války a bez nároku na plat. Miloš Knorr získal statut prozatímního britského důstojníka. Za svoje válečné zásluhy získal řadu ocenění. Od krále Spojeného království a britských dominií Jiřího VI. obdržel Miloš Knorr za svoji účast v bojích Řád britského impéria. Jako dočasný britský poručík (zpravodajec) prošel Miloš Knorr s předzvědným plukem Francií, Belgií a Holandskem až do oblasti Bremerhavenu mezi Brémami a Hamburkem, kde jej, již v hodnosti kapitána, zastihl konec druhé světové války. Na konci druhé světové války jako český zpravodajec v britské uniformě doprovázel Miloš Knorr vlaky, jimiž byli převáženi českoslovenští vězni z koncentračních táborů v Německu (například z KT v Bergen-Belsenu) zpět do vlasti. Dne 6. května 1945 se britský štáb dozvěděl, že v Praze vypuklo povstání. Britský velící generál odeslal kapitána Miloše Knorra do Prahy a na cestu rozbombardovaným a válkou zničeným Německem jej vybavil džípem a instrukcemi, ať v Praze zůstane dokud toho bude zapotřebí. Do Prahy Knorr dorazil až 12. května 1945.\n\nPo skončení druhé světové války se Miloš Knorr vrátil do Československa. Společně se svým přítelem Reném Černým založili a vedli „Klub spojeneckých důstojníků“. Zároveň oba studovali Vysokou školu válečnou v Praze. Studia na této škole ukončil s vynikajícím prospěchem (byl druhým nejlepším ve svém ročníku). V roce 1947 začal na Vysoké škole válečné v Praze pracovat jako pomocný profesor všeobecné taktiky. Po „vítězném“ Únoru 1948 a nastolení komunistické vlády pocítil Miloš Knorr (jako voják západní armády) záhy na vlastní kůži nové politické změny. Těsně před únorem 1948 onemocněl záškrtem a byl hospitalizován. Po propuštění z nemocnice (jen několik dnů po komunistickém převratu) již na Vysoké škole válečné v Praze nebyl žádoucím a společně s dalšími důstojníky západních armád s ním byl rozvázán pracovní poměr. („Odejit“ byl i velitel školy - armádní generál Alois Liška, bývalý velitel 1. československé samostatné obrněné brigády.) Dne 15. března 1948 byl (v hodnosti majora) Miloš Knorr převelen ke 12. tankové brigádě ve Šternberku, kde měl zastávat funkci velitele tankového praporu. Tehdy se začal aktivně připravovat (spolu se svým přítelem majorem René Černým) na opuštění Československé republiky.\n\nPřed druhou světovou válkou se Knorr v Ivančicích kamarádil s jistým Miroslavem Muchou. Miroslav Mucha po 15. březnu 1939 odešel mimo hranice protektorátu a později zahynul jako letec ve službách RAF v Anglii. Miroslav Mucha měl staršího bratra Františka Muchu. Ten byl vystudovaným právníkem a předúnorovým členem KSČ, který po skončení druhé světové války nastoupil do služeb ke Státní bezpečnosti. V roce 1948 působil Dr. František Mucha jako přednosta Oblastní úřadovny Státní bezpečnosti ve Znojmě. Knorr kontaktoval Dr. Františka Muchu a požádal jej, aby jeho, Černého a Černého snoubenku převedl bezpečně přes hranice. Zároveň Knorr kontaktoval zástupce amerického vojenského atašé, který mu slíbil, že mu přepraví osobní věci do Vídně. Dohodli se také, že až Miloš Knorr dorazí do Vídně, může se přihlásit na americkém velvyslanectví.\n\nRené Černý ale začal organizovat přechod přes hranice za pomoci jiného převaděče. Podplacení celníci měli umožnit přejezd auta (s Knorrem, Černým, Černého snoubenkou a ještě jedním párem) přes moravsko-rakouskou hranici po nějaké osamělé polní cestě. Knorr tuto variantu považoval za riskantní (příliš mnoho podplacených osob, nápadný automobil, příliš mnoho převáděných osob (5)), ale nakonec souhlasil. Termín akce byl stanoven na 1. květen 1948 a výchozím bodem bylo Znojmo.\n\nPo únorovém převratu následovala první vlna čistek v československé armádě a po ní koncem dubna 1948 čistka druhá. Při ní byl „odejit“ náčelník štábu Knorrovy brigády a na jeho místo byl dne 29. dubna 1948 navržen Miloš Knorr. Podmínkou převzetí této funkce byl ale vstup do KSČ. Knorr si vzal čas na rozmyšlenou do pondělí 3. května 1948 a počítal s tím, že tou dobou již bude dávno v Rakousku.\n\nV sobotu 1. května 1948 dorazil Knorr se zpožděním na domluvenou schůzku s Černým. Na smluveném místě ovšem již nikdo nebyl. Černý a spol byli asi za hodinu po domluveném čase schůzky ve Znojmě zadrženi na hranicích příslušníky OBZ (Obranného zpravodajství). Ti se o pokusu o ilegální přechod hranic dozvěděli od jednoho z podplacených celníků.\n\nKnorr strávil následující noc u Dr. Františka Muchy - velitele znojemské StB. Druhý den ráno jej Mucha odvezl k řece Dyji na hranice, kde na ně již čekal Muchův agent (převaděč). Ten s Knorrem přebrodil řeku a dovedl ho do hájovny na rakouské straně hranice.\n\nS jižní Moravou sousedil Rakouský Weinviertel, který byl součástí sovětské okupační zóny v Rakousku. Skutečně v bezpečí se ocitl ilegální emigrant teprve po překonání sovětského okupačního pásma a dosažení okupačního pásma některého západního státu v rozdělené Vídni. Průchod sovětským okupačním pásmem až k Vídni nebyl bezpečný. Hrozil střet se sovětskou vojenskou hlídkou, setkáni s agentem sovětské tajné služby nebo kontakt s udavačem nebo spolupracovníkem sovětských okupačních orgánů z řad místních obyvatel. Relativní blízkost československé státní hranice dávala podnět i k úvaze o tom, že na rakouském území bude operovat i mnoho agentů československých zpravodajských služeb (a to především z řad OBZ).\nMiloš Knorr použil svůj britský vojenský průkaz a peníze (šilinky). Za pomoci těchto atributů přemluvil hajného, aby jej nechal u sebe v hájovně, zavolal do Vídně na americkou ambasádu a přiměl je k tomu, že si jej z hájovny vyzvednou. V hájovně strávil Knorr pouhý den. Dne 3. května 1948 pro něho z Vídně přijela zvláštní „transportní skupinka“. Sestávala z muže, ženy a kojence, kterého žena třímala v náruči. Skupina disponovala několika lahvemi whisky a padělaným osobním průkazem určeným pro Miloše Knorra. Průběh průchodu každou z celkem pěti sovětských kontrol byl identický: V okamžiku, kdy ruský voják prohlížel Knorrův falešný průkaz, žena štípla kojence a ten se rozplakal. Dětský pláč a láhev whisky urychlili průchod kontrolou. Skupinka nakonec doputovala do Vídně, ale Knorr v Rakousku zůstat nechtěl a ihned ve Vídni požádal o britské vízum. Druhý den ve Vídni navštívil Miloš Knorr americkou ambasádu. Příslušníci zpravodajské služby armády Spojených států (CIC = Counter Inteligence Corps) již o jeho přítomnosti věděli a ubytovali jej ve svém hotelu.\n\nČekatele na vízum Miloše Knorra požádali Američané o pomoc s tříděním a prověřováním uprchlíků a se zařizováním jejich odchodu do amerického pásma. Nově příchozí uprchlíci z Československa přicházeli ve velkém počtu do Vídně a Američané potřebovali osobu, která se s nimi byla schopna domluvit. Oddělení, ve kterém Miloš Knorr pracoval, odbavovalo denně až několik desítek uprchlíků; prověřováni byli jen zběžně a Američanům bylo jasné, že šance odhalit mezi tisíci uprchlíky agenty nebo spolupracovníky komunistických tajných služeb z nově zformovaného „tábora míru“ byla nízká. Tři roky po konci druhé světové války byla Vídeň stále rozdělena do několika okupačních sektorů. Američané se snažili uprchlíky co nejrychleji předisponovat do amerického okupačního pásma v Rakousku a Německu i s tím rizikem, že mezi nimi budou neodhalení nepřátelští agenti. Kromě prověřování uprchlíků měl Knorr na starosti i zajišťování jejich ubytování jakož i organizování jejich přesunů mezi sovětským a americkým okupačním pásmem. „Běžní“ uprchlíci byli převáděni převaděči ale osoby, které se těšili zvýšenému zájmu Američanů byli vybavovány falešnými rakouskými osobními průkazy. Do těchto průkazů, získávaných přímo do rakouské policie, Miloš Knorr a jeho lidé umisťovali fotografie. Průkazy sloužily vícekrát: poté, co se osoby podařilo převést sovětským okupačním pásmem, byly jim tyto průkazy opět odebrány a vráceny Rakušanům. Během dvouměsíčního (květen a červen 1948) působení Knorra pro CIC Vídeň se podařilo přesunout z Vídně do amerického pásma v Rakousku několik stovek uprchlíků.\n\nPo dvou měsících ve Vídni, kde Miloš Knorr vedl českou sekci americké vojenské zpravodajské služby obdržel britské vízum a chystal se na odlet do Anglie, kde měl řadu známých ještě z doby druhé světové války - z doby své služby v britské armádě. V Anglii se Miloš Knorr marně snažil sehnat zaměstnání. Nakonec kontaktoval představitele československého exilu - válečného ministra obrany československé vlády v Anglii (v roce 1948 nejvyššího vojenského exilového činitele) generála Sergeje Ingra. Generál Sergej Ingr doporučil Knorrovi návrat do Vídně a obnovení spolupráce s Američany. Na podporu svého tvrzení sdělil Knorrovi, že se připravuje založení skupin zpravodajců složených z bývalých československých občanů a emigrantů při britské, francouzské a americké vládě. Zatímco Britové a Francouzi tato jednání nekomplikují, Američanům se krytí polosamostatných zpravodajských útvarů řízených československým exilovým vedením příliš nezamlouvá. Pokud by Knorr dále působil v amerických službách mohlo by to ulehčit tato vyjednávání. Na základě setkání s Ingrem se Miloš Knorr rozhodl pro návrat od Evropy. Přelet vojenským letadlem do německého Wiesbadenu a odtud do Vídně Knorrovi zajistilo americké velvyslanectví. Do Vídně dorazil Miloš Knorr ještě před Vánocemi 1948.\n\nMiloš Knorr začal pracovat ve Vídni opět pro zpravodajskou službu armády Spojených států (CIC). Ve službách pro CIC tak ve Vídni prožil Miloš Knorr tři roky. Charakter jeho činnosti byl téměř identický s tím, co pro Američany dělal v létě roku 1948, protože příliv uprchlíků ze zemí „tábora míru“ (tj. z Východu) ani v letech 1949 až 1951 neustával.\n\nPohovorem s každým uprchlíkem bylo nutno zhruba zjistit cíl jeho emigrace, tedy do jaké země chce nakonec emigrovat a co od svého života v exilu očekává. Následně bylo třeba se o exulanta ve Vídni postarat a co nejdříve jej bezpečně odsunout pryč z Vídně. \n\nDalší z činností Knorra (a lidí v jeho skupině) byla detekce případných nepřátelských agentů, kteří infiltrovali do poněkud nepřehledné masy uprchlíků. Během výslechů uprchlíků se Knorr a jeho lidé snažili vytěžit zpravodajsky užitečné informace týkající se ostrahy československé státní hranice jakož i bezpečnostní, politické a hospodářské situace v Československu. \n\nPřevádění uprchlíků přes sovětské okupační pásmo se neobešlo bez podpory rakouské policie, která pravidelně dodávala menší množství pravých osobních, nevyplněných průkazů. Do těchto osobních průkazů Miloš Knorr a jeho lidé zapisovali falešná rakouská jména. Skupiny uprchlíků cestovaly vlakem nebo autobusem za doprovodu průvodce obvykle do nějaké stanice před hranicemi pásma. Tam vystoupili a za pomoci průvodce tajně pěšky přecházeli hranice. Po přechodu hranice vybral průvodce od uprchlíků osobní průkazy a převezl je zpět k dalšímu použití.\n\nUprchlíci, kteří se pokusili na vlastní pěst projít sovětským okupačním pásmem, byli obvykle zachyceni Rusy. V lepším případě následovalo navrácení do Československa (a odsouzení k vysokému trestu), v horším pak byli odvezeni do SSSR.\n\nRovněž časté byly i plánované únosy osob zpět do Československa. Jednalo se o uprchlé osoby, na kterých měli komunisté z nějakých důvodů mimořádný zájem. Za tímto účelem ve Vídni působili i členové různých tajných služeb komunistických zemí, s nimiž navíc (za peníze) spolupracovala i řada místních obyvatel, případně uplacení příslušníci ozbrojených sil západních států (např. kauza kolem skupiny amerických vojenských policistů, kteří za úplatu předávali Rusům uprchlíky). \n\nMiloš Knorr (jako Čech ve službách americké vojenské zpravodajské služby) byl potenciálním cílem obdobného únosu. (Členové jeho rodiny byli v Československu a byli rovněž ohroženi.) Musel proto dodržovat jisté „bezpečnostní“ konspirační zásady: během svého pobytu ve Vídni užíval Miloš Knorr krycí jméno Mr. Peter, někdy major Peter; vlastnil americký průkaz na jméno \"George Campbell\"; měl dva rakouské osobní průkazy. Pokud musel opustit Vídeň a vydat se do amerického pásma, byla mu zapůjčena americká uniforma s průkazem, jenž byl vystaven na jeho krycí jméno, aby mohl bezpečně přejet sovětské okupační pásmo.\n\nMatka Miloše Knorra zemřela brzy po skončení druhé světové války na útrapy věznění v koncentračním táboře. Otec Miloše Knorra druhou světovou válku přežil, ale StB mu ztrpčovala život. \n\nStB považovala Miloše Knorra za vedoucího české sekce americké vojenské rozvědky ve Vídni, který posílal své agenty do Československa. Také byl dáván do souvislosti s vyloupením stranického sekretariátu rakouské komunistické strany. Stb o Knorrovi věděla, že řídí vysílání desítek agentů do Československa. Zároveň se StB domnívala, že i on sám opakovaně překročil státní hranice a vrátil se pod cizí identitou do Československa, aby získal zpravodajské informace pro českou sekci americké vojenské rozvědky. Ve skutečnosti ale zprávy, které kurýři rozvědky přiváželi z Československa byly zpravodajsky bezcenné v porovnání s náklady vynaloženými na jejich získání. Miloš Knorr po nějaký čas úkoloval i agenta Ladislava Malého, který byl problémovým agentem dobrodružné povahy. Nakonec s ním Miloš Knorr ztratil spojení. (Agent Ladislav Malý se nakonec zapletl do Babického případu.)\n\nAby StB přiměla Miloše Knorra k návštěvě Československa (a mohli jej zatknout) snažili se k tomu zneužít Knorrova otce. Knorrova otce StB pravidelně navštěvovala v Ivančicích, sledovala jej a setrvale jej přesvědčovala, aby se se synem sešel a přiměl jej k návratu do vlasti. Dokonce Knorrovu otci StB umožnila vycestovat do Vídně, kde se se svým synem mohl setkat. K návratu Miloše Knorra do Československa ale nedošlo. Československá Státní bezpečnost (StB) sledovala aktivity Miloše Knorra až do roku 1974 kdy byl jeho svazek uložen definitivně do archivu. (To již byl Knorrův otec několik let po smrti.)\n\nV roce 1951 byl Miloš Knorr převelen do Německa ke skupině generála Františka Moravce, která byla založena na přelomu let 1949/1950. Tímto krokem se Knorr stal aktivním účastníkem československého protikomunistického odboje. Mnozí českoslovenští exulanti (zejména ti, kteří před svým odchodem na Západ působili v ozbrojených složkách) v období přelomu čtyřicátých a začátku padesátých let dvacátého století vyvíjeli (zpočátku na vlastní zodpovědnost, později ve spolupráci s armádami a tajnými službami vítězných mocností) aktivní činnost namířenou proti stávajícímu komunistickému režimu v Československu s cílem jeho destrukce a svržení. Exulanti organizovali práci zvláštních zpravodajských skupin. Ty byly podřízeny Američanům, Britům nebo Francouzům. Tyto skupiny vysílaly na československé území tzv. „agenty-chodce“. (Jako agenti - chodci byli používáni exulanti, kteří odešli z Československa po Únoru 1948.) Agenti - chodci přecházeli hranice a na území Československa plnili různé zpravodajské úkoly (zjišťovali počty a rozmístění vojenských a policejních posádek, stav komunikací, letišť, průmyslu, připravovali převody osob, zakládali a organizovali zpravodajské sítě, mrtvé a živé schránky apod.).\n\nSkupina generála Františka Moravce pracovala pro Američany; během své existence se v ní vystřídala celá řada známých osobností zahraničního protikomunistického odboje (například Antonín Bartoš nebo manžel popravené JUDr. Milady Horákové, Dr. Bohuslav Horák); v době, kdy zde působil Miloš Knorr (1951 až 1955) pracovalo ve štábu necelých dvacet osob; skupina disponovala deseti až dvaceti „agenty - chodci“. \n\nV hierarchii skupiny generála Františka Moravce zastával Miloš Knorr funkci vedoucího operativy a kromě toho se staral i o finance (rozděloval peněžní prostředky na jednotlivé akce). Kromě práce pro skupinu generála Moravce jezdil Knorr ještě nějaký čas do Vídně. Ve Vídni organizoval podpůrnou síť pro agenty (ubytování, falešné doklady apod.), kteří přecházeli přes Rakousko. Po nějakém čase Vídeň opustil a všechny operace nadále řídil pouze z Německa.\n\nKolem roku 1953 byly zpravodajské aktivity postupně redukovány. Vysílání agentů - chodců na Východ bylo stále obtížnější úměrně s tím, jak se zlepšovala ostraha československých hranic se západními státy. (Skupina generála Moravce proto agenty posílala později již jen ze západního Berlína.) V roce 1954 byl generál František Moravec odvolán z vedení zpravodajské skupiny. Miloš Knorr si nedlouho po odvolání Moravce podal žádost o odchod ze služby a současně si zažádal o americké vízum. V létě roku 1955 vízum do Ameriky Miloš Knorr obdržel.\n\nPo komunistickém převratu v Únoru 1948 opustil generál František Moravec 29. března 1948 Československo a za pomoci britské zpravodajské služby odešel do své třetí emigrace. V tehdejším Západním Německu se postavil do čela Special service company (SSC), zpravodajské organizace řízené a financované Spojenými státy americkými. V letech 1951 až 1952 generál František Moravec řídil skupinu OKAPI vysílající do Československa agenty pro sběr informací.\n\nSkupina generála Františka Moravce pracovala jako součást americké vojenské kontrašpionáže a přispěla k uspíšení konce kariéry generálního tajemníka komunistické strany Rudolfa Slánského, který byl odpovědný za spuštění masových perzekucí v Československu po vítězném Únoru 1948. Miloš Knorr pracoval ve skupině OKAPI, která zaslala šifrovaný dopis Rudolfu Slánskému. V tomto dopisu mu nabízela bezpečný odchod za hranice. Navíc dopis obsahoval i varování před nebezpečím, které Slánskému hrozilo jako komunistovi židovského původu, neboť vysoce postavení komunisté židovského původu byli ve stejné době v Polsku, Maďarsku i Sovětském svazu popravováni na Stalinův příkaz. Československá Státní bezpečnost (StB) zadržela dopis ještě dříve, než se mohl k „velkému metaři“ - Rudolfu Slánskému dostat, protože Slánský (ač po Klementu Gottwaldovi nejvýše postavený komunista) byl již tou dobou sledován. O existenci zadrženého šifrovaného dopisu adresovaného Slánskému byl údajně informován i sám Stalin a nařídil váhajícímu Klementu Gottwaldovi okamžité zatčení Rudolfa Slánského. Rudolf Slánský byl nakonec dne 23. listopadu 1951 v pozdních večerních hodinách zadržen a předán do ruzyňské věznice. Ve vykonstruovaném politickém procesu (Proces s protistátním spikleneckým centrem Rudolfa Slánského) bylo vyneseno 11 rozsudků smrti. Hlavní obviněný Rudolf Slánský byl společně s ostatními odsouzenými popraven oběšením 3. prosince 1952 v pankrácké věznici. To bylo definitivní fiasko operace Velký metař, kterou plánovala skupina OKAPI a jejímž cílem bylo unést na Západ generálního tajemníka KSČ Rudolfa Slánského. Navíc byla Moravcova skupina infiltrována agenty StB. V 50. letech dvacátého století byla zpravodajská činnost Moravcovy skupiny postupně omezována, až byla zastavena úplně.\n\nV roce 1955 přiletěl Miloš Knorr (ve věku 37 let) do USA a začal pracovat u velké zajišťovny – Insurance Company of North America. Po několika letech se vypracoval na místo ředitele evropského zastoupení v Haagu. Následujících dvacet šest let své pracovní kariéry strávil v pojišťovnictví: byl patnáctkrát ředitelem evropské pobočky; založil a po tři léta vedl kanadskou pobočku a dva roky pobočku v New Yorku. V roce 1981 odešel do penze, když před tím zastával funkci „senior viceprezident“ společnosti pro zpětné zajištění INP Re. Jako poradce několika společností a člen několika správních rad působil Miloš Knorr i po roce 1982.\n\nPoprvé navštívil Československo (respektive později Českou republiku) v roce 1991 a od té doby sem jezdil pravidelně (až do svého skonu v roce 2008). Československá obec legionářská jej navrhla (za významný podíl v boji za národní osvobození) do hodnosti generálmajora\nve výslužbě. Tuto hodnost (generálmajor) Miloši Knorrovi slavnostně udělil prezident republiky Václav Havel dne 8. května 1995.\n\nGenerálmajor Miloš Knorr zemřel v roce 2008 v New Yorku. Urna s jeho ostatky byla v září roku 2018 pietně s vojenskými poctami uložena vojenským kaplanem Milanem Novotným do rodinného hrobu na ivančickém hřbitově.\n\nPři rozhovorech s českými historiky a publicisty si Miloš Knorr nejvíce považoval svého působení v Americe v civilní etapě svého života, která byla z hlediska jeho kariéry nejdelší a kde, jako exulant, obstál v tvrdém konkurenčním prostředí amerického pojišťovacího businessu. Na druhém místě hodnotil pozitivně i tu část svého působení ve Vídni, kde pomáhal získat svobodu velkému množství utečenců a ulehčil jim jejich start do života v exilu na Západě.\n\nNa práci v Německu ve skupině generála Františka Moravce raději ani nevzpomínal, odmítal o ní hovořit a až do konce svého života se ji snažil vytěsnit ze své mysli.\n\n\n"}
{"id": "1441908", "url": "https://cs.wikipedia.org/wiki?curid=1441908", "title": "Valdís", "text": "Valdís\n\nValdís je ženské křestní jméno skandinávského původu. Pochází z starogermánského slova wala což znamená \"\"mrtvý\"\" či walha \"\"cizí\"\", ze staronorského valr znamená \"\"zabitý (ve Valhalle)\"\", ze starohornoněmeckého walah, \"walh\" znamená \"\"kelt\"\", \"\"cizí\"\" a dís což znamená \"\"bohyně\"\", \"\"žena\"\", \"\"dáma\"\" \n\n\n"}
{"id": "1441909", "url": "https://cs.wikipedia.org/wiki?curid=1441909", "title": "Ford (příjmení)", "text": "Ford (příjmení)\n\nPříjmení Ford nosí více významných osobností:\n\n"}
{"id": "1441910", "url": "https://cs.wikipedia.org/wiki?curid=1441910", "title": "Graham (příjmení)", "text": "Graham (příjmení)\n\nPříjmení Graham nosí více významných osobností:\n\n"}
{"id": "1441912", "url": "https://cs.wikipedia.org/wiki?curid=1441912", "title": "Sullivan (příjmení)", "text": "Sullivan (příjmení)\n\nPříjmení Sullivan nosí více významných osobností:\n\n"}
{"id": "1441913", "url": "https://cs.wikipedia.org/wiki?curid=1441913", "title": "Woods (příjmení)", "text": "Woods (příjmení)\n\nPříjmení Woods nosí více významných osobností:\n\n"}
{"id": "1441914", "url": "https://cs.wikipedia.org/wiki?curid=1441914", "title": "Fisher (příjmení)", "text": "Fisher (příjmení)\n\nPříjmení Fisher nosí více významných osobností:\n\n"}
{"id": "1441916", "url": "https://cs.wikipedia.org/wiki?curid=1441916", "title": "Harrison (jméno)", "text": "Harrison (jméno)\n\nRodné jméno nebo příjmení Harrison nosí více významných osobností:\n\n\n"}
{"id": "1441917", "url": "https://cs.wikipedia.org/wiki?curid=1441917", "title": "Dennis Johnson", "text": "Dennis Johnson\n\nDennis Johnson může být:\n\n"}
{"id": "1441918", "url": "https://cs.wikipedia.org/wiki?curid=1441918", "title": "Marshall (jméno)", "text": "Marshall (jméno)\n\nKřestní jméno nebo příjmení Marshall nosí více významných osobností:\n\n\n"}
{"id": "1441920", "url": "https://cs.wikipedia.org/wiki?curid=1441920", "title": "Dennis Johnson (skladatel)", "text": "Dennis Johnson (skladatel)\n\nDennis Johnson (19. listopadu 1938 – 20. prosince 2018) byl americký hudební skladatel a matematik. Od mládí se zajímal o matematiku, zejména geometrii. Později nastoupil na Kalifornský technologický institut se záměrem studovat fyziku Později se však rozhodl pro rozvíjení kariéry v oblasti hudby a přešel na Kalifornskou univerzitu v Los Angeles, kde se spřátelil s La Monte Youngem a Terrym Jenningsem. Do značné míry ovlivnil Youngovu rozsáhlou kompozici The Well-Tuned Piano. Již počátkem šedesátých let se Johnson hudbě přestal věnovat a stal se matematikem (publikoval i několik článků). Jeho skladba \"November\" (1959) pro sólový klavír bývá označována za vůbec první příklad minimalistické hudby. Její vůbec první profesionální nahrávku pořídil v roce 2013 R. Andrew Lee.\n"}
{"id": "1441921", "url": "https://cs.wikipedia.org/wiki?curid=1441921", "title": "Brooke Adamsová (herečka)", "text": "Brooke Adamsová (herečka)\n\nBrooke Adamsová (* 8. února 1949 New York) je americká filmová a televizní herečka. Jejím prvním významnějším filmovým počinem role Abby v romantickém dramatu \"Nebeské dny\" z roku 1978, objevila se i ve filmech \"Mrtvá zóna\" nebo \"Invaze zlodějů těl\".\n\nV mládí se věnovala baletu a navštěvovala kurzy v tanečním studiu své tety v Michiganu. V roce 2002 se provdala za herce Tonyho Shalhouba, se kterým adoptovali dvě děti.\n\n\n"}
{"id": "1441922", "url": "https://cs.wikipedia.org/wiki?curid=1441922", "title": "Freeman (příjmení)", "text": "Freeman (příjmení)\n\nPříjmení Freeman nosí více významných osobností:\n\n"}
{"id": "1441923", "url": "https://cs.wikipedia.org/wiki?curid=1441923", "title": "Wells (příjmení)", "text": "Wells (příjmení)\n\nPříjmení Wells nosí více významných osobností:\n\n"}
{"id": "1441924", "url": "https://cs.wikipedia.org/wiki?curid=1441924", "title": "Vigdís", "text": "Vigdís\n\nVígdís je ženské křestní jméno skandinávského původu. Pochází ze staroseverského slova víg což znamená „\"válka, boj\"“, a dís, tedy „\"bohyně\"“.\n\n\n"}
{"id": "1441926", "url": "https://cs.wikipedia.org/wiki?curid=1441926", "title": "Maják Fuglenes", "text": "Maják Fuglenes\n\nMaják Fuglenes (norsky: \"Fuglenes fyr\") byl maják, který se nacházel v oblasti Hammerfest v kraji Finnmark v Norsku. Maják byl založen v roce 1859. Původní maják byla hranolová věž přisazená k budově strážce majáku. V roce 1911 byl deaktivován, kdy byl nahrazen lucernou na malé plošině. Budovy byly odstraněny pravděpodobně v roce 1916. Maják je činný od 12. srpna do 24. dubna v období Polární noci.\n\nMalá čtvercová plošina na skeletové konstrukci, na které ve výšce 5 metrů je galerie a polygonální lucerna. Čtyři podpěry a plošina jsou černé barvy, lucerna je bílá a střecha lucerny je červená.\nzdroj\n\n\noznačení\n\n\n"}
{"id": "1441927", "url": "https://cs.wikipedia.org/wiki?curid=1441927", "title": "Porter (příjmení)", "text": "Porter (příjmení)\n\nPříjmení Porter nosí více významných osobností:\n\n"}
{"id": "1441928", "url": "https://cs.wikipedia.org/wiki?curid=1441928", "title": "Warren (příjmení)", "text": "Warren (příjmení)\n\nPříjmení Warren nosí více významných osobností:\n\n"}
{"id": "1441929", "url": "https://cs.wikipedia.org/wiki?curid=1441929", "title": "Atami (Šizuoka)", "text": "Atami (Šizuoka)\n\nAtami (japonsky:熱海市 \"Atami-ši\") je přístavní město v prefektuře Šizuoka v Japonsku. Žije zde přes 37 tisíc obyvatel. Město se orientuje na cestovní ruch díky svým plážím a poté na rybolov.\n\n"}
{"id": "1441930", "url": "https://cs.wikipedia.org/wiki?curid=1441930", "title": "Ali Akbar Khan", "text": "Ali Akbar Khan\n\nAli Akbar Khan (14. dubna 1922 – 18. června 2009) byl indický hudebník hrající hindustánskou klasickou hudbu na sarod. Pocházel z hudební rodiny, jeho prvním učitelem byl jeho otec, rovněž sarodista, Allauddin Khan. Hudbě se později věnovaly i jeho děti. Veřejně poprvé vystupoval v roce 1936, ve svých třinácti letech, v Iláhábádu. Později několikrát hrál se sitáristou Ravim Šankarem. Poté, co se usadil v USA, spolupracoval například s jazzovým hudebníkem Johnem Handym, s nímž nahrál alba \"Karuna Supreme\" (1975) a \"Rainbow\" (1981). V roce 1956 založil v Kalkatě vlastní školu. Další školu založil v roce 1967 v Berkeley. Roku 1971 vystupoval na Koncertu pro Bangladéš. V roce 1989 získal jedno z nejvyšších indických civilních ocenění, Padma Vibhushan. Již roku 1967 získal další významnou indickou cenu, Padma Bhushan. Pětkrát byl nominován na americkou cenu Grammy. Ovlivnil řadu hudebníků, včetně amerického skladatele La Monte Younga. Zemřel na selhání ledvin v San Anselmu ve věku 87 let.\n"}
{"id": "1441934", "url": "https://cs.wikipedia.org/wiki?curid=1441934", "title": "Shaw (příjmení)", "text": "Shaw (příjmení)\n\nPříjmení Shaw nosí více významných osobností:\n\n"}
{"id": "1441935", "url": "https://cs.wikipedia.org/wiki?curid=1441935", "title": "Rice (příjmení)", "text": "Rice (příjmení)\n\nPříjmení Rice nosí více významných osobností:\n\n"}
{"id": "1441936", "url": "https://cs.wikipedia.org/wiki?curid=1441936", "title": "Annapurna Devi", "text": "Annapurna Devi\n\nAnnapurna Devi, rodným jménem Roshanara Khan, (23. dubna 1927 – 13. října 2018) byla indická hráčka na surbahar (basový sitár), hrající hindustánskou klasickou hudbu. Pocházela z hudební rodiny, její otec Allauddin Khan, stejně jako bratr Ali Akbar Khan, hráli na sarod. V roce 1941, ve svých čtrnácti letech, se provdala za sitáristu Raviho Šankara, s nímž měla syna Shubhendru, který se rovněž věnoval hudbě. Rozvedli se v roce 1962. V roce 1977 získala jedno z nejvyšších indických civilních ocenění, Padma Bhushan. Zemřela roku 2018 v Bombaji ve věku 91 let.\n"}
{"id": "1441939", "url": "https://cs.wikipedia.org/wiki?curid=1441939", "title": "Robertson (příjmení)", "text": "Robertson (příjmení)\n\nPříjmení Robertson nosí více významných osobností:\n"}
{"id": "1441941", "url": "https://cs.wikipedia.org/wiki?curid=1441941", "title": "Hunt (příjmení)", "text": "Hunt (příjmení)\n\nPříjmení Hunt nosí více významných osobností:\n\n"}
{"id": "1441943", "url": "https://cs.wikipedia.org/wiki?curid=1441943", "title": "Knight (příjmení)", "text": "Knight (příjmení)\n\nPříjmení Knight nosí více významných osobností:\n\n"}
{"id": "1441944", "url": "https://cs.wikipedia.org/wiki?curid=1441944", "title": "Hudson (příjmení)", "text": "Hudson (příjmení)\n\nPříjmení Hudson nosí více významných osobností:\n\n"}
{"id": "1441945", "url": "https://cs.wikipedia.org/wiki?curid=1441945", "title": "Starigradská pláň", "text": "Starigradská pláň\n\nStarigradská pláň ( Starogradsko polje, Stari Grad Plain) je starověká kulturní krajina na ostrově Hvar v Chorvatsku, kterou založili řečtí kolonisté z ostrova Paros ve 4. století před naším letopočtem. Do současnosti (21. století) je zde patrné rozdělení pozemků a pravoúhlá síť komunikací, která je nejrozsáhlejší památkou tohoto druhu ve středomoří. Území je nepřetržitě obděláváno déle než 24 století a jeho velikost je přibližně 6 x 2 kilometry a celková plocha je 1 376 hektarů. Ochranné pásmo má rozlohu 6 403 hektarů.\n\nStarigradská pláň je kulturní památkou Chorvatska s číslem Z-3827. Je to také sedmá památka v Chorvatsku, která byla zapsána v roce 2008 na Seznam světových kulturních a přírodních památek UNESCO. Památka naplňuje tři kritéria ochrany:\n\nV roce 384 před naším letopočtem připluly k ostrovu Hvar lodě řeckých kolonistů z ostrova Paros. Na konci dnešního Starigradského zálivu kolonisté našli ideální přístav a nedaleko rozsáhlou rovinnou planinu, vhodnou k zemědělskému obdělávání. Důvody, proč kolonisté opustili původní bydliště nejsou známé. Uvažuje se o důvodech demografických (příliš mnoho obyvatel, které původní ostrov nedokázal uživit) nebo politických (politická emigrace).\n\nNa ostrově Hvar v té době žilo ilyrské obyvatelstvo, které si Řekové násilím podrobili. Založili zde městský stát (polis), který pojmenovali po svém původním bydlišti Pharos (). Stát sestával ze svého městského centra (\"Asti\") a ze zemědělského okrsku východně (\"Chora Pharou\" – Xωρα Φαρου). Pláň byla rozdělena na obdélníkové pozemky o velikosti 5 × 1 stadií, tedy přibližně 900 × 180 metrů. Pozemky jsou orientovány ve směru východ - západ. Celkem zde bylo 73 takových parcel, nazývaných \"striga\". Rozdělení pozemků prováděl zeměměřič pomocí nástroje groma. Mezi pozemky probíhá pravoúhlá síť cest, jednotlivé pozemky jsou ohraničeny zídkami, které jsou postaveny z kamenů bez pomoci malty. Při archeologických vykopávkách byly nalezeny hraniční kameny se jmény vlastníků. Nejstarší takový dochovaný kámen nese nápis \"Pozemek Mathiose, syna Pytheova\" a je uchováván v muzeu v dominikánském klášteře ve Starém Gradu. Starověká pláň měla rozlohu 16,4 hektaru a pěstovalo se zde obilí, olivy a vinná réva. Pláň poskytovala dostatečnou úrodu, která zajistila obyvatelům obživu a ještě produkty pro obchod a vývoz.\n\nŘekové neovládli celý ostrov a docházelo ke konfliktům s původním obyvatelstvem. Na okrajích pláně byly postaveny opevněné pozorovatelny (Glavica, Purkin kuk, Graščišće, Maslinovik), které měly zajistit včasné varování před případným útokem. Vlastní město bylo obehnáno kamennými hradbami.\n\nŘecká polis měla vlastní řemeslnické dílny a razila vlastní bronzové mince. Odhaduje se, že rozloha města byla přibližně 10 hektarů a že zde žilo okolo 500 obyvatel.\n\nV roce 218 před naším letopočtem došlo ke druhé ilyrské válce. V roce 219 připlula římská armáda na Hvar. Místní vládce, Demetrios z Pharu (, ) očekával útok s dobře připravenou armádou. Římané ale použili lsti, kdy předstírali útok z moře, ale poté, co se Pharoské síly soustředily v přístavu, hlavní vojenská síla římské armády zaútočila z hor nad městem. Město bylo dobyto a Demetrios z Pharu uprchl do Makedonie. Pharos přešel pod římskou nadvládu. Město získalo název Pharia a zemědělská oblast byla nazvána Ager Pharensis. Původní pozemky byly rozděleny na menší části, na pláni bylo vybudováno několik římských venkovských vil (například Kupinovik, kde městský radní Caius Cornificius Carus postavil vilu, jejíž součástí byly i lisy na olej a na vinnou révu). Ze druhého století před naším letopočtem pocházejí i římské mozaiky, které byly nalezeny během archeologických průzkumů v ulici Srino Kola a v blízkosti dnešního kostela svatého Rocha.\n\nV pátém století vzniklo na jihovýchodním okraji města první křesťanské shromaždiště. V šestém století zde vznikl první křesťanský kostel Panny Marie, který stál na místě dnešního kostela svatého Jana.\n\nPřed desátým stoletím ostrov osídlily slovanské kmeny. Vládu nad ostrovem měli ale stále dalmatští Římané.\n\nV raném středověku vznikly na jižní části pláně na úpatí hor obce Dol a Vrbanj, na východě vznikl v patnáctém století přístav Vrboska.\n\nMěsto Pharos bylo Slovany nazýváno Huarra – Hvar. Ve městě vzniklo v roce 1147 biskupství, starigradská pláň pak byla pojmenována pláň svatého Štěpána (). V roce 1278 bylo biskupství přemístěno do přístavu Hvar na jižním pobřeží ostrova. Aby bylo město odlišeno od tohoto přístavu, bylo nazýváno Stari Hvar a později Stari Grad (= Staré Město).\n\nV roce 1331 byl vyhlášen Statut města Hvaru (, ). V tomto dokumentu o čtyřech knihách a 193 kapitolách jsou rovněž popsány pole, cesty a hraniční zdi na starigradské pláni.\n\nV této době převažuje na starigradské pláni vinařství. Rovněž se rozšířila pastva koz a ovcí.\n\nNa pláni vznikají osady, které slouží k dočasnému ubytování lidí během sezónních prací. Dále se z této doby dochovaly trimy – chýše z kamenného zdiva bez použití malty, které jsou typické pro oblast jižní Dalmácie. Vývoz vína, olivového oleje a ryb dal vzniknout nové skupině obchodníků a námořníků, která se stala v 19. století významnou sociální skupinou obyvatelstva.\n\nNa počátku 20. století došlo k velkým škodám na místních vinicích v důsledku napadení vinic révokazem. To mělo spolu s dalšími vlivy, jako byl pokles námořní dopravy a první světová válka, za následek emigraci tisíců obyvatel z ostrova, především do Ameriky.\n\nZbylé obyvatelstvo se přeorientovalo na turistický ruch a zemědělská činnost na pláni již nedosahovala minulých objemů.\n\nOlivivníky byly pěstovány na starigradské pláni od počátku řecké kolonizace v 4. století před Kristem. Nejstarší dochované kamenné lisy na olivy pocházejí z počátku římské vlády z přelomu 2. a 3. století před naším letopočtem. Olej byl skladován v keramických nádobách pithech (řecky πίθος, množné číslo: pithoi). Pro jeho transport pak byly používány amfory.\n\nPěstování oliv zanechalo stopy i v pomístních názvech, zhruba uprostřed pláně je vrch Maslinovik (chorvatsky maslina = oliva). V olivových hájích byly současně chovány kozy a ovce, kterým háje poskytovaly příjemný stín a potravu i během největších veder.\n\nV minulosti byly pěstovány dva druhy oliv: oblica a drobnica, v současnosti jsou pěstovány i další moderní odrůdy oliv.\n\nVinnou révu začali na pláni pěstovat rovněž již řečtí kolonisté od 4. století před Kristem. Vinné hrozny a listy jsou rovněž oblíbeným motivem místních výtvarných děl a objevují se již na nalezených římských mozaikách stejně jako na raně křesťanských dílech z 5. a 6. století.\n\nV 19. století se hvarské víno vyváželo do celého Rakousko-Uherska a do Francie a vinice pokrývaly většinu zemědělské plochy ostrova. V roce 1894 napadl místní vinice révokaz. Dříve, než se podařilo nahradit staré vinné odrůdy novými, odolnými, došlo k úpadku místních vinařství.\n\nNa začátku 21. století je hlavní pěstovanou odrůdou červená réva \"plavac\" (obdoba americké odrůdy \"zinfandel\" či italského \"primitivo\").\n\nTypickým produktem ostrova byla rovněž levandule. Po zkáze vinic na přelomu 19. a 20. století začali zemědělci na bývalých vinicích pěstovat právě levanduli. Ještě v 70. létech 20. století byla levandule symbolem ostrova. Po opakovaných rozsáhlých požárech levandulových polí a po poklesu cen levandule koncem 20. století klesl rozsah pěstování této plodiny na minimum. Levandule a výrobky z ní zůstávají oblíbenými turistickými suvenýry.\n\n\n\n\nSe starigradskou plání souvisí i další památka – Mistrovské dílo ústního a nehmotného dědictví lidstva UNESCO: velikonoční pouť \"Za Križen,\" jejíž trasa vede mezi obcemi Jelsa, Pitve, Vrisnik, Svirče, Vrbanj a Vrboska přes území Starigradské pláně.\n\nNa planině stále funguje původní síť starořeckých cest, která má pravoúhelníkovou strukturu, obvykle v rastru 5 x 5 stadií - tedy přibližně 900 x 900 metrů. Většina cest je štěrková, některé části jsou asfaltové.\n\nPřes pláň jsou vedeny dvě cyklistické trasy:\n\n\nNa Starigradské pláni se nachází letiště pro sportovní letadla (Hvar Airport, ICAO kód: LDSH), jediné letiště na ostrově.\n\nŘecké osídlení Pharosu proběhlo ve stejném roce, kdy se narodil filosof Aristoteles.\n\n"}
{"id": "1441946", "url": "https://cs.wikipedia.org/wiki?curid=1441946", "title": "Ferguson (příjmení)", "text": "Ferguson (příjmení)\n\nPříjmení Ferguson nosí více významných osobností:\n\n"}
{"id": "1441947", "url": "https://cs.wikipedia.org/wiki?curid=1441947", "title": "Spencer (příjmení)", "text": "Spencer (příjmení)\n\nPříjmení Spencer nosí více významných osobností:\n\n"}
{"id": "1441948", "url": "https://cs.wikipedia.org/wiki?curid=1441948", "title": "Stephens (příjmení)", "text": "Stephens (příjmení)\n\nPříjmení Stephens nosí více významných osobností:\n\n"}
{"id": "1441949", "url": "https://cs.wikipedia.org/wiki?curid=1441949", "title": "Pierce (příjmení)", "text": "Pierce (příjmení)\n\nPříjmení Pierce nosí více významných osobností:\n\n"}
{"id": "1441951", "url": "https://cs.wikipedia.org/wiki?curid=1441951", "title": "Ray (příjmení)", "text": "Ray (příjmení)\n\nPříjmení Ray nosí více významných osobností:\n\n"}
{"id": "1441952", "url": "https://cs.wikipedia.org/wiki?curid=1441952", "title": "Watkins (příjmení)", "text": "Watkins (příjmení)\n\nPříjmení Watkins [\"uotkins\"] nosí více významných osobností:\n\n"}
{"id": "1441954", "url": "https://cs.wikipedia.org/wiki?curid=1441954", "title": "Snyder (příjmení)", "text": "Snyder (příjmení)\n\nPříjmení Snyder nosí více významných osobností:\n\n"}
{"id": "1441955", "url": "https://cs.wikipedia.org/wiki?curid=1441955", "title": "Hart (příjmení)", "text": "Hart (příjmení)\n\nPříjmení Hart nosí více významných osobností:\n\n"}
{"id": "1441956", "url": "https://cs.wikipedia.org/wiki?curid=1441956", "title": "Cunningham (příjmení)", "text": "Cunningham (příjmení)\n\nPříjmení Cunningham nosí více významných osobností:\n\n"}
{"id": "1441965", "url": "https://cs.wikipedia.org/wiki?curid=1441965", "title": "Gerd Priebe", "text": "Gerd Priebe\n\nGerd Priebe (* 20. října 1958) je německý architekt. Spolu s partnery působí pod značkou GPAC – Gerd Priebe Architects & Consultants.\n\nMezi jeho díla patří i vsazení ultra-moderní budovy do historické budovy Kutcherhouse, tzv. \"home-in-home\", v německých Drážďanech a celosvětový unikát Pavillon vzniknuvší z tenké betonové konstrukce.\n\nDědeček Gerda Priebeho byl mistrem stavebnictví. Jeho vytrvalá a přesná práce fascinovala jeho vnuka a naplnila ho nadšením. Svojí laskavostí a pečlivostí předal dědeček Gerdu Priebemu úctu k přesnému provedení všech řemesel. Také podporoval jeho zvědavost v raném věku s cílem, aby se dále věnoval tesařině a v budoucnosti se z něj stal architekt. Během studií ve Wuppertalu jeho touha po znalostech vedla Gerda k Erichu Schneiderovi – Wesslingovi a Gottfriedu Böhmovi. Po dokončení studií ve Wuppertalu, jakožto absolvent architektury, pokračoval Gerd Priebe u Joachima Schürmanna a Oswalda Matthiase Ungerse. Zde se naučil ocenit význam prostoru, proporcí, světla, plasticity a funkcí.\n\nGerdovým hlavním vzorem se však stal Richard Meier, kterého poznal během studia. Absolvoval studijní cesty do Francie, Turecka a Itálie. Gerd Priebe taktéž navštívil Richarda Meiera v New Yorku. V roce 1991 se vrátil do Německa a začal pracovat pro maďarského architekta Pala Dévényho po dobu čtyř let. Během této doby navštívil Drážďany. Uběhly další tři roky, po nichž se přestěhoval do Drážďan a založil společnost Priebe Architektur. Jeho kancelář architektů se od té doby podílela na řadě národních i mezinárodních architektonických soutěží a v současnosti se může pyšnit řadou významných klientů.\n\nPracuje v kanceláři na Bautzner Strasse 76 v Drážďanech.\n\naj.\n\n\n"}
{"id": "1441969", "url": "https://cs.wikipedia.org/wiki?curid=1441969", "title": "The Boys (seriál, 2019)", "text": "The Boys (seriál, 2019)\n\nThe Boys je americký akční televizní seriál, natáčený na náměty komiksu \"The Boys\" vydavatelství WildStorm a Dynamite Entertainment, součástí DC Comics. Jeho autory jsou Eric Kripke, Evan Goldberg a Seth Rogen. Zveřejňován je od 26. července 2019 na streamovací platformě Amazon Video.\n\nPod jménem The Boys se skrývá skupina lidí, kteří dohlíží na superhrdiny. Ty totiž většinou zkazila jejich popularita a sláva, takže je někdo musí hlídat, aby zabránila jejich bezhlavému chování.\n\n\nPro první řadu bylo objednáno 8 dílů, zveřejněna byla na streamovací službě Amazon Video 26. července 2019. Ještě před její premiérou byla v červenci 2019 oznámena objednávka druhé řady.\n\n"}
{"id": "1441971", "url": "https://cs.wikipedia.org/wiki?curid=1441971", "title": "Jakub Mátl", "text": "Jakub Mátl\n\nVladimír Jakub Mátl (2. září 1945 – 29. října 1990 Český Těšín) byl český filozof, student Jana Patočky na Karlově Univerzitě.\nJakub Mátl byl aktivistou Občanského fóra a spolutvůrcem idey vzniku Mezinárodního divadelního festivalu \"Na hranici\" spolu s Jerzym Kronholdem v roce 1990. Studoval čínštinu a filozofii na Karlově Univerzitě. Uváděl výstavy obrazů a kreseb, pořádané kulturním střediskem.\n\nZemřel na infarkt myokardu.\n\nrok vydání, název (podnázev)\n\n"}
{"id": "1441979", "url": "https://cs.wikipedia.org/wiki?curid=1441979", "title": "Watchmen (seriál)", "text": "Watchmen (seriál)\n\nWatchmen je americký akční televizní seriál, natáčený na náměty komiksu \"Watchmen – Strážci\" vydavatelství DC Comics. Jeho autorem je Damon Lindelof. Vysílán je na stanici HBO, první díl byl uveden 20. října 2019. Pro první řadu bylo objednáno devět dílů. Nejde o sequel celovečerního filmu \"Strážci – Watchmen\" (2009), ani o novou adaptaci komiksu, nýbrž o zcela nový příběh vycházející z komiksu.\n\nSeriál se odehrává ve světě alternativní historie v Tulse v Oklahomě v roce 2019, 34 let po ukončení událostí původního komiksu. Tamní superhrdinové byli postaveni mimo zákon a je s nimi zacházeno jako s psanci.\n\n\nČeská premiéra první řady byla vysílána ve 03:00, v seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n\nDosud bylo odvysíláno <section begin=\"ep\" />9<section end=\"ep\" /> dílů seriálu.\n\n"}
{"id": "1441981", "url": "https://cs.wikipedia.org/wiki?curid=1441981", "title": "Zack Snyder", "text": "Zack Snyder\n\nZachary Edward „Zack“ Snyder (* 1. března 1966 Green Bay, Wisconsin) je americký režisér, producent a scenárista.\n\nV 90. letech 20. století natočil několik videoklipů pro interprety jako jsou Peter Murphy, Morrissey, Soul Asylum, Alexander O'Neal a Dionne Farris. V roce 2004 debutoval celovečerním akčním hororem \"Úsvit mrtvých\", který je remakem stejnojmenného snímku z roku 1978. Následovaly komiksové adaptace \"\" (2006) a \"Strážci – Watchmen\" (2009). V letech 2013–2017 se režijně, producentsky a scenáristicky podílel na filmech série DC Extended Universe.\n\nJeho druhou manželkou je od roku 2004 filmová producentka Deborah Snyder.\n\n\n"}
{"id": "1441985", "url": "https://cs.wikipedia.org/wiki?curid=1441985", "title": "Ján Mičica", "text": "Ján Mičica\n\nKpt. Ján Mičica (7. února 1920 Zástranie – 8. červen 1972) byl pilot společnosti Slov-Air. \n\nPatřil mezi první pilotní žáky u Štefana Pleška, kde absolvoval plachtařský výcvik na Straníku. Později absolvoval letecký výcvik motorového pilota a od roku 1954 létal jako pilot vysazovač na letadle K-74 Fairchild. Roku 1955 se přeškolil na pilota vysazovače pro letoun C-3 Siebel, na kterém létal dva roky. Po nalétaní dostatečného počtu hodin odešel v létě roku 1957 pracovat do Československých aerolinií. Létání se stalo později jeho povoláním. \n\nTragicky zahynul ve věku 52 let 8. června 1972 během únosu letadla L-410A Turbolet na lince Mariánské Lázně–Praha.\n\nByl prvním dopravním pilotem zavražděným během letu.\n\n"}
{"id": "1441990", "url": "https://cs.wikipedia.org/wiki?curid=1441990", "title": "Třída Barracuda (1924)", "text": "Třída Barracuda (1924)\n\nTřída Barracuda byla třída oceánských diesel-elektrických ponorek námořnictva Spojených států amerických. Byly to první americké ponorky z doby mezi světovými válkami. Vyznačovaly se velkou rychlostí a dosahem. Celkem byly postaveny tři jednotky této třídy. Ve službě byly v letech 1924–1945. Za druhé světové války sloužily jako cvičné, zvažovaná přestavba na transportní ponorky se neuskutečnila. Všechny byly vyřazeny.\n\nCelkem byly v letech 1921–1926 postaveny tři jednotky této třídy. Postavila je loděnice Portsmouth Naval Shipyard v Kittery ve státě Maine.\n\nJednotky třídy \"Barracuda\":\nPonorky měly dvoutrupou konstrukci. Byly vyzbrojeny jedním 127mm kanónem a šesti 533mm torpédomety (čtyři na přídi a dva na zádi). Mohly naložit až 12 torpéd. Pohonný systém tvořily dva diesely Sulzer o výkonu 6200 hp a dva elektromotory Sulzer o výkonu 2400 hp. Nejvyšší rychlost na hladině dosahovala 18,7 uzlu a pod hladinou 9 uzlů. Dosah byl 12 000 námořních mil při rychlosti 11 uzlů na hladině a 10 námořních mil při rychlosti 8 uzlů pod hladinou. Operační hloubka ponoru byla až 60 metrů.\n\nRoku 1928 byly přezbrojeny novým 76,2mm kanónem. Roku 1940 dostaly výkonnější diesely MAN. Roku 1943 jej nahradily dva 20mm kanóny.\n"}
{"id": "1441993", "url": "https://cs.wikipedia.org/wiki?curid=1441993", "title": "Charles Daniel Balvo", "text": "Charles Daniel Balvo\n\nMons. Charles Daniel Balvo (* 29. června 1951, Brooklyn) je americký katolický duchovní, diplomat Svatého stolce a titulární arcibiskup castellský.\n\n21. září 2018 jej papež František jmenoval apoštolským nunciem v České republice, čímž se stal i doyenem diplomatického sboru v Česku.\n\nMěl jednoho bratra (ten již zemřel) a má 3 sestry. Hovoří také česky.\n\n"}
{"id": "1441994", "url": "https://cs.wikipedia.org/wiki?curid=1441994", "title": "Veřejná hlídaná parkoviště ve správě Technické správy komunikací hl. m. Prahy", "text": "Veřejná hlídaná parkoviště ve správě Technické správy komunikací hl. m. Prahy\n\nTechnická správa komunikací hl. m. Prahy pronajímá parkovací plochy v majetku hlavního města Prahy soukromým firmám k provozování veřejných, hlídaných a placených parkovišť. V září 2017 značnou část smluv vypověděla se záměrem vytvoření jednotného systému veřejných hlídaných parkovišť vlastněných hlavním městem Prahou, jejich napojení na informační systémy, standardizace zabezpečení a provozu, garance jednotné ceny a multifunkčního využití kapacity parkovišť. Nájemci se výpovědím úspěšně soudně brání a ani po uplynutí výpovědní lhůty někteří z nich parkoviště neopustili. \n\nK 12. září 2017 pronajímala tímto způsobem 90 parkovišť o celkové kapacitě cca 12 tisíc parkovacích míst, z toho asi jednu třetinu v režimu hodinového parkování, 4 parkoviště pro autobusy, 2 patrové parkovací stavby bez navazujících služeb a 2 garážové komplexy se službami: parkovací dům Slovan s myčkou a GPK Wilsonova s myčkou a autoopravnou. Zbylých asi 60 parkovišť především v okrajových částech města a v sídlištní zástavbě je v systému abonentních parkovacích míst.\n\nVeřejná hlídaná parkoviště byla provozována nájemci vybranými ve výběrových řízeních, a to za nájemné. Nejstarší smlouvy pocházejí z roku 1995. Většina smluv byla uzavírána na dobu neurčitou s tříměsíční výpovědní lhůtou, pouze v jednom případě výpovědní lhůta nebyla stanovena, a tudíž je ze zákona šestiměsíční. Výše nájmů se liší, například nájemci v Habrové ulici na Žižkově platili městu 12 609 korun ročně za 45 parkovacích míst , zatímco v Lýskově ve Stodůlkách 8167 korun ročně za 66 parkovacích míst.\n\nV roce 2016 město bez náhrady zrušilo provoz parkovišť na Malostranském náměstí a vedle budovy Muzea hlavního města Prahy na Florenci.\n\nV roce 2016 údajně provozovatelé parkovišť s náměstkem primátorky Petrem Dolínkem jednali, zda mohou modernizovat svá parkoviště a nehrozí jim výpověď, a dostali kladnou odpověď. Na základě tohoto ujištění bylo kolem 30 % parkovišť modernizováno. \n\nÚdajně již někdy dříve chtěla radnice provozovatelům parkovišť rušit smlouvy a APP pohrozila, že její členové protestně uzavřou záchytná parkoviště. Město pak prý od svého plánu ustoupilo.\n\n12. září 2017 přijala Rada hlavního města Prahy na základě iniciativy radního a náměstka primátorky Petra Dolínka usnesení č. 2237, kterým schválila ukončení 42 smluv o pronájmu parkovišť tak, aby smluvní vztahy byly ukončeny nejpozději k 31. březnu 2018. V odůvodnění uvádí, že výše nájemného u dříve uzavřených smluv už nemusí odpovídat současným požadavkům smlouvy, dále je zvažována modernizace a standardizace vybavenosti parkovišť a napojení na stávající i budoucí informační systémy zajišťující lepší využití kapacit pro rezidenty i abonenty v rámci Smart Prague. Dalším důvodem výpovědí má být garance ceny parkovného pro rezidenty a abonenty (rezidentům Dolínek sliboval garanci ceny 800 Kč měsíčně) a zlepšení parkovací situace v exponovaných sídlištních lokalitách. Odboru rozvoje a financování dopravy MHMP přitom uložila zajistit realizaci usnesení prostřednictvím Technické správy komunikací a.s. a náměstkovi primátorky Dolníkovi uložila připravit projekt jednotného systému veřejných hlídaných parkovišť vlastněných hlavním městem Prahou. Novým provozovatelem od 1. dubna 2018 dle důvodové zprávy mělo být hlavní město Praha prostřednictvím Technické správy komunikací a.s. s tím, že parkoviště by nadále byla využívána jako rezidentní/abonentní, ale s využitím volných kapacit pro návštěvníky v režimu regulovaného placeného stání. Technická správa komunikací ve spolupráci s městskou společností Operátor ICT připravuje technologické řešení systému. Podle informace ze září 2017 chtěl do dubna 2018 MHMP v soutěži získat technologické vybavení parkovišť, například kamery a závory.\n\nV příloze č. 1 usnesení je uvedených 42 parkovišť označeno jako „parkoviště sídlištní“.\n<br clear=\"all\">\nDo seznamu smluvních vztahů určených k ukončení nebyla zařazena parkoviště, u nichž se počítá se zařazením do zón placeného stání, parkovací domy, parkoviště na pozemcích, kde je plánováno jiné využití (výstavba parkovacího domu, tramvajové trati apod.), a na pozemcích, jejichž výhradním nebo majoritním vlastníkem není hlavní město Praha.\n\nPodle náměstka primátory Petra Dolínka je prvních 42 výpovědí první vlnou a další mohou následovat.\n\nOndřej Prokop, zastupitel hlavního města i městské části Praha 11 za ANO 2011, rozhodnutí rady města uvítal s tím, že některé nájemní smlouvy jsou velmi staré a opravdu nevýhodné jak pro město, tak místní obyvatele a v kontextu chybějících parkovacích míst v mnoha lokalitách Jižního Města jde rozhodně o krok správným směrem, a to v garanci minimální úrovně kvality služby hlídaného parkoviště a maximální ceny parkovného.\n\n2. ledna 2018 uzavřelo hlavní město Praha smlouvu č. INO/29/02/003462/2017 se společností Dopravní a inženýrské projekty s. r. o. (DIPRO) na zakázku Podrobná analýza parkovišť v ceně 1 887 000 Kč bez DPH. Dodavateli smlouva ukládá, aby analyzoval 42 parkovišť, kterých se týkala výpověď, a aby vyhodnotil, jaké jsou jejich standardy: technické parametry parkovišť a jejich stání, vjezdů a výjezdů, režim parkoviště a zajištění provozu, naváděcí systémy, bezpečnost dopravy na parkovišti a v okolí, zajištění bezpečnosti a dohledu na parkovišti, kvalita návazné pěší dopravy a bezbariérový přístup, vazby na MHD a kvalita návazné MHD, vazby na občanskou vybavenost (úřady, školy, kancelářské objekty, obchodní centra), stávající odstavy dle druhu odstavu a dle druhu uživatelů a doby parkování, provozní řád. \n\nAčkoliv v září 2017 náměstek Dolínek uváděl, že do dubna 2018 chce magistrát v soutěži získat vybavení parkovišť, ještě v polovině února 2018 nebyla žádná soutěž vypsaná a nebylo jasné, kdy bude. Mluvčí TSK hl. m. Prahy uvedla, že TSK dosud od vlastníka pozemků nedostala pokyn k vyhlášení soutěží a „v současné době se k tomuto nelze dále jakkoliv vyjádřit“. Mluvčí magistrátu Hofman však v téže době dále trval na tom, že cílem je vytvořit jednotnou síť moderních a kvalitně vybavených parkovišť, která pro rezidenty zajistí možnost kvalitního parkování za akceptovatelnou cenu a návštěvníkům Prahy umožní bez problému zaparkovat a k cestám v rámci Prahy využít hromadnou dopravu.\n\nAsociace provozovatelů parkovišť obratem vyjádřila zásadní nesouhlas s rozhodnutím rady města. Uvedla, že podle ekonomické analýzy přijde tento krok a další navazující plány magistrátu daňové poplatníky minimálně na 200 milionů korun (až 250 milinů korun), zatímco dosud město dostává od nájemců 15 milionů korun ročně jako svůj čistý zisk. V neposlední řadě je prý rozhodnutí rady porušením dohod, které provozovatelé s náměstkem Dolínkem uzavřeli o rok dříve, kdy se domluvili na modernizací parkovišť na náklady nájemců, k níž už došlo na 30 % parkovišť. APP uvedla, že se proti rozhodnutí bude bránit soudní cestou a požadovat kompenzace za vynaložené a zmařené investice. Podle APP je převzetí parkovišť městem pro občany jednoznačně nevýhodné a zmíněnou částku mohlo město využít řadou jiných způsobů, například k řešení nedostatku parkovišť P+R. Podle Petra Šimka, zástupce APP a jedné z firem, měli provozovatelé dostat šestiměsíční výpovědní lhůtu a měl jim být kompenzován klientský kmen i investice do parkovišť, například kamerový systém, vstupní brány a oplocení. \n\nVšichni provozovatelé, kteří dostali výpověď, podali Technické správě komunikací námitky, které se opíraly zejména o nový občanský zákoník. Na námitky prý nikdo nereagoval, neodepsal ani nebyl ochotný jednat. \n\nV únoru 2018 Lubomír Tusjak, zástupce APP, která sdružuje provozovatele tři čtvrtin placených parkovišť v Praze, uvedl, že APP chce docílit toho, aby město od vypovídání smluv ustoupilo a chce magistrát, potažmo TSK žalovat a táhnout soudy tak dlouho, jak to zákony umožní. Rovněž uvedl, že zvažují podat na Petra Dolínka trestní oznámení, ale nechtěl upřesnit, pro jaký trestný čin. \n\nMluvčí magistrátu Vít Hofman údajně uvedl, že takové jednání (míněny zřejmě žaloby) nemá žádné zákonné opodstatnění, protože jednotliví nájemci uzavřeli smlouvy včetně výpovědních podmínek o své svobodné vůli a o chystaných výpovědích věděli s dostatečným předstihem, protože už v roce 2016 mluvil Dolínek o plánu vypovědět smlouvy, jelikož jsou mimo jiné pro město nevýhodné. Že město k výpovědím přistoupí uvedl údajně v srpnu 2017, tedy měsíc před rozhodnutím rady.\n\nPodle zprávy ze září 2018 hlavní město Praha čelí asi deseti žalobám ze strany provozovatelů parkovišť, kteří dostali výpověď, a dva soudní spory v polovině srpna 2018 v první instanci prohrálo. Obvodní soud pro Prahu 1 vyhověl žalobě firmy Siréna (představitel Petr Šimek, výpovědi se týkaly 6 parkovišť) i firmy Ospol (která dostala 5 výpovědí a jejímž představitelem je prezident Asociace provozovatelů parkovišť Lubomír Tusjak) a výpovědi označil za neoprávněné a neplatné, protože nesplňovaly zákonné náležitosti. V obou případech však bylo podáno odvolání. \n\nNáměstek primátorky Petr Dolínek ani nikdo z jeho tří asistentů během deseti dnů nezareagoval ani na dotazy serveru iRozhlas.cz, náměstek nereagoval ani na urgence a zaslané SMS zprávy. Později na dotazy ohledně prohraných soudních sporů reagoval: „To si proberte s Technickou správou komunikací, ano? Oni jsou správci našeho majetku, já nedělám právní úkony. Já žádné kroky v té věci nedělám. Dostali usnesení rady a podle nich se mají zachovat.“ Mluvčí TSK Barbora Lišková rovněž nechtěla komentovat aktuální soudní řízení a pouze uvedla, že TSK vypověděla smlouvy k termínu, který jí uložila rada města. Uvedla však, že jedno soudní řízení bylo pravomocně zastaveno.\n\nNěkteří nájemci parkovišť ani po skončení výpovědní lhůty parkoviště neopustili a zůstali na něm z důvodu ochrany majetku až do pravomocného rozhodnutí soudu. Lubomír Tusjak uvedl, že pokud by se město s provozovateli nedohodlo, ti by si odvezli veškeré vybavení včetně plotu, sloupků a bran a nový provozovatel by pak musel znovu žádat o stavební povolení atd. V únoru 2018 pohrozil, že by mohli vytrhat i asfalt, pokud ho tam sami položili. V případě dohody s novým vedením města jsou provozovatelé ochotni své žaloby stahovat. Za jedno modernizované parkoviště požadovala APP náhradu kolem 2 milionů Kč.\n\n30. srpna 2018 Rada hl. m. Prahy vzala na vědomí analýzu 42 sídlištních parkovišť. Schválila realizovat pilotní projekt parkovišť č. 8, 9, 10, 12, 13, označených jako skupina parkovišť „S“, za použití smart řešení, a schválila nabídnutí parkovišť 1, 5, 7, 11, 17, 30, označených jako skupina „K“, ke komerčnímu pronájmu od 1. ledna 2019 na dobu 5 let.\n\nUsnesením Rady hl. m. Prahy z 28. ledna 2019 bylo usnesení z 30. srpna 2018 částečně revokováno. Nově bylo uloženo odboru rozvoje a financování dopravy, by do 28. února 2019 vytvořil pracovní skupinu ředitele odboru za účasti IPR Praha, TSK hl. m. Prahy a zpracovatele analýzy sídlištních parkovišť a stávajících hodinových parkovišť za účelem lepšího využití parkovacích míst na těchto komunikacích, a náměstkovi primátora Adamu Scheinherrovi rada města uložila do 30. září 2019 předložit radě města záměr komerčního pronájmu parkovišť 1, 5, 7, 11, 17, 30 (označených jako skupina „K“) na dobu 5 let prostřednictvím Technické správy komunikací hl. m. Prahy a.s. Dále bylo náměstkovi primátora uloženo do 30. září 2019 předložit radě města závěry analýzy z parkovišť II. etapy (hodinová parkoviště) a do 31. října 2019 předložit strategii využívání parkovacích míst z I. i II. etapy.\n\n"}
{"id": "1441995", "url": "https://cs.wikipedia.org/wiki?curid=1441995", "title": "Maják Bøkfjord", "text": "Maják Bøkfjord\n\nMaják Bøkfjord (norsky: \"Bøkfjord fyr\") je maják, který se stojí na východním pobřeží v ústí fjordu Bøk v oblasti Sør-Varanger v kraji Finnmark v Norsku. Maják se nachází asi 20 km severně od města Kirkenes v Sør-Varanger a asi 10 km západně od státní hranice s Ruskem.\n\nMaják je činný od 12. srpna do 24. dubna v období polární noci.\n\nMaják byl založen v roce 1910. V období druhé světové války byl zničen a obnoven v letech 1947–1948. V roce 1988 byl maják automatizován s obsluhou až do roku 2006, kdy byl plně automatizován (stejně jako maják Helnes). V roce 1992 byl instalován rádiový maják s dosahem 12 nm, jehož racon vysílá signál písmeno \"B\" (− ••• Morzeovy abecedy).\n\nMaják je dostupný pouze lodí a je přístupné veřejnosti.\n\nBetonová patrová budova s nízkou věží a lucernou. Nový maják byl postaven podle návrhů architektů Blakstada a Munthe-Kaase. K majáku patří obytná a hospodářská budova, garáž pro dvě lodi a přístav. Maják je vybaven Fresnelovou čočkou pátého stupně. Budovy majáku jsou bílé, lucerna je červená.\n\nPro vysokou architektonickou hodnotu je maják kulturní památkou (1998) oblasti Sør-Varanger.\n\nzdroj\n\n\noznačení\n\n\nV okolí majáku jsou zachovány zbytky německého opevnění, bunkry, dělostřelecké pozice s výzbrojí z období druhé světové války.\n\n"}
{"id": "1441998", "url": "https://cs.wikipedia.org/wiki?curid=1441998", "title": "Ragndís", "text": "Ragndís\n\nRagndís je ženské křestní jméno skandinskávského původu. Pochází ze starogermánského slova *raʒina- což znamená \"\"rada\"\", \"\"rozhodnutí\"\", staroseverského a gótského regin a ragin \"\"rada\"\", \"\"rozhodnutí\"\", \"\"síla\"\", \"\"moc\"\" \n\n\n\n \n"}
{"id": "1441999", "url": "https://cs.wikipedia.org/wiki?curid=1441999", "title": "Upper Austria Ladies Linz 2018 – ženská dvouhra", "text": "Upper Austria Ladies Linz 2018 – ženská dvouhra\n\nŽenská dvouhra Upper Austria Ladies Linz 2018 probíhala v první polovině října 2018. Do singlové soutěže lineckého tenisového turnaje hraného na tvrdém povrchu v hale nastoupilo třicet dva hráček. Obhájkyní titulu byla česká tenistka Barbora Strýcová, kterou ve čtvrtfinále vyřadila Belgičanka Alison Van Uytvancková.\n\nVítězkou se stala pátá nasazená Italka Camila Giorgiová, jež ve finále zdolala ruskou kvalifikantku Jekatěrinu Alexandrovovou po dvousetovém průběhu 6–3 a 6–1. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. 119. hráčka žebříčku Alexandrovová odehrála debutové finále na túře WTA. \n"}
{"id": "1442001", "url": "https://cs.wikipedia.org/wiki?curid=1442001", "title": "Tianjin Open 2018 – ženská dvouhra", "text": "Tianjin Open 2018 – ženská dvouhra\n\nŽenská dvouhra Tianjin Open 2018 probíhala v první polovině října 2018. Do singlové soutěže tchienťinského tenisového turnaje hraného na tvrdém povrchu nastoupilo třicet dva hráček. Obhájkyní titulu byla ruská tenistka Maria Šarapovová, která se odhlásila pro zranění lokte. \n\nVítězkou se stala druhá nasazená Francouzka Caroline Garciaová, jež ve finále zdolala českou turnajovou jedničku a světovou šestku Karolínu Plíškovou po dvousetovém průběhu 7–6 a 6–3. Češka ve zkrácené hře úvodní sady nevyužila vedení 5:1 a následně ani setbol. 24letá Garciaová tak vyrovnala bilanci vzájemných duelů na 3–3, v probíhající sezóně si připsala premiérové turnajové vítězství, které představovalo šestý singlový titul na okruhu WTA Tour. \n"}
{"id": "1442003", "url": "https://cs.wikipedia.org/wiki?curid=1442003", "title": "Owens Valley", "text": "Owens Valley\n\nOwens Valley je údolí, příkopová propadlina,\nna východě Kalifornie, ve Spojených státech amerických. Owens Valley leží ze západu obklopené pohořím Sierra Nevada a z východu pohořími White Mountains a Inyo Mountains.\nNadmořská výška údolí je 1 200 m. Okolní hory Sierry Nevady a White Mountains dosahují výšek přes 4 300 m, což činí z Owens Valley jedno z nejhlubších údolí na území Spojených států.\nOwens Valley leží ve srážkovém stínu Sierry Nevady, v tomto důsledku má aridní podnebí.\nNavíc došlo na počátku minulého století k výstavbě akvaduktu, který řekou Owens River zásobuje Los Angeles, což má za následek ještě větší suchost údolí a téměř vysušení jezera Owens Lake, které leží na jižním konci.\n\nHlavmí městy v údolí jsou: Bishop, Lone Pine, Independence a Big Pine. Celkem zde žije okolo 25 000 obyvatel. Hlavní silnicí v Owens Valley je US 395.\n"}
{"id": "1442006", "url": "https://cs.wikipedia.org/wiki?curid=1442006", "title": "Ganna", "text": "Ganna\n\nGanna je malá vesnička v Maďarsku v župě Veszprém, spadající pod okres Pápa. Nachází se asi 8 km jihovýchodně od Pápy, 23 km severovýchodně od Devecseru a 26 km severně od Ajky. V roce 2015 zde žilo 235 obyvatel, z nichž 95,4 % tvoří Maďaři.\n\nKromě hlavní části k Ganně spadají i malé části Kisganna a Nagyganna.\n\nGanna leží na silnici 8409. Je přímo silničně spojena s obcemi Bakonyjákó, Döbrönte, Kup, Pápakovácsi a skrze část \"Tapolcafő\" s městem Pápa. Gannou protéká potok Bittva, který se vlévá do řeky Marcal.\n\nV Ganně se nachází katolický kostel Szent Kereszt Felmagasztalása-templom a kaple Szent Vendel-kápolna. Nachází se zde též několik hotelů, hřišť, hospod a restaurací.\n"}
{"id": "1442007", "url": "https://cs.wikipedia.org/wiki?curid=1442007", "title": "Jeřáb panenský", "text": "Jeřáb panenský\n\nJeřáb panenský (\"Grus virgo\") je druh ptáka z čeledi jeřábovití. Jedná se o nejmenší druh jeřába.\n\nDosahuje délky 85 až 95 cm, rozpětí křídel 150 až 170 cm. Váží dva až tři kilogramy. Pohlavní dospělost ve dvou až třech letech.\n\nVyskytuje se v suchých oblastech stepí až polopouští, nenajdeme jej v mokřadech. Jedná se o tažný druh ptáka. Do zimovišť odlétají na přelomu srpna a září a vrací se na přelomu března a dubna. Tah probíhá ve velkých hejnech o počtu několika set jedinců (přibližně 400). Hnízdí v suchých oblastech, v jižní Palearktidě od jihovýchodní Ukrajiny až po Mandžusko. Vybírají si osamocená ostrůvkovitá křoviska, v nichž jsou chráněni a zároveň mají přehled o okolí. Zpravidla dvě vejce (méně často tři) snáší do hnízda na holé zemi.\n\nVe střední Evropě je výskyt jeřába panenského velmi vzácný. Pozorován byl například v Nizozemsku v devadesátých letech 20. století. Na Slovensko zalétá velmi vzácně, první záznam je z prosince roku 1871, další pozorování pocházejí od obce Senné z března 1953 a prosince 1984.\n\nZatímco většina druhů jeřábů patří mezi ohrožené druhy ptáků, jeřáb panenský je zatím výjimkou, protože jeho stavy jsou stále vysoké.\n\nJeho potravou jsou semena rostlin, ale zejména živočichové, a to jak bezobratlí, tak drobní obratlovci.\n\nSamice i samec mají stejné zbarvení, samice je pouze o něco málo menší.\n\nTento druh patří mezi nejčastěji chované druhy jeřábů. V Evropě se v srpnu 2019 jednalo o přibližně 180 zoo. V rámci Česka chovaly v létě 2019 jeřába panenského tyto zoo:\n\n\nNa Slovensku byl v létě 2019 tento druh chován v Zoo Bojnice a Zoo Košice. Tatáž situace platila i na počátku roku 2020.\n\nJeřáb panenský se v Zoo Praha objevil již dva roky po jejím otevření. Zoo získala čtyři jedince od Ludmily Jandové, manželky zakladatele a prvního ředitele zoo Jiřího Jandy. Nejdéle žijící z těchto jeřábů žil v zoo až do roku 1948. K obnovení chovu došlo v roce 1974 a bez přerušení pokračuje dodnes. První úspěšný odchov byl zaznamenán v roce 1993, kdy se vylíhla a byla odchována dvě mláďata. Ke konci roku 2018 byl chován jeden pár.\n\nTento druh je k vidění v expozičním celku Ptačí mokřady v dolní části zoo.\n\n"}
{"id": "1442009", "url": "https://cs.wikipedia.org/wiki?curid=1442009", "title": "Hong Kong Tennis Open 2018 – ženská dvouhra", "text": "Hong Kong Tennis Open 2018 – ženská dvouhra\n\nŽenská dvouhra Hong Kong Tennis Open 2018 probíhala v první polovině října 2018. Do singlové soutěže hongkongského tenisového turnaje hraného na tvrdém povrchu nastoupilo třicet dva hráček. Obhájkyní titulu byla ruská tenistka Anastasija Pavljučenkovová, která zvolila start na paralelně probíhajícím lineckém turnaji Upper Austria Ladies Linz.\n\nVítězkou se stala 18letá Ukrajinka Dajana Jastremská, jež ve finále zdolala šestou nasazenou Číňanku a dvacátou čtvrtou hráčku žebříčku Wang Čchiang po hladkém dvousetovém průběhu 6–2 a 6–1. To pro ni znamenalo první výhru nad členkou elitní světové třicítky. Jastremská si v debutovém finále kariéry připsala premiérové turnajové vítězství na okruhu WTA Tour a posunula se na 66. místo světové klasifikace. \n"}
{"id": "1442012", "url": "https://cs.wikipedia.org/wiki?curid=1442012", "title": "USS Argonaut (SM-1)", "text": "USS Argonaut (SM-1)\n\nUSS Argonaut (SM-1) byla diesel-elektrická ponorka námořnictva Spojených států amerických. Byla to minonosná ponorka s dlouhým dosahem. Původně byla pojmenována USS V4 (SF-7), později ještě nesla označení SM-1, S-166 a APS-1. Ve službě byla v letech 1928–1943. Byla potopena za druhé světové války.\n\nPonorku postavila loděnice Portsmouth Naval Shipyard v Kittery ve státě Maine. Stavba byla zahájena 1. května 1925, ponorka byla spuštěna na vodu 10. listopadu 1927 a uvedena do služby 2. dubna 1928.\n\nPonorka nesla silnou výzbroj dvou 152mm kanónů, dvou 7,6mm kulometů a čtyř příďových 533mm torpédometů se zásobou osmi torpéd. Dále unesla až 60 min. Pohonný systém tvořily dva hlavní diesely MAN (pro plavbu na hladině) a dva pomocné diesel-generátory MAN o výkonu 3175 hp (pro nabíjení baterií) a dva elektromotory MAN o výkonu 2200 hp, pohánějící dva lodní šrouby. Nejvyšší rychlost na hladině dosahovala 13,65 uzlu a pod hladinou 7,4 uzlu. Dosah byl 18 000 námořních mil při rychlosti 10 uzlů na hladině a 50 námořních mil při rychlosti 5 uzlů pod hladinou. Operační hloubka ponoru až 95 metrů.\n\nRoku 1940 byly instalovány nové motory Fairbank-Morse o výkonu 6000 hp. Rychlost ponorky se na hladině zvýšila na 15 uzlů. V roce 1942 byl \"Argonaut\" přestavěn na nákladní ponorku.\n\nPonorka byla bojově nasazena za druhé světové války. Dne 10. ledna 1943 byla poblíž ostrova Bougainville potopena japonskými letouny a torpédoborci \"Isokaze\" a \"Maikaze\".\n\nPonorka \"Argonaut\" hrála ve válečném filmu \"Seas Beneath\" (1931, řežie John Ford), kde představovala německou prvoválečnou ponorku SM U-172.\n"}
{"id": "1442014", "url": "https://cs.wikipedia.org/wiki?curid=1442014", "title": "Vladislav Odonic", "text": "Vladislav Odonic\n\nVladislav Odonic (1190 – 5. červen 1239) byl kníže kališský (1207 – 1217 a 1229 – 1234), kníže poznaňský (1216  –  1217 a 1229  –  1234), kníže velkopolský (1229 – 1239; od 1234 jen severní část Velkopolska) a kníže hnězdenský (1229 –  1239). Jméno dostal buďto podle svého strýce Vladislava Tenkonohého, nebo podle svého prapředka Vladislava Hermana. Také byl řečený jako Plavec (\"polsky Plwacz\"). \n\nKdyž zemřel jeho otec Odon, byly Vladislavovi asi jen čtyři roky. Z toho důvodu byl umístěn do péče svého stýce Vladislava.\n\nKdyž byl roku 1206 Vladislav Odonic prohlášen za dospělého, dožadoval se na svém strýci otcovo dědictví, kališské knížectví. Nepodařilo se mu však dohodnout se svým strýcem Vladislavem Tenkonohým, proto se ještě toho roku rozhodl s ním válčit. Na jeho stranu se postavil hnězdenský arcibiskup Jindřich Kietlicz, který chtěl církev také osamostatnit. Válku se mu však nepodařilo vyhrát, navzdory tomu, že Kietlicz na Vladislava Tenkonohého uvrhl klatbu. Vladislav i s arcibiskupem uprchl do Slezska za Jindřichem Bradatým. Ten mu dal Kalisz, pod podmínkou, že při opanování celého Velkopolska, Kališsko vrátí Slezsku.\n\nI přes vrácení Kališe, Jindřich Bradatý se snažil konflikt vyřešit diplomatickou cestou. Svolal do Hlohova sjezd, na kterém Jindřich a biskupové lubušští a poznaňský zjistili, že řešení situace nebude snadné. Jediné, co se podařilo dojednat, bylo navrácení Kietlicze do Hnězdna. Vladislav se však ani nesmířil, ani se nemohl vrátit do Velkopolska.\n\nV roce 1216 díky podpoře Jindřicha Kietlicze vrátil Vladislav Tenkonohý Vladislavovi Poznaňsko. Vyskytl se však nový problém. V souhladu se smlouvou z roku 1206 s Jindřichem Bradatým se muselo knížectví kališské vrátil Slezsku. Navíc na sjezdu v Dankówě Vladislav Tenkonohý a Lešek I. Bílý podepsali dohodu o vzájemném následnictví, což bylo pro Vladislava velmi nebezpečné.\n\nDohoda z Dankówa a smrt arcibiskupa Kietlicze způsobila, že Vladislav Tenkonohý zaútočil na Vladislava Odonice. Vladislav nebyl schopný bránit své území a tak utekl do Uher. Poté utekl pravděpodobně do Čech a nakonec do Německa a Pomořanska.\n\nPo porážce Vladislava Tenkonohého u Ujście se Vladislav rozhodl se svým synovcem smířit. Nejen kvůli tomu byl svolán sjezd do Gasawy. Na něm byl však zavražděn Lešek Bílý. Někteří historici se domnívají, že za vraždou stál Vladislav Odonic. Pravděpodobnější se však jeví varianta, že Leška nechal zavraždit pomořanský vévoda Svatopluk.\n\nPo událostech v Gasawě se Vladislav Tenkonohý chopil moci v Malopolsku. Na počátku roku 1228 zaútočil s pomocí slezských vojsk Vladislav Tenkonohý na Vladislava Odonice. Sice se mu ho podařilo uvěznit, ale Vladislav ještě toho roku utekl do Mazovska za Konrádem Mazovským, se kterým vylepšil vztahy.\n\nRoku 1229 vpadl s Konrádem Mazovským do Velkopolska. Odonicovi se podařilo dobýt knížectví jeho strýce. Vladislav Tenkonohý utekl do Ratibořska. Na jaře roku 1231 vpadl Jindřich Bradatý do Velkopolska. Byl však poražen u Hnězdna a Vladislav mohl slavit velké vítězství. 3. listopadu zemřel Vladislav Tenkonohý. To změnilo situaci, jelikož právo na Velkopolsko přešlo na Jindřicha Bradatého.\n\nV roce 1234 propukl konflikt nanovo. Tentokrát byl Jindřich Bradatý připraven a bez problému dobyl jižní část Velkopolska. Vladislav byl donucen s Jindřichem jednat. Podmínky smlouvy byly pro Vladislava velmi nepříznivé, musel odstoupit města, mezi které patřila Kalisz nebo Santok.\n\nVálka znovu vypukla v roce 1235 vinou brutální vlády Děpolta Bořivoje na hradě Śrem. Bořivoj byl zabit, ale brzy přišla odplata ze strany Jindřicha Bradatého k Hnězdnu.\n\nI když roku 1238 zemřel Jindřich Bradatý, vztahy se slezskými Piastovci se nezlepšily. Jindřichův syn Jindřich Pobožný se nároků na Velkopolsko nevzdal a roku 1239 vypukla nová válka. Vladislav byl znovu poražen a ztratil zbytek Velkopolska. Pravděpodobně zůstal v Hnězdně nebo v Poznani, kde 5. června 1239 zemřel.\n"}
{"id": "1442015", "url": "https://cs.wikipedia.org/wiki?curid=1442015", "title": "Džamál Chášukdží", "text": "Džamál Chášukdží\n\nDžamál Chášukdží (někdy Džamál Chášakdží, جمال أحمد حمزة خاشقجي \"Ǧamāl Aḥmad Ḥamzaẗ H̱āšuqǧī\", známý též jako \"Jamal Ahmad Khashoggi\"; 13. října 1958, Medína, Saúdská Arábie – 2. října 2018 Istanbul, Turecko) byl saúdskoarabský žurnalista, kritik politiky korunního prince Mohameda bin Salmána i účasti země ve válce v Jemenu. Od roku 2017 působil v exilu ve Spojených státech. V říjnu 2018 byl zavražděn na saúdském generálním konzulátě v Istanbulu.\n\nChášukdží pocházel ze známé a mocné saúdskoarabské rodiny. Byl vnukem Mohameda Chášukdžího, tureckého lékaře, který si vzal za ženu Saúdskou Arabku a stal se osobním lékařem zakladatele a prvního krále země Abd al-Azíze ibn Saúda. Byl také synovcem Adnana Chášukdžího, mimořádně bohatého obchodníka se zbraněmi, známého mj. účastí v aféře Írán-Contras. Jeho bratrancem byl Dodi Al-Fayed, který byl přítelem britské princezny Diany a v roce 1997 s ní zahynul při automobilové nehodě v Paříži.\n\nChášukdží zahájil svou novinářskou kariéru prací pro anglicky psaný list \"Saudi Gazette\". Dále pracoval pro několik arabských novin a prosadil se jako zahraniční korespondent píšící zprávy z Afghánistánu, Alžíru, Súdánu a Středního východu. V této době se setkal s Usámou bin Ládinem, který bojoval proti Sovětům v Afghánistánu. Chášukdžímu poskytl bin Ládin několik rozhovorů. Tehdy s ním Chášukdží sympatizoval, po bin Ládinově příklonu k mezinárodnímu terorismu se s ním však názorově rozešel.\n\nV letech 1999 až 2003 byl Chášukdží zástupcem šéfredaktora listu \"Arab News\", hlavního anglicky psaného deníku v Saúdské Arábii. Krátce poté a znovu v letech 2007–2010 vedl saúdskoarabský deník \"Al Watan\", z nějž byl vyhozen za „posouvání hranic debaty uvnitř saúdské společnosti”, jak uvedl na své osobní stránce. V roce 2010 se stal ředitelem nového zpravodajského kanálu \"Al-Arab\" v Bahrajnu. Kanál byl vypnut 11 hodin po svém spuštění, protože Chášukdží publikoval rozhovor se zástupcem ší'itské většiny v tomto státě. \n\nChášukdží kritizoval wahhábismus, přísnou formu islámu, která je vyznávána v Saúdské Arábii, a také politiku saúdskoarabského režimu a korunního prince Mohameda bin Salmána, například zatýkání lidskoprávních aktivistů a kritiků vládnoucí rodiny, saúdskou blokádu Kataru, saúdskou vojenskou intervenci v Jemenu nebo diplomatické konflikty s Kanadou a Libanonem. Předmětem jeho kritiky byly také izraelské osady, které Izrael buduje na okupovaných palestinských územích. Podle listu \"The New York Times\" se Chášukdží pokoušel bojovat také proti oficiální saúdskoarabské twitterové kampani, kterou vládnoucí dynastie spustila proti svým exilovým kritikům.\n\nOd roku 2017 pobýval z obav o svou bezpečnost ve Virginii ve Spojených státech a přispíval do amerického deníku \"The Washington Post\". Od začátku roku 2018 navštěvoval stále více Turecko, kde se několikrát setkal i s prezidentem Erdoğanem, jehož přívržencem se stal. V Istanbulu se seznámil s doktorandkou jménem Hatice Cengiz, s níž se chtěl po rozvodu oženit, a proto dvakrát navštívil saúdskoarabský generální konzulát v Istanbulu – nejprve 28. září a poté 2. října 2018, kdy tam byl zavražděn. Následně vznikla kolem případu jeho zmizení mezinárodní krize, kvůli níž mj. navštívil americký ministr zahraničí Mike Pompeo jak Rijád, tak Ankaru.\n\nKrátce po Chášukdžího zmizení dne 2. října 2018 zveřejnily turecká policie a úřady svůj názor, že Chášukdží byl na saúdském generálním konzulátu v Istanbulu při „výslechu“ členy královské gardy a saúdské tajné služby umučen, jeho tělo bylo následně rozčtvrceno a rozpuštěno v kyselině. Za tímto účelem přiletěla téhož dne ráno z Rijádu do Istanbulu skupina patnácti mužů, včetně vojáků, příslušníků tajných služeb a forenzního patologa, který podle těchto zpráv po Chášukdžího brutálním mučení (včetně uříznutí prstů na rukou) a uškrcení, jež mělo trvat sedm minut, jeho tělo rozřezal speciální pilkou. Následně mělo být Chášukdžího mrtvé tělo rozpuštěno v kyselině. Skupina mužů se ještě tentýž večer vrátila do Rijádu. Po vynuceném svolení saúdských úřadů s prohlídkou generálního konzulátu hledala turecká policie následně stopy po činu přímo na něm a také začala hledat Chášukdžího pozůstatky v Bělehradském lese na předměstí Istanbulu a na pobřežní farmě u Marmarského moře.\n\nSaúdská Arábie vraždu nejdříve popřela a tvrdila, že Chášukdží z jejího konzulátu odešel. Jeho zabití přiznala po více než dvou týdnech, ačkoli při té příležitosti neuvedla, co se stalo s jeho tělem. Posléze tamější prokuratura oznámila zatčení osmnácti podezřelých osob a ministr zahraničí dokonce vyjádřil nad činem politování. Přibližně tři týdny po vraždě ji odsoudil i samotný korunní princ Mohamed bin Salmán a saúdskoarabský generální prokurátor uznal, že byla předem naplánovaná.\n\nAmerický republikánský senátor Rand Paul již v reakci na zmizení Chášukdžího vyzval k zastavení prodeje amerických zbraní do Saúdské Arábie, která je blízkým spojencem Spojených států. Americký prezident Donald Trump se k činu postavil zdrženlivě, zatímco německá kancléřka Angela Merkelová ohlásila reakci v podobě pozastavení dodávek zbraní do Saúdské Arábie. Další evropské země (Spojené království, Francie, Španělsko a Česká republika) navzdory Chášukdžího vraždě a válce v Jemenu pokračují ve vývozu zbraní do Saúdské Arábie. Některé evropské státy (Spojené království, Francie a Nizozemsko) společně s USA odřekly účast svých ministrů na investiční konferenci v Rijádu, jež se konala koncem října 2018.\n"}
{"id": "1442017", "url": "https://cs.wikipedia.org/wiki?curid=1442017", "title": "Organizace nezávislých Rumunů", "text": "Organizace nezávislých Rumunů\n\nOrganizace nezávislých Rumunů je česká pozastavená politická strana. Vznikla 1. března 1990.\n"}
{"id": "1442018", "url": "https://cs.wikipedia.org/wiki?curid=1442018", "title": "Brooke Adamsová", "text": "Brooke Adamsová\n\nJméno a příjmení Brooke Adamsová má více známých nositelek:\n\n"}
{"id": "1442019", "url": "https://cs.wikipedia.org/wiki?curid=1442019", "title": "Tianjin Open 2018 – ženská čtyřhra", "text": "Tianjin Open 2018 – ženská čtyřhra\n\nŽenská čtyřhra Tianjin Open 2018 probíhala v polovině října 2018. Do deblové soutěže tchienťinského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Irina-Camelia Beguová a Sara Erraniová, jehož členky nestartovaly společně. Erraniová se nemohla zúčastnit pro probíhající dopingový trest. Spoluhráčkou Beguové se stala deblová světová dvojka Barbora Krejčíková, s níž skončila ve čtvrtfinále na raketách Chanové a Jurakové.\n\nVítězem se stal třetí nasazený americko-český pár Nicole Melicharová a Květa Peschkeová, který ve finále zdolal australskou dvojici Monique Adamczaková a Jessica Mooreová po dvousetovém průběhu 6–4 a 6–2. Obě šampionky si do žebříčku WTA připsaly 280 bodů a získaly druhou společnou trofej. 43letá Peschkeová vybojovala třicátý první deblový titul na okruhu WTA Tour a pro 25letou Melicharovou to bylo třetí takové turnajové vítězství.\n\n"}
{"id": "1442020", "url": "https://cs.wikipedia.org/wiki?curid=1442020", "title": "Trickle-down economics", "text": "Trickle-down economics\n\nTrickle-down economics, též trickle-down theory (česky přibližně ekonomika/teorie stékání/skapávání) je ekonomická teorie, která obhajuje snížení daní velkým a bohatým firmám a jednotlivcům. Tato teorie říká, že snížené daně budou znamenat stimulaci investování do dalšího obchodu a byznysu v krátkodobém horizontu a z dlouhodobého hlediska celkové zlepšení podmínek ve společnosti.\n\nTrickle-down economics a ekonomie strany nabídky se shodují v zájmu o nízké daně; ekonomie strany nabídky je přitom pro snížení daní obecně, kdežto trickle-down je pro snížení specificky pro nejbohatší vrstvy ekonomického spektra. Názorovým oponentem této teorie je stimulace ekonomiky „od kořenů“, tedy zezdola, od nejprostších vrstev společnosti – vytvoření podmínek, kdy střední i nižší střední třída je v situaci, kdy má disponibilní příjem, který může investovat do ekonomiky a tím rozpohybovat obchody, potažmo investice.\n\nNázev tato teorie získala od humoristy Willa Rogerse v roce 1932, v kontextu Velké hospodářské krize. Trickle-down, tedy česky skapávání, v názvu znamená skapávání bohatství z nejhořejších vrstev ekonomiky a společnosti postupně na střední a nižší třídu. Trickle-down je dnes často vnímána jako teorie, která favorizuje společenskou a ekonomickou elitu, zatímco je současně vykládána jako dobré řešení pro běžné občany.\n\nTrickle-down economics byla jedna z dílčích plánů amerického prezidenta Ronalda Reagana, zapadající do jeho strategie liberalizace – tzv. Reaganomiky. Princip je však mnohem starší, již na konci 19. století (pod názvem „horse and sparrow theory“), tuto teorii kritizoval demokratický prezidentský kandidát William Jennings Bryan a též v „bouřlivých“ 20. letech byla tato teorie ve Washingtonu hojně praktikována.\n\nŘada ekonomických studií nalezla korelaci mezi tímto principem a snižováním růstu ekonomiky.\n\n"}
{"id": "1442024", "url": "https://cs.wikipedia.org/wiki?curid=1442024", "title": "Upper Austria Ladies Linz 2018 – ženská čtyřhra", "text": "Upper Austria Ladies Linz 2018 – ženská čtyřhra\n\nŽenská čtyřhra Upper Austria Ladies Linz 2018 probíhala v první polovině října 2018. Do deblové soutěže lineckého tenisového turnaje hraného na tvrdém povrchu nastoupilo čtrnáct dvojic. Obhájcem titulu byla dvojice Kiki Bertensová a Johanna Larssonová, jejíž členky nestartovaly společně. Bertensová se rozhodla turnaje nezúčastnit. Spoluhráčkou Larssonové se stala Flipkensová.\n\nVítězem se stal třetí nasazený belgicko-švédský pár Kirsten Flipkensová a Johanna Larssonová, který ve finále za 1.23 hodin zdolal americko-německé turnajové jedničky Raquel Atawovou s Annou-Lenou Grönefeldovou. Po dvousetovém průběhu 4–6 a 6–4 rozhodl až supertiebreak poměrem míčů [10–5]. Obě šampionky si do žebříčku WTA připsaly 280 bodů a po Korea Open 2016 získaly druhou společnou trofej. Flipkensová vybojovala čtvrtý deblový titul na okruhu WTA Tour. Pro Larssonovou to bylo třinácté takové turnajové vítězství a třetí na Linz Open, včetně obhájené trofeje.\n\nDva nejvýše nasazené páry obdržely volný los do druhého kola.\n"}
{"id": "1442025", "url": "https://cs.wikipedia.org/wiki?curid=1442025", "title": "AAA (hudební skupina)", "text": "AAA (hudební skupina)\n\nAAA (, čte se Triple A) je japonská pětičlenná popová skupina, která byla založena v roce 2005. Jejími členy jsou Takahiro Nišidžima, Misako Uno, Micuhiro Hidaka, Šindžiró Atae a Šúta Suejoši.\n\n\n"}
{"id": "1442026", "url": "https://cs.wikipedia.org/wiki?curid=1442026", "title": "Nikon Z 7", "text": "Nikon Z 7\n\nNikon Z 7 je digitální bezzrcadlovka s Full frame snímačem a vyměnitelnými objektivy. Byla představena 23. srpna 2018 s předpokládaným uvolněním do prodeje na podzim 2018. Používá nový úchyt objektivů Nikon Z-mount, akumulátory EN-EL15b a zaznamenává na paměťovou kartu XQD v jednom slotu. Do věcí, které postrádá, patří např. blesk na těle fotoaparátu. Díky bezzrcadlové mechanice dokáže mít expoziční časy až 1/8000 s.\n\n\n"}
{"id": "1442027", "url": "https://cs.wikipedia.org/wiki?curid=1442027", "title": "Nikon D850", "text": "Nikon D850\n\nNikon D850 je profesionální DLSR fotoaparát s 45Mpx Full-frame čipem typu BSI CMOS. Byl představen 25. července 2017 (na 100. výročí existence Nikonu), na trh se dostal 8. září 2017. D850 je nástupcem modelu D810, byl vyhlášen fotoaparátem roku 2017 na serveru Imaging Resource, nejlepší profesionální DSLR na TIPA World Awards a stal se první DSLR, která získala 100 bodů na Dxomark.\n\n\n\n"}
{"id": "1442028", "url": "https://cs.wikipedia.org/wiki?curid=1442028", "title": "Bídžápur", "text": "Bídžápur\n\nBídžápur (, ) je město v Karnátace, jednom ze svazových států Indie. K roku 2011 v něm žilo přes 327 tisíc obyvatel a bylo správním střediskem svého okresu.\n\nBídžápur leží na Dekánské plošině na severu Karnátaky nedaleko hranice s Maháráštrou. Od Bengalúru, hlavního města Karnátaky, je vzdálen přibližně 525 kilometrů po silnicích směrem na sever. Od Bombaje přibližně 500 kilometrů na jihovýchod.\n\nObyvatelstvo mluví převážně kannadsky a urdsky. Většina, přibližně 62 %, vyznává hinduismus, přibližně 35 % islám a 1 % džainismus. Zbytek připadá převážně na sikhismus, buddhismus a křesťanství.\n"}
{"id": "1442036", "url": "https://cs.wikipedia.org/wiki?curid=1442036", "title": "Andrzej Szczepaniec", "text": "Andrzej Szczepaniec\n\nAndrzej Szczepaniec (* 10. května 1952, Nowy Targ) je bývalý polský hokejový obránce. \n\nHrál za Podhale Nowy Targ, GKS Katowice (1975-1980) a ve Švýcarsku za HC Ambrì-Piotta. Je dvojnásobným mistrem Polska. \n\nPolsko reprezentoval na olympijských hrách v roce 1972 a na 2 turnajích mistrovství světa v letech 1973 a 1976. Celkem za polskou reprezentaci nastoupil ve 34 utkáních.\n\n"}
{"id": "1442049", "url": "https://cs.wikipedia.org/wiki?curid=1442049", "title": "Karel Straka", "text": "Karel Straka\n\nKarel Straka (8. srpna 1931 – 16. června 2006) byl český hokejový brankář.\n\nReprezentoval Československo na mistrovství světa 1957. Byl vyhlášen nejlepším brankářem šampionátu. V reprezentačním dresu odehrál celkem 10 utkání. \n\nV lize hrál v letech 1954–1965 za Baník Chomutov.\n\n"}
{"id": "1442051", "url": "https://cs.wikipedia.org/wiki?curid=1442051", "title": "Jelyzaveta Kalaninová", "text": "Jelyzaveta Kalaninová\n\nJelyzaveta Viktorivna Kalaninová (* 1. února 1995 Kremenčuk) je ukrajinská zápasnice–judistka.\n\nS judem začínala v Kremenčuku ve 14 letech. Připravuje se pod vedením Vasyla Vološyna.. V ukrajinské ženské reprezentaci se pohybuje od roku 2013 v těžké váze nad 78 kg. Patří k nejvyšším evropských judistkám současnosti.\n\n\n\n"}
{"id": "1442071", "url": "https://cs.wikipedia.org/wiki?curid=1442071", "title": "Markovický rybník", "text": "Markovický rybník\n\nMarkovický rybník o rozloze vodní plochy 7,0 ha se nalézá pod vesničkou Markovice v okrese Chrudim pod silnicí I. třídy č. 17 vedoucí z města Chrudim do městečka Heřmanův Městec. Rybník leží na katastrálním území obce Třibřichy. Rybník je využíván pro chov ryb a sportovní rybolov místní organizací Českého rybářského svazu Chrudim II. \n"}
{"id": "1442079", "url": "https://cs.wikipedia.org/wiki?curid=1442079", "title": "Anna-Maria Wagnerová", "text": "Anna-Maria Wagnerová\n\nAnna-Maria Wagnerová (* 17. května 1996) je německá zápasnice–judistka.\n\nS judem začínala v Ravensburgu pod vedením Christy Hoffmannové. Vrcholově se připravuje v Kolíně nad Rýnem. V německé ženské reprezentaci se pohybuje od roku 2015 v polotěžké váze do 78 kg.\n\n\n"}
{"id": "1442080", "url": "https://cs.wikipedia.org/wiki?curid=1442080", "title": "Pouchobradský rybník", "text": "Pouchobradský rybník\n\nPouchobradský rybník někdy nazývaný též Kozojedský rybník o rozloze vodní plochy 1,7 ha se nalézá asi 300 m severozápadně od vesničky Pouchobrady v okrese Chrudim. Rybník leží na katastrálním území obce Sobětuchy. Rybník je využíván pro chov ryb a sportovní rybolov místní organizací Českého rybářského svazu Sobětuchy. Pod hrází rybníka se nalézá budova bývalého mlýna. \n"}
{"id": "1442088", "url": "https://cs.wikipedia.org/wiki?curid=1442088", "title": "Press Color", "text": "Press Color\n\nPress Color je první studiové album francouzské zpěvačky Lizzy Mercier Descloux. Vydáno bylo v roce 1979 společností ZE Records. Spolu se zpěvačkou jej produkovali D. J. Barnes a Erik Elliasson, zatímco výkonným producentem byl majitel vydavatelství ZE a zpěvaččin přítel Michel Esteban. Nahráno bylo v únoru roku 1979 ve studiu Blank Tapes Studios v New Yorku. V letech 2003 a 2015 vyšlo v reedici jak na dlouhohrající gramofonové desce, tak i na CD, a to s bonusovými písněmi.\n\n"}
{"id": "1442091", "url": "https://cs.wikipedia.org/wiki?curid=1442091", "title": "Červenecký rybník", "text": "Červenecký rybník\n\nČervenecký rybník o rozloze vodní plochy 1,96 ha se nalézá u samoty (bývalého mlýna) Červenec asi 800 m severně od centra obce Stolany v okrese Chrudim. Rybník leží na katastrálním území obce Stolany. U rybníka se nalézají dva menší násadové rybníčky.\n\nV roce 2009 byla provedena jeho revitalizace a odbahnění. Rybník je v soukromém vlastnictví a je využíván pro chov ryb. \n\n"}
{"id": "1442094", "url": "https://cs.wikipedia.org/wiki?curid=1442094", "title": "Pellegrinisaurus powelli", "text": "Pellegrinisaurus powelli\n\nPellegrinisaurus powelli („ještěr od jezera Pellegrini“) byl druh středně velkého sauropodního dinosaura ze skupiny Titanosauria. Žil v období pozdní křídy (stupeň kampán, asi před 83 až 73 miliony let) na území dnešní severovýchodní Patagonie (Argentina).\n\nFosilie tohoto dinosaura (v podobě ocasních a dorzálních obralů a stehenní kosti) byly odkryty v sedimentech souvrství Anacleto a Allen, což rozšiřuje dobu jeho existence na raný až pozdní kampán (zhruba dobu 10 milionů let). Vědecky byl popsán argentinským paleontologem Leonardem Salgadem v roce 1996, a to zejména na základě fosilních obratlů.\n\nPodle Salgada mohl být tento sauropodní dinosaurus dlouhý asi 19 až 24 metrů, vzhledem k nekompletnosti dochovaného materiálu se však jedná pouze o hrubý odhad. Podle badatele Gregoryho S. Paula mohl být tento sauropod velmi velkým druhem, dosahujícím délky asi 25 metrů a hmotnosti kolem 50 000 kg. Paleontolog Thomas R. Holtz, Jr. zase odhadl délku tohoto dinosaura na 22 metrů a hmotnost jako odpovídající třem slonům africkým (zhruba 15 až 20 tun).\n\n\n"}
{"id": "1442096", "url": "https://cs.wikipedia.org/wiki?curid=1442096", "title": "Michaela Polleresová", "text": "Michaela Polleresová\n\nMichaela Polleresová (* 15. července 1997) je rakouská zápasnice–judistka.\n\nS judem začínala v obci Wimpassing nedaleko Ternitzu. Připravuje se pod vedením Adiho Zeltnera. V rakouské ženské reprezentaci se pravidelně objevuje od roku 2016 ve střední ve do 70 kg.\n\n\n\n"}
{"id": "1442097", "url": "https://cs.wikipedia.org/wiki?curid=1442097", "title": "Panský rybník (Stolany)", "text": "Panský rybník (Stolany)\n\nPanský rybník (Stolany) o rozloze vodní plochy 1,9 ha se nalézá v dolní části obce Stolany v okrese Chrudim. Rybník leží na katastrálním území obce Stolany. U rybníka se nalézá menší rybníček zvaný Menší rybník. Rybník je využíván pro chov ryb. \nRybník založil někdy v letech 1587 až 1588 tehdejší majitel Václav Heřman Ples ze Sloupna. V roce 2011 byla provedena jeho revitalizace a odbahnění. \n"}
{"id": "1442098", "url": "https://cs.wikipedia.org/wiki?curid=1442098", "title": "Fjord Bøk", "text": "Fjord Bøk\n\nFjord Bøk (norsky: \"Bøkfjorden\", sev. sám.: \"Báhčaveaivuotna\") je fjord v jižní části oblasti Sør-Varanger v kraji Finnmark v Norsku.\n\nFjord Bøk je jižním ramenem fjordu Varanger (Varangerfjorden) s ústím mezi Transpersneset na ostrově Kjelmøya na západě a Gråtaren na východě, postupuje na jih až k ústí řeky Pasvikelva u obce Elvenes (vzdálené 1,5 km od hranice s Ruskem).\n\nJižně ostrova Kjelmøya odbočuje na jihozápad malé rameno fjordu Krok a zátoky Sølferbotn do ostrova Skogerøya. Mezi jihovýchodní břehy ostrova Skogerøya a severozápadními břehem poloostrova Tømmerneset odbočuje rameno fjordu Kors. Na jihu u města Kirkenes jihozápadním směrem pokračuje fjord Lang. Fjord Bøk je dlouhý 22 km, fjord Lang je dlouhý 33 km.\n\nVýchodně ostrova Skogerøya se nachází ostrov Reinøya. Na jihovýchod od ostrova Reinøya je osada Ropelv. Přes fjord u města Kirkenes leží vesnice Jakobsnes. Na východním pobřeží fjordu Bøk vede silnice Fv354.\n\nNa západní části ústí fjordu Bøk stojí maják Bøkfjord.\n\n"}
{"id": "1442099", "url": "https://cs.wikipedia.org/wiki?curid=1442099", "title": "Boys (píseň, Sky Ferreira)", "text": "Boys (píseň, Sky Ferreira)\n\n„Boys“ je píseň americké zpěvačky Sky Ferreiry. Původně vyšla v říjnu 2013 na jejím prvním albu \"Night Time, My Time\". Spolu se zpěvačkou jsou coby její autoři uvedeni Ariel Rechtshaid a Justin Raisen, kteří nahrávku zároveň produkovali. V únoru 2013 bylo oznámeno, že píseň vyjde jako druhý singl z alba \"Night Time, My Time\". Brzy však zpěvačka na Twitteru napsala, že píseň nebude druhým singlem z desky (po „You're Not the One“). Dne 1. března 2014 píseň vyšla jako propagační singl ke stažení zdarma.\n"}
{"id": "1442101", "url": "https://cs.wikipedia.org/wiki?curid=1442101", "title": "Henrik Svensmark", "text": "Henrik Svensmark\n\nHenrik Svensmark (* 1958) je dánský fyzik a profesor na DTU Space v Kodani jako ředitel centra pro výzkum slunečního klimatu. Je znám především pro svou teorii vlivu kosmického záření na tvorbu oblaků a tak nepřímé působení na globální oteplování.\n\nTeorie se týká vlivu kolísání záření přicházejícího ze Slunce (například sluneční cyklus) či jiných zdrojů. Záření má pak vliv na formování oblačnosti a ta přes albedo a skleníkový efekt na teplotu. Pro různé časové škály byla nalezena silná korelace mezi zářením a teplotou. Kosmické záření má tedy mít vliv na fluktuace globálních teplot.\n"}
{"id": "1442102", "url": "https://cs.wikipedia.org/wiki?curid=1442102", "title": "Copiapó", "text": "Copiapó\n\nCopiapó je město v severním Chile. Je hlavním městem stejnojmenné provincie a regionu Atacama. Podle sčítání v roce 2012 mělo město 158 438 obyvatel.\n\nNachází se ve vzdálenosti 65 km východně od pobřežního města Caldera a 800 km severně od Santiaga na řece Copiapó ve stejnojmenném údolí. Na začátku 21. století řeka často vysychá. Podnebí je velmi suché, což odpovídá tomu, že okolí města tvoří poušť Atacama s 122 mm srážek za rok.\n\nMěsto bylo založeno 8. prosince 1744.\n\nVe městě a okolí se těží stříbro a měď. Ve městě je bronzová socha Juana Godoye, který v nedalekém Chañarcillu stříbro v 19. století objevil. V dole San José 30 km severozápadně od města došlo v roce 2010 k zavalení skupiny horníků, kteří byli osvobozeni po více než dvou měsících.\n\n"}
{"id": "1442104", "url": "https://cs.wikipedia.org/wiki?curid=1442104", "title": "Prachovna (Morašice)", "text": "Prachovna (Morašice)\n\nRybník Prachovna o rozloze vodní plochy 1,3 ha se nalézá u samoty (bývalého mlýna) Prachovna asi 600 m severovýchodně od centra obce Morašice v okrese Chrudim pod silnicí III. třídy č. 3403 vedoucí z obce Lány do Morašic. Rybník je využíván pro chov ryb místní organizací Českého rybářského svazu Chrudim II. Pod hrází rybníka se nalézá budova bývalého mlýna Prachovna.\n"}
{"id": "1442105", "url": "https://cs.wikipedia.org/wiki?curid=1442105", "title": "Atacama (rozcestník)", "text": "Atacama (rozcestník)\n\nAtacama může znamenat:\n\n\n"}
{"id": "1442117", "url": "https://cs.wikipedia.org/wiki?curid=1442117", "title": "Karel Egon II. z Fürstenbergu", "text": "Karel Egon II. z Fürstenbergu\n\nKarel Egon II. kníže z Fürstenbergu, či též Fürstenberka ( \"Karl Egon II. Fürst zu Fürstenberg\", 28. října 1796, Praha – 22. října 1854 Bad Ischl) byl první místopředseda První komory Bádenského stavovského shromáždění a tento úřad zastával po 33 let v letech 1819 až 1852. V letech 1804 až 1806 byl posledním panovníkem samostatného Fürstenberského knížectví, přičemž kvůli nezletilosti jím byl v opatrovnictví.\n\nKarel Egon II. kníže z Fürstenberka se narodil v Praze 28. října 1796 jako jediný syn knížete Karla Aloise a jeho manželky Marie Alžběty, rozené z Thurn-Taxisu. Své jméno dostal na počest svého děda Karla Egona I.\n\nBrzy po smrti otce v roce 1799, zemřel v prosinci téhož roku také jeho bratranec Karel Gabriel, dědic české linie rodu se sídlem na Křivoklátě, ve věku pouhých 14 let. S jeho strýcem Karlem Jáchymem, posledním mužským potomkem švábské říšské knížecí linie roku 1804 vymřela, a Karel Egon se tak stal jediným dědicem téměř všech fürstenberských panství, která následně spojil. Jediná moravská linie rodu Fürstenberků se dále vyvíjela vlastní cestou.\n\nRoku 1804 převzala jeho matka společně se vzdáleným strýcem z moravské linie, lankrabětem Jáchymem Egonem, poručnickou správu za tehdy sedmiletého Karla Egona. Faktickým regent byl však knížecí nadlesní Joseph von Laßberg, jenž byl s vdovou po knížeti spřízněn nemanželským potomkem.\n"}
{"id": "1442131", "url": "https://cs.wikipedia.org/wiki?curid=1442131", "title": "Krajský přebor – Žilina 1952", "text": "Krajský přebor – Žilina 1952\n\nKrajský přebor – Žilina 1952 byla po zrušení Celostátního československého mistrovství II jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1442135", "url": "https://cs.wikipedia.org/wiki?curid=1442135", "title": "Eva Břízová", "text": "Eva Břízová\n\nEva Břízová (* 15. května 1942, Líšnice) je bývalá československá lyžařka.\n\nNa IX. ZOH v Innsbrucku 1964 skončila v běhu na lyžích na 5 km na 26. místě, na 10 km na 29. místě a ve štafetě na 3x5 km na 6. místě.\n\n"}
{"id": "1442141", "url": "https://cs.wikipedia.org/wiki?curid=1442141", "title": "Anastasija Konkinová", "text": "Anastasija Konkinová\n\nAnastasija Alexandrovna Konkinová (* 1. prosince 1993 Samara) je ruská zápasnice – judistka a sambistka.\n\nZačínala se sambem v rodné Samaře. Od svých 12 let se připravuje pod vedením Anny Sarajevové. V ruské ženské judistické reprezentaci se pohybuje od roku 2014 v lehké váze do 57 kg.\n\n\n\n"}
{"id": "1442142", "url": "https://cs.wikipedia.org/wiki?curid=1442142", "title": "Ateliér klasických malířských technik prof. Zdeňka Berana", "text": "Ateliér klasických malířských technik prof. Zdeňka Berana\n\nAteliér klasických malířských technik prof. Zdeňka Berana na Akademii výtvarných umění v Praze (1990-2012) se stal sám o sobě fenoménem díky úspěšné domácí i zahraniční kariéře většiny jeho absolventů. Hynek Martinec získal získal dva roky po absolutoriu roku 2007 ve Velké Británii cenu pro mladé umělce \"BP Portrait Award\" a o rok později ocenění \"The Royal Society of Portrait Painters\". Po něm získali cenu \"BP Portrait Award\" další Beranovi žáci - Michal Ožibko (2010) a Jan Mikulka (2011). Zdeněk Beran je dokladem, že úspěšnost uměleckých škol závisí na věhlasu osobnosti umělce-pedagoga a jeho reálné schopnosti vyprovokovat tvořivou atmosféru.\nZdeněk Beran se stal profesorem Akademie výtvarných umění v Praze roku 1990. Zprvu krátce vedl kurs večerního kreslení a poté byl vyzván, aby založil Ateliér klasické malby, kde se učili technice malby i adepti restaurování. Ke studentům přistupoval individuálně a ponechal je, aby sami na počátku roku formulovali program, který vychází z druhu jejich talentu. Nepředpisoval jim témata, ale domlouval se s nimi, jakým způsobem by je žáci měli ztvárnit, jakou cestu zvolit a jaké metody použít. Bylo mu jedno, jestli mají smysl pro staromistrovskou, hyperrealistickou či gestickou malbu, ale kladl důraz na vnitřní kvalitu a přesvědčivost. Beran také vydal skripta o malířských technikách, kde se studenti mohou dozvědět například o podmalbě nebo lazurách. Jako odborný asistent působil v ateliéru Zdeňka Berana od roku 2001 Pavel Holas.\n\nAbsolventi malířské školy Zdeňka Berana jsou většinou řazeni k hyperrealistům. Mnozí strávili část studia i v ateliérech dalších pedagogů, ale shodují se na tom, že vliv Zdeňka Berana byl rozhodující. Přestože pro řadu Beranových studentů je charakteristická virtuózní technika malby, snahou pedagoga bylo podpořit jejich individuální schopnosti a tvořivé sebeuvědomění. Namísto technického problému - jak, se zde řešila spíše otázka co a proč, či zda vůbec. Výtvarné polohy profilované v Beranově ateliéru se pohybují od modernistické malířské orientace až po nová média a video.\n\nV pojetí Beranovy školy se vrací do malby řemeslo a vizuální okázalost, příběh nebo dokonce krása. Foto- či hyper-realismus chápal Zdeněk Beran \"jako médium malby ve službách zázraku zobrazení\" Hyperrealismus mnozí teoretici kritizovali jako zbytečně pracný a řemeslný extremismus, který odporuje postmodernímu pojetí umění jako vývoje bez návratů. V domácím kontextu působí i negativní vnímání realismu, který byl zcela zdiskreditován svou pokleslou ideologickou náplní v době prosazování tzv. \"socialistického realismu\" v 50. letech 20. století. S nástupem konceptuálního umění 80. a 90. letech navíc mnozí předpovídali konec závěsného obrazu jako uměleckého díla a vyvolali tak reakci uměleckých skupin jako Stuckisté, kam patřili i někteří Beranovi žáci (Markéta Urbanová, Filip Kudrnáč).\n\nPro diváka však magická přitažlivost klasické malby zůstává stále tím nejsilnějším argumentem. Beranovi se podařilo jeho vlastními obrazy i prostřednictvím děl jeho studentů rehabilitovat takzvanou krásnou malbu, jak dokládají četné výstavy, zastoupení ve sbírkách prestižních galerií i ocenění na zahraničních soutěžích.\n\n\n"}
{"id": "1442143", "url": "https://cs.wikipedia.org/wiki?curid=1442143", "title": "Pumari Kiš", "text": "Pumari Kiš\n\nPumari Kiš (také Pumari Chhish, Pumarikish nebo Peak 11) je hora vysoká 7 492 m n. m. nacházející se v pohoří Karákóram v Pákistánu asi 4 km východně od vrcholu Kunjang Kiš. \n\nO výstup na Pumari Kiš se poprvé pokusila o rakouská expedice v roce 1974, které se nepodařilo překonat ledovec Yazghil na severní straně vrcholu. V roce 1979 se japonské expedici společně s pákistánským armádním důstojníkem podařilo provést dlouhý výstup z ledovce Khunyang přes hřeben na horní ledovec Yazghil a vystoupili severním hřebenem na vrchol Pumari Kiš.\n\nNejsou zaznamenány žádné další úspěšné výstupy na vrchol. \n"}
{"id": "1442145", "url": "https://cs.wikipedia.org/wiki?curid=1442145", "title": "Boeing Insitu RQ-21 Blackjack", "text": "Boeing Insitu RQ-21 Blackjack\n\nRQ-21 Blackjack je malý taktický bezpilotní letoun vyvinutý speciálně pro americké námořnictvo a námořní pěchotu. Jde o zpravodajský systém určený ke sběru a poskytování taktických informací velitelům USN a USMC. Letadla systému jsou přizpůsobena pro operace z paluby vojenských lodí. Za vývojem a výrobou tohoto systému stojí americká firma Insitu (dceřiná společnost firmy Boeing Defense, Space & Security). \n\nV červenci 2010 získala společnost Insitu smlouvu na vývoj a výrobu malého taktického bezpilotní vzdušného systému, ze kterého vzešel RQ-21A Blackjack. V soutěži porazila další tři konkurenční návrhy:\n\n\nLetové testy dronů systému RQ-21A Blackjack začaly 28. července 2012. V lednu 2014 byla spuštěna malosériová výroba a už o tři měsíce byl první systém nasazen v Afghánistánu. Plná sériová výroba se rozběhla v říjnu 2016. \n\nKaždý RQ-21 Blackjack se skláda z 5 letadel a 2 pozemních systémů. Letadla systému RQ-21 Blackjack mají modulární architekturu, čímž se zkracuje čas jejich přípravy před vzletem. Samotný dron má délku 2,5 m a rozpětí křídel 4,9. Výrobce uvádí letovou vytrvalost 16 hodin, některé zdroje však říkají, že stroj vydrží ve vzduchu až 24 hodin. Maximální rychlost letu dronu je 166 km/h, většinou však letí cestovní rychlostí 111 km/h. S užitečným zatížením 17,7 kg dokáže dron létat ve výšce více než 6 096 m.\n\nLetadla jsou uzpůsobena k operování z paluby lodě, přičemž vzlet zabezpečuje katapultovací zařízení a přistání se realizuje pomocí speciálního záchytného zařízení.\n\nZákladní vybavení dronů se skládá z noční a denní kamery, která dokáže vyhotovit snímky s vysokým rozlišením z výšky až 2 400 m. K dalšímu vybavení patří zařízení na komunikační přenos a přijímače automatického identifikačního systému lodní dopravy.\n\nV dubnu 2014 byla první verze systému RQ-21 Blackjack Block 1 nasazena v Afghánistánu, kde plnila mise zaměřené na signální zpravodajství. Během tohoto nasazení uskutečnily tyto stroje 120 letů zahrnujících téměř 1000 letových hodin.\n\n\n"}
{"id": "1442148", "url": "https://cs.wikipedia.org/wiki?curid=1442148", "title": "Malubiting", "text": "Malubiting\n\nMalubiting (také Malubiting West) je hora vysoká 7 458 m n. m. nacházející se v pohoří Karákóram v Pákistánu. Je druhým nejvyšším vrcholem v pohoří Rakapóší a Haramóš.\n\nV letech 1955, 1959, 1968, 1969, 1970, 1971 proběhly neúspěšné pokusy o prvovýstup. Úspěšný prvovýstup se zdařil v roce 1971 rakouské expedici, kterou vedl Horst Schindlbacher.\n"}
{"id": "1442149", "url": "https://cs.wikipedia.org/wiki?curid=1442149", "title": "Katedra fyziky povrchů a plazmatu Matematicko-fyzikální fakulty Univerzity Karlovy", "text": "Katedra fyziky povrchů a plazmatu Matematicko-fyzikální fakulty Univerzity Karlovy\n\nKatedra fyziky povrchů a plazmatu (KFPP) Matematicko-fyzikální fakulty Univerzity Karlovy (MFF UK) získala své současné jméno až roku 2006, kdy, vzhledem k již značnému posunu težiště vědecké práce své předchůdkyně (Katedra elektroniky a vakuové fyziky — KEVF, 1959–2006), bylo třeba katedru přejmenovat. Ovšem púvodní název byl ještě jiný a to Katedra vysoké frekvence a vakuové techniky — ta vznikla v období 1953/54 rozdělením Katedry fyziky, tehdy čerstvě vzniklé Matematicko-fyzikální fakulty Univerzity Karlovy (MFF UK), na tři katedry. V čele nové katedry tehdy stanul prof. Vilém Kunzl, který odborné zaměření pracovište rozšíril o fyziku nízkých tlaků. Původní sídlo katedry bylo na Karlově odkud se přestěhovala do areálu univerzitního kampusu v Troji hned po jeho dostavbě. KFPP tak patří mezi nejstarší a v současnosti také mezi největší fyzikální katedry MFF UK.\n\n\n\n\n\n\n\nKatedra poskytuje vzdělaní ve všech stupních vysokoškolského studia:\n\n\nZejména v doktorských programech katedra úzce spolupracuje s pracovišti Akademie věd ČR, v.v.i., konkrétně s Ústavem fyziky plazmatu, Ústavem fyziky atmosféry, Fyzikálním ústavem, Ústavem fyzikální chemie J. Heyrovského, Astronomickým ústavem a Ústavem fotoniky a elektroniky.\n\nOd školního roku 1952/1953 se studium matematiky a fyziky na Univerzitě Karlově soustředilo do nové Matematicko-fyzikální fakulty. V roce 1953 se oddělila od Katedry fyziky nová Katedra vysoké frekvence a vakuové techniky. Název Katedra elektroniky a vakuové fyziky získala až v roce 1959/1960. Zřízena byla z popudu vládní komise vedené Dr. Goldschmiedem. Důvodem byl zájem vojenského výzkumu a vývoje o výchovu mladých odborníků zaměřených hlavně na problémy související s generování vysokofrekvenčního elektromagnetického záření. Pro funkci vedoucího této nové katedry byl získán Prof. Dr. Vilém Kunzl, který tehdy působil na Přírodovědecké fakultě Komenského univerzity v Bratislavě, kam brzy po konci světové války přešel s úkolem položit základy katedře fyziky. Prof. Kunzl byl žákem a spolupracovníkem Prof. Václava Dolejška (1895–1945) a měl zkušenosti s vakuovou experimentální metodikou jako experimentátor v oboru spektrometrie roentgenova záření. Tajemnicí nové katedry byla jmenována odborná asistentka Jiřina Vejvodová. Poněvadž Prof. Kunzl se nemohl ihned vyvázat ze svých povinností v Bratislavě a do Prahy déle než rok z Bratislavy dojížděl, zastupoval jej další člen katedry Dr. Čestmír Muzikář, pozdější profesor teoretické fyziky. Asistenti Vítězslav Veselý a Emil Vrchovecký působili na katedře jen krátce, odešli na jiná pracoviště. V roce 1954 nastoupila odborná asistentka Ludmila Eckertová, která se vrátila ze studia v Moskvě, kde získala kvalifikaci kandidáta věd, a asistent Libor Pátý, který právě ukončil studium. Katedra požadovala dále pomocné pracovníky — laboranta, vakuového skláře a radiomechanika. Pro nízké platy ve školství bylo velmi obtížné tyto pracovníky získat. První z nich nastoupil pan František Mužík, bývalý laborant Spektroskopického ústavu vedeného Prof. V. Dolejškem. Jemu katedra vděčí za první práce spojené s vybavováním laboratoří.\n\nKatedra získala prostory v přízemí západní části budovy Fysikálního ústavu (nyní budova Ke Karlovu 5) sousedící s pracovnou profesora. Shodou okolností to byla místnost, v níž v předválečném období pracoval Prof. Dolejšek. Snad toto umístění přispělo ke snaze Prof. Kunzla obnovit duch Spektroskopického ústavu vyznačený pospolitostí všech pracovníků, přátelským a demokratickým ovzduším.\n\nV té době přecházelo tehdejší čtyřleté studium na Matematicko-fyzikální fakultě na pětileté s tím, že poslední dva roky studia obstará katedra svými kurzovními a výběrovými přednáškami, semináři, praktiky, laboratorními a diplomovými pracemi sama. Katedra vytvářela svůj odborný profil především v kontextu s touto výukovou povinností. Byla urychleně budována praktika vysoké frekvence a vakuové techniky. Stavba čtyř skleněných vakuových aparatur by byla neproveditelná bez pomoci externího skláře Jiřího Moce, zaměstnance tehdy nově zřízené Laboratoře experimentální a teoretické fyziky Čs. akademie věd, která užívala v budově Fysikálního ústavu některé laboratoře. Potíže s experimentálním vybavením byly tehdy veliké. Po válce byl obecný nedostatek čehokoliv — například vodičů, nejelementárnějších elektrotechnických součástek a materiálů. Určitou pomocí byly sklady zbylých součástek a materiálů po německé armádě, v nichž měly vysoké školy přednostní právo se zásobit.\n\nI když se situace díky obnovované výrobě postupně lepšila, potíže v získávání materiálů, součástek a přístrojů trvaly dále, poněvadž každou drobnost bylo nutno s více než ročním předstihem nejprve \"plánovat\". Toto plánování bylo postrachem pro pracovníky katedry, kteří s ním ztráceli mnoho času. Jak byl pak postupně plánovaný materiál dodáván, bylo nutno jej skladovat, plnit skříně v laboratořích a na chodbách a teprve po letech, pomocí těchto \"katedrových\" skladů, zajišťovat práci posluchačů, diplomantů a vědeckou práci.\n\nPrvní přednášky katedry byly tyto: Kinetická teorie plynů, Výboje v plynech, Spektroskopie (Kunzl), Technologie vakuových materiálů (W. Espe), Elektronová optika (Vejvodová), Emise elektronů, Teoretická elektrotechnika (Eckertová) a Vybrané partie z fyziky vysokého vakua (Pátý).\n\nV roce 1955 začala katedra pořádat zásluhou L. Eckertové Seminář vysoké frekvence a vakuové techniky, na němž referovali o svých pracích, kromě pracovníků katedry, pracovníci výzkumných ústavů, akademie a též příležitostní zahraniční hosté. Po dlouhá léta se těšil hojné účasti učitelů a posluchačů fakulty, ale i mimofakultních odborníků. Kurzovní přednášky byly obohaceny o Radiofyziku (L. Pekárek z ČSAV) a Teorie centimetrových vln (R. Donocik z Výzkumného ústavu sdělovací techniky).\n\nZačala se postupně rozvíjet i vědecká práce katedry, byly prezentovány první vědecké publikace. Hmotná a personální tíseň poněkud polevila, když v roce 1956 vláda vyslovila podporu vědecké práce. Přínosem pro vědeckou práci byla i rozvíjející se spolupráce s ústavy akademie (s nově zřízeným Fyzikálním ústavem, Ústavem technické fyziky a \"rezortním\" Výzkumným ústavem vakuové elektrotechniky).\n\n\n\n\n"}
{"id": "1442157", "url": "https://cs.wikipedia.org/wiki?curid=1442157", "title": "Then It Fell Apart", "text": "Then It Fell Apart\n\nThen It Fell Apart je druhá autobiografická kniha amerického hudebníka Mobyho. Vydána byla 2. května roku 2019 nakladatelstvím Faber Social. Jde o pokračování Mobyho první autobiografie, která vyšla roku 2016 pod názvem \"Porcelain\". Zatímco v první knize se věnoval období, které začíval před albem \"Play\" (1999), tedy předtím, než se proslavil, v této knize se zabývá svou pozdější kariérou, obdobím slávy.\n"}
{"id": "1442158", "url": "https://cs.wikipedia.org/wiki?curid=1442158", "title": "Madeleine Malongaová", "text": "Madeleine Malongaová\n\nMadeleine Malongaová (* 25. prosince 1993 Soisy-sous-Montmorency) je francouzská zápasnice – judistka konžského původu.\n\nS judem začínala v Chambly v 8 letech. Od roku 2009 se připravovala v Amiens pod vedením Guillaume Delvilleho. V roce 2013 přestoupila do klubu Levallois SC a od roku 2016 hájí barvy Blanc-Mesnilského judistého klubu v Paříži. Ve francouzské ženské reprezentaci se pohybuje s přestávkami od roku 2010 v polotěžké váze do 78 kg. V roce 2016 se kvalifikovala na olympijské hry v Riu, ale ve francouzské olympijské nominaci musela ustoupit krajance Audrey Tcheuméové.\n\n\n\n"}
{"id": "1442165", "url": "https://cs.wikipedia.org/wiki?curid=1442165", "title": "Grumman Gulfstream I", "text": "Grumman Gulfstream I\n\nGrumman Gulfstream I (tovární označení G-159) je turbovrtulový dopravní letoun. Jeho první let proběhl 14. srpna 1958.\n\nV roce 1956 začal Grumman vyvíjet malý dvoumotorový turbovrtulový dopravní letoun. Letadlo mělo mít kapacitu 10 až 14 osob, případně schopné přepravit až 24 cestujících. Gulfstream I byl navržen jako konvenční dolnoplošník s přetlakovou kabinou a výsuvným příďovým podvozkem. Jako pohon byly použity dva turbovrtulové motory Rolls-Royce.\n\nPrvní prototyp vzlétl 14. srpna 1958, dodávky začaly v červnu 1959. V roce 1969 byla výroba zastavena ve prospěch stroje Gulfstream II.\n\n\n"}
{"id": "1442175", "url": "https://cs.wikipedia.org/wiki?curid=1442175", "title": "Döbrönte", "text": "Döbrönte\n\nDöbrönte je malá vesnička v Maďarsku v župě Veszprém, spadající pod okres Pápa. Nachází se asi 9 km jihovýchodně od Pápy. V roce 2015 zde žilo 237 obyvatel, z nichž 83,9 % tvoří Maďaři.\n\nKromě hlavní části zahrnuje Döbrönte i malé části Ilkapuszta a Üdülőtelep.\n\nDöbrönte leží na silnici 8409. Hlavní silniční spojení je zajištěno přes sousední vesnici Ganna. Kolem Döbrönte protéká potok Bittva, který se vlévá do řeky Marcal.\n\nV Döbrönte se nachází zámek Szarvaskő vára a katolický kostel Fájdalmas Szűz-templom. Nachází se zde též čtyři hotely, dvě restaurace, hřbitov, malý obchod a hřiště.\n"}
{"id": "1442177", "url": "https://cs.wikipedia.org/wiki?curid=1442177", "title": "Lešek Mazovský", "text": "Lešek Mazovský\n\nLešek Mazovský (1162 – 1186) byl mazovský kníže v letech 1173 až 1186. Byl jediným synem Boleslava Kadeřavého a Vjačeslavy Novgorodské\n\nKdy se narodil Lešek není známo. Historik Jan Długosz ve své kronice uvádí, že Lešek se narodil roku 1158. Historik Kazimierz Jasiński se domníval, že Lešek mohl mít v době smrti svého otce asi 10 let. Z toho se vyvozuje, že Lešek se narodil asi roku 1162.\n\nKdyž roku 1173 zemřel jeho otec Boleslav, byl Lešek jediným synem, tudíž dědicem knížectví. Jeho poručníkem se stal Leškův strýc, krakovský kníže Měšek Starý. V roce 1177 se však krakovským knížetem stal Kazimír II. Spravedlivý. Ten poručnictvím nad Leškem svěřil jakémusi Żyronovi. Před rokem 1186 změnil Lešek neočekávaně politiku. Spojil se s Měškem III., který dal Leškovi do správy svého syna Měška. Měšek se však brzy začal chovat jako kníže mazovský, takže se Lešek usmířil s Kazimírem a Měška Mladšího poslal zpět k otci. Lešek zemřel roku 1186, pravděpodobně z důvodu špatného zdraví.\n"}
{"id": "1442178", "url": "https://cs.wikipedia.org/wiki?curid=1442178", "title": "Svobodní voliči", "text": "Svobodní voliči\n\nSvobodní voliči () jsou politická strana v Německu. Jedná se o středovou stranu s důrazem na přímou demokracii a sdružující nezávislé kandidáty. Přestože jako celostátní strana byla formálně založena až v roce 2009, její kořeny jsou starší – například nejúspěšnější zemské sdružení v Bavorsku, které má od voleb v roce 2008 i zastoupení v zemském sněmu, formálně vzniklo jako zastřešující spolek kandidátů už v roce 1978. Strana má zastoupení rovněž v Evropském parlamentu, přičemž na úrovni Evropské unie je členem Evropské demokratické strany.\n"}
{"id": "1442179", "url": "https://cs.wikipedia.org/wiki?curid=1442179", "title": "Římskokatolická farnost Kovářská", "text": "Římskokatolická farnost Kovářská\n\nŘímskokatolická farnost Kovářská () je zaniklé územní společenství římských katolíků v Černém Potoce (), na Kovářské, ve Výsadě (; dnes část města Vejprt) a v okolí.\n\nOd roku 1755 byla v lokálie, která byla roku 1791 povýšena na farnost. Historicky patřila do pražské arcidiecéze až do roku 1993. Od 14. dubna 2003 byla sloučena s ostatními osmi farnostmi do farnosti Vejprty v plzeňské diecézi. Farnost Vejprty však byla přiřazena od 1. ledna 2013 na základě dekretu Kongregace pro biskupy k litoměřické diecézi.\n\n\"Začátek působnosti jmenovaného v duchovní správě farnosti od:\"\n\n"}
{"id": "1442187", "url": "https://cs.wikipedia.org/wiki?curid=1442187", "title": "Bakonypölöske", "text": "Bakonypölöske\n\nBakonypölöske () je vesnice v Maďarsku v župě Veszprém, spadající pod okres Pápa. Nachází se asi 10 km jihovýchodně od Pápy, 12 km severovýchodně od Devecseru a 15 km severozápadně od Ajky. V roce 2015 zde žilo 375 obyvatel, z nichž 95,2 % tvoří Maďaři.\n\nKromě hlavní části zahrnuje Bakonypölöske i malé části Pityómajor a Újhodály.\n\nVesnice leží na silnici 8402. Je přímo silničně spojena s obcemi Kup a Noszlop. Bakonypölöskem protéká potok Pölöskei-Hajagos, který se vlévá do potoka Hajagos. Ten se vlévá do řeky Marcal.\n\nV Bakonypölöske se nachází katolický kostel Szent Márton püspök-templom. Je zde též hřbitov, pošta, malý obchod a hospoda.\n"}
{"id": "1442189", "url": "https://cs.wikipedia.org/wiki?curid=1442189", "title": "Romane Dicková", "text": "Romane Dicková\n\nRomane Dicková (* 30. září 1999 Clamart) je francouzská zápasnice – judistka kamerunského původu.\n\nS judem začínala ve 14 letech v klubu Randoris ve Villeneuve-le-Roi na předměstí Paříže. Připravuje se pod vedením Karima Dahliho. V ženské judistické reprezentaci se pohybuje od roku 2017 v těžké váze nad 78 kg.\n\n\n\n"}
{"id": "1442196", "url": "https://cs.wikipedia.org/wiki?curid=1442196", "title": "Max Rudigier", "text": "Max Rudigier\n\nMax Adrian Rudigier (* 18. září 1993) je rakouský reprezentant ve sportovním lezení, mistr Rakouska a juniorský vicemistr světa v lezení na obtížnost.\n\n\n"}
{"id": "1442197", "url": "https://cs.wikipedia.org/wiki?curid=1442197", "title": "Feigl &amp; Widrich", "text": "Feigl &amp; Widrich\n\nFeigl & Widrich je bývalá továrna na průmyslové zpracování textilních materiálů v severočeské obci Chrastava v Libereckém kraji. Adresa objektu je Andělohorská č.p. 419.\n\nRozsáhlý areál barvárny Feigl & Widrich byl vystavěn v údolí Lužické Nisy v letech 1904–1907 v secesním stylu s prvky holandské architektury. Továrna o rozloze 6 ha má jednotné architektonické ztvárnění pláště i interiérů. Autorem projektu je liberecká firma Gustav Sachers Söhne, železobetonové konstrukce továrny od firmy Eduarda Asta. \n\nV roce 1921 společnost Feigl & Widrich chrastavskou továrnu prodala koncernu Textilana. Pod stejným názvem zde po druhé světové válce působil n. p. České vlnařské závody. V roce 2005 je zmiňována jako Interlana. V roce 2006 jej od francouzské textilní firmy koupila firma Branaldi, výrobce lepenkových obalů a displejů, a chce zde vyrábět 4/5 své produkce, kterou sem přesunula z Brandýsa nad Labem. \n\nMajitelem budovy kotelny je Ing. arch. Filip Horatschke, který ji chce přeměnit v kulturní centrum.\n"}
{"id": "1442199", "url": "https://cs.wikipedia.org/wiki?curid=1442199", "title": "Muču Kiš", "text": "Muču Kiš\n\nMuču Kiš (také Muchu Chhish nebo Batura V) je hora vysoká 7 453 m n. m. nacházející se v pohoří Karákóram v Pákistánu. Leží v horském celku Batura Muztagh 3 km východně od hory Batura Sar.\n\nVrchol se nachází ve velmi vzdálené a nepřístupné oblasti a bylo jen několik pokusů o prvovýstup, avšak žádný nebyl úspěšný. Poslední pokus byl v roce 2014, kdy se anglický horolezec Pete Thompson vrátil zpět z výšky 6 000 m. Muču Kiš je jedna z nejvyšších hor na Zemi, na kterou nebyl proveden výstup a nejvyšší z těch vrcholů, které nemají náboženský nebo politický zákaz. To i přes to, že její vrchol má malou topografickou prominenci, která je pouze 263 m.\n"}
{"id": "1442201", "url": "https://cs.wikipedia.org/wiki?curid=1442201", "title": "Astropsychologie", "text": "Astropsychologie\n\nAstropsychologie, též psychologická astrologie, je disciplína užité astrologie, která využívá z horoskopů získané poznatky v psychologii a psychoanalýze. Tento směr astrologie se na rozdíl od tradiční astrologie nezabývá věštěním a předpověďmi (co dobrého nebo špatného člověka potká v příštím období) a místo toho se pokouší pomocí kombinace tradičních astrologických symbolů a poznatků hlubinné psychologie proniknout do motivace a chování člověka a najít odpověď na otázku, proč žije tak, jak žije, a jak by mohl uskutečnit své vrozené osobnostní vlohy mnohem tvořivějším způsobem. Dále se pokouší pomocí kombinace astrologické symboliky a poznatků hlubinné psychologie pojednat o obsáhlé a složité problematice mezilidských vztahů. Podobně jako např. antická řecká filosofie nebo hermetické nauky vychází z předpokladu, že to, co se nám děje ve vnějším životě, odráží dispozice našeho vnitřního života, tj. že vnější život člověka je pouze manifestací (externalizací) toho, co se právě odehrává v nitru jeho duše (a to zpravidla nevědomě) a že tudíž i vztahy k ostatním lidem nám mohou sloužit jako nejlepší zrcadlo, v němž můžeme spatřit sebe sama a dozvědět se co nejvíce o tom, jaká je naše vlastní duše.\n\nProtože výklad individuálního horoskopu v astrologii zpravidla začíná vyhodnocením individuálního rozložení jednotlivých živlů v podobě ohně, vody, vzduchu a země, které současně odpovídají čtyřem základním psychickým funkcím tvořícím podle Carla Gustava Junga základní stavební prvky lidské duše a osobnosti v podobě intuice (odpovídá živlu ohně), cítění (odpovídá živlu vody), myšlení (odpovídá živlu vzduchu) a smyslového vnímání (odpovídá živlu země), je podle psychologické astrologie možné na astropsychologickém rozboru ukázat celkový vývoj jedince včetně objevení případných méněcenných psychických funkcí a jejich obvyklého přenosu (projekce) ve vztazích mezi lidmi, tj. na partnery, rodiče, děti, přátele atd..\n\nAstrologický zvířetník podle psychologické astrologie svou strukturou dvanácti znamení (beran, býk, blíženci, rak, lev, panna, váhy, štír, střelec, kozoroh, vodnář a ryby) symbolizuje kompletní spektrum lidské zkušenosti. Člení se na šest mužských neboli kladných znamení, zachycujících různé stránky archetypu muže, a šest ženských neboli záporných znamení, zachycujících různé stránky archetypu ženy. Termíny \"mužský\" a \"ženský\" nevyjadřují, že jeden platí pro muže a druhý pro ženy, vyjadřují spíše základní kvalitu energie, která se projevuje v každém člověku bez ohledu na pohlaví. Kladná znamení podle astropsychologie souvisejí s extravertností, obráceností do světa, myslí, aktivitou, zájmem o ideje, objektivní svět a budoucnost. Záporná znamení souvisejí s introvertností, obráceností do nitra, temnotou, cítěním, smyslovostí, setrvalostí, zájmem o subjektivní svět a minulost. Každý člověk v sobě již od okamžiku narození nese zárodek celistvosti kombinace těchto energetických principů, které astropsychologie symbolicky vyjadřuje zvířetníkovým kruhem odpovídajícím postavení nebeských těles na obloze v okamžiku jedincova narození.\n\nTento psychologický přístup k astrologii (případně astrologický přístup k psychologii) může podle astropsychologie sloužit jako jeden z psychoterapeutických nástrojů jak rychle a do hloubky poznat člověka (případně pacienta). Pravidelně při své práci používal astrologie např. švýcarský psycholog a psychoteraput Carl Gustav Jung. Stejně tak jako u klasické psychologie je i cílem psychologické astrologie \"vyléčení\" oslabených, nerozvinutých, nemocných nebo jinak narušených částí duše a prostřednictvím toho dosáhnout její celistvosti a trvalého duševního zdraví.\n\nPodobně jako astrologie lze v psychologii a psychoterapii využít poznatků dalších podobných odvětví jako např. výkladu tarotu, run apod., kde jednotlivé karty a symboly neslouží k věštění a magii, ale léčení prostřednictvím vyjádřování a uvědomování si toho, co symbolicky vyjadřují, ve vlastní duši.\n\nPsychologická astrologie byla kritizovaná z důvodu tzv. konfirmačního zkreslení, astrologie jako taková je obecně považovaná vědeckou komunitou za pseudovědu. Z hlediska psychologie a kognitivních věd označuje konfirmační zkreslení tendenci preferovat interpretaci nové informace takovým způsobem, který potvrzuje vlastní očekávání; a naopak vyhýbat se takovým interpretacím, která našim předběžných přesvědčením odporují. Astrologie byla explicitně vyřazena z průzkumu mezi americkými experty, kteří hodnotili míru nevěrohodnosti různých potenciálně zdiskreditovaných psychologických testů a léčebných postupů, protože nikdy nezískala ani částečnou podporu mezi odborníky na duševní zdraví. Astropsychologie se na tomto seznamu rovněž vůbec nevyskytuje.\n"}
{"id": "1442205", "url": "https://cs.wikipedia.org/wiki?curid=1442205", "title": "Annapurna (rozcestník)", "text": "Annapurna (rozcestník)\n\nAnnapurna může být:\n\n"}
{"id": "1442207", "url": "https://cs.wikipedia.org/wiki?curid=1442207", "title": "Mandelinky", "text": "Mandelinky\n\nMandelinky (Chrysomelinae) je podčeleď patřící do čeledi mandelinkovití (Chrysomelidae) v rámci řádu brouků (Coleoptera).\n\n"}
{"id": "1442210", "url": "https://cs.wikipedia.org/wiki?curid=1442210", "title": "Joker (film, 2019)", "text": "Joker (film, 2019)\n\nJoker je americký psychologický thriller z roku 2019 režiséra Todda Phillipse, natočený na motivy komiksů z vydavatelství DC Comics o Jokerovi. V titulní roli se představil Joaquin Phoenix, v dalších rolích Robert De Niro, Zazie Beetz, Bill Camp, Frances Conroy a Brett Cullen. Snímek není součástí filmové série DC Extended Universe.\n\nDo kin byl uveden 4. října 2019. Do konce měsíce celosvětově utržil 849 milionů dolarů, čímž překonal dosavadní prvenství filmu \"Deadpool 2\" a stal se nejvýdělečnějším snímkem s R ratingem. V polovině listopadu překonal v tržbách hranici 1 miliardy dolarů, podařilo se mu to jako historicky prvnímu mládeži nepřístupnému filmu, a to navíc bez promítání na čínském trhu a bez uvedení v prémiovém formátu IMAX.\n\nTvůrci snímku byli oceněni dvěma Oscary, a to pro nejlepšího herce (Joaquin Phoenix) a za nejlepší filmovou hudbu (Hildur Gudnadóttir).\n\nDěj filmu se odehrává v roce 1981 a sleduje několik dní ze života Arthura Flecka, který se živí jako nepříliš úspěšný klaun. Arthur žije v chudinské čtvrti Gothamu v malém bytě spolu se svou nemocnou matkou, o kterou se stará. Tak jako ostatní vnímá postupný rozklad města, které sužuje stávka popelářů, vysoká kriminalita a nezaměstnanost. Arthur navíc trpí neurologickou poruchou, která mu způsobuje nekontrolovatelné výbuchy křečovitého smíchu. Kvůli své poruše využívá v rámci sociálních služeb města psychologickou poradnu a užívá léky na předpis. Během prvního dne, který sledujeme, je Arthur na ulici přepaden a zbit dětským gangem. Jeho kolega Randall mu proto půjčí pistoli, aby se mohl lépe bránit. Arthur také potkává sousedku Sophii, která je svobodnou matkou, a pozve ji na své stand-up vystoupení.\n\nDalšího dne se s Arthurem setkáváme v nemocnici na dětském oddělení, kde předvádí své klaunské vystoupení. Při něm mu ovšem vypadne revolver na podlahu, za což je následně vyhozen z práce. Randall, aby sám nepřišel o práci, uvede, že se zbraní nemá nic společného, že si ji Arthur přinesl do práce sám. Při cestě domu je Arthur v nadzemce svědkem obtěžování ženy, kterého se dopouští tři opilí mladíci. Arthur se rozesměje, což vede k jeho napadení. V sebeobraně zastřelí dva z mladíků; třetího zabije již úmyslně. Při vyšetřování vražd se ukáže, že oběti byly perspektivními zaměstnanci firmy Wayne Enterprises. Vraždy v kolabujícím městě vedou k utvoření nového pouličního hnutí zaměřenému proti bohatým. Jejich symbolem a vzorem se stal právě vraždící klaun, jak hledaného vraha odprezentovala média. \n\nKvůli škrtům je v následujících dnech zrušena část městských sociálních služeb včetně psychologické poradny, do které Arthur docházel, což vede k tomu, že je nucen vysadit své léky. Té noci se Sophie účastní Arthurova stand-up debutu, který je spíše průměrný. Současně si Arthur přečte dopis, který napsala jeho matka Penny Thomasovi Wayneovi, majiteli Wayne Enterprises a kandidátovi na starostu Gothamu. V dopise Penny žádá o finanční pomoc, přičemž tvrdí, že Arthur je nemanželský syn Thomase Waynea. Arthur se proto vydá do Wayne Manor, sídla rodiny Wayneů. Zde se setkává s mladým Brucem Waynem a také Alfredem Pennyworthem, rodinným sluhou, kterého napadne a následně bez odpovědí na své otázky uteče. Po návratu domů zjistí, že jeho matka měla infarkt a je převážena do nemocnice. Infarkt způsobilo rozrušení z návštěvy dvou policistů, kteří hledali Arthura, aby ho vyslechli v případu vraždícího klauna.\n\nV nemocnici Arthur zjistí, že se nahrávka z jeho stand-up výstupu dostala do jeho oblíbené talk show Murraye Franklina. Ten si ovšem z jeho vystoupení udělá před celým národem legraci. Ve městě se přitom stále více stupňují nepokoje vyvolávané nespokojenými lidmi v klaunských maskách. Arthur, částečně fascinovaný svým vlivem, využívá jednoho z protestů, aby se dostal na VIP představení filmu Charlieho Chaplina, kde se střetne s Thomasem Waynem, kterému sdělí, že je jeho syn. Wayne to odmítne s tím, že Penny Flecková před lety trpěla přeludy a byla proto umístěna do Arkhamské nemocnice pro duševně choré. Arthur pokračuje ve svém pátrání po pravdě právě v Arkhamu, kde získá lékařské záznamy, které odhalí, že je sám adoptovaný a že byl v dětství týrán. Jeho matka byla skutečně pacientkou Arkhamu tak, jak tvrdil Wayne. Následně se vrací do nemocnice, kde svou matku, která ho nechala týrat, zavraždí. Rozrušen se dostane domu, kde vstoupí do bytu Sophie. Ta se po nějakém čase vrátí a je vyděšená z Arthurovy přítomnosti, přičemž se ukáže, že předchozí setkání a vznikající vztah mezi ním a Sophií byl jen jeho přelud.\n\nAčkoliv byl v talk show Murraye Franklina zesměšněn, jeho video mělo neuvěřitelný ohlas u diváků. Produkce pořadu mu proto nabídne, aby přišel jako host. V den vysílání si doma nanáší klaunský make-up a připravuje kostým. Mezitím se za ním zastaví bývalí kolegové Gary a Randall, kteří se dozvěděli o smrti jeho matky. Arthur zavraždí Randalla, ale Garyho nechá bez újmy odejít za to, že se k němu vždy choval hezky. Během cesty do studia ho spatří policisté, před kterými se pokusí utéct. Nastoupí do nadzemky, ve které se tísní lidi v klaunských maskách, kteří míří na další protest. Policisté vytáhnou zbraně a chtějí Arthura zatknout, ten ale vyvolá rvačku, během které padne výstřel a policisté jsou následně napadeni protestujícími. Arthurovi se tak podaří utéct.\n\nPřed začátkem show se Arthur setká s Murrayem Franklinem a požádá ho, aby ho uvedl jako Jokera. V živém přenosu pronese morbidní vtip, což se setká s nevůlí Franklina i diváků, následně Arthur přizná, že to on je vraždícím klaunem a začne obviňovat společnost a bohaté z devastace méně úspěšných lidí a města. Výbuch hněvu končí tím, že Arthur zastřelí Franklina. Jeho čin spustí po celém městě nepokoje. Sám je zatčen a převážen do vězení, ale během nepokojů je při převozu osvobozen a stává se hrdinou protestujících.\n\nV posledních scénách je Arthur pacientem v Arkhamu. Během konzultace s lékařkou se směje. Ta se ho zeptá, čemu se směje? Odpoví jí, že by ten vtip nepochopila. Následně odchází sám po chodbě a nechává za sebou krvavé stopy.\n\nOd roku 2014 chtěl Joaquin Phoenix hrát v komiksovém filmu, který by byl nízkorozpočtový a připomínal filmovou studii osobnosti postavy. V téže době odmítl role, které mu nabízeli v rámci Marvel Cinematic Universe, kde mohl hrát Hulka nebo Doctora Strange. Stejně tak režisér Todd Phillips měl nabídky, aby točil komiksový blockbuster, což rovněž, jako Phoenix, několikrát odmítl. Oba totiž chtěli relativní kreativní svobodu, kterou vysokorozpočtové hollywoodské blockbustery tvořené v rámci výdělečných franšíz nenabízejí.\n\nTodd Phillips v roce 2016 nabídl společnosti Warner Bros. svou vizi na komorní film o Jokerovi. Po nepříliš přesvědčivých výsledcích budovaného DC Extended Universe u Warnerů kývli na projekt menších samostatných komiksových filmů. V srpnu 2017 Warneři představili plán samostatného filmu o Jokerovi, který natočí Phillips a na kterém se spolu se Scottem Silverem bude podílet také jako scenárista. Jedním z producentů měl být také úspěšný režisér Martin Scorsese, který ale nakonec kvůli vlastním filmům z pozice producenta odešel. Oznámení bylo přijato spíše obezřetně. Nespokojen byl také herec Jared Leto, který hrál Jokera v rámci DC Extended Universe.\n\nWarneři tlačili Phillipse, aby do role obsadil Leonarda DiCapria, kterého chtěli přemluvit díky přítomnosti Scorseseho, se kterým DiCaprio často spolupracoval. Nicméně Phillips si do role prosadil Joaquina Phoenixe, se kterým od začátku počítal. Phillips dokonce tvrdil, že scénář psal tak, aby se postava přizpůsobila Phoenixovi, spíše než naopak. Scénář byl napsán během roku 2017. Inspirací byly Scorseseho snímky \"Taxikář\" (1976), \"Zuřící býk\" (1980) a \"Král komedie\" (1983). Další inspirací byly podobné filmy fungující jako studie postav \"Serpico\" (1973) a \"Přelet nad kukaččím hnízdem\" (1975). A v rámci Jokerova mýtu také němý film \"Muž, který se směje\" z roku 1928. Samotná premisa filmu je inspirována komiksem \"\" (1988) od Alana Moorea a Briana Bollanda.\n\nPhillips a Silver uvedli, že se nechtěli svázat jedním komiksem a proto spíše čerpali jednotlivosti. Například klasický příběh zrodu Jokera - pád do kyseliny - jim přišel nerealistický. Propad v šílenství chtěli uchopit co nejvíce realisticky a tak se soustředili spíše na rozvoj duševní poruchy samotné. Při psaní scénáře se trumfovali, kdo vymyslí větší projev šílenství. Nicméně přejali motiv variantního narativu zrodu Jokera, který je ukázán například i ve zmíněném komiksu \"Batman: Kameňák\". Ve filmu toho dosáhli narativem nespolehlivého vypravěče, u něhož není jisté, že ukazované je reálné. Film je tak otevřen různým interpretacím.\n\nSnímek měl premiéru na konci srpna 2019 na 76. ročníku Benátského filmového festivalu, kde obdržel osmiminutový potlesk ve stoje a vyhrál hlavní cenu Zlatého lva. Do kin byl film uveden 4. října 2019.\n\nV USA film před svým uvedením do kin vyvolal kontroverzi, kdy se mluvilo o hrozbě masové střelby při promítání. Například kino ve městě Aurora (Colorado), kde došlo v roce 2012 při promítání snímku \"Temný rytíř povstal\" k tragickému útoku, odmítlo snímek promítat.\n\nFilm byl v USA uveden ve 4 374 kinech. Během otevíracího víkendu na domácím trhu utržil 93 500 000 dolarů; ze zbytku světa dalších 140 500 000 dolarů. Na domácím trhu se jednalo o historicky nejlepší otvírák měsíce října a o jeden z nejlepších startů filmu s R ratingem. V České republice film během otevíracího víkendu zhlédlo 102 926 diváků, kteří v kinech nechali 16,9 milionu korun. Ke konci října celosvětové tržby čítaly již 849 milionů dolarů, čímž snímek překonal dosavadní prvenství filmu \"Deadpool 2\" a stal se nejvýdělečnějším snímkem s R ratingem. V polovině listopadu překonal v tržbách hranici 1 miliardy dolarů, podařilo se mu to jako historicky prvnímu mládeži nepřístupnému filmu, a to navíc bez promítání na čínském trhu a bez uvedení v prémiových formátech, jako jsou 3D nebo IMAX. Jednalo se teprve o čvrtou filmovou adaptaci komiksu od DC Comics, která toho dosáhla. Za rok 2019 byl \"Joker\" jediným miliardovým snímkem, který nepatřil studiu Disney. \n\nCelkově snímek utržil 1 072 417 782 dolarů. Z toho 335 217 782 dolarů na domácím trhu a 737 200 000 dolarů v zahraničí.\n\nRozpočet snímku činil 55 až 70 milionů dolarů.\n\nSnímek byl u kritiků přijat pozitivně. Na americkém agregátoru recenzí Rotten Tomatoes získal hodnocení 69 % založené na 500 recenzích, z nichž bylo 346 kladných. Na dalším americkém agregátoru recenzí - Metacritic - se film musel spokojit s hodnocením 59 bodů ze sta, založeného na 58 recenzích. Český agregátor recenzí Kinobox.cz vystavil filmu na základě 14 českých recenzí skóre 85 %, které dokázalo, že čeští filmoví kritici byli k filmu shovívavější než jejich američtí kolegové.\n\n\"Joker\" zahájil festivalovou sezónu svou premiérou v září 2019 na benátském filmovém festivalu odkud si odnesl hlavní cenu Zlatého lva. V lednu 2020 proměnil dvě ze čtyř nominací na Zlatý glóbus. Joaquin Phoenix získal Zlatý glóbus za nejlepší mužský herecký výkon (drama) a za nejlepší hudbu byla Zlatým glóbem oceněna islandská hudební skladatelka Hildur Guðnadóttir.\n\nTvůrci snímku byli oceněni dvěma Oscary, a to pro nejlepšího herce (Joaquin Phoenix) a za nejlepší filmovou hudbu (Mildur Gudnadóttir).\n\n"}
{"id": "1442217", "url": "https://cs.wikipedia.org/wiki?curid=1442217", "title": "Asmá Niangová", "text": "Asmá Niangová\n\nAsmá Niangová (* 4. ledna 1983 Casablanca) je francouzská zápasnice–judistka, která od roku 2012 reprezentuje rodné Maroko.\n\nNarodila se v marockém Casablance do rodiny francouzského diplomata se senegalskými kořeny a Maročanky. Vyrůstala v zemích blízkého východu (Libanon, Sýrie, Kuvajt apod.). Od roku 1995 žila na předměstí Paříže v Noisy-le-Grand. Začínala jako sedmibojařka (atletika) a hrála házenou na pozici brankářky. Judogi na sebe poprvé oblékla ve svých dvaceti letech (2003) v dojo v Villiers-sur-Marne jako členka pařížského hasičského sboru. Její první instruktor Yves Abdoune jí záhy doporučil svému bratru Hamidovi do známéno judistického klubu US Créteil. Vrcholově se judu začala věnovat od roku 2008 s přestupem do klubu Levallois SC a následně do klubu Villemonble Sports, kde se připravovala pod vedením Omara Gherrama. Po francouzském mistrovství v roce 2011 jí oslovil reprezentační trenér Maroka Francouz Baptiste Leroy s možnosti reprezentovat svou rodnou zemi. Na nabídku Leroye kývla a od roku 2012 startuje pod marockou vlajkou. V roce 2016 se kvalifikovala na olympijské hry v Riu, kde vypadla v úvodním kole s domácí Marií Portelaovou.\n\n\n\n"}
{"id": "1442220", "url": "https://cs.wikipedia.org/wiki?curid=1442220", "title": "Experiment COMPASS", "text": "Experiment COMPASS\n\nExperiment COMPASS (Common Muon and Proton Apparatus for Structure and Spectroscopy), nebo také experiment NA58, byl stejnojmennou skupinou (\"kolaborací\") navržen a schválen CERNem v roce 1997. Kolaboraci tvoří 220 fyziků ze 13 různých zemí, včetně 28 univerzit a výzkumných institucí. Experimentální hala COMPASSu se nachází ve francouzské části CERNu, poblíž Prévessin-Moëns. \n\nExperiment COMPASS se věnuje především zkoumání spinové struktury nukleonů a hadronové spektroskopii. Tento experiment využívá svazkovou dráhu M2, která poskytuje hadrony a miony, jež se produkují nárazem protonového svazku z SPS (Super Proton Sychotron) na terč. Interakcí vyprodukované částice letí díky zachování hybnosti v úzkém kuželu kolem směru původního paprsku. Proto je možné detektory umístit za sebe, na rozdíl od jiných experimentů, kde musí být detektory umístěny okolo interakčního bodu. Díky umístění detektorů za sebou v sendvičovém uspořádání je možné upravovat rozložení pro různé typy měření. Celé experimentální zařízení od terče až po poslední detektor má délku přibližně 60 metrů.\n\n"}
{"id": "1442225", "url": "https://cs.wikipedia.org/wiki?curid=1442225", "title": "Basket Jindřichův Hradec", "text": "Basket Jindřichův Hradec\n\nBasket Jindřichův Hradec (název A–mužstva: GBA Lions Jindřichův Hradec) je český basketbalový klub, který sídlí v Jindřichově Hradci v Jihočeském kraji. Od sezóny 2018/19 působí v české druhé nejvyšší basketbalové soutěži, známé pod názvem 1. celostátní liga mužů. Klubové barvy jsou modrá a žlutá.\n\nPočátky basketbalu v Jindřichově Hradci nejsou dostatečně dobře popsány. Předpokládaný první zápasy se ve městě odehrávaly v halách místního gymnázia a sokolovně v meziválečném období. První známý dochovaný písemný záznam o jindřichohradeckém basketbalu pochází ze dne 28. listopadu 1953, kdy byla zveřejněna soupiska týmu TJ Jiskra-Jiholen J.Hradec. Starý jindřichohradecký klub se většinou pohyboval na krajské a okresní úrovni.\n\nSoučasný klub byl založen v roce 2004. Zakladatelem a většinovým vlastníkem se stal pan R. Hrala. Tento nový subjekt převzal práva na třetí ligu od TJ Slovanu, aby jej následně směnil s Duklou Dejvice za druhou nejvyšší soutěž v republice. V první sezóně se klub umístil na celkovém dvanáctém místě. Největším úspěchem nového jindřichohradeckého klubu je účast v nejvyšší soutěži (v sezónách 2012/13–2017/18).\n\nSvé domácí zápasy odehrává v městské sportovní hale Jindřichova Hradce s kapacitou 1 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1442230", "url": "https://cs.wikipedia.org/wiki?curid=1442230", "title": "Beto O'Rourke", "text": "Beto O'Rourke\n\nRobert Francis O'Rourke (* 26. září 1972) je americký politik a obchodník, od roku 2013 ve sněmovně reprezentantů za 16. okrsek státu Texas. Byl nominován demokratickou stranou pro senátní volby, do kterých nastoupil proti republikánovi Tedu Cruzovi.\n\nNarodil se v příhraničním městě El Paso do americké rodiny s irskými kořeny. V prostředí mexického vlivu získal ze svého jména Robert přezdívku Beto, kterou používá, taktéž si osvojil španělštinu. V El Pasu vychodil základní a střední školu, poté nastoupil na Colombia University, kde v roce 1995 získal titul bakaláře z anglické literatury.\n\nNa začátku 90. let na univerzitě byl kapitánem veslařského týmu, hrál ve skupině Foss a byl jednou zatčen za ničení majetku univerzity a jízdě pod vlivem omamných látek.\n\nOd roku 1995 pracoval v New Yorku, kde rozvíjel firmu nabízející ISP. V roce 1998 se vrátil do El Pasa, o rok později spoluzaložil Stanton Street Technology, se kterou podnikal v oblasti vývoje softwaru a internetových služeb. Ve stejném roce kandidoval do radnice El Pasa, kdy porazil svého protikandidáta v poměru 57-43 %. Jedním z jeho politických rozhodnutí v El Pasu bylo analýza tzv. války proti drogám a zrušení zákonů proti držení marihuany, které považuje za neefektivní. Na radnici El Pasa byl v roce 2007 znovu zvolen a setrval zde do roku 2011. V tomto roce napsal knihu \"Dealing Death and Drugs: The Big Business of Dope in the U.S. and Mexico\", pojednávající o válce proti drogám jako o pro stát výhodném byznysu.\n\nV roce 2012 kandidoval do sněmovny reprezentantů za texaský 16. okrsek, kdy v primárkách o 1 % porazil Silvestra Reyese a v obecných volbách, už snadněji, porazil republikánku Barbaru Carrascovou. V roce 2014 a 2016 byl O'Rourke do sněmovny znovu zvolen. Ve sněmovně reprezentantů sedí ve výborech pro ozbrojené složky a záležitosti veteránů.\n\nV roce 2018, na konci března, oznámil kandidaturu do Senátu Spojených států – na místo, pro jehož získání bude potřebovat porazit republikána Teda Cruze. V dubnu pro svou kampaň získal podporu demokratů výsledkem volby, jež ho 62 % favorizovala. Zajímavé na jeho kampani bylo, že na rozdíl od svého protivníka odmítl vliv „velkých peněz“, tedy finanční dary velkých korporací a vlivných majetných jednotlivců, a přesto Cruze aktuálně v objemu kampaně překonal v poměru 3:1. Ve volbách byl poražen, když obdržel o 214 921 hlasů méně (48,3 %) než jeho soupeř Cruz. V březnu 2019 oznámil, že bude kandidovat na prezidenta USA a pokusí se získat nominaci Demokratické strany ve volbách v roce 2020. Podle průzkumu CNN zveřejněného 30. dubna 2019 mu podporu vyjádřilo pouze okolo 6 % demokratických voličů. Kvůli nízkým volebním preferencím a finanční situaci jeho kampaně 1. listopadu oznámil, že jeho šance na nominaci jsou mizivé a svoji kandidaturu na prezidenta proto stáhl. Žádného ze zbývajících kandidátů veřejně nepodpořil.\n\nO'Rourke se oženil v roce 2005, kdy si vzal Amy Hoover Sandersovou. Mají spolu 3 děti. Amy v roce 2017 po Betovi převzala byznys, který Beto započal v polovině 90. let, aby se mohl věnovat politické kampani.\n\n"}
{"id": "1442233", "url": "https://cs.wikipedia.org/wiki?curid=1442233", "title": "DC Universe (streamovací služba)", "text": "DC Universe (streamovací služba)\n\nDC Universe je americká SVOD služba spravovaná společnostmi DC Entertainment a Warner Bros. Digital Networks. Zájem o vytvoření vlastní streamovací služby byl projeven v dubnu roku 2017, přičemž název byl oficiálně oznámen až v květnu 2018. Služba obsahuje jak hrané a animované seriály a filmy tak i katalog, vybrané komiksy DC Comics, diskusní forum anebo internetový obchod.\n\nBeta start DC Universe proběhl na konci srpna 2018 a plně spuštěno bylo 15. září 2018.\n\nDC Universe bylo oznámeno 25. dubna 2017 jako nepojmenovaná služba vydávající seriály, přičemž oficiální název byl zveřejněn až o rok později 2. května 2018. Následujícího měsíce bylo ohlášeno, že DC Universe bude obsahovat také hrané a animované filmy a seriály. Součástí služby bude také DC encyklopedie, vybrané komiksy DC Comics, diskusní forum a internetový obchod. Sam Ades, viceprezident a generální manažer firmy Warner Bros. Digital Network, povede DC Universe.\n\nDne 25. dubna 2017 byly oznámeny první dva seriály a to \"Titans\" a \"\". Téhož roku 21. listopadu byl ohlášen několikadílný, půlhodinový animovaný seriál o Harley Quinn. Dne 30. ledna 2018 byl ohlášen prequelový seriál \"Metropolis\", jehož děj se odehrává před Supermanem a zaměřuje se na Lois Laneovou a Lexe Luthora. V květnu 2018 byly oznámeny dva hrané seriály, \"Swamp Thing\" a \"Doom Patrol\", a bylo uvedeno, že se seriál \"Metropolis\" předělává. Dne 19. července byl ohlášen hraný seriál o Stargirl, ve kterém se objeví také postavy z týmu Justice Society of America. O měsíc později byl oznámen zpravodajský seriál \"DC Daily\". \n\nDC Universe bylo spuštěno 15. září 2018 v USA a je dostupné na operačních systémech iOS a Android, digitálních přehrávačích Roku, Apple TV, Android TV, Amazon Fire TV, konzolích Xbox One, a PlayStation 4 či internetových stránkách. Každé předplatné služby lze používat na dvou zařízeních zároveň. Předobjednávka byla dostupná od 19. července 2018 a betaverze byla pro vybrané uživatele zveřejněna v srpnu 2018.\n\nDC Universe je dostupné ve Spojených státech. V září 2018 na konvenci Fan Expo Canada DC editor Dan DiDio uvedl, že v Kanadě bude dostupná betaverze služby s neurčitým termínem plného spuštění. Mezitím bylo několik původních seriálů a filmů odkoupeno společností Corus Entertainment (pro vysílání na svých stanicích Teletoon, Adult Swim a Showcase) a práva na vysílání seriálu \"Doom Patrol\" byla koupena Bell Media pro svůj kanál CTV Sci-Fi Channel.\n\n\"Titans\" jsou mezinárodně distribuovaný službou Netflix.\n\nPři spuštění DC Universe byly do nabídky přidány čtyři filmy o Supermanovi v hlavní roli s Christopherem Reevem, \"Batman začíná\", \"Temný rytíř\", animované televizní seriály \"Batman\", \"Static Shock\", \"Young Justice\", \"Teen Titans\", \"Batman budoucnosti\", \"\" a \"Liga spravedlivých\", hrané televizní seriály \"Superman\" a \"Wonder Woman\" (později upravené do HDTV), animované filmy \"\", \"\" a \"Wonder Woman\" a mnoho dalších. Do nabídky se přidává nový obsah každý měsíc.\n\nV březnu 2019 byl do nabídky přidán živě hraný seriál \"Shazam!\" z roku 1970.\n"}
{"id": "1442234", "url": "https://cs.wikipedia.org/wiki?curid=1442234", "title": "Otto Warburg", "text": "Otto Warburg\n\nOtto Warburg může být:\n\n"}
{"id": "1442241", "url": "https://cs.wikipedia.org/wiki?curid=1442241", "title": "Nikon Z 6", "text": "Nikon Z 6\n\nNikon Z 6 je digitální bezzrcadlovka s Full frame snímačem a vyměnitelnými objektivy. Byla představena 23. srpna 2018 s předpokládaným uvolněním do prodeje v listopadu 2018. Používá nový úchyt objektivů Nikon Z-mount, akumulátory EN-EL15b a zaznamenává na paměťovou kartu XQD v jednom slotu. Do věcí, které postrádá, patří např. blesk na těle fotoaparátu. Díky bezzrcadlové mechanice je kompaktnější, má expoziční časy až 1/8000 s a hmotnost 675 g. Dá se říct, že se jedná o levnější verzi modelu Z 7 s menším rozlišením, méně ostřícími body, ale s vyšší nativní citlivostí a rychlejším průběžným snímáním.\n\n\n"}
{"id": "1442243", "url": "https://cs.wikipedia.org/wiki?curid=1442243", "title": "Škoda Scala", "text": "Škoda Scala\n\nŠkoda Scala je automobil nižší střední třídy vycházející z designové studie Vision RS automobilky Škoda Auto. Svými rozměry vyplňuje mezeru v nabídce automobilky mezi Fabií a Octavií. Vůz má konkurovat modelům VW Golf, Ford Focus, nebo Opel Astra. Vývoj trval čtyři roky, vyrábí se v Mladé Boleslavi a oficiální premiéra proběhla 6. prosince 2018 v izraelském Tel Avivu. Konfigurátor byl spuštěn v lednu 2019, prodej začal v dubnu.\n\nDříve se spekulovalo o jméně \"Felicia, Garde, Spaceback\" nebo \"Popular\", jméno \"Scala\" () však bylo oznámeno 15. října 2018. Jméno Scala znamená v latině „schody“ nebo „žebřík“, podle automobilky označuje velký krok vpřed v segmentu kompaktních automobilů. Toto jméno se již několikrát v minulosti objevilo, supermini Renault Scala se prodával v letech 2012–2017 a Zastava Skala (nižší střední třída) v letech 1971–2008.\n\nAuto je postaveno na platformě MQB A0 a je o něco širší a delší než jeho předchůdce Škoda Rapid hatchback. Jde o první vůz Škoda s konstantním připojením k internetu, dále má 10.2’’ digitální přístrojový štít, 9.2’’ středovou obrazovkou a 15’’ až 18’’ koly, asistenty sledování slepého úhlu (až 70 metrů), udržování v jízdním pruhu a parkování, Crew Protect Assist, Rear Traffic Alert a adaptivní tempomat.\n\nAutomobilka vůz nabízí ve dvou výbavových variantách, Ambition a Style. První z nich začíná na cenovce 369 900 korun a je v základu vybavena motorem 1.0 TSI 70 kW, vyšší výbavový stupeň Style vyjde s motorem 1.0 TSI 85 kW na 449 900 korun.\n\nK dispozici jsou tři turbo-benzínové motory 1,0 – 1,5 l (70–110 kW) a jeden turbo-diesel 1,6 TDI (85 kW). Ve čtvrtém čtvrtletí roku 2019 přibude také verze na CNG.\n\nAutomobil získal pro rok 2019 prestižní ocenění Red Dot. Škoda Scala v předním německém automobilovém časopise Auto Bild porazila své soupeře Mazda3, Ford Focus a dokonce VW Golf.\n\n"}
{"id": "1442246", "url": "https://cs.wikipedia.org/wiki?curid=1442246", "title": "Hong Kong Tennis Open 2018 – ženská čtyřhra", "text": "Hong Kong Tennis Open 2018 – ženská čtyřhra\n\nŽenská čtyřhra Hong Kong Tennis Open 2018 probíhala v první polovině října 2018. Do deblové soutěže hongkongského tenisového turnaje hraného na tvrdém povrchu nastoupilo šestnáct dvojic. Obhájcem titulu byl sesterský pár Čan Chao-čching a Latisha Chan, jehož členky nestartovaly společně. Latisha Chan nestartovala ze zdravotních důvodů. Čan Chao-čching vytvořila nevýše nasazenou dvojici s Jang Čao-süan, s níž skončila v úvodním kole na raketách Nadiji Kičenokové s Anastasií Rodionovovou.\n\nVítězem se stal nenasazený australsko-čínský pár Samantha Stosurová a Čang Šuaj, který ve finále zdolal japonsko-běloruské turnajové čtyřky Šúko Aojamovou a Lidzija Marozavovou po dvousetovém průběhu 6–4 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Stosurová vybojovala dvacátý pátý deblový titul na okruhu WTA Tour a první po pěti letech od říjnového Kremlin Cupu 2013. Pro Čangovou to bylo sedmé takové turnajové vítězství.\n\n"}
{"id": "1442250", "url": "https://cs.wikipedia.org/wiki?curid=1442250", "title": "Tour Albert", "text": "Tour Albert\n\nTour Albert (též Tour Croulebarbe) je mrakodrap v Paříži. Nachází se na ulici \"Rue Croulebarbe\" ve 13. obvodu. Byl postaven v letech 1958–1960 jako první obytný mrakodrap v Paříži. Stavba je od roku 1994 chráněná jako historická památka.\n\nStavba mrakodrapu byla původně součástí urbanistického projektu, který měl spojit \"Rue Croulebarbe\" s \"Avenue de la Sœur-Rosalie\". ale projekt byl opuštěn, protože RATP odmítl výstavbu lávky nad kolejištěm depa. Stavbu projektoval architekt Édouard Albert a jeho spolupracovníci Robert Boileau a Jacques Henri-Labourdette.\n\nBudova byla v roce 1994 zanesena na seznam historických památek z iniciativy Anne Coutine, urbanistky a dcery architekta budovy Édouarda Alberta.\n\nV roce 2005 budova prošla renovací, kterou vedla architektka Gorka Piqueras.\n\nStavba je výrazně odlišná od okolních budov co do výšky i architektonického stylu. Tour Albert má výšku 67 metrů, 23 podlažích a 110 apartmánů. Jeho podpěrná konstrukce je vyrobena z dutých ocelových trubek o průměru 19,1 až 21,6 cm naplněných betonem. Konstrukce je zesílena dvojitým podélným mezikružím a křížením do X. Tato trubicovitá struktura, částečně viditelná na fasádě, je charakteristická pro Albertovy stavby, jako je kampus Jussieu. Na fasádě se střídají okna a panely z nerezové oceli.\n\nV 6. patře se nachází terasa s plochou 600 m. Původně měla být přístupná veřejnosti, ale kvůli zrušení lávky mezi \"Rue Croulebarbe\" a \"Avenue de la Sœur-Rosalie\" nad linkou metra, nikdy nebyla zpřístupněna. Další terasa je ve 22. patře.\n\n"}
{"id": "1442254", "url": "https://cs.wikipedia.org/wiki?curid=1442254", "title": "Shanghai Rolex Masters 2018 – mužská čtyřhra", "text": "Shanghai Rolex Masters 2018 – mužská čtyřhra\n\nMužská čtyřhra Shanghai Rolex Masters 2018 probíhala v první polovině října 2018. Do deblové soutěže šanghajského tenisového Mastersu hraného na tvrdém povrchu nastoupilo dvacet čtyři dvojic. Obhájcem titulu byl finsko-australský pár Henri Kontinen a John Peers, které ve druhém kole vyřadili Robert Lindstedt s Dominicem Thiemem.\n\nVítězem se stal třetí nasazený polsko-brazilský pár Łukasz Kubot a Marcelo Melo, který ve finále zdolal britsko-brazilské turnajové šestky Jamieho Murrayho s Brunem Soaresem po dvousetovém průběhu 6–4 a 6–2. Oba šampioni si do žebříčku ATP připsali 1 000 bodů. Získali také dvanáctou společnou trofej, po China Open druhou v řadě a čtvrtou z probíhající sezóny. Kubot vybojoval dvacátý čtvrtý deblový titul na okruhu ATP Tour a pro Mela to bylo třicáté druhé takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1442258", "url": "https://cs.wikipedia.org/wiki?curid=1442258", "title": "Shanghai Rolex Masters 2018 – mužská dvouhra", "text": "Shanghai Rolex Masters 2018 – mužská dvouhra\n\nMužská dvouhra Shanghai Rolex Masters 2018 probíhala v první polovině října 2018. Do singlové soutěže šanghajského tenisového Mastersu hraného na tvrdém povrchu nastoupilo padesát šest hráčů. Z kvalifikace se probojovalo sedm tenistů po výhrách ve dvou kvalifikačních kolech. Obhájcem titulu byl druhý muž žebříčku Roger Federer, kterého v semifinále vyřadil Ćorić.\n\nVítězem se stal druhý nasazený Srb Novak Djoković, jenž ve finále zdolal chorvatskou turnajovou třináctku Bornu Ćoriće po dvousetovém průběhu 6–3 a 6–4. Poměr vzájemných utkání navýšil na 3–0. V probíhající sezóně si tak připsal čtvrté turnajové vítězství, které představovalo sedmdesátý druhý singlový titul na okruhu ATP Tour. 31letý Djoković vybojoval třicátou druhou trofej v sérii Masters, v níž mu patřila druhá přícka. Neporazitelnost prodloužil na 18 utkání a od Wimbledonu 2018 odešel z dvaceti osmi zápasů jen jednou poražen. Na Shanghai Masters zvítězil počtvrté, když událost ovládl již v letech 2012, 2013 a 2015. V Čínské lidové republice udržel finálovou neporazitelnost s bilancí 11–0. Djoković také vystřídal Federera na druhém místě světové klasifikace, se ztrátou 215 bodů na vedoucího Nadala. Ćorić zaznamenal posun na nové kariérní maximum, když 15. října 2018 figuroval na 14. pozici.\n\nOsm nejvýše nasazených hráčů obdrželi volný los do druhého kola.\n"}
{"id": "1442259", "url": "https://cs.wikipedia.org/wiki?curid=1442259", "title": "Amanda Falck Weberová", "text": "Amanda Falck Weberová\n\nAmanda Falck Weberová (* 28. července 1996 Hørsholm, Dánsko) je dánská reprezentantka v orientačním běhu. Na mistrovství světa v roce 2018 v Lotyšsku získala s dánským týmem bronz v mix štafetách. Je také dorosteneckou vicemistryní Evropy na klasické trati z MED 2011, které se konalo v Jindřichově Hradci. V současnosti běhá za dánský klub \"Tisvilde Hegn OK\" a pobývá v Aarhusu.\n\n"}
{"id": "1442262", "url": "https://cs.wikipedia.org/wiki?curid=1442262", "title": "Stone Raiders", "text": "Stone Raiders\n\nStone Raiders také známí jako Black Stone Raiders je americká blues rocková a funk skupina.\n\nČlenové Stone Raiders jsou Jean-Paul Bourelly, jazz fusion a blues rockový kytarista, který se narodil v Chicagu, Darryl Jones,\njazzový a rockový basový kytarista, který se také narodil v Chicagu, který také hraje s The Rolling Stones a Will Calhoun, americký bubeník a člen skupiny Living Colour.\n\n"}
{"id": "1442265", "url": "https://cs.wikipedia.org/wiki?curid=1442265", "title": "Guido Biasi", "text": "Guido Biasi\n\nGuido Biasi, též uváděn jako Quido Biasi (1933, Neapol - 1983, Paříž) byl italský malíř, od roku 1960 činný v Paříži. Roku 1960 bylo jeho dílo součástí výstavy Konfrontace v ateliéru Jiřího Valenty v Praze.\nGuido Biasi vystudoval v Neapoli střední výtvarnou školu a \"Accademia di Belle Arti di Napoli\". Roku 1953 se s přítelem Mario Coluccim vypravil do Milana aby navštívil Enrico Baje. Roku 1954 se stal členem Hnutí nukleární malby (\"Movimento di Pittura Nucleare\") a roku 1957 se stal signatářem manifestů \"Manifesto for organic paintings\" a \"Abisola Marina Manifesto\". V následujícím roce založili Guido Biasi, Luca (Luigi Castellano), Del Pezzo, Di Bello and Fergola uměleckou skupinu “Gruppo 58” a Biasi byl autorem jejího manifestu, který skupinu propojoval s milánským \"Movimento di Pittura Nucleare\". Od roku 1959 byl ředitelem revue \"Documento sud\" a přispíval do časopisů \"Direzioni\", \"Il Gesto\", \"Linea sud\", \"Terzo Occhio\", \"Gala International\", ad. Patřil k italským avantgardním malířům.\n\nV letech 1960 a 1961 se zúčastnil Mezinárodní výstavy surrealismu v New Yorku “Surrealist Intrusion in the Enchanters’ Domain”, kterou připravili André Breton a Marcel Duchamp. Biasi vystavoval také v Praze na výstavě Konfrontace v ateliéru Jiřího Valenty.\n\nRoku 1960 se natrvalo usadil v Paříži. Za pobytu v Paříži přispíval do revue “Phases”. a je uváděn mezi významnými členy hnutí. Pracoval pro \"Homonymous review\" a “Edda”, vydávaných v Bruselu. Po roce 1968 pobýval často a dlouhodobě v Milanu. Zemřel v Paříži roku 1983.\n\nRoku 1965 měl nejvýznamnější autorskou výstavu v Levante Gallery v Římě. Vystavoval na prestižních výstavách včetně římského Quadrienále (1972), Biennale di Venezia (1972, 1978), Bienále v Sao Paulo (1972), Young Painting Salons, Comparisons, Salon of May, ad. a měl výstavy ve Frankfurtu, Hamburku, Kolíně nad Rýnem, Basileji, Paříži, Grenoblu, Londýně, Amsterodamu, Bruselu, Malmö, Stockholmu.\n\n"}
{"id": "1442270", "url": "https://cs.wikipedia.org/wiki?curid=1442270", "title": "Jazylka chobotnatá", "text": "Jazylka chobotnatá\n\nJazylka chobotnatá (\"Salpiglossis sinuata\") je jednoletá rostlina vysoká okolo půl metru, která se pěstuje pro velké, pestré, sametově nálevkovité květy s výraznou žilnatinou. Je rozšířenější a známější bylinou ze dvou druhů rodu jazylka, který je endemický pro jihoamerickou andskou oblast v Chile a v Argentině. Počátkem 19. století se květina dostala do Evropy, kde se pěstuje v zahradách pro své nápadné, pestré květy jako letnička a je také vhodná k řezu. Rostlina je mírně jedovatá, je ale zároveň tak hořká, že jí nikdo nesní ani omylem.\n\nRodové jméno \"Salpiglossis\" je, podle tvaru květů, složenina řeckých slov \"salpinx - trubka\" a \"glossa - jazyk\".\n\nRoste v nadmořské výšce až 2000 m n. m, nejníže se vyskytuje u pobřeží a ve vnitrozemských horských údolích, nejvýše na horských svazích, kde vystupuje až nad hranici lesa. Vyskytuje se v hlinité, propustné humózní a zásadité půdě v toulavém stínu na okrajích křovin či lesů. Roste někdy i na intenzivním slunci s minimálním zastíněním, kde bývá jeho svit omezován jen častou mlhou přicházející z Tichého oceánu.\n\nJazylka chobotnatá pochází z oblastí, kde nejsou dešťové srážky v průběhu roku stejnoměrně rozdělené, prší tam hlavně v zimě. Roste jak v oblastech s mírně suchým klimatem, kde ročně naprší 400 až 800 mm a období sucha trvá 3 až 5 měsíců, tak i v oblastech vyloženě suchých, kde neprší 6 až 10 měsíců a ve zbývajících měsících spadne jen 100 až 300 mm vody (pro srovnání v Praze celoročně asi 600 mm). V bezdešťovém období čerpají rostliny potřebnou vláhu z častých mlh vanoucích od oceánu do vnitrozemí. Chromozomové číslo x = 11.\nJednoletý nebo krátce vytrvalý terofyt s tenkými lodyhami vysokými 50 až 80 cm a porostlými měkkými, lepkavě žláznatými chlupy. Lodyha je přímá, slabě až silně větvená a střídavě porostlá dvěma typy jednoduchých, celistvých listů s podlouhlými, eliptickými čepelemi. Nahuštěné bazální listy jsou 4 až 7 cm dlouhé, řapíkaté a po obvodě zoubkované nebo laločnaté, listy výše rostoucí jsou menší, přisedlé a čárkovitě kopinaté, palisty na rostlině nejsou.\n\nNa koncích větví vyrůstají jednotlivě pravidelné, pětičetné, oboupohlavné, nevonné květy. Srostlolupenný kalich je pohárkovitého tvaru a má drobné trojúhelníkovité lístky. Částečně srostlá koruna je široce nálevkovitá, sametová a bývá velká až 6,5 cm. Přestože je základní barvou bílá, může být koruna růžová, červená, fialová nebo žlutá a vždy má uvnitř výraznou tmavší žilnatinu. V květu je pět nestejně dlouhých tyčinek a z nich je jedna neplodná patyčinka. Dvoudílný, horní semeník s mnoha vajíčky je obklopen nektarovým diskem, rovná čnělka asi 2,5 cm dlouhá nese příčnou bliznu. Květy jsou opylovány hmyzem, hlavně motýly.\n\nPlod je pukající, dvoudílná, nafialovělá tobolka, dlouhá asi 11 mm a široká 4 mm, obsahující četná drobná semena menší než 1 mm. Semeno je tmavě hnědé, má hranolovitý tvar, není zploštělé, má síťované osemení a jeho klíčící embryo je fialové až purpurové.\nJazylka chobotnatá se rozmnožuje semeny, která se ve středoevropských podmínkách vysévají koncem března či počátkem dubna do volné půdy na stanoviště. Mohou se také předpěstovat ve skleníku a po pominutí nebezpečí jarních mrazíků se rostlinky vysadí na záhon ve sponu 25 cm nebo do nádob. Starší rostliny přesazování špatně snášejí.\n\nVyžaduje slunnou polohu, před silným větrem chráněné stanoviště a sušší, propustnou a mírně zásaditou půdu. Ve výživných půdách vyrostou vysoké a nepevné lodyhy, které po dešti a větru mohou polehnout. Velkým nebezpečím je přemokření, po kterém následuje hniloba kořenů. Mladé rostliny nemají rády ulehlou půdu a je vhodné jim pro podporu rozvětvení zaštípnout vrchol a odkvetlé květy nenechat vytvořit semena.\n\nPěstuje se v několika vyšlechtěných kultivarech lišících se velikosti rostlin, barvou květů (modré, oranžové, růžové, purpurové, červené, žluté) i barvou jejich žilnatiny. Nejčastěji se vysévá 'Grandiflora' vyrůstající do výše 80 cm a bohatě kvetoucí hybrid 'Casino Mix' vysoký jen do 60 cm. Rostliny obvykle kvetou od července do září.\n\nRůznobarevné květy jazylky chobotnaté\n"}
{"id": "1442279", "url": "https://cs.wikipedia.org/wiki?curid=1442279", "title": "Kremlin Cup 2018 – ženská dvouhra", "text": "Kremlin Cup 2018 – ženská dvouhra\n\nŽenská dvouhra Kremlin Cupu 2018 probíhala ve druhé polovině října 2018. Do singlové soutěže moskevského tenisového turnaje hraného na tvrdém povrchu v hale nastoupilo dvacet osm hráček. Obhájkyní titulu byla německá tenistka Julia Görgesová, která zvolila start na paralelně hraném BGL Luxembourg Open v Lucemburku a turnaj vyhrála. \n\nNa Kremlin Cupu byla doplněna dvě zbývající postupová místa na singapurský Turnaj mistryň, hraný v navazujícím týdnu. Karolína Plíšková by jistotu získala výhrou dvou zápasů. Již v prvním z nich však utržila hladkou porážku od 164. hráčky žebříčku Věry Zvonarevové, která porazila členku světové desítky poprvé po sedmi letech. Tím sedmé postupové místo do Singapuru obsadila na turnaji absentující Elina Svitolinová. Příležitost získat poslední osmou letenku na Turnaj mistryň tak měla ve svých rukou Nizozemka Kiki Bertensová, pokud by vyhrála dvě utkání. Několik hodin po vyřazení Plíškové však opustila soutěž ve druhém kole i ona, když nestačila na Aljaksandru Sasnovičovou. Jistotu účasti na závěrečné akci tak získala Plíšková. \n\nSvětová jednička Simona Halepová z moskevského turnaje odstoupila v důsledku vyhřezlé ploténky. Před účastí na Turnaji mistryň obdržela varování od lékařů a uvedla: „\"Velice pochybuji, že budu moci hrát v Singapuru, protože je to hodně brzy\"“. Po odhlášení ze závěrečné akce sezóny 18. října 2018 se na ni poprvé kvalifikovala devátá v pořadí Bertensová.\n\nVítězkou se stala šestá nasazená, 21letá Ruska Darja Kasatkinová, jež ve finále zdolala 24letou tuniskou kvalifikantku a 101. hráčku žebříčku Ons Jabeurovou po třísetovém průběhu 2–6, 7–6 a 6–4. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour v pátém odehraném finále. \n\nJabeurová se stala první Tunisankou v historii, která se probojovala do finále turnaje WTA Tour. Bodový zisk zajistil Kasatkinové debutový průnik do elitní světové desítky a pozici náhradnice na Turnaji mistryň, když postupem do finále v této roli vystřídala Sabalenkovou.\n\nČtyři nejvýše nasazené hráčky obdržely volný los do druhého kola.\n"}
{"id": "1442282", "url": "https://cs.wikipedia.org/wiki?curid=1442282", "title": "Kremlin Cup 2018 – mužská dvouhra", "text": "Kremlin Cup 2018 – mužská dvouhra\n\nMužská dvouhra Kremlin Cupu 2018 probíhala ve druhé polovině října 2018. Do singlové soutěže moskevského tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl bosenský tenista Damir Džumhur, kterého v úvodním kole vyřadil běloruský kvalifikant Jegor Gerasimov.\n\nVítězem se stal třetí nasazený Rus Karen Chačanov, jenž ve finále zdolal za 54 minut francouzského tenistu Adriana Mannarina po dvousetovém průběhu 6–2 a 6–2. V probíhající sezóně si tak připsal druhé turnajové vítězství, které představovalo třetí singlový titul na okruhu ATP Tour. 22letý moskevský rodák se po turnaji poprvé v kariéře posunul do elitní světové dvacítky žebříčku ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1442287", "url": "https://cs.wikipedia.org/wiki?curid=1442287", "title": "BGL Luxembourg Open 2018 – ženská dvouhra", "text": "BGL Luxembourg Open 2018 – ženská dvouhra\n\nŽenská dvouhra BGL Luxembourg Open 2018 probíhala ve druhé polovině října 2018. Do singlové soutěže lucemburského tenisového turnaje hraného na tvrdém povrchu v hale nastoupilo třicet dva hráček. Obhájkyní titulu byla stá tenistka žebříčku Carina Witthöftová z Německa, kterou v úvodním kole vyřadila Běloruska Věra Lapková.\n\nVítězkou se stala nejvýše nasazená světová devítka a 29letá Němka Julia Görgesová, jež ve čtrnáctém kariérním finále zdolala 21letou švýcarskou kvalifikantku Belindu Bencicovou po dvousetovém průběhu 6–4 a 7–5. V probíhající sezóně si po triumfu na lednovém ASB Classic 2018 připsala druhé turnajové vítězství, které představovalo šestý singlový titul na okruhu WTA Tour. \n"}
{"id": "1442288", "url": "https://cs.wikipedia.org/wiki?curid=1442288", "title": "Obvod (územní jednotka Prahy)", "text": "Obvod (územní jednotka Prahy)\n\nObvod (či městský obvod) je územní jednotka členění hlavního města Prahy podle zákona č. 36/1960 Sb., o územním členění státu. \n\nV původním znění zákon v § 2 stanovil, že Území hlavního města Prahy tvoří (v rámci státu) samostatnou územní jednotku a dělí se na deset obvodů. V § 15 odst. 3 pak stanovil, že vytvořit nebo zrušit obvod hlavního města Prahy přísluší vládě, jiné změny území obvodů přísluší provádět Národnímu výboru hlavního města Prahy.\n\nV aktuálním znění zákon v § 2 stanoví, že území hlavního města Prahy tvoří v rámci státu samostatnou územní jednotku a dělí se na deset obvodů, jejíchž názvy zní obvod Praha 1 – 10. Zákon v nynějším znění zároveň určuje, že ministerstvo vnitra stanoví prováděcím právním předpisem území obvodů výčtem městských částí ke dni účinnosti zákona. Podle § 17 ministerstvo vnitra vede v hlavním městě Praze přehled městských obvodů. \n\nV roce 1960 byla účinnost zákona o územním členění státu (11. dubna 1960) spojena s reformou územního členění Prahy, kdy novými 10 obvody bylo nahrazeno dosavadních 16 obvodů z roku 1949, značených rovněž arabskými čísly. Při rozšiřování území Prahy v letech 1960 (11. července), 1968, 1970 a 1974 byly nově připojované části a území připojovány k dosavadním okrajovým obvodům, tj. vnitřní obvody Praha 1, 2, 3 a 7 se již nezvětšily. Části připojené v letech 1968 a 1974 si zachovaly vlastní místní národní výbory, které byly podřízeny příslušným obvodním národním výborům, zatímco starší části obvodů podléhaly přímo obvodním národním výborům. \n\nZákonem č. 418/1990 Sb., o hlavním městě Praze, byly v Praze vytvořeny k 23. listopadu 1990 místní části jako jednotky samosprávy. Městskými částmi se stala jednak území, kde dosud působil místní národní výbor, a jednak území, kde dosud působil obvodní národní výbor, avšak s výjimkou území uvedených v předchozím bodu, a dále městské části nově vytvořené podle tohoto zákona (takovou se stala pouze městská část Praha-Troja, která na dolní části území Troji vznikla 1. ledna 1992 a tím byla vyčleněna z městské části Praha 7). \n\nPodle § 22 byly místní národní výbory transformovány na místní úřady a místní zastupitelstva s místní radou a obvodní národní výbory na obvodní úřady a obvodní zastupitelstva s obvodní radou, přičemž v nově zřizovaných městských částech se měly zřizovat místní úřad a zastupitelstvo. Městské části druhého typu tedy byly tvořeny původními jádry městských obvodů dle stavu před rokem 1968 a dostaly názvy těchto obvodů, zatímco městské části prvního a třetího typu měly názvy odvozené z návzvu sídelní čtvrti. Z hlediska samosprávy si byly všechny městské části rovny, z hlediska přenesené působnosti měly obvodní úřady některé působnosti i pro území místních úřadů v daném obvodu. Postupem času však byla na několik místních úřadů, pod které spadaly velké sídlištní celky, přenesená obdobná úroveň působností, jakou dosud měly obvodní úřady. \n\nK 18. listopadu 1994 bylo pět dosavadních „malých“ městských částí přejmenováno na Prahu 11 až Prahu 15, v rámci vytvoření správních obvodů rozšířené přenesené působnosti od 1. ledna 1995. Současně došlo k některým změnám jejich vymezení, například Hostivař byla z městské části Praha 10 přeřazena do městské části Praha 15. Zatímco v případě městských částí zákon garantoval skladebnost vůči členění do městských obvodů, správní obvody rozšířené působnosti ve dvou případech hranice městských obvodů přesahují, a to v případě městské části Praha 17 (původně Praha-Řepy), která spadá do obvodu Praha 6, ale vykonává některé působnosti i pro městskou části Praha-Zličín v městském obvodu Praha 5, a dále v případě městské části Praha 11 (Jižní Město), která spadá do obvodu Praha 4, ale vykonává některé působnosti pro městskou část Praha-Křeslice v městském obvodu Praha 10. \n\nNový zákon o hl. m. Praze, č. 131/2000 Sb., přejmenoval místní a obvodní úřady, rady a zastupitelstva na úřady, rady a zastupitelstva městské části. Území a názvy městských částí a vymezení jejich působnosti stanovilo město Praha v obecně závazné vyhlášce č. 55/2000 Sb. HMP, přijaté zastupitelstvem města, nazvané Statut hlavního města Prahy a účinné od 1. července 2001. \n"}
{"id": "1442296", "url": "https://cs.wikipedia.org/wiki?curid=1442296", "title": "Shanghai Rolex Masters 2018", "text": "Shanghai Rolex Masters 2018\n\nShanghai Rolex Masters 2018 byl tenisový turnaj pořádaný jako součást mužského okruhu ATP World Tour, který se odehrával v komplexu Qizhong Forest Sports City Arena na otevřených dvorcích s tvrdým povrchem DecoTurf. Probíhal mezi 7. až 14. říjnem 2018 v  Šanghaji jako desátý ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval předposlední událost této devítidílné série. Dotace činila 9 219 970 amerických dolarů.\n\nNejvýše nasazeným hráčem ve dvouhře se stal druhý tenista světa a obhájce trofeje Roger Federer ze Švýcarska, kterého v semifinále vyřadil Chorvat Borna Ćorić. Jako poslední přímý účastník do hlavní singlové soutěže nastoupil australský 54. hráč žebříčku Matthew Ebden.\n\nTřicátou druhou trofej v sérii Masters získal 31letý srbský tenista Novak Djoković, který navázal na šanghajská vítězství z let 2012, 2013 a 2015. Na okruhu ATP Tour si připsal sedmdesátý druhý singlový titul a posunul se o jedno místo výše na druhou příčku žebříčku ATP. Dvanáctou společnou trofej ze čtyřher ATP si odvezl polsko-brazilský pár Łukasz Kubot a Marcelo Melo, který po China Open ovládl druhý turnaj v řadě.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1442299", "url": "https://cs.wikipedia.org/wiki?curid=1442299", "title": "Upper Austria Ladies Linz 2018", "text": "Upper Austria Ladies Linz 2018\n\nUpper Austria Ladies Linz 2018 byl tenisový turnaj pořádaný jako součást ženského okruhu WTA Tour, hraný na krytých dvorcích s tvrdým povrchem DecoTurf stadionu TipsArena Linz. Probíhal mezi 8. až 14. říjnem 2018 v rakouském Linci jako třicátý druhý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala devátá tenistka světa Julia Görgesová z Německa, kterou v úvodním kole vyřadila krajanka Andrea Petkovicová. Jako poslední přímá účastnice do dvouhry nastoupila 82. hráčka žebříčku Johanna Larssonová ze Švédska.\n\nDruhý singlový titul na okruhu WTA Tour vybojovala Italka Camila Giorgiová. Druhou společnou trofej ve čtyřhře túry WTA si odvezl belgicko-švédský pár Kirsten Flipkensová a Johanna Larssonová, která v Linci triumfovala potřetí v řadě.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1442300", "url": "https://cs.wikipedia.org/wiki?curid=1442300", "title": "Bradley (příjmení)", "text": "Bradley (příjmení)\n\nPříjmení Bradley nosí více významných osobností:\n\n"}
{"id": "1442303", "url": "https://cs.wikipedia.org/wiki?curid=1442303", "title": "Harper", "text": "Harper\n\nHarper může znamenat:\n\n\n\n"}
{"id": "1442304", "url": "https://cs.wikipedia.org/wiki?curid=1442304", "title": "Armstrong (příjmení)", "text": "Armstrong (příjmení)\n\nPříjmení Armstrong nosí více významných osobností:\n\n"}
{"id": "1442306", "url": "https://cs.wikipedia.org/wiki?curid=1442306", "title": "Lawrence (příjmení)", "text": "Lawrence (příjmení)\n\nPříjmení Lawrence [\"lórenc\"] nosí více významných osobností:\n\n"}
{"id": "1442307", "url": "https://cs.wikipedia.org/wiki?curid=1442307", "title": "Hong Kong Tennis Open 2018", "text": "Hong Kong Tennis Open 2018\n\nHong Kong Tennis Open 2018, oficiálně se jménem sponzora Prudential Hong Kong Tennis Open 2018, byl tenisový turnaj pořádaný jako součást ženského okruhu WTA Tour, který se odehrával na otevřených dvorcích Tenisového centra Victoria Parku s tvrdým povrchem Plexipave. Probíhal mezi 8. až 14. říjnem 2018 v čínském Hongkongu. Od svého založení v roce 1980 představoval devátý ročník události.\n\nTurnaj s navýšeným rozpočtem na 750 000 dolarů patřil do kategorie WTA International Tournaments. Nejvýše nasazenou hráčkou ve dvouhře se opět stala světová pětka Elina Svitolinová z Ukrajiny, jíž ve čtvrtfinále vyřadila Wang Čchiang. Jako poslední přímá účastnice do dvouhry nastoupila 98. hráčka žebříčku Dajana Jastremská.\n\nDebutový singlový titul na okruhu WTA Tour vybojovala 18letá Ukrajinka Dajana Jastremská, která se posunula na nové kariérní maximum, 66. místo světové klasifikace. První společnou trofej ve čtyřhře túry WTA si odvezla australsko-čínská dvojice Samantha Stosurová a Čang Šuaj.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n"}
{"id": "1442311", "url": "https://cs.wikipedia.org/wiki?curid=1442311", "title": "Chávez", "text": "Chávez\n\nPříjmení Chávez nebo Chavez nosí více významných osobností:\n\n"}
{"id": "1442312", "url": "https://cs.wikipedia.org/wiki?curid=1442312", "title": "Sims (příjmení)", "text": "Sims (příjmení)\n\nPříjmení Sims nosí více významných osobností:\n\n"}
{"id": "1442313", "url": "https://cs.wikipedia.org/wiki?curid=1442313", "title": "Austin (příjmení)", "text": "Austin (příjmení)\n\nPříjmení Austin nosí více významných osobností:\n\n"}
{"id": "1442315", "url": "https://cs.wikipedia.org/wiki?curid=1442315", "title": "Ryan (příjmení)", "text": "Ryan (příjmení)\n\nPříjmení Ryan nosí více významných osobností:\n\n"}
{"id": "1442316", "url": "https://cs.wikipedia.org/wiki?curid=1442316", "title": "Tianjin Open 2018", "text": "Tianjin Open 2018\n\nTianjin Open 2018 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v mezinárodním tenisovém centru. Probíhal mezi 8. až 14. říjnem 2018 v čínském přímo spravovaném městě Tchien-ťinu, jakožto pátý ročník turnaje.\n\nTurnaj s navýšeným rozpočtem 750 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová šestka Karolína Plíšková z České republiky, která dohrála jako poražená finalistka. Jako poslední přímá účastnice do dvouhry nastoupila americká 98. hráčka žebříčku Varvara Lepčenková.\n\nŠestý singlový titul na okruhu WTA Tour a třetí z čínské půdy si odvezla 24letá Francouzka Caroline Garciaová. Druhou společnou trofej ve čtvyřhře túry WTA vybojoval americko-český pár Nicole Melicharová a Květa Peschkeová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\n\n\nNásledující páry obdržely divokou kartu:\n\nNásledující pár nastoupil do čtyřhry z pozice náhradníka:\n\n\n\n\n"}
{"id": "1442318", "url": "https://cs.wikipedia.org/wiki?curid=1442318", "title": "Chapman (příjmení)", "text": "Chapman (příjmení)\n\nPříjmení Chapman nosí více významných osobností:\n\n"}
{"id": "1442319", "url": "https://cs.wikipedia.org/wiki?curid=1442319", "title": "Montgomery (příjmení)", "text": "Montgomery (příjmení)\n\nPříjmení Montgomery nosí více významných osobností:\n\n"}
{"id": "1442323", "url": "https://cs.wikipedia.org/wiki?curid=1442323", "title": "Burton (příjmení)", "text": "Burton (příjmení)\n\nPříjmení Burton nosí více významných osobností:\n\n"}
{"id": "1442324", "url": "https://cs.wikipedia.org/wiki?curid=1442324", "title": "George (příjmení)", "text": "George (příjmení)\n\nPříjmení George nosí více významných osobností:\n\n"}
{"id": "1442325", "url": "https://cs.wikipedia.org/wiki?curid=1442325", "title": "Fuller (příjmení)", "text": "Fuller (příjmení)\n\nPříjmení Fuller nosí více významných osobností:\n\n"}
{"id": "1442326", "url": "https://cs.wikipedia.org/wiki?curid=1442326", "title": "Dean (příjmení)", "text": "Dean (příjmení)\n\nPříjmení Dean nosí více významných osobností:\n\n"}
{"id": "1442327", "url": "https://cs.wikipedia.org/wiki?curid=1442327", "title": "Kremlin Cup 2018", "text": "Kremlin Cup 2018\n\nKremlin Cup 2018, oficiálně se jménem sponzora VTB Kremlin Cup 2018, byl společný tenisový turnaj mužského okruhu ATP World Tour a ženského okruhu WTA Tour, hraný na krytých dvorcích s tvrdým povrchem Olympijského stadionu. Konal se mezi 15. až 21. říjnem 2018 v ruském hlavním městě Moskvě jako dvacátý devátý ročník mužského a dvacátý třetí ročník ženského turnaje.\n\nMužská polovina se řadila do páté nejvyšší kategorie okruhu ATP World Tour 250 a její dotace činila 936 435 dolarů. Ženská část měla rozpočet 867 766 dolarů a stala se součástí kategorie WTA Premier.\n\nNejvýše nasazenými hráči v singlových soutěžích se stali dvacátý první tenista světa Marco Cecchinato z Itálie a mezi ženami rumunská světová jednička Simona Halepová. Jako poslední přímí účastníci do dvouher nastoupili 89. hráč žebříčku Laslo Djere ze Srbska a v ženské části pak 58. tenistka žebříčku Ajla Tomljanovićová z Austrálie. \n\nTřetí singlový titul na okruhu ATP Tour vybojoval 22letý moskevský rodák Karen Chačanov, jenž se poprvé posunul do elitní světové dvacítky klasifikace. Druhou trofej z dvouhry okruhu WTA Tour získala 21letá Ruska Darja Kasatkinová, jíž bodový zisk premiérově posunul do první světové desítky a zajistil jí místo náhradnice na Turnaj mistryň. Poražená finalistka Ons Jabeurová se stala první Tunisankou v historii, která se probojovala do finále turnaje WTA Tour.\n\nPremiérovou společnou trofej ze čtyřher turnajů ATP si odvezl americký pár Austin Krajicek a Rajeev Ram. Rovněž rusko-německá dvojice Alexandra Panovová a Laura Siegemundová vyhrála první deblový titul jako pár.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace::\n\nNásledující hráč postoupil do hlavní soutěže jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená: \n\n\nNásledující pár obdržel divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n\n\n"}
{"id": "1442328", "url": "https://cs.wikipedia.org/wiki?curid=1442328", "title": "BGL Luxembourg Open 2018", "text": "BGL Luxembourg Open 2018\n\nBGL Luxembourg Open 2018 byl tenisový turnaj pořádaný jako součást ženského okruhu WTA Tour, který se odehrával na krytých dvorcích s tvrdým povrchem DecoTurf on Wood komplexu Kockelscheuer Sport Centre. Probíhal mezi 15. až 20. říjnem 2018 v lucemburském hlavní městě Lucemburku jako dvacátý osmý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová devítka Julia Görgesová z Německa. Jako poslední přímá účastnice do dvouhry nastoupila švýcarská 106. hráčka žebříčku Viktorija Golubicová.\n\nŠestou singlovou trofej na okruhu WTA Tour vybojovala 29letá Němka Julia Görgesová. První deblové tituly na túře WTA získaly členky belgického páru Greet Minnenová a Alison Van Uytvancková.\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčka obdržela do hlavní soutěže zvláštní výjimku:\n\nNásledující hráčky si zajistily postup do hlavní soutěže v kvalifikaci:raw:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely do čtyřhry divokou kartu:\n\n\n"}
{"id": "1442329", "url": "https://cs.wikipedia.org/wiki?curid=1442329", "title": "Adam Kopczyński", "text": "Adam Kopczyński\n\nAdam Jakub Kopczyński (* 2. srpna 1948, Krakov) je bývalý polský hokejový obránce. \n\nHrál za týmy Cracovia Krakow (1966–1969), ŁKS Łódź (1970–1980 a 1985) a v Belgii. Za 15 sezón nastoupil v polské lize ve 413 utkáních a dal 131 gólů. \n\nPolsko reprezentoval na olympijských hrách v roce 1972 a na 5 turnajích mistrovství světa v letech 1969, 1971, 1973, 1974 a 1975. Celkem za polskou reprezentaci nastoupil ve 107 utkáních a dal 6 gólů.\n\n"}
{"id": "1442331", "url": "https://cs.wikipedia.org/wiki?curid=1442331", "title": "Lukáš Sochůrek", "text": "Lukáš Sochůrek\n\nLukáš Sochůrek (* 7. března 1996 Praha) je český lední hokejista hrající na pozici brankáře.\n\nSvá mládežnická léta strávil v klubu HC Slavia Praha, za nějž nastupoval ve výběrech jak do 16 let, tak do osmnácti, respektive dvaceti let. V sezóně 2014/2015 si vyzkoušel severoamerickou soutěž Greater Metro Hockey League (GMHL), ve které nastoupil k celkem 24 utkáním, včetně zápasům playoff. Po sezóně se ovšem vrátil zpět do pražské Slavie, za jejíž výběr do 20 let nadále nastupoval.\n\nBěhem sezóny 2016/2017 přešel na hostování do extraligové Plzně, v jejímž dresu nastoupil i k jednomu utkání v hokejové Lize mistrů. Převážnou část ročníku ale strávil na jiném hostování, a sice v HC Klatovy. I v následující sezóně odehrál převážnou část v Klatovech a výjimečně se objevil také v zápase v barvách plzeňského celku. Počínaje sezónou 2018/2019 nastupuje v prvním mužstvu pražské Slavie a pokud je třeba, formou hostování vypomáhá HC Letci Letňany, kteří tehdy hráli ve třetí nejvyšší soutěži v České republice.\n"}
{"id": "1442337", "url": "https://cs.wikipedia.org/wiki?curid=1442337", "title": "Kateřina Galíčková", "text": "Kateřina Galíčková\n\nKateřina Galíčková (* 21. února 2000 Prostějov) je česká trojková basketbalistka z klubu \"Basket Žabiny Brno\", na letních olympijských hrách mládeže 2018 v argentinském Buenos Aires získala stříbrnou medaili ve střelbě na koš a ve světovém žebříčku basketbalistek 3x3 do 18 let se v roce 2017 umístila na prvním místě.\n\n"}
{"id": "1442339", "url": "https://cs.wikipedia.org/wiki?curid=1442339", "title": "Josef Seiler", "text": "Josef Seiler\n\nJosef Seiler (9. září 1932, Pecínov – 8. prosince 2004) byl český hokejový útočník.\n\nZa československou reprezentaci odehrál v letech 1952-1958 celkem 10 utkání a dal 4 góly. \n\nHrál v letech 1949-1952 a 1954-1967 za Baník Chomutov a během vojenské služby v letech 1952-1954 za ATK Praha. Za Chomutov nastoupil za 16 sezón v 542 utkáních a dal 421 gólů.\n\n"}
{"id": "1442341", "url": "https://cs.wikipedia.org/wiki?curid=1442341", "title": "Ruehleia bedheimensis", "text": "Ruehleia bedheimensis\n\nRuehleia bedheimensis (pojmenován podle Hugo Ruehleho von Liliensterna) byl druh býložravého sauropodomorfního dinosaura žijícího v období pozdního triasu (geologický stupeň nor, asi před 216 až 203 miliony let). Fosilie tohoto dinosaura byly objeveny v sedimentech souvrství Trossingen ve středním Německu (jižní Durynsko) a sestávají z téměř kompletní kostry (včetně obratlů, pletenců i částí kostry končetin).\n\nPůvodně byl tento dinosaurus z lokality Grossen Gleichberg u města Römhild popsán jako \"Plateosaurus\". Teprve v roce 2001 britský paleontolog Peter Galton stanovil pro exemplář s označením \"HMN MB RvL 1\" nové rodové jméno, protože zjistil odlišnosti v anatomii různých částí kostry od rodu \"Plateosaurus\". Pravděpodobně dorůstal délky kolem 8 metrů. Jeho hmotnost pak mohla činit zhruba 1300 kilogramů (pokud se jednalo o dospělou formu druhu \"Plateosaurus longiceps\"). Predátorem tohoto druhu mohl být teropod \"Liliensternus liliensterni\".\n\n"}
{"id": "1442348", "url": "https://cs.wikipedia.org/wiki?curid=1442348", "title": "Vodní náhon s akvaduktem v Chřibské", "text": "Vodní náhon s akvaduktem v Chřibské\n\nVodní náhon s akvaduktem je historická technická stavba, která se nachází v místě někdejší osady Na Potocích (německy \"Bachhäuser\") na katastrálním území Dolní Chřibské v okrese Děčín v Ústeckém kraji. Stavba je chráněna od 8. listopadu 1991 jako nemovitá památka a na ústředním seznamu kulturních památek České republiky je zapsaná pod číslem 13447/5-5429.\n\nZ geomorfologického hlediska památkově chráněný vodní náhon s akvaduktem leží při severozápadní hranici geomorfologického celku Lužické hory, avšak již v oblasti Jetřichovických stěn, které jsou součástí západněji položeného geomorfologického celku Děčínská vrchovina. Stavba se nachází v nadmořské výšce zhruba 311 - 301 metrů, jen několik desítek metrů od hranice Národního parku České Švýcarsko. \n\nNáhon, který vede po březích Chřibské Kamenice v prostoru mezi pozůstatky někdejší tkalcovny Floriana Hübela a posledními domy Dolní Chřibské, je dlouhý přibližně 750 metrů. Předpokládá se, že zaniklý odběrný objekt byl na toku Chřibské Kamenice poblíž silničního mostu na konci Dolní Chřibské. Z těchto míst byla voda odváděna zpočátku úzkým korytem podél levého břehu Chřibské Kamenice až k prvnímu skalnímu tunelu. Tento tunel, dlouhý 35 metrů, je vzdálen od odběrného místa zhruba 250 metrů. Odtud dále pokračovala voda zděným, rozšiřujícím se náhonem až k dvouobloukovému akvaduktu, po kterém překračoval umělý vodní tok starou lesní cestu a koryto Chřibské Kamenice. Akvadukt je dlouhý 25 metrů a šíře zděného vodního koryta na mostě je asi 2 metry. Poté náhon pokračoval dále již v určité vzdálenosti od pravého břehu řeky až druhému, delšímu a většímu tunelu. Tento tunel je 140 metrů dlouhá a přibližně 2 metry vysoká klenutá zděná štola, doplněná šachtami, ústícími na povrch. Tunel končí u bývalé továrny, od které pokračoval vodní systém až k opětnému vyústění do Chřibské Kamenice. \n\nNáhon s akvaduktem jako součást nové tkalcovny v osadě Na Potocích nechal postavit továrník Florian Hübel v letech 1884 - 1894. Jako datum dokončení tohoto přivaděče vody se uvádí rok 1888. Provoz tkalcovny byl ukončen v důsledku velké hospodářské krize na přelomu 20. a ve 30. let 20. století. Po druhé světové válce sloužily objekty někdejšího průmyslového provozu jako rekreační středisko a posléze jako depozitář přírodovědeckých sbírek Národního muzea v Praze. Po roce 1980 byly budovy vyklizeny a následně až do 90. let 20. století chátraly. V roce 1996 bývalá tkalcovna vyhořela a po roce 2000 byly její ruiny zbořeny. Následně byla zrušena památková ochrana těchto objektů a jako nemovitá kulturní památka České republiky byl nadále evidován pouze vodní náhon s akvaduktem.\n\nPoblíž vstupního otvoru horního kratšího tunelu je na skalní stěně vytesaný velký kříž. Tento kříž je připomínkou nešťastné události z roku 1841, kdy se zde pádem ze skály zabil jistý dřevorubec.\n\nCesta podél náhonu a k samotnému akvaduktu není nijak značena, u silnice z Chřibské do Jetřichovic v lokalitě Na Potocích je pouze jedna orientační šipka. Cesta od autobusové zastávky \"Chřibská, Na Potocích\" poblíž místního domova pro seniory je přerušena v místech, kde ji přetíná pozemek v soukromém vlastnictví, patřící firmě, provozující domov \"Potoky\". Pozemky, na nichž leží pozůstatky továrny, tunely, náhon a akvadukt, jsou však dle katastru nemovitostí ve vlastnictví České republiky a jsou ve správě Národního parku České Švýcarsko. Od zbylých ruin tkalcovny vede nad tunelem lesní cesta až k náhonu a akvaduktu. Od akvaduktu dále lze sledovat náhon až k louce, kterou zabírá další oplocený soukromý pozemek. Zbytek úzkého koryta vodního přivaděče v horním úseku, vedoucímu k okraji Dolní Chřibské, je zarostlý a nepříliš patrný.\n\n\n"}
{"id": "1442351", "url": "https://cs.wikipedia.org/wiki?curid=1442351", "title": "Triadobatrachus massinoti", "text": "Triadobatrachus massinoti\n\nTriadobatrachus massinoti („triasová/trojitá ropucha“) byl druh pravěkého obojživelníka, vzdáleně podobného současným žábám. Reprezentoval jednoho z nejstarších a vývojově nejprimitivnějších zástupců kladu Salientia a mohl představovat přechodný článek při vzniku pravých žab. Žil v období nejspodnějšího triasu (geologický stupeň olenek) na území dnešního Madagaskaru.\n\nFosilie tohoto obojživelníka byly objeveny počátkem 30. let 20. století Adrienem Massinotem (odtud druhové jméno) nedaleko města Betsiaka na severu ostrova. V současnosti je známý jediný druh tohoto rodu, typový \"T. massinoti\", formálně popsaný francouzským paleontologem Jeanem Piveteauem roku 1936. Mnohem podrobnější výzkumy a popisy však byly zveřejněny až s použitím moderních technologií v pozdější době. Fosilie o délce kolem 10 centimetrů je téměř kompletní a jednotlivé části kostry jsou stále v původní pozici (což nasvědčuje rychlému posmrtnému pohřbení živočicha pod vrstvou jemného sedimentu). Ačkoliv byla fosilie objevena v mořských sedimentech, je pravděpodobné, že původně byl \"Triadobatrachus\" obyvatelem souše. Bylo totiž prokázáno, že již raní zástupci skupiny Lissamphibia netolerovali slanou vodu.\n\"Triadobatrachus massinoti\" je nejstarším známým obojživelníkem, jehož vývojová linie pravděpodobně vedla přímo ke vzniku bezocasých obojživelníků (žab). Nejstarší známou skutečnou žábou je nicméně až rod \"Prosalirus\", žijící na území dnešní Arizony v období spodní jury (asi před 190 miliony let), je tedy zhruba o 60 milionů let mladší než \"Triadobatrachus massinoti\". První „moderní“ žábou je pak ještě podstatně mladší rod \"Callobatrachus\", známý z období spodní křídy (stáří kolem 125 milionů let) z čínské provincie Liao-ning.\n\n\n"}
{"id": "1442364", "url": "https://cs.wikipedia.org/wiki?curid=1442364", "title": "Adrienne, vévodkyně z Blekingu", "text": "Adrienne, vévodkyně z Blekingu\n\nPrincezna Adrienne Švédská, vévodkyně z Blekingu (vl. jménem \"Adrienne Josephine Alice Bernadotte\", * 9. března 2018) je třetí dítě a druhá dcera princezny Madeleine Švédské a Christophera O'Neilla. Je vnučkou krále Karla XVI. Gustava a královny Silvie Švédské. Adrienne je v pořadí desátou následnicí švédského trůnu.\n\nPrincezna Adrienne se narodila 9. března 2018 v nemocnici v Danderydu ve Švédsku. Její narození bylo oznámeno jednadvaceti oslavnými výstřely ve Stockholmu a následně pak v Göteborgu, Härnösandu, Karlskroně a Bodenu. Dne 12. března jí byla jejím dědečkem, králem Karlem Gustavem, přidělena jména a tituly. \n\nAdrianne byla pokřtěna 8. června 2018 v kapli Drottningholmského paláce, což bylo přesně pět let po uzavření sňatku jejích rodičů a čtyři roky od křtu její starší sestry Leonore. \n\n"}
{"id": "1442368", "url": "https://cs.wikipedia.org/wiki?curid=1442368", "title": "Seznam Čechů s 1000 odehranými zápasy v NHL", "text": "Seznam Čechů s 1000 odehranými zápasy v NHL\n\nSeznam Čechů s 1000 odehranými zápasy v NHL uvádí přehled hráčů narozených v České republice, kteří v severoamerické Národní hokejové lize (NHL) odehráli tisíc a více zápasů. Hráč, který tohoto milníku dosáhne, dostává na památku od vedení soutěže stříbrnou hokejku.\n\n"}
{"id": "1442369", "url": "https://cs.wikipedia.org/wiki?curid=1442369", "title": "Karel Haas", "text": "Karel Haas\n\nKarel Haas (* 14. září 1973 Pardubice) je český pravicový politik, zastupitel města Pardubic a dorostenecký vicemistr Evropy v orientačním běhu.\n\nNarodil se 14. září 1973 v Pardubicích. Vystudoval Právnickou fakultu Masarykovy univerzity v Brně. V současné době pracuje jako právní expert pro ČSOB pojišťovnu a v klubu orientačního běhu OK Lokomotiva Pardubice zastává pozici trenéra mladšího dorostu.\n\nV komunálních volbách v roce 2018 je z pozice strany ODS lídrem kandidátky do Zastupitelstva města Pardubice.\n\n"}
{"id": "1442370", "url": "https://cs.wikipedia.org/wiki?curid=1442370", "title": "Krajská soutěž – Praha 1951", "text": "Krajská soutěž – Praha 1951\n\nKrajská soutěž – Praha 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. Soutěž se hrála v oddělení A a oddělení B. Následující ročník byl hrál ve třech skupinách (ÚNV Praha, Praha - západ a Praha - východ) po 12 účastnících.\n\nPoznámky:\n\n"}
{"id": "1442386", "url": "https://cs.wikipedia.org/wiki?curid=1442386", "title": "Kratochvíl parket profi", "text": "Kratochvíl parket profi\n\nKratochvíl parket profi, s.r.o. je velkoobchod specializovaný na dovoz a distribuci podlahových krytin v České republice, na Slovensku a v Maďarsku. Sídlí v Moravanech u Brna. Prodejní místa zprostředkovávají obchodní partneři, kterých má v Česku okolo 350, na Slovensku 150 a v Maďarsku 50. Firma má také maloobchodní dceřiné společnosti. \n\n1993 – založena společnost Kratochvíl parket profi a otevřena první vzorkovna podlah o rozloze 40 m2 v Brně Žabovřeskách na ulici Eleonory Voračické.\n\n1994 – zastoupení velké švédské společnosti Kährs v České republice, následně také na Slovensku a v Maďarsku.\n\n1996 – založena pobočka v Bratislavě.\n\n1997 - otevření distribučního a velkoobchodního areálu v Moravanech u Brna a v tentýž rok obchodní a skladové prostory v Praze na ulici Českomoravská.\n\n2001 – otevření pobočky a zastoupení firmy Kährs v Budapešti.\n\n2003 - založení dceřiných společností na Slovensku a v Maďarsku.\n\n2004 – otevření showroomu v Praze na Českomoravské ulici.\n\n2005 – rekonstrukce vzorkovny a ostatních prostor v sídle společnosti.\n\n2007 – stavba nové vzorkovny v Moravanech u Brna, navázána spolupráce se švýcarským výrobcem parket Bauwerk.\n\n2008 – otevření showroomu v Moravanech u Brna.\n\n2010 – založení maloobchodní sítě pod názvem 1 Floor.\n\n2013 - otevření maloobchodní prodejny Podlahy XXL v Brně v obchodním areálu h-Park na ulici Heršpická. Jednání o rozšíření sortimentu o podlahoviny finské značky Karelia – Upofloor.\n\n2015 - vznik nového konceptu ekologických podlah KPP ecology.\n\n2017 - nové sídlo pražské pobočky v Horních Počernicích, včetně rozšířených skladových prostor. Nový showroom v Praze-Čestlicích v interiérovém centru Hanák Forum.\n\n\n\nPrávní forma firmy je společnost s ručením omezeným (IČO: 25323172). Aktuálně má firma 42 zaměstnanců. Základní kapitál činí 13,6 mil. Obrat firmy za rok 2017 byl 224 mil. Kč. \n\nSpolečnost se účastní různých veletrhů např. Domotex 2012, FOR ARCH a FOR INTERIOR. Účinkovala v pořadu Jak se staví sen. Podílela se na projektu obce Ivančice – stavba bytového domu Rezidence Boží hora.\n\nKratochvíl parket profi se zapojil do podpory a výstavby bezbariérového bydlení pro ochrnutého Aleše Měšteckého. Firma zařadila do svého sortimentu ekologické podlahy, které neškodí zdraví.\n"}
{"id": "1442394", "url": "https://cs.wikipedia.org/wiki?curid=1442394", "title": "Římskokatolická farnost Římov", "text": "Římskokatolická farnost Římov\n\nŘímskokatolická farnost Římov je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nZaložení poutního místa je spojeno se jménem jezuity Jana Gurreho, který inicioval jeho vznik na základě svého snu. V roce 1650 byla vysvěcena loretánská kaple, o pět let později byly vysvěceny ambity. Kostel, zasvěcený Svatému Duchu, byl vysvěcen v roce 1697. Poutní areál následně byl doplněn specificky pojatou venkovní křížovou cestou. V místě byla v roce 1786 zřízena lokálie, a z ní byla v roce 1857 vytvořena samostatná farnost.\n\n\nFarnost má svého sídelního duchovního správce, který je zároveň kaplanem pro tradiční římský (tzv. tridentský) ritus v Českobudějovické diecézi. Farní vikář (kaplan) římovské farnosti je zároveň administrátorem ex currendo ve farnostech Doudleby, Kamenný Újezd a Střížov.\n\n"}
{"id": "1442398", "url": "https://cs.wikipedia.org/wiki?curid=1442398", "title": "Jiří Minařík", "text": "Jiří Minařík\n\nJiří Minařík (* 16. května 2002) je český rychlostní kanoista z klubu \"Kanoistika Kojetín\". Na letních olympijských hrách mládeže 2018 v argentinském Buenos Aires získal bronzovou medaili ve sprintu s otočkou, závodil zde také ve slalomu.\n\nNa mistrovství ČR na dlouhých tratích 2017 v Ústí nad Labem získal zlato v kategorii C1 na 5000 m mezi dorostenci a ve dvojicích bronz mezi juniory. V roce 2015 byl v anketě \"Sportovec roku města Kojetín\" vyhlášen ve čtveřici vítězů kategorie \"sportovních nadějí\".\n\n"}
{"id": "1442402", "url": "https://cs.wikipedia.org/wiki?curid=1442402", "title": "Ásana", "text": "Ásana\n\nÁsana, řídč. ásána nebo asana je pozice, ve které se nachází cvičenec jógy. Ásana (आसन ) znamená v sanskrtu pozici v sedě (sezení) v plurálu i singuláru. V Pataňdžaliho jógasútře se definuje ásana jako sezeni v pozici, která je pevná, ale relaxační a kterou je schopen jogín držet po delší dobu. Ásana je třetí z osmi větví systému, který se označuje jako aštanga jóga.\nÁsany jsou většinou chápány jako fyzické cviky ve formě střídání jednotlivých pojmenovaných pozic a přechodů mezi nimi za účelem zlepšení fyzické kondice (protažení svalů, prodloužení šlach, zvýšení rozsahu kloubů, a celkové pružnosti těla), relaxace a koncentrace. Cvičení v kombinaci s řízenou technikou dýchání (Pránájáma) pak tvoří Hatha jógu. \n"}
{"id": "1442411", "url": "https://cs.wikipedia.org/wiki?curid=1442411", "title": "Radim Wozniak", "text": "Radim Wozniak\n\nRadim Wozniak (* 29. ledna 1978) je český fotbalista, obránce.\n\nV české lize hrál za FC Baník Ostrava, FK Mladá Boleslav a FC Hradec Králové. Nastoupil v 50 ligových utkáních. Gól v lize nedal. Dále hrál i za SK Dynamo České Budějovice, na Slovensku za FK Dukla Banská Bystrica a za MFK Frýdek-Místek.\n\n\n"}
{"id": "1442414", "url": "https://cs.wikipedia.org/wiki?curid=1442414", "title": "Pataňdžaliho jógasútra", "text": "Pataňdžaliho jógasútra\n\n\"Pataňdžaliho jógasútra, řidč. jóga sútra\" je sbírka 196 indických aforismů (súter) o teorii a praxi jógy. \"Jógasútra\" byla sestavena cca 200 let před n.l. mudrcem Pataňdžalim, který shrnul dosavadní znalosti o józe. Pataňdžaliho jógasútra byl nejčastěji překládaný staroindický text ve středověku, byl přeložen do cca 40 indických a 2 neindických jazyků - starojávštiny a arabštiny. Dílo upadlo do zapomnění na téměř 700 let a renesanci zažilo na konci 19. století díky úsilí Svámího Vivékánandy a teosofické společnosti. Popularity dosáhlo především ve 20. století.\n\nStředověké indické józe ovšem dominovaly různé jiné texty, jako například Bhagavad Gítá a Jóga Vasiṣṭha. Hinduistická ortodoxní tradice považuje \"Jógasútru\" za základní text klasické filozofie jógy.\n\nJógasútra se přičítá Pataňdžalimu, nicméně autor stejného jména napsal i text o sanskrtské gramatice \"Mahābhāṣya,\" tedy o úplně jiném tématu, což nebylo obvyklé, a proto existují pochybnosti o jménu skutečného autora. Vznik jednotlivých částí lze datovat v rozmezí od 500 př. n. l. do 3. století n.l.\n\n\"Jógasútra vychází\" ze dvou různých tradic. a to z \"osmi údů jógy\" (\"aštánga jóga\") a z akční jógy (\"krijá jóga\"). \"Krijá jóga\" je obsažena v kapitole 1, kapitole 2 v sútře 1-27, kapitole 3 s výjimkou sútry 54, a kapitole 4. Aštánga jóga je popsána v kapitole 2 sútře 28-55, a kapitole 3 sútře 3 a 54.\n\nPataňdžali rozdělil dílo do čtyř kapitol či knih (\"pada\") obsahujících 196 aforismů takto:\n\n\n\n\n\n\n\n\n\n"}
{"id": "1442418", "url": "https://cs.wikipedia.org/wiki?curid=1442418", "title": "Katedrála svatého Michaela archanděla", "text": "Katedrála svatého Michaela archanděla\n\nKatedrál zasvěcených svatému Michaelu archandělovi je více:\n\n\n"}
{"id": "1442419", "url": "https://cs.wikipedia.org/wiki?curid=1442419", "title": "Viktorija Turksová", "text": "Viktorija Turksová\n\nViktorija Viktorivna Turksová (* 20. října 1987) je ukrajinská zápasnice – judistka a sambistka.\n\nS judem/sambem začínala v 9 letech v rodné Horlivce pod vedením Anatolije Živanova. Vrcholově se připravovala v tréninkovém centru Dynamo. V ukrajinské ženské judistické reprezentaci se pohybovala s přestávkami od roku 2007 v pololehké váze do 78 kg. V roce 2011 zvítězila na univerziádě v čínském Šen-čenu. V roce 2013 převzala po Maryně Pryščepové pozici reprezentační jedničky. V roce 2016 se kvalifikovala na olympijské hry v Riu, kde vypadla v úvodním kole se Slovinkou Anamari Velenšenkovou.\n\n\n"}
{"id": "1442420", "url": "https://cs.wikipedia.org/wiki?curid=1442420", "title": "Seznam ásan", "text": "Seznam ásan\n\nÁsana je obecný pojem pro držení těla  při cvičení  jógy, odvozený od sanskrtského slova pro \"sedadlo/sezení\". Zatímco mnohé z nejstarších ásan jsou posedy a postoje pro meditace, většina ásan se týká postavení pro  rovnováhu, postavení paží, břicha pro lehy. Jednotnost v pojmenování pozic je omezená, protože existuje mnoho konkurenčních škol jógy. Různí autoři nebo školy jógy mohou mít různé názvy pro stejné ásany.\nMnoho ásan obsahuje následující sanskrtská slova jako afixy:\n\n"}
{"id": "1442428", "url": "https://cs.wikipedia.org/wiki?curid=1442428", "title": "Baintha Brakk", "text": "Baintha Brakk\n\nBaintha Brakk (také Ogre) je hora vysoká 7 285 m n. m. v Panmah Muztagh, podhůří pohoří Karákóram v Pákistánu. Je známá svojí obtížností výstupu. Od prvovýstupu v roce 1977 uplynulo 24 let do dalšího výstupu na vrchol v roce 2001.\n\nPo dvou neúspěšných pokusech v roce 1971 a 1976, stanuli na vrcholu v roce 1977 jako první dva Britové - Doug Scott a Chris Bonington. Při sestupu si Scott zlomil obě nohy a Bonington dvě žebra. Sestupovali týden do základního tábora za velké bouře, kde dlouho čekali na pomoc.\n\nBěhem následujících 24 let se dvaceti expedicím nepodařilo zopakovat výstup na vrchol.\n\nDruhý výstup na vrchol provedli Urs Stöcker, Iwan Wolfe a Thomas Huber 21. července 2001.\n\nTřetí výstup novou cestou vytvořili Američané Kyle Dempster a Hayden Kennedy 21. srpna 2012.\n"}
{"id": "1442430", "url": "https://cs.wikipedia.org/wiki?curid=1442430", "title": "Helena Čižinská", "text": "Helena Čižinská\n\nHelena Čižinská, rozená Smetáčková (* 13. dubna 1942, Praha) je historička umění a pracovnice státní památkové péče. Je dcerou historičky umění Milady Lejskové-Matyášové (1908–1975) a dirigenta Václava Smetáčka (1906–1986) a sestrou jazzových hudebníků Ivana Smetáčka (* 1936) a Pavla Smetáčka (* 1940). Její synové Pavel Čižinský (* 1976, právník a politolog) a Jan Čižinský (* 1978, pedagog a politolog) jsou činní v pražské komunální politice.\n\nHelena Čižinská po maturitě v roce 1959 pracovala jeden rok jako dělnice v podniku Léčiva. V letech 1960–1965 vystudovala dějiny umění (prof. Jan Květ, Jaroslav Pešina, Mirko Novák, Josef Petráň) na Filozofické fakultě Univerzity Karlovy. Roku 1965 obhájila magisterskou diplomovou práci: \"Šternberská Troja a její místo ve vývoji vilové architektury\". Roku 1971 jí byla tato práce uznána jako rigorózní. Během studia zpracovávala externě bibliografii v ÚTDU ČSAV a prováděla katalogizaci ve Strahovské knihovně v Památníku národního písemnictví. V letech 1965 – 2013 byla odbornou pracovnicí Pražského střediska státní památkové péče a ochrany přírody (dnes NPÚ) se specializací na movité kulturní památky.\n\nV letech 1966–1967 absolvovala dva semestry mimořádného studia dějin umění na Vídeňské univerzitě.\n\nOd roku 1954 je členkou Klubu Za starou Prahu, od roku 1987 členkou Společnosti pro starou hudbu, od roku 1990 členkou Uměleckohistorické společnosti, uměnovědné sekce České křesťanské akademie a Sdružení profesionálních pracovníků památkové péče. Od roku 2000 je členkou Společnosti přátel beuronského umění.\n\nJejím manželem byl chemik a pedagog Ing. Pavel Čižinský (1935-2003). Je matkou pěti dětí (Marketa Čižinská, provd. Sedláková, † Havel Čižinský, Pavel Čižinský, Jan Čižinský, Kryštof Čižinský).\nDo roku 1990 se zabývala pražskými památkami (\"Trojský zámek\" - 1968, 1974, dům \"U kamenného sloupu v Úvoze\" (s Janem Čeřovským) – 1971, \"Storchův dům na Staroměstském náměstí\" - 1991). Spolu s Janem Jakubem Outratou vypracovala \"Průvodce Královskou cestou\" (1988), na nějž navázala publikací \"Praha\" (spolu s fotografy Františkem Malečkem a Romanem Malečkem, 1991), která vyšla v šesti jazykových verzích. Zabývá se církevním, zejména beuronským uměním a jeho spojitostí s dílem arch. Josipa Plečnika, interiéry významných domů (\"Müllerova vila\"), pražských historických lékáren a kostelů.\n\nNapsala některá hesla do souborných publikací \"Umělecké památky Prahy. Nové Město, Vyšehrad, Vinohrady\" (1998), \"Umělecké památky Prahy. Malá Strana\" (1999), \"Umělecké památky Prahy. Velká Praha A-L\" (2012), \"Umělecké památky Prahy. Velká Praha 1. M-U, 2. V-Ž\" (2017), zpracovala pamětní desky pro \"Památky Prahy 5\" (2006) a přispívá do odborného tisku články k významným životním jubileím historiků umění a památkářů. \n\n\n"}
{"id": "1442433", "url": "https://cs.wikipedia.org/wiki?curid=1442433", "title": "Marcela Linková", "text": "Marcela Linková\n\nMarcela Linková (* 1974) je česká socioložka.\n\nV roce 1999 vystudovala obor anglistika a amerikanistika na Filozofické fakultě Univerzity Karlovy a v roce 2014 získala doktorát v oboru sociologie na Fakultě sociálních věd UK. Od března 2000 je členkou výzkumného týmu Sociologického ústavu Akademie věd České republiky. V roce 2001 se stala vedoucí Národního kontaktního centra – gender a věda. 18. října 2017 se stala vedoucí Pracovní skupiny pro tvorbu akčního plánu na podporu rozvoje lidských zdrojů a genderové rovnosti. Je členkou poradních orgánů v České republice a Evropské komisi, jako jsou Expert Advisory Board Science in Society, Expert Group on the Research Profession, Helsinki Group on Women and Science, Resortní koordinační skupina VaV nebo Pracovní skupina VERA pro rozvoj lidských zdrojů a rovného přístupu žen a mužů ve výzkumu a vývoji MŠMT. 25. září 2018 v rámci akce Ženy ve vědě vystoupila v Evropském parlamentu. Věnuje se především tématu postavení žen ve vědě.\n"}
{"id": "1442439", "url": "https://cs.wikipedia.org/wiki?curid=1442439", "title": "Sia Kangri", "text": "Sia Kangri\n\nSia Kangri (také Ogre) je hora vysoká 7 442 m n. m. v Baltoro Muztagh, podhůří pohoří Karákóram. Nachází se v pohraničí mezi pákistánskou autonomní oblastí Gilgit-Baltistán, indickým svazovým státem Džammú a Kašmír a Čínou.\n\nNa vrchol Sia Kangri poprvé vylezla v roce 1934 mezinárodní Himálajská expedice, kterou vedl švýcar/němec Günther Dyhrenfurth. Na vrcholu stanula také Hettie Dyhrenfurthová, která tak stanovila rekord ženské nadmořské výšky, který trval 20 let.\n"}
{"id": "1442440", "url": "https://cs.wikipedia.org/wiki?curid=1442440", "title": "Publius Valerius Cato", "text": "Publius Valerius Cato\n\nPublius Valerius Cato (1. stol. př. n. l.) byl gramatikem a básníkem období Římské republiky. Je považován za ideového vůdce sdružení nových básníků, tzv. neóteriků, kteří se ve svém díle odvraceli od tradiční římské poezie a hledali inspiraci v řecké literatuře.\n\nO životě Valeria Catona, stejně jako o dalších neótericích, nemáme mnohé informace. Nevíme, kdy přesně se narodil, ale patrně se tak stalo v roce 100/99 př. n. l. v Předalpské Galii (dnešní severní Itálie). Jeho život byl však spjat s městem Řím, kde působil jako gramatik, básnický kritik a učitel poezie. Jeho žáky byly mnozí urození obyvatelé tohoto města, například Gaius Valerius Catullus, Marcus Furius Bibaculus a jiní. Kromě toho měl sám skládat básně, jež byly vysoce ceněny. Podle Furia Bibacula a Helvia Cinny byl vynikajícím znalcem a propagátorem ideálů alexandrijské básnické školy. První zmíněný člen Catonova kruhu o něm v jednom ze svých epigramů píše: \"Cato Gramatik, ta Siréna římská, jen on básníky čte a také dělá\". V pozdním věku jej měla sužovat chudoba. O této skutečnosti se dovídáme opět do Bibacula: \"Galle, věřitel po celičkém Římě tuhle prodával vilu, my pak žasli jsme nad tím vzácným mistrem, skvělým básníkem, velkým dramatikem, že je schopen rozřešit každý problém, avšak z dluhu se vyzout nedovede.\"\n\nCato se patrně věnoval skládání krátkých veršovaných básní – epyllií. Uvádí se tituly \"Dictynna (Diana)\", vyprávějící o krétské bohyni Měsíce a \"Lydia\", sbírka milostné poezie. Kromě toho se věnoval také filologickým (učeným) spisům zabývajícím se zvláště studiem Lucilia, jehož dílo Cato pravděpodobně připravil k vydání. Ani jedno z jeho děl se nám však nedochovalo.\n"}
{"id": "1442442", "url": "https://cs.wikipedia.org/wiki?curid=1442442", "title": "Milada Lejsková-Matyášová", "text": "Milada Lejsková-Matyášová\n\nMilada Lejsková-Matyášová (2. července 1908, České Budějovice – 22. ledna 1975, Praha) poprvé provdaná Smetáčková (1935-1949), později Matyášová (1950-1961) byla historička umění zaměřená na renesanční umění v Čechách a památkářka. Z manželství s prvním manželem Václavem Smetáčkem se narodili synové Ivan Smetáček (* 1936) a Pavel Smetáček (* 1940) a dcera Helena Čižinská (* 1942).\n\nPo absolvování dívčího lycea v Praze-Holešovicích a dívčího gymnázia ve Slezské ul. v Praze-Královských Vinohradech (1919-1927) studovala v letech 1927-1931 dějiny umění (prof. V. Birnbaum, J. Cibulka, A. Matějček) a estetiku (prof. O. Zich) na Filozofické fakultě Univerzity Karlovy. Roku 1934 obhájila rigorózní práci \"Estetické vnímání obrazů a jeho časový průběh\".\n\nV letech 1935-1949 byla manželkou hobojisty, sbormistra, dirigenta, skladatele, hudebního vědce a pedagoga PhDr. Václava Smetáčka. Jejím druhým manželem byl v letech 1950-1961 profesor lesnické fakulty Dr. Ing. Karel Matyáš.\n\nByla externí spolupracovnicí Státního ústavu památkové péče a ochrany přírody v Praze (SÚPPOP, dnes NPÚ GŘ) a Krajského střediska (KSSPPOP) v Ústí nad Labem. V 60. letech a první polovině 70. let externě spolupracovala na bibliografiích v Ústavu teorie a dějin umění ČSAV. V letech 1957-1973 byla členkou Domácí rady Klubu Za starou Prahu. Kromě odborných periodik věnovaných umění a památkové péči i v zahraničí (Umění, Zprávy památkové péče, Österreichische Zeitschrift für Kunst und Denkmalpflege, Österreichische Zeitschrift für Volkskunde, Archiv für Frankfurts Geschichte und Kunst, Zeitschrift für Schweizerische Archäologie und Kunstgeschichte), publikovala zprvu také v Hudebním věstníku, Knihovně Unie čs. hudebníků z povolání, Radiojournalu nebo časopisu Dějiny a současnost.\n\nMilada Lejsková-Matyášová se zabývala českým renesančním uměním, podrobně zejména grafickými předlohami k nástěnným malbám a sgrafitům. Publikovala odborné statě k barokní emblematice a klasicistní architektuře.\n\n"}
{"id": "1442451", "url": "https://cs.wikipedia.org/wiki?curid=1442451", "title": "Seznam dílů seriálu Fotbalový talent", "text": "Seznam dílů seriálu Fotbalový talent\n\nToto je seznam dílů seriálu \"Fotbalový talent\". Americký dramatický televizní seriál \"Fotbalový talent\" je vysílán od 10. října 2018 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />30<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává třetí řadu seriálu.\n\n"}
{"id": "1442452", "url": "https://cs.wikipedia.org/wiki?curid=1442452", "title": "Obchodní dům Vysočina", "text": "Obchodní dům Vysočina\n\nObchodní dům Vysočina v Pelhřimově je stavba z roku 1989, poslední velká stavba zahájená za komunistického režimu v Pelhřimově. Podle kroniky města se základní kámen k obchodnímu domu Vysočina kladl 18. září 1989. Stavěn byl společností Pozemní stavby Jindřichův Hradec. \nStavbě padla za oběť původní historická zástavba Pelhřimova, bezprostředně navazující na někdejší městské opevnění. Na místě obchodního domu Vysočina a protilehlému parkovišti stával komplex více než 20 domů, včetně hospody Na růžku (U Bučků), starého pivovaru a dalších mezi historickými ulicemi Solní a Hrnčířská. Zlikvidována byla i ulička Belka, propojující obě ulice (obchodním domem dnes nelze projít skrz). Tekl zde potok Belka, který je nyní zatrubněný.\n\nPo svém otevření obchodní dům Vysočina postupně vystřídal více nájemců – potravinám JIP předcházely firmy Julius Meinl a Albert, které budovu již opustili. Budova střídala i názvy – z původního Vysočina na Galeria Shopping a poté na Obchodní centrum Slunce. \n\nMajitelem budovy je společnost Reload Sigma Czech Republic s.r.o., sídlící na adrese V celnici 1031/4, Nové Město, 11000 Praha 1. Jejími statutárními představiteli jsou lidé z Česka, Polska a Švýcarska.\n\nStavba podle mínění místních obyvatel i části politiků značně poškozuje vzhled historické části města.\n"}
{"id": "1442455", "url": "https://cs.wikipedia.org/wiki?curid=1442455", "title": "BK Sokolov", "text": "BK Sokolov\n\nBK Sokolov (celým názvem: Basketbalový klub Sokolov) je český basketbalový klub, který sídlí v Sokolově v Karlovarském kraji. Od sezóny 2018/19 působí v české čtvrté nejvyšší basketbalové soutěži, známé jako Západočeská liga mužů. Klubové barvy jsou černá a bílá.\n\nHistorie sokolovského basketbalu se začala psát v 50. letech 20. století a to díky Tělovýchovné jednotě Baník Sokolov, která sdružovala jak ženské tak i mužské oddíly. Zmiňované oddíly působily ovšem pouze na krajské úrovni. Úspěšné byly v té době pouze mládežnické oddíly, které působily v nejvyšších juniorských soutěžích v Československu. Současný sokolovský klub vznikl v roce 1991 po vystoupení mužského oddílu z TJ Baníku. Jeho největším úspěchem byla jednoroční účast v nejvyšší mužské basketbalové soutěži ročníku 1995/96.\n\nSvé domácí zápasy odehrává ve sportovní hale ISŠTE Sokolov s kapacitou 600 diváků.\n\nZdroj: \n\n"}
{"id": "1442456", "url": "https://cs.wikipedia.org/wiki?curid=1442456", "title": "Maďarská státní opera", "text": "Maďarská státní opera\n\nMaďarská státní opera (maďarsky \"Magyar Állami Operaház)\" je novorenesanční budova, která se nachází v městské části Pešť maďarského hlavního města Budapešť, na Andrássy út. 22, ve čtvrti Terézváros. Budovu navrhl významný maďarský architekt Miklós Ybl (1814-1891) a byla postavena mezi roky 1875 a 1884. Výstavbu financovalo město Budapešť a tehdejší císař, uherský král František Josef I. Její původní název byl \"Maďarská královská opera\" a pro veřejnost byla slavnostně otevřena 27. srpna 1884. Na premiéru byl také pozván císař a uherský král František Josef I.\n\nBudova divadla byla postavena v novorenesančním slohu a je bohatě vyzdobena barokními prvky s četnými ornamenty, malbami a sochami. Na výzdobě se podíleli nejvýznamnější maďarští umělci té doby jako malíři Bertalan Székely, Mór Than nebo Károly Lotz. Za zmínku stojí zejména nástěnné malby na schodištích a v hledišti. Samozřejmě také významní sochaři. Před budovou divadla se nachází socha Franze Liszta, jako jednoho z nejznámějších maďarských skladatelů a socha Ference Erkela, prvního ředitele opery, skladatele maďarské národní hymny a také zakladatele Budapešťské filharmonie. Obě vytvořil sochař Alajos Stróbl. Budapeštská opera se řadí k nejkrásnějším operním domům na světě.\n\nV letech 1888 až 1891 zastával funkci hudebního ředitele významný rakouský skladatel Gustav Mahler. Sám Puccini zde dvakrát osobně inscenoval premiéry svých oper.\n\nK nejvýznamnějším dirigentům Maďarské státní opery patří Otto Klemperer, Sergio Failoni a Lamberto Gardelli. Novorenesanční palác Miklóse Ybla zůstal prakticky nezměněn již sto třicet let a stále přitahuje obdivovatele opery a baletu.\n\nMaďarská státní opera se neřadí co do kapacity diváků k těm největším (auditorium má 1261 sedadel), ale o to větší je komfort diváků a také výborná akustika. Hlavní sál byl vyhodnocen jako třetí nejlepší v Evropě těsně za La Scala v Miláně a Operou v Paříži.\n\nDivadlo Erkel otevřelo své brány původně jako \"Lidová opera\" dne 7. prosince 1911. Toto divadlo je druhou scénou Maďarské státní opery od roku 1951. Od svého otevření je divadlo Erkel největším v zemi, s hledištěm pro 1819 osob. V době vrcholné operní sezóny nabízí operní a baletní představení.\n\nSezóna trvá každý rok od září do konce června a kromě operních představení je zde také domovská scéna Maďarského národního baletu. Se dvěma divadly, novorenesanční operní budovou a s modernějším divadlem Erkel je pro publikum k dispozici více než 3 200 míst za jeden večer. Repertoár zahrnuje i méně známé maďarské a mezinárodní opery a balety, stejně jako současné práce. Každý rok se uskuteční více než dvě stě představení. Šedesát až sedmdesát oper, více než sto baletních představení, stejně jako muzikálů a orchestrálních koncertů. Maďarská státní opera má na seznamu sto padesát zpěváků a má tři soubory. Dvěstěčlenný symfonický orchestr, první a největší profesionální sbor v Maďarsku, který má také dvě stě členů včetně dětského sboru a jediný klasický baletní soubor v Maďarsku se svými sto třiceti členy.\n\nMaďarská státní opera a divadlo Erkel mají získat nové ateliéry a zkušební centrum. Zřízení a vybavení nového centra, jakož i příprava rekonstrukce opery na Andrássy út. 22, bude financováno vládou.\n\nJedná se o rekonstrukci největšího krytého opravárenského komplexu, systému rozsáhlých krytých prostor, který sloužil železniční údržbě a dalším pracím pro maďarskou železnici. Byl postaven v letech 1884 až 1886 a je pojmenován podle Gustava Eiffela. Jeho rozloha činí dvacet dva hektary a jeho využívání skončilo v roce 2009.Tento komplex, včetně opravárenských dílen, ve kterých se mohlo najednou opravovat až devadesát šest parních lokomotiv, dvou pomocných budov a kompletní vlakové stanice, vláda určila k rekonstrukci pro potřeby Opery a pro další kulturní zařízení.\n\nVybuduje se zde zkušební, výrobní a skladovací středisko pro Operu, Bánffova scéna s hledištěm se 400 místy, která bude zahrnovat zkušební scénu stejné velikosti jako je scéna Opery a vhodné hudební studio pro záznamy. Kromě přesunu všech svých devíti výrobních workshopů, všech souborů, kostýmů a rekvizit se zde také vytvoří pamětní místnost pro Jánosa Feketeházyho, návrháře této stavby i ocelové konstrukce Opery.\n\nDále zde bude restaurace (v historickém železničním voze), hosté si budou moci prohlédnout legendární maďarskou parní lokomotivu číslo 327.141, atrium a parní lokomotivu číslo 006 \"Biatorbágy\" řady 301 v parku. K dispozici bude také půjčovna kostýmů a návštěvnické centrum. Také zde bude zřízeno školicí středisko pro operu, kde bude Opera Studio, Opera hudební škola a Institut baletu opery. Výrobní studia budou fungovat jako praktické školicí středisko, kde se bude vzdělávat budoucí generace profesionálů pro potřeby divadelní výroby. Dále parkoviště o rozloze tří hektarů s kapacitou 200 vozidel a také dětské hřiště.\n\nProjekt Eiffel Art Studios bude dokončen a celý komplex bude otevřen na jaře roku 2019.\n\n"}
{"id": "1442460", "url": "https://cs.wikipedia.org/wiki?curid=1442460", "title": "Náměstí Miloše Formana", "text": "Náměstí Miloše Formana\n\nNáměstí Miloše Formana je náměstí v Praze 1 na piazzettě před hotelem InterContinental mezi ulicemi Pařížská, Bílkova, Elišky Krásnohorské a náměstím Curieových. Prostor byl podle českého režiséra pojmenován v říjnu 2018, půl roku po jeho úmrtí. Prostor předtím žádný přesný název neměl. Nové pojmenování by mělo podle končící primátorky Adriany Krnáčové napomoci tomu, aby v budoucnu nedošlo k zastavění tohoto prostoru. V připravovaném Metropolitním plánu je totiž prostor označen jako zastavitelný.\n\n"}
{"id": "1442464", "url": "https://cs.wikipedia.org/wiki?curid=1442464", "title": "BK Olomouc", "text": "BK Olomouc\n\nBK Olomouc (celým názvem: Basketbalový klub Olomouc) je český basketbalový klub, který sídlí v Olomouci ve stejnojmenném kraji. Založen byl v roce 1994. Nový klub se stal nástupnickou organizací po zaniklé Dukle Olomouc, po které získalo i licenci na první ligu. V nejvyšší soutěži vydržel olomoucký celek dvě sezóny, od té doby v nejvyšší soutěži dále nepůsobil. Doposud startuje ve Středomoravské lize, čtvrté nejvyšší basketbalové soutěži v republice. Klubové barvy jsou žlutá a červená.\n\nSvé domácí zápasy odehrává ve sportovní hale SK UP Olomouc.\n\n\nZdroj: \n\n\n\nZdroj: \n\n"}
{"id": "1442471", "url": "https://cs.wikipedia.org/wiki?curid=1442471", "title": "Kevin Drew", "text": "Kevin Drew\n\nKevin Drew (* 9. září 1976) je kanadský hudebník a skladatel. Drew vyrostl v západním Torontu. Navštěvoval Etobicoke School of the Arts. S Brendanem Canningem založil skupinu Broken Social Scene. Byl rovněž členem post-rockové skupiny KC accidental. Drewovo druhé sólové album, Darlings, bylo vydáno 18. března 2014\n\n15. ledna, 2013 Drew oznámil v rozhovoru, že začal pracovat na novém albu se skladatelem The Archies Andy Kim. Album, It's Decided, bylo vydáno v roce 2015\n\nDrew a Dave Hamelin společně produkovali album The Tragically Hip album Man Machine Poem a následné sólové album Gorda Downie Secret Path.\n\n\n\n\n\n"}
{"id": "1442480", "url": "https://cs.wikipedia.org/wiki?curid=1442480", "title": "Global Spirit Tour", "text": "Global Spirit Tour\n\nGlobal Spirit Tour bylo celosvětové koncertní turné anglické elektronické skupiny Depeche Mode na podporu 14. studiového alba Spirit. V létě roku 2017 se konala evropská stadiónová část, kterou navštívilo více než 1,5 milionů fanoušků, ve 32 městech v 21 zemích Evropy.\n\nSkupina během turné pokračovala ve svém charitativním partnerství se švýcarskou hodinářskou firmou Hublot a získávala peníze i povědomí o organizaci \"Charity: Water\", která usiluje o to, aby mel každý na světě zabezpečenu pitnou vodu. Pro propagaci svého celosvětového turné uskutečnili Depeche Mode 17. března propagační koncert v budově Funkhaus v Berlíně před 1000 fanoušky a s živým vysíláním.\n\nSe svými 130 koncerty je Global Spirit Tour 2. nejdelší turné Depeche Mode. Nejdelším turné zůstává Devotional Tour spojené s Exotic Tour / Summer 94' Tour se 158 koncerty.\n\nSetlist pro evropské a americké promo akce\n\nSetlist Evropa (část 1.) a Severní Amerika (část 2.)\n\n\nSetlist Evropa (část 3.), Jižní Amerika (část 4.) a Severní Amerika (část 5.)\n\n\nSetlist pro evropskou festivalovou část (část 6.)\n\n\n\n\n"}
{"id": "1442494", "url": "https://cs.wikipedia.org/wiki?curid=1442494", "title": "Grumman Gulfstream II", "text": "Grumman Gulfstream II\n\nGulfstream II (G-II) je americký dvoumotorový business jet navržený a vyráběný firmou Grumman a poté postupně firmami Grumman American a Gulfstream American. Modelové označení Grumman je G-1159 a vojenské označení v rámci americké armády C-11 Gulfstream II. Letoun byl následován typem Gulfstream III. První stroj Gulfstream II vzlétl 2. října 1966.\n\n\n"}
{"id": "1442501", "url": "https://cs.wikipedia.org/wiki?curid=1442501", "title": "Levharti Chomutov", "text": "Levharti Chomutov\n\nLevharti Chomutov (celým názvem: Basketbalový klub Levharti Chomutov) je český basketbalový klub, který sídlí v Chomutově v Ústeckém kraji. Založen byl v roce 1949. V roce 1990 došlo k fúzi s armádním družstvem VTJ České Budějovice. V sezóně 2019/20 hraje mužský oddíl ve třetí nejvyšší soutěži. Ženský oddíl působí v téže sezóně v nejvyšší ženské soutěži. Své domácí zápasy odehrávají všechny oddíly v městské sportovní hale Chomutova s kapacitou 1 700 diváků. Klubové barvy jsou oranžová a bílá.\n\nNejvětším úspěchem mužského i ženského oddílu je účast v nejvyšší soutěži. Muži v sezónách 1995/96–1999/00, 2003/04 a 2011/12–2012/13. Ženy od sezóny 2019/20.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1442504", "url": "https://cs.wikipedia.org/wiki?curid=1442504", "title": "Mendoza (příjmení)", "text": "Mendoza (příjmení)\n\nPříjmení Mendoza nosí více významných osobností:\n\n"}
{"id": "1442506", "url": "https://cs.wikipedia.org/wiki?curid=1442506", "title": "Bowman (příjmení)", "text": "Bowman (příjmení)\n\nPříjmení Bowman nosí více významných osobností:\n\n"}
{"id": "1442510", "url": "https://cs.wikipedia.org/wiki?curid=1442510", "title": "Fowler (příjmení)", "text": "Fowler (příjmení)\n\nPříjmení Fowler nosí více významných osobností:\n\n\n"}
{"id": "1442512", "url": "https://cs.wikipedia.org/wiki?curid=1442512", "title": "Seznam malířů marin", "text": "Seznam malířů marin\n\nToto je seznam malířů věnujících se tvorbě marin:\n\n\n\nŘazeno podle data narození:\n"}
{"id": "1442513", "url": "https://cs.wikipedia.org/wiki?curid=1442513", "title": "Krijá", "text": "Krijá\n\nKrijá (v sanskrtu \"akce, skutek, úsilí\") nejčastěji odkazuje na \"hotovou akci\", techniku nebo praxi v rámci jógy a znamená dosáhnout konkrétního výsledku. Další významem je vnější fyzický projev probuzené kundalini, jako např. spontánní pohyb těla související s tokem Kundalini energie.\n\n\"Kriyā\" je sanskrtský termín, odvozený od kořene, \"kri\", což znamená \"dělat\". \"Kriyā\" znamená \"akce, skutek, úsilí\". Slovo karma je také odvozeno ze sanskrtského kořene \"√kṛ\" (kri) , což znamená \"dělat, udělat, provést, vykonat, způsobit, účinek, připravit, provést\". Karma souvisí s verbální proto-Indoevropským kořenem *kwer - \"formovat\".\n\nKořen \"kṛ\" (kri) je velmi běžný ve starověké Sanskrtské literatuře a také znamená jazyk (řeč), která je dobře provedená.\n\n"}
{"id": "1442515", "url": "https://cs.wikipedia.org/wiki?curid=1442515", "title": "Hôtel Scipion", "text": "Hôtel Scipion\n\nHôtel Scipion je městský palác v Paříži. Nachází se v ulici \"Rue Scipion\" v 5. obvodu. Renesanční palác si nechal v polovině 16. století postavit italský bankéř Scipion Sardini (1526–1609). Za Francouzské revoluce byl přeměněn na pekárnu pro pařížské nemocnice a Assistance publique – Hôpitaux de Paris slouží dodnes.\n\nScipio Sardini, bankéř královny Kateřiny Medicejské se rozhodl vybudovat své sídlo nedaleko centra Paříže ve Faubourg Saint-Marcel, konkrétně na \"Rue de la Barre\", která byla v roce 1806 přejmenována na \"Rue Scipio\". V roce 1565 získal pozemek, kde postavil palác v renesančním slohu.\n\nPo smrti Scipiona Sardiniho v roce 1609 byl palác v roce 1612 přeměněn na nemocnici pro chudé. V roce 1656 se stala součástí Všeobecné nemocnice a vznikla zde porodnice pod názvem Hôpital Sainte-Marthe. Za Francouzské revoluce se stala pekárnou pařížských nemocnic. Tuto funkci měla až do roku 1974, kdy byla od roku 1983 přeměněna na muzeum a poté na administrativní budovu pro Assistance publique – Hôpitaux de Paris.\n\nJedná se o první budovu v kombinaci cihel a kamene v Paříži. Palác je méně známý než \"Place Dauphine\" a \"Place des Vosges\" postavené za Jindřicha IV. Hôtel Scipion má kolem velkého dlážděného nádvoří majestátní italské arkády. Tato renesanční galerie z červených cihel na šesti klenutých kamenných obloucích měla šest terakotových basreliéfů, které částečně zničeny a v 70. letech 20. století byly čtyři z nich obnoveny. Tato galerie byla pro svůj historický význam pro pařížskou architekturu zapsána mezi historické památky 4. listopadu 1899. Fasáda na ulici a střecha byly zapsány mezi památky 26. září 1969. \n\n"}
{"id": "1442520", "url": "https://cs.wikipedia.org/wiki?curid=1442520", "title": "Pearson (příjmení)", "text": "Pearson (příjmení)\n\nPříjmení Pearson nosí více významných osobností:\n\n"}
{"id": "1442526", "url": "https://cs.wikipedia.org/wiki?curid=1442526", "title": "Maják Kjølnes", "text": "Maják Kjølnes\n\nMaják Kjølnes (norsky: \"Kjølnes fyr\") je pobřežní maják, který se stojí na pobřeží poloostrova Varanger v oblasti Berlevåg v kraji Finnmark v Norsku. Maják se nachází asi 4 km východně od vesnice Berlevåg.\n\nMaják je činný od 12. srpna do 24. dubna v období polární noci.\n\nMaják byl založen v roce 1900, byl to primitivní maják na kerosin s dosvitem do 7,2 nm. V roce 1916 byl postaven nový litinový maják, stavba byla přerušena první světovou válkou. Na majáku bylo rozsvíceno první světlo 1. srpna 1916 a druhé hlavní až v říjnu 1918. Maják byl vysoký 20,8 metrů. Vysílal tři záblesky v intervalu 15 sekund. V období druhé světové války byl zničen a obnoven v letech 1947, v roce 1949 elektrifikován s napojením na dieselgenerátor, v roce 1957 byl napojen na elektrickou síť. V roce 1989 byl maják automatizován, ale obsluha byla až do roku 1994, kdy byl plně automatizován. Maják byl od roku 1994 využíván jako penzion.\n\nMaják je vybaven radarem, jehož racon vysílá signál písmeno \"K\" (− • − Morseovy abecedy), dosah 18 nm.\n\nMaják je ve správě Norské pobřežní správy.\n\nBetonová hranolová patrová věž s lucernou. Nový maják byl postaven podle návrhů architektů Gudolfa Blakstada a Hermana Munthe-Kaase. K majáku patří obytné a hospodářské budovy, strojovna, garáž pro dvě lodi a přístav. Maják byl vybaven Fresnelovou čočkou, která byla nahrazena světlometem. Věž je bílá, lucerna je červená.\n\nPro vysokou kulturní a architektonickou hodnotu je maják od roku 1998 kulturní památkou.\n\nzdroj\n\noznačení\n\n"}
{"id": "1442532", "url": "https://cs.wikipedia.org/wiki?curid=1442532", "title": "Za 100 let", "text": "Za 100 let\n\nZa 100 let je singl ke stoletému výročí Československa od Za100let. Píseň byla vydána 15. října 2018 na YouTube. Nápad na píseň vznikl v létě roku 2018 při setkání Supraphonu se zástupci elektronických médií.\n\n\n\n\n"}
{"id": "1442533", "url": "https://cs.wikipedia.org/wiki?curid=1442533", "title": "Šišan antilský", "text": "Šišan antilský\n\nŠišan antilský (\"Cassis madagascariensis\", Lamarck J. B., 1822) je mořský plž z čeledi Cassidae.\n\nTento druh se vyskytuje v tropickém západním Atlantiku, Mexickém zálivu a Karibském moři. Druhový název „madagascarensis“ doslovně znamená „Madagaskar“, což vzniklo nepochopením této lokality původním autorem.\n\nUlita dosahuje velikosti až 400 mm a bývá využívána ve šperkařství při výrobě kamejí.\n"}
{"id": "1442534", "url": "https://cs.wikipedia.org/wiki?curid=1442534", "title": "Aštavakrásana", "text": "Aštavakrásana\n\nAštavakrásana (; přepis: \"Aṣṭāvakrāsana\") neboli osm úhlů je ásana věnovaná jogínovi se jménem  Aštavakra, duchovnímu guru krále Džanaky. Když mudrc byl v lůně své matky, jeho otec Kagola udělal několik chyb při recitování véd, čemuž se doposud nenarozený mudrc smál. Otec se rozzuřil a zvolil dítěti jméno Aštavakra a při porodu byl křivý na osmi místech. Tak se stalo, že se narodil pokřivený na osmi místech. Kagola byl později poražen ve filozofické disputaci s  Vandinem, což pomstil Aštavakra a porazil Vandinaa stal se guru z Janaka. Otec mu posléze požehnal a jeho deformace zmizely.\n\nNázev pochází ze Sanskrtského slova \"asta\", což znamená \"osm\", \"vakra\" \"ohnuté, zakřivené\", a \"asana\" (आसन ), což znamená \"držení těla\" nebo \"sídlo\".\n\nAštavakrasána obsahuje balanci rukou a boční stočení.\n\nTento obtížný příčný pohyb ovlivňuje páteř přes míšní nervy dodáním krve. Pozice zvyšuje činnost žaludku a pomáhá trávení potravy. Páteře je v maximálním možném boční stočení.\n\n\n"}
{"id": "1442535", "url": "https://cs.wikipedia.org/wiki?curid=1442535", "title": "Třída Narwhal", "text": "Třída Narwhal\n\nTřída Narwhal byla třída oceánských diesel-elektrických ponorek námořnictva Spojených států amerických. Do roku 1931 byly klasifikovány jako křižníkové ponorky. Celkem byly postaveny dvě jednotky této třídy. Ve službě byly v letech 1930–1945. Za druhé světové války sloužily jako transportní ponorky. Po válce byly vyřazeny.\n\nCelkem byly v letech 1927–1930 postaveny dvě jednotky této třídy. První postavila loděnice Portsmouth Naval Shipyard v Kittery ve státě Maine a druhou loděnice Mare Island Naval Shipyard ve Vallejo.\n\nJednotky třídy \"Narwhal\":\nKonstrukčně ponorky vycházely z předcházející minové ponorky USS \"Argonaut\" (SM-1). Měly dvojitý trup. Byly vyzbrojeny dvěma 152mm kanóny, dvěma 12,7mm kulomety a šesti 533mm torpédomety (čtyři na přídi a dva na zádi). Mohly naložit až 12 torpéd. Pohonný systém tvořily dva hlavní diesely MAN (pro plavbu na hladině) a dva pomocné diesel-generátory MAN o výkonu 5633 hp (pro nabíjení baterií) a dva elektromotory MAN o výkonu 1600 hp, pohánějící dva lodní šrouby. Nejvyšší rychlost na hladině dosahovala 17,4 uzlu a pod hladinou 8 uzlů. Dosah byl 18 000 námořních mil při rychlosti 10 uzlů na hladině a 50 námořních mil při rychlosti 5 uzlů pod hladinou. Operační hloubka ponoru byla až 100 metrů.\n\nV letech 1940–1941 dostaly výkonnější motory. Později byly upraveny pro plnění transportních úkolů. Počet torpédometů se zmenšil na čtyři.\n"}
{"id": "1442536", "url": "https://cs.wikipedia.org/wiki?curid=1442536", "title": "USS Dolphin (SS-169)", "text": "USS Dolphin (SS-169)\n\nUSS Dolphin (SS-169) byla diesel-elektrická ponorka námořnictva Spojených států amerických. Původně byla pojmenována USS V7 (SC-3). Ve službě byla v letech 1932–1945.\n\nPonorku postavila loděnice Portsmouth Naval Shipyard v Kittery ve státě Maine. Stavba byla zahájena v červnu 1930, ponorka byla spuštěna na vodu 6. března 1932 a uvedena do služby 1. července 1932.\n\nPonorka byla vyzbrojena jedním 102mm kanónem, čtyřmi 7,6mm kulomety a šesti 533mm torpédomety (čtyři na přídi a dva na zádi). Mohla naložit 18 torpéd. Pohonný systém tvořily dva diesely MAN o výkonu 3500 hp a dva elektromotory MAN o výkonu 1750 hp, pohánějící dva lodní šrouby. Nejvyšší rychlost na hladině dosahovala 17 uzlů a pod hladinou 8 uzlů. Dosah byl 6000 námořních mil při rychlosti 10 uzlů na hladině a 50 námořních mil při rychlosti 5 uzlů pod hladinou. Operační hloubka ponoru až 75 metrů.\n\nV polovině 30. let ponorka dostala novou hlavňovou výzbroj jednoho 76,2mm kanónů a dvou 12,7mm kulometů.\n\nPonorka byla bojově nasazena za druhé světové války. V letech 1941–1942 podnikla dvě patroly v Pacifiku. Následně už mělo námořnictvo dostatek modernějších ponorek a \"Doplhin\" byl převeden k výcviku.\n"}
{"id": "1442537", "url": "https://cs.wikipedia.org/wiki?curid=1442537", "title": "Navásana", "text": "Navásana\n\nNaukasana (\"loďka\") je sedící ásana. Její variace zahrnují Paripurna Navasana ( \"paripūrṇanāvāsana\" \"Celá loďka\"), Ardha Navāsana (\"Polovina loďky\"), a ekapadanavasana (\"Jednonohá loďka\").\n\nNázev pochází ze sanskrtského slova \"nava\" \"loď\" a \"asana\" (आसन), což znamená \"držení těla\" nebo \"sídlo\". Tělo by mělo připomínat loďku, zcela vyvážené na hýždích.\n\nTělo přichází do tvaru V, vyvažování je zcela na hýždích. V různých variantách a tradicích, ruce, nohy i trup mohou mít různé pozice. V Paripurna Navasána nohy i záda jsou zvednuty vysoko a paže rozšířené vpřed a rovnoběžné k zemi. V Arda Navasána ruce spojené za krkem a záda i ramena   jsou blíže k zemi.\n\nPozice se začíná sedem podlaze. Pokrčí se nohy v kolenou, chodidla se položí na zem, a  dlaně spočinou zezadu na  stehnech. Zvednutí nohou vede ke změně rovnováhy, která se koriguje sedacími kostmi, nikoliv kostrčí.  Dojde k prodloužení páteře a zvednutí hrudníku.\n\nÁsana posiluje břišní svaly, nohy a dolní části zad. Paripurna Navasána zmírňuje  stres, zlepšuje trávení a pomáhá  spodním břišním orgánům: ledvinám, střevům a prostatě u mužů. Může také stimulovat štítnou žlázu.Pozice pomáhá zlepšit koncentraci a uvolňuje mysl, Posiluje sílu vůle, odhodlání a sebeovládání. Ardha Navasána působí na horní břišní orgány: slinivku, žlučník, slezinu a játra.\n\n\n\n"}
{"id": "1442538", "url": "https://cs.wikipedia.org/wiki?curid=1442538", "title": "Třída Cachalot", "text": "Třída Cachalot\n\nTřída Cachalot byla třída diesel-elektrických ponorek námořnictva Spojených států amerických. Celkem byly postaveny dvě jednotky této třídy. Ve službě byly v letech 1933–1946.\n\nLondýnská konference roku 1930 stanovila limity výtlaku některých kategorií válečných lodí (např. ponorek) hlavních námořních mocností (Londýnskou smlouvu podepsaly Spojené království, Spojené státy americké a Japonské císařství). Třída \"Cachalot\" představovala oceánskou ponorku, která měl oproti svým americkým předchůdcům zmenšené rozměry a výtlak. To mělo americkému námořnictvu umožnit provoz více ponorek při současném dodržení smluvních závazků. Konstrukce třídy \"Cachalot\" přitom byla ovlivněna německou prvoválečnou ponorkou SM U-135. Celkem byly v letech 1931–1967 postaveny dvě jednotky této třídy. První postavila loděnice Portsmouth Naval Shipyard v Kittery ve státě Maine a její sesterskou loď loděnice Electric Boat v Grotonu ve státě Connecticut.\n\nJednotky třídy \"Cachalot\":\nPonorky byly vyzbrojeny jedním 76,2mm kanónem, třemi protiletadlovými 12,7mm kulomety a šesti 533mm torpédomety (čtyři na přídi a dva na zádi). Mohly naložit 16 torpéd. Pohonný systém tvořily dva diesely o výkonu 2770 hp a dva elektromotory o výkonu 1600 hp, pohánějící dva lodní šrouby. Nejvyšší rychlost na hladině dosahovala 17 uzlů a pod hladinou 8 uzlů. Dosah byl 9000 námořních mil při rychlosti 12 uzlů na hladině a 50 námořních mil při rychlosti 5 uzlů pod hladinou. Operační hloubka ponoru až 75 metrů.\n\nRoku 1938 byly původní motory nahrazeny novými o výkonu 3100 hp.\n"}
{"id": "1442540", "url": "https://cs.wikipedia.org/wiki?curid=1442540", "title": "Ardha Matsjéndrásana", "text": "Ardha Matsjéndrásana\n\nArdha Matsjéndrásana (; A\"rdha Matsyendrāsana\"), Poloviční král ryb  nebo Poloviční spinální otočení  nebo Vakrasana je ásana působící zpravidla otočením páteře v sedě s mnoha variacemi. Patří mezi  dvanáct základních ásan v mnoha systémech Hatha Jógy.\n\nÁsany je pojmenována po velké jogínovi Matsjedranatovi.\n\nNázev pochází ze sanskrtu \"ardha\" což znamená \"polovina\", \"matsya\" , což znamená \"ryby\", \"eendra\" , což znamená \"král\", a \"asana\" (आसन ), což znamená \"držení těla\" nebo \"sídlo\".\n\nNázev Vakrasana pochází ze Sanskrtského slova→ \"Vakra\" (\"otočení\").\n\nZ pozice dandásany (hole) se pokrčí a zvedne pravá noha. Položí se  vně přes levou dolní končetinu (ta může být pokrčená, nebo natažená). S nádechem se zvedne levá paže a protáhne se za ní. S výdechem se otáčí hlava doprava, položí se pravou dlaň za tělo, levý loket se zapře za pravé koleno nebo stehno. S nádechem se protáhne páteř a s výdechem dokončí  pozice. Pozor! Ramena pomohou pomocí páky trupu do zkroucení (Baddha Ardha Matsjendrásana) v několika konfiguracích, sevřených buď nohami nebo opačnou rukou.\n\nOdvozená od sedící Ardha Padmásana (Poloviční lotos), spodní nohy se rozprostírají po zemi, jedna ruka dosáhne za zády na chodidlo nebo holeň Padmásany noze, zatímco druhá ruka drží nataženou nohu.\n\nZ pozice Ardha Matsyendrasana I se spodní noha posune do Padmásany (Lotosový sed) a ruce se sepnou úchytem za nohu.\n\nArdha Matsyendrāsana umožňuje páteři zkroucení po celé délce  od spodní části páteře až na vrchol. Tato ásana cílí míšní nervy a úpony  a zlepšuje trávení, játra a sliniv.\n\n\n\n"}
{"id": "1442543", "url": "https://cs.wikipedia.org/wiki?curid=1442543", "title": "Malásana", "text": "Malásana\n\nMalásana je termín pro různé  ásany v dřepu. M\"alásana\" se běžně používá pro dřep, neboli upavesásana, , ve které dlaně jsou složené dohromady v tzv. \"namaskar mudra\" v přední části hrudníku, a nohy připomínající pozici při defekaci.\n\nTradičně m\"alásana\", nebo Garlanda, se používá pro různé podřepy s nohama u sebe a zády zaoblenými . Když jsou ruce spojeny za zády  odkazuje na  \"kanchyásanu\" (\"zlatý pás\").\n\nTermín \"malásana \"se užívá pro  \"bhujapidásanu\", \"tlak ramen\", ve které jsou ruce umístěny dole  tělo balancuje na rukou a nohy odpočívají na ramenou.\n\n\"Malásana \"je složená ze dvou sanskrtských výrazů, \"mālā\" jako věnec a \"āsana\" význam držení těla. \n\n\nTermín malásana může odkazovat na čtyři různé ásany, upavesásanu, malásana I a II a Bhujapidásanu:\n\n"}
{"id": "1442544", "url": "https://cs.wikipedia.org/wiki?curid=1442544", "title": "Čakrásana", "text": "Čakrásana\n\nČakrásana (\"Chakrāsana\", Kolo), nebo také Urdva Dhanurásana (\"Ūrdhvadhanurāsana\", vzhůru směřující úklon) je ásana se záklonem a částí zakončení základní sériie Aštangy. Pozice dává velkou flexibilitu páteři. V akrobacii a gymnastice se nazývá most.\nNázev pochází ze sanskrtského slova \"Čakra\" (चक्र, Čakra), což znamená \"kolo\", a \"Asana\" (आसन, Āsana), což znamená \"držení těla\" nebo \"sídlo\".\n\nV obecné formě ásany  má praktik ruce a nohy na podlaze a břicho v oblouku směrem k obloze. Do pozice se vstupuje z  polohy vleže na zádech nebo přes mírné záklony vleže. K pozici lze také vstupovat  z Tadásany (Hory) nebo tím, že se stojí zády ke zdi, ruce nad hlavou a ruka kráčí po stěně dolů směrem k podlaze. \n\nPomáhá tónování a posílení svalů v zádech a lýtkách, zmírňuje  napětí a stres a pomáhá lidem sedící u stolu za počítačem.\n\n\n\n"}
{"id": "1442547", "url": "https://cs.wikipedia.org/wiki?curid=1442547", "title": "Uttana padásana", "text": "Uttana padásana\n\nUttana padásana (\"uttāna pādāsana\") neboli Zvednuté nohy je ásana, kdy jogín leží na zádech s nohama u sebe zvednuté rovně nahoru.\n\nNázev pochází ze Sanskrtského slova \"uttana\" (उत्तान, uttāna), což znamená \"intenzivní natažení\" nebo \"rovně\" nebo \"natažení\" a \"pada\" (पाद, pāda), což znamená \"chodidlo\" nebo \"noha\", a \"asana\" (आसन, āsana), což znamená \"držení těla\" nebo \"sezení\".\n\nUrdhva Prasarita Padásana (Nahoru rozšířená noha)\n\n\n\n"}
{"id": "1442563", "url": "https://cs.wikipedia.org/wiki?curid=1442563", "title": "Martin Florian", "text": "Martin Florian\n\nMartin Florian (* 20. prosince 2001) je český atlet, oštěpař z klubů \"ACTJ Jičín\" a \"AC Slovan Liberec\". Na letních olympijských hrách mládeže 2018 v argentinském Buenos Aires získal bronzovou medaili v hodu oštěpem (700g; 76,24 m, osobní rekord). Studuje Gymnázium Dr. Antona Randy v Jablonci nad Nisou.\n\n"}
{"id": "1442576", "url": "https://cs.wikipedia.org/wiki?curid=1442576", "title": "Makarásana", "text": "Makarásana\n\nMakarásana (मकरासन) neboli krokodýl je jednou z ásan.\n\nNázev pochází ze sanskrtského slova \"makara\", což znamená „krokodýl“ a \"asana\" (आसन), což znamená \"držení těla\" nebo \"sezení\".\n\nJe to relaxační ásana odvozená od Savásany.\n\nTradičně jde o relaxační postoj prospěšný u všech psychosomatických poruch, vhodný pro dýchací a trávící ústrojí.\n\n\n\n"}
{"id": "1442583", "url": "https://cs.wikipedia.org/wiki?curid=1442583", "title": "Vrksásana", "text": "Vrksásana\n\nVrksásana (/vrɪkˈʃɑːsən.ə/ \"vrik-SHAH-sə-nə\";  \"vṛkṣāsana\") neboli strom je ásana.\n\nNázev pochází ze sanskrtského slova \"vriksa\" nebo \"vriksha\" (वृक्ष, vṛkṣa), což znamená \"strom\", a \"asana\" (आसन), což znamená \"držení těla\".\n\nPozice vychází z Tadásany, váha se přenese na jednu nohu, například na levou. Celé chodidlo zůstává v kontaktu s podlahou. Pravé koleno se ohne a pravou nohou přesuneme na vnitřní stranu levého stehna nebo uděláme poloviční lotos. Boky by měly být otevřené, pravé koleno směřuje doprava, ne dopředu. Prsty pravé nohy směřují přímo dolů, levá noha, střed pánve, ramena a hlava jsou svisle zarovnány. Ruce jsou obvykle drženy nad hlavou buď přímo směrem nahoru nebo rozepnuty do stran, anebo naopak sepnuté dohromady v anjali mudra.\n\nÁsana trvá cca 20 až 60 sekund, aby se protáhla páteř a z pozice se vystupuje přechodem na Tadasánu při výdechu, nálsedně se opakuje na opačné noze.\n\nTato ásana:\n\nZaměření pohledu na malý bod se nazývá  v józe jako drishti. Je to v ideálním případě něco nepohyblivého, co je přímo před námi. Mezi ghyby patří, naklánění na jednu stranu, kroucení, tlačení jednom boku; ohýbání nebo vytáčení opěrného kolene směrem ven; pohled dolů a absence koncentrace.\n\n\n"}
{"id": "1442587", "url": "https://cs.wikipedia.org/wiki?curid=1442587", "title": "Abdalláh Jamín", "text": "Abdalláh Jamín\n\nAbdalláh Jamín Abdul Gajum (* 21. května 1959 Male, Britská Indie) je maledivský politik, který v letech 2013 až 2018 zastával úřad maledivského prezidenta. Byl teprve druhým demokraticky zvoleným prezidentem této země.\n\nPo dokončení bakalářského studia v Bejrútu v Libanonu se vrátil na Maledivy, kde pracoval nejprve jako sekretář na Ministerstvu financí a poté jako ředitel výzkumu v oddělení výzkumu a mezinárodních organizací na Maledivském měnovém úřadě (MMA). Po dokončení postgraduálního studia působil na Ministerstvu obchodu a průmyslu, a to nejprve jako zástupce ředitele a generální ředitel a nakonec jako ministr.\n\nV této vládní pozici Jamín modernizoval obchodní odvětví, přispěl k rozvoji ekonomiku a zahraničním investicím v zemi. K tomu přispělo mimo jiné jeho členství Multilaterální agentuře pro investiční záruky a dalších mezinárodních obchodních a investičních organizacích. Kromě pozice ministra obchodu a průmyslu (později ministra obchodu, průmyslu a práce) zastával rovněž úřad ministry pro vysokoškolské vzdělávání, zaměstnanost a sociální zabezpečení v letech 2005 až 2007 a ministra cestovního ruchu a civilního letectví v roce 2008.\n\nPo několikaletém členství ve straně Lidové Aliance (PA), kterou pomáhal založit, se v roce 2010 stal členem Progresivní strany Malediv (PPM). V roce 2013 kandidoval v prezidentských volbách proti bývalému prezidentovi Mohamedu Našídovi, který jej v prvním kole voleb porazil poměrem 45,45 % hlasů proti 25,35 %. Ve druhém kole však zvítězil Gajum poměrem 51,39 % hlasů proti 48,61 %.\n\nV následných volbách v září 2018 jej porazil opoziční kandidát Ibráhím Muhammad Sulih.\n"}
{"id": "1442589", "url": "https://cs.wikipedia.org/wiki?curid=1442589", "title": "Adho mukha švanásana", "text": "Adho mukha švanásana\n\nAdho mukha švanásana (əd̪ʱoː mukʰə ɕʋɑːn̪ɑːs̪ən̪ə; \"Adho Mukha Śvānāsana\"), neboli střecha nebo pes hlavou dolů, je ásana.\n\nNázev pochází ze sanskrtského slova \"adhas\" (अधस्)  \"dolů\", \"mukha\" (मुख) \"tvář\", \"śvāna\" (श्वान), \"pes\", a \"āsana\" (आसन) 'držení těla' nebo 'sezení'.\n\n\n\nPřípravné pozice je s rukama a koleny na podlaze, ruce pod rameny, prsty doširoka otevřené, kolena pod boky, a obvykle asi 17-20 cm od sebe, páteř srovnaná a uvolněná.\n\nNa hluboký výdech jsou boky tlačeny směrem ke stropu, tělo tvoří obrácené písmeno V. Záda jsou rovná, žebra zastrčená, nohy jsou rovné s paty dosahující až na podlahu. Ruce jsou otevřené jako hvězdice, ukazováčkem a palcem se tlačí na podložku. Paže jsou rovné, s vnitřní lokty otočil směrem ke stropu. Ramena jsou široká a uvolněná. Zarovnání uši s pažemi,  krk prodloužený. Ruce jsou na šířku ramen a nohy zůstávají na šířka boků od sebe. Pokud jsou hamstringy nebo kolení šlachy zkrácené, ohnou se kolena jsou ohnutá, aby páteř byla celá prodloužená. Břocho je tlačeno směrem k páteři.\n\nBoky se pohybují nahoru a zpět. Důraz je kladen na dech , zatímco se drží ásana, s hluboký, trvalý nádechu, při výdechu jogín uvolňuje na ruce a kolena a odpočívá v balásaně.\n\nÁsana táhne ramena, nohy, páteře a celé těla, vytváří sílu v celém těle, zejména pažích, nohách ; zmírňuje únavu a omlazuje tělo, zlepšuje imunitní systém, trávení a krevní tok do dutin, a zklidňuje mysl a povznáší ducha.\n\n\n"}
{"id": "1442594", "url": "https://cs.wikipedia.org/wiki?curid=1442594", "title": "Balásana", "text": "Balásana\n\nBalásana (बालासन) neboli pozice dítěte je asana. Balasana je protiásanou pro jiné  a je obvykle praktikována před a po Sirsásaně.\n\nNázev pochází ze sanskrtského slova \"bala\" dítě a \"asana\" (आसन) držení těla .\n\nV této ásaně je tělo obrácené do podlahy v poloze plodu. Kolena a kyčle jsou ohnuté s holeněmi na podlaze. Hrudníku může spočinout na kolenou nebo kolena mohou být rozložena do šířky jógamatky a hrudníku se propadne mezi kolena. Hlava je natažené dopředu směrem k zemi – čelo se nesmí dotýkat země. Paže mohou být natažené dopředu před hlavu nebo dozadu směrem k nohám.\n\n\n\n"}
{"id": "1442597", "url": "https://cs.wikipedia.org/wiki?curid=1442597", "title": "Simone Forti", "text": "Simone Forti\n\nSimone Forti (* 25. března 1935) je italsko-americká umělkyně. Narodila se do židovské rodiny ve Florencii, ale v roce 1938 Itálii kvůli antisemitistické perzekuci. Rodina následně strávila šest měsíců ve švýcarském Bernu a počátkem roku 1939 odešla do New Yorku. Později se usadili v Los Angeles. V letech 1953 až 1955 Simone Forti studovala na portlandské Reed College. Později se usadila v San Franciscu, kde se provdala za sochaře Roberta Morrise, s nímž v roce 1959 odešla do New Yorku. V roce 1962 se odloučila od Morrise a provdala se za dalšího umělce, Roberta Whitmana (s nímž se rozvedla v roce 1968). V roce 1968 krátce žila v Římě a v roce 1969 se vrátila do USA, kde v srpnu toho roku navštívila Hudební festival Woodstock. Následně zůstala po dobu jednoho roku ve stejnojmenném městě, kde žila v komunitě a experimentovala s LSD a dalšími halucinogenními drogami. Následně se vrátila do New Yorku, kde nedlouho žila u skladatele La Monte Younga a jeho manželky Marian Zazeelaové, a kde rovněž dostala několik lekcí od jejich učitele Pandita Pran Natha. Brzy však odešla zpět do Kalifornie. V letech 1974 až 1981 byl jejím manželem Peter Van Riper. Je nositelkou Guggenheimova stipendia za roku 2005.\n"}
{"id": "1442598", "url": "https://cs.wikipedia.org/wiki?curid=1442598", "title": "La Serena", "text": "La Serena\n\nLa Serena je město v severním Chile. Je hlavním městem regionu Coquimbo. Podle sčítání v roce 2012 mělo město 198 164 obyvatel.\n\nMěsto bylo založeno v roce 1544 a je tak druhým nejstarším městem v Chile po Santiagu.\n\n"}
{"id": "1442603", "url": "https://cs.wikipedia.org/wiki?curid=1442603", "title": "Svaz evangelicko-luterských církví", "text": "Svaz evangelicko-luterských církví\n\nSvaz evangelicko-luterských církví (rusky ', německy ') je luterská denominace, sdružující regionální církve na území Ruska a dalších států, které historicky byly součástí Ruského impéria, resp. SSSR. Pod současným názvem a v současné organizační podobě funguje od roku 2015. Dříve (v letech 1988–2015) svaz nesl názvy Evangelicko-luterská církev v Rusku a dalších státech, Evangelicko-luterská církev v Rusku, na Ukrajině, v Kazachstánu a střední Asii a Německá evangelicko-luterská církev v SSSR.\n\nSvaz ELC tvoří šest církví a několik autonomních sborů; členské církve jsou tyto:\n(Dříve náležela ke svazu i luterská církev v Bělorusku.)\n\nVe Svazu je sdruženo na 430 sborů; členská základna činí asi 25 tisíc osob.\n\nV čele církve stojí arcibiskup Dietrich Brauer jako její duchovní vůdce; úřad předsedy kolegia biskupů zastává Jurij Novgorodov.\n\nSídlem církve je Petrohrad, poblíž v obci Novosaratovka se i nachází její teologický seminář.\n\n\n"}
{"id": "1442606", "url": "https://cs.wikipedia.org/wiki?curid=1442606", "title": "Pašásana", "text": "Pašásana\n\nPašásana (पाशासन, \"pāśāsana\") neboli smyčka Àsana.\n\nNázev pochází ze sanskrtského slova \"pasa\" (nebo \"paša\") (पाश, pāśa) \"smyčka\" a \"asana\" (आसन) držení těla.\n\nV této józe lidské tělo vytváří smyčku, jogín zabalí své paže kolem své nohy v podřepu s rukama sepjatýma za zády s tělem zkrouceným na jednu stranu.\n\nTtradičně se užívá pro uvolnění zad, ramen a krku, pro astma, poruchy trávení, nadýmání, menstruační potíže a ischias.\n\n\n\n"}
{"id": "1442612", "url": "https://cs.wikipedia.org/wiki?curid=1442612", "title": "Lúčky", "text": "Lúčky\n\nLúčky mohou být:\n\n"}
{"id": "1442614", "url": "https://cs.wikipedia.org/wiki?curid=1442614", "title": "Klášter Tkon", "text": "Klášter Tkon\n\nTkonský klášter svatých Kosmy a Damiána ( \"Samostan svetih Kuzme i Damjana\", též \"klášter Ćokovac\", nebo \"klášter Tkon\") je klášter v Dalmácii, poslední z benediktinských klášterů na chorvatském území. Je zasvěcen starokřesťanským mučedníkům Kosmovi a Damiánovi. Přísluší do Slovanské benediktinské kongregace svatého Vojtěcha.\n\nNachází se na ostrově Pašman, několik kilometrů od pobřeží města Biograd na Moru, na pahorku Ćokovac u obce Tkon. Přesná adresa je Samostan Ćokovac, Put Ćokovca 7, 23212 Tkon.\n\nNázev \"Ćokovac\" pochází od nářečního výrazu \"ćok\", který označuje kosa černého.\n\nKlášter byl založen v roce 1059 zadarským biskupem Teodorikem na pozůstatcích byzantské pevnosti, kde se již dříve nacházel první starokřesťanský chrám. Po zničení Biogradu na Moru a okolí Benátčany ve 12. století se benediktini později vrátili na Pašman, aby klášter obnovili. Ten byl přebudován v gotickém slohu. V klášterním kostele je uložen kříž z 15. století. Klášterní řád opustil ostrov v roce 1808, ale roku 1965 byl konvent obnoven.\n\nKlášter byl střediskem šíření liturgických knih psaných hlaholicí. Tím se stal zdejší klášter významným také pro české dějiny, když poskytl v roce 1347 slovanské mnichy (zv. \"hlaholáše\" či \"glagolity\") pro nově založený slovanský Emauzský klášter v Praze, od té doby zvaný \"Na Slovanech\". Ačkoli národnost všech nových mnichů v Praze není známa, někteří pocházeli z Dalmácie, jiní byli vysláni carem Štěpánem Dušanem ze Srbska. První opat Jan, od roku 1350 užíval všechny opatské insignie včetně infule a byl rodem Chorvat. Karel IV. tak chtěl zdůraznit také svůj slovanský původ ze starobylé slovanské dynastie Přemyslovců a také si uvědomoval jedinečnost českých zemí, coby místa společného dědictví západního latinského ritu s cyrilometodějskou tradicí východní liturgie.\n\n"}
{"id": "1442617", "url": "https://cs.wikipedia.org/wiki?curid=1442617", "title": "Leonard Stein", "text": "Leonard Stein\n\nLeonard Stein (1. prosince 1916 – 23. nebo 25. června 2004) byl americký klavírista a pedagog. Studoval klavír na Los Angeles City College a kompozici na Univerzitě Jižní Kalifornie, kde byl jeho pedagogem Arnold Schoenberg. V letech 1939 až 1942 byl Schoenbergovým asistentem. Později sám vyučoval na různých univerzitách, včetně Los Angeles City College, CalArts a UCLA. V letech 1975 až 1991 byl hudebním ředitelem Schoenbergova institutu. Jedním z jeho studentů byl La Monte Young.\n"}
{"id": "1442622", "url": "https://cs.wikipedia.org/wiki?curid=1442622", "title": "Druhá bitva na Kosově poli", "text": "Druhá bitva na Kosově poli\n\nDruhá bitva na Kosově poli se odehrála 17.-20. října 1448 mezi vojskem osmanské říše pod vedením sultána Murada II. a uhersko-křižáckou armádou v čele s uherským regentem Jánosem Hunyadim. \n\nBitva skončila drtivým vítězstvím osmanských vojsk. Křesťanská armáda byla zničena. Hunyadi sice uprchl, ale cestou domů byl zajat a krátce vězněn srbským despotou Đurađem Brankovićem, což ještě více destabilizovalo a oslabilo Uhersko. \n\nKritické oslabení Uherska jednak uvolnilo osmanské říši cestu k další expanzi na Balkáně, jednak umožnilo Osmanům zaútočit na Konstantinopol bez obav z toho, že by jí uherská vojska přišla na pomoc či se nějakým jiným způsobem pokusila využít zaneprázdnění osmanských vojsk dobýváním města. \n"}
{"id": "1442623", "url": "https://cs.wikipedia.org/wiki?curid=1442623", "title": "Hilde Drexlerová", "text": "Hilde Drexlerová\n\nHilde Drexlerová (* 1. prosince 1983, Vídeň) je rakouská zápasnice – judistka.\n\nS judem začínala v 10 letech v rodné Vídni v klubu Samurai. Připravovala se v Maria Enzersdorfu a v Linci v armádním sportovním centru HSLZ (Heeresleistungssportzentrum). V rakouské ženské reprezentaci se pohybovala od roku 2001 v lehké váze do 57 kg. V roce 2003 ve svých dvaceti letech upřednostnila studium na vysoké škole a k vrcholvé přípravě se vrátila od roku 2006 v polostřední váze do 63 kg. Od roku 2009 převzala pozici reprezentační jedničky po Claudii Heillové. V roce 2012 se kvalifikovala na olympijské hry v Londýně, kde vypadla ve druhém kole s Izraelkou Elis Šlezingrovou. Od roku 2013 soupeřila o post reprezentační jedničky s Kathrin Unterwurzacherovou. V roce 2016 se na olympijské hry v Riu nekvalifikovala.\n\n\n\n"}
{"id": "1442624", "url": "https://cs.wikipedia.org/wiki?curid=1442624", "title": "Drangey", "text": "Drangey\n\nDrangey je ostrov u severního pobřeží Islandu. Nachází se v zálivu Skagafjörður v regionu Norðurland vestra. Je tvořen tufovým skaliskem, jehož strmé stěny převyšují okolní oceán až o 180 metrů. Má rozlohu dvacet hektarů a je bez stálého lidského osídlení.\n\nOstrov je spojen s významnou památkou islandské středověké literatury nazvanou \"Grettis saga\", podle níž se sem uchýlil před spravedlností Grettir Silný, stíhaný pro vraždu.\n\nDrangey je turistickou atrakcí díky velkému množství mořských ptáků jako je papuchalk bělobradý, alkoun úzkozobý, racek tříprstý nebo raroh lovecký.\n\nPodle místní legendy vznikl ostrov tak, že manželský pár nočních obrů na tomto místě převáděl krávu přes záliv, zastihlo je však denní světlo a všichni zkameněli. Z těla krávy vznikl ostrov Drangey a z těl obrů nedaleká skaliska Kerling a Karl (druhé z nich bylo později pohlceno mořem).\n"}
{"id": "1442625", "url": "https://cs.wikipedia.org/wiki?curid=1442625", "title": "Sopraninový saxofon", "text": "Sopraninový saxofon\n\nSopraninový saxofon je dřevěný hudební nástroj, aerofon. Jde o jeden z nejmenších nástrojů ze saxofonové rodiny (svého času nejmenší, po zavedení sopranissimového saxofonu druhý). Zní o oktávu výše než altsaxofon. Vzhledem ke své malé velikosti nemají sopraninové saxofony obvykle ohyb (pro ostatní saxofony typický), ale jsou výjimky, například společnost Orsi vyrábí sopraninové saxofony s ohybem. Sopraninový saxofon je použit například v Ravelově skladbě \"Bolero\". Mezi hráče na sopraninový saxofon patří například Anthony Braxton, Paul McCandless a La Monte Young.\n"}
{"id": "1442629", "url": "https://cs.wikipedia.org/wiki?curid=1442629", "title": "Gymnázium Václava Hlavatého Louny", "text": "Gymnázium Václava Hlavatého Louny\n\nGymnázium Václava Hlavatého, Louny, Poděbradova 661, příspěvková organizace, je škola nacházející se v Lounech. Pojmenováno je podle matematika Václava Hlavatého, který školu absolvoval v roce 1913 a v letech 1919–1923 na ní vyučoval.\n\nŠkola byla založena jako reálka roku 1896.\n\nGymnázium má kapacitu 360 studentů. Aktuálně jich zde studuje 344. Vyučuje zde přibližně 30 pedagogů. Škola má vlastní Studentskou radu i Školskou radu.\n\nPo sportovní stránce škola disponuje vilceúčelovou sportovní plochou s antukou, nově opravenou tělocvičnou, plochou pro trénování tenisu, místností pro trenování stolního tenisu, posilovnou, plochou s pískem pro skok do dálky nebo plochou pro vrh koulí. Dvůr školy se díky své velké ploše dá také využít jako pohybové cvičiště.\n\n\n"}
{"id": "1442631", "url": "https://cs.wikipedia.org/wiki?curid=1442631", "title": "Maják Vardø", "text": "Maják Vardø\n\nMaják Vardø (norsky: \"Vardø fyr\") je pobřežní maják, který stojí na severním pobřeží ostrova Hornøya nad přístavem Vardø oblasti Vardø v kraji Finnmark v Norsku. Je to nejvýchodněji položený maják Norska.\n\nMaják je činný od 12. srpna do 24. dubna v období polární noci.\n\nMaják byl založen v roce 1896. V období druhé světové války byl zničen a obnoven v roce 1951. V roce 1991 byl maják automatizován a ukončena stálá přítomnost obsluhy.\n\nV roce 1976 byl instalován Nautofon.\n\nMaják je ve správě Norské pobřežní správy, je dostupný pouze lodí.\n\nMaják se nachází v přírodní rezervaci.\n\nNa bílé betonové základně je postavena pyramidální dřevěná věž s ochozem a lucernou nahoře . K majáku patří dům strážce majáku a hospodářské a technické budovy. Věž je krytá eternitovými deskami, lucerna je válcová z litiny. Věž má bílý nátěr, lucerna je červená. V lucerně byla Fresnelova čočka nahrazena reflektorem PRB.\n\nPro vysokou kulturní a architektonickou hodnotu je maják od roku 1998 kulturní památkou.\n\nNorský malíř Peder Balke namaloval v roce 1855 obraz \"Maják na norském pobřeží\" (norsky: \"Fyr på den norske kyst\") známý spíše pod názvem \"Maják Vardø\". Protože obraz pochází z doby, kdy ve Vardø nebyl maják, není zachycen maják historický ani současný. Obraz zachycuje romantickou dramatizaci přírodních sil.\n\nV letech 1975–1987 byla rytina obrazu tištěna na tisíci korunových norských bankovkách.\n\nzdroj\n\n\noznačení\n\n\n"}
{"id": "1442632", "url": "https://cs.wikipedia.org/wiki?curid=1442632", "title": "Ralph Metzner", "text": "Ralph Metzner\n\nRalph Metzner (18. května 1936 – 14. března 2019) byl americký psycholog a spisovatel. V šedesátých letech se spolu s Timothym Learym a Richardem Alpertem účastnil psychedelického výzkumu na Harvardově univerzitě. Později působil na Kalifornském institutu integrálních studií v San Franciscu. Rovněž je zakladatelem a prezidentem neziskové vzdělávací organizace Green Earth Foundation. Rovněž se věnoval hudbě, vydal album \"Bardo Blues\" (2005).\n\nV češtiny vyšly knihy:\n\n"}
{"id": "1442641", "url": "https://cs.wikipedia.org/wiki?curid=1442641", "title": "Bakásana", "text": "Bakásana\n\nBakásana (बकासन) neboli Jeřáb je ásanou na rovnováhu na rukou, která se často zaměňuje s  Kakásanou ( काकासन, Vrána). Ve všech modifikacích jsou ruce na podlaze, holeně na nadloktích a chodidla míří nahoru.\n\nAsymetrické varianty zahrnují:\n\n\nPo Jeřábu často následuje Chaturanga Dandásana (čtyřnohá berle), nebo Salamba Sirsásana II (Podepřená hlava II). Někteří praktici vstupují do pozice  přes Adho Mukha Svanásana. Související balanční pozice  zahrnují Astavakrásanu a Titibásana .\n\n\n\n"}
{"id": "1442643", "url": "https://cs.wikipedia.org/wiki?curid=1442643", "title": "Chebsaurus algeriensis", "text": "Chebsaurus algeriensis\n\nChebsaurus algeriensis (\"ještěr - mladík\") byl druh sauropodního dinosaura z kladu Eusauropoda. Žil v období střední jury (geologický stupeň kelloway), asi před 166 až 163 miliony let, na území dnešního Alžírska.\n\nZkameněliny tohoto dinosaura byly objeveny roku 1991 v sedimentech souvrství Aïssa na území alžírského pohoří Atlas (oblast známá jako pohoří Ksour). Formálně byl popsán v prosinci roku 2005. Protože se jedná o fosilie mláděte, dostal jméno \"Chebsaurus\" (slovo \"Cheb\" znamená v arabštině \"mladý muž/mladík\"). Původně byl objev této nejkompletnější fosilie sauropoda z Alžírska znám jako \"obr z Ksouru\". Byla objevena také druhá fosilie patřící zřejmě tomuto sauropodovi, opět se jedná o juvenilního (nedospělého) jedince. Délka nedospělého exempláře činila asi 9 metrů. Velikost dospělého jedince zatím nedokážeme s větší přesností odhadnout.\n\n\n"}
{"id": "1442644", "url": "https://cs.wikipedia.org/wiki?curid=1442644", "title": "René Favaloro", "text": "René Favaloro\n\nRené Gerónimo Favaloro (12. července 1923 La Plata – 29. července 2000 Buenos Aires) byl argentinský kardiochirurg.\n\nPocházel z rodiny přistěhovalců z italského ostrova Salina a v roce 1949 vystudoval medicínu na Národní univerzitě v La Platě. Protože odmítl vstoupit do vládnoucí Justicialistické strany, nebyla mu dlouho umožněna vědecká kariéra a pracoval se svým bratrem na zdravotním středisku ve venkovském městečku Jacinto Aráuz. Až v roce 1962 mu profesor José Maria Mainetti zařídil stáž na Cleveland Clinic v USA. Během svého zdejšího působení Favaloro vynalezl koronární bypass a v roce 1967 provedl jeho první úspěšnou operaci.\n\nPo návratu do Argentiny založil nadaci \"Fundación Favaloro\", zaměřenou na rozvoj lékařské péče v zemi, vystupoval také v televizním pořadu zaměřeném na zdravotnickou osvětu. V době hospodářské krize nadace upadla do velkých dluhů a dne 29. července 2000 se Favaloro na protest proti podfinancování argentinského zdravotnictví zastřelil ve svém bytě v Buenos Aires. \n\nFavalorovou zálibou byla historie, vydal životopisnou knihu o tvůrci nezávislé Argentiny Josém de San Martínovi. Byl také jmenován do komise Conadep, vyšetřující zločiny z doby špinavé války, na členství však rezignoval. Byl přijat do Americké kardiologické asociace, za svou vědeckou činnost obdržel Cenu prince Mahidola, Medaili Johna Scotta a Diamantovou cenu Nadace Konex. V televizní anketě El Gen Argentino, pořádané v roce 2007, byl zařazen mezi deset největších postav argentinské historie. Eduardo Falú mu dedikoval svoji hudební skladbu \"El Agradecido\" (\"Vděk\").\n\n"}
{"id": "1442646", "url": "https://cs.wikipedia.org/wiki?curid=1442646", "title": "Seznam dílů seriálu Coop &amp; Cami se ptají světa", "text": "Seznam dílů seriálu Coop &amp; Cami se ptají světa\n\nToto je \"'seznam dílů seriálu \"Coop & Cami se ptají světa\".\n\n<onlyinclude></onlyinclude>\n\nV lednu 2019 byla oznámena druhá řada.\n"}
{"id": "1442647", "url": "https://cs.wikipedia.org/wiki?curid=1442647", "title": "Seznam osobností vyznamenaných 28. října 2018", "text": "Seznam osobností vyznamenaných 28. října 2018\n\nToto je seznam osobností, které dekoroval prezident České republiky Miloš Zeman státními vyznamenáními při státním svátku 28. října 2018. Slavnostním udílením vyznamenání ve Vladislavském sále Pražského hradu vyvrcholily oslavy Dne vzniku samostatného československého státu. Celkem bylo oceněno 41 osobností, ještě o dvě více než v předchozím roce.\n\nNávrh na udělení státního vyznamenání může prezidentovi podat občan, skupina občanů či organizace. Ze zákona své návrhy předkládá také Poslanecká sněmovna, Senát a vláda. Prezident však k návrhům nemusí přihlížet a může vyznamenat také bez návrhu.\n\nPoslanecká sněmovna obdržela do 30. března 2018 necelé dvě desítky návrhů od veřejnosti a v dubnu 2018 je posoudil podvýbor pro udělení nebo propůjčení státního vyznamenání. Několik návrhů jí předložila Česká biskupská konference: scenáristku, dramaturgyni a pedagožku Naděždu Urbáškovou, faráře a účastníka odboje Antona Geberta či faráře Josefa Suchára. Patrně s nadsázkou byl míněn občanský návrh na vyznamenání Jany Nečasové (dříve Nagyové), někdejší vrchní ředitelky kabinetu a milenky, následně manželky předsedy vlády Petra Nečase, jejíž kauza způsobila v roce 2013 pád vlády. \n\nPo podvýboru návrhy projednal organizační výbor, který k seznamu doplnil některé další osobnosti. Nakonec před koncem května hlasovalo po jednotlivých jménech plénum Poslanecké sněmovny a prezidentu bylo předloženo celkem 28 osobností navržených na vyznamenání. Mezi nimi figurovali mimo jiné velitel protinacistického odboje Josef Bílý, váleční letci Josef Ocelka a Josef Bernat, veterán popravený komunistickým režimem Květoslav Prokeš, spolutvůrce pevnostního systému Karel Husárek, rozhlasový pracovník vedoucí vysílání v srpnu 1968 Karel Lánský nebo i úspěšní sportovci Ester Ledecká a Petr Čech. Jeden z navržených, spisovatel a novinář Josef Klíma, se následně vyjádřil, že návrh pociťuje jako čest, vyznamenání by však od prezidenta Zemana nepřijal, a to z důvodu Zemanových výpadů vůči Ferdinandu Peroutkovi i současným novinářům.\n\nDne 12. června 2018 schválil organizační výbor Senátu seznam 27 osobností navržených senátorům a senátorkám k doporučení prezidentovi. Mezi nimi byla např. Zdena Mašínová, dcera protifašistického odbojáře Josefa Mašína a setra kontroverzních protikomunistických odbojářů bratrů Mašínových, jediný československý kosmonaut a bývalý velvyslanec v Rusku Vladimír Remek, dále třeba neurochirurg Eduard Zvěřina, přeživší z Lidic Marie Šupíková, tenistka Helena Suková, umělecký sklář René Roubíček, hudební skladatel Vadim Petrov, kněz Josef Peksa či zakladatel sdružení Život 90 Jan Lorman. \n\nZdena Mašínová se však vyjádřila, že by vyznamenání od Miloše Zemana nepřevzala, a proto ji senátoři z finální podoby návrhu o měsíc později vyřadili. Dalším vyřazeným se stal Vladimír Remek, seznam tak nakonec čítal 25 jmen.\n\nDo konce července 2018 mohli občané zasílat své náměty prezidentu republiky. Kancelář prezidenta jich obdržela celkem 214. Ačkoli Kancelář prezidenta republiky konkrétní navržená jména nekomentovala, na webu písecké místní organizace hnutí ANO byl zveřejněn dopis jejího člena Václava Makrlíka se žádostí, aby prezident ocenil předsedu hnutí a současného premiéra Andreje Babiše. V návrhu Makrlík uvedl i zdůvodnění: „za jeho celoživotní boj proti rozkrádání státního majetku a s tím spojenou korupcí, za vnitrostátní politickou stabilizaci českého státu, o kterou se zasloužil zformováním vlády, která, přes nesmírné obstrukce, získala důvěru Poslanecké sněmovny ČR a za výrazné zviditelnění českého státu na mezinárodní politické scéně“. Návrh schválila místní organizace hnutí ANO. Babiš se však vyjádřil, že to považuje za nevhodné a určitě by ocenění odmítl.\n\nSám Miloš Zeman už v dubnu 2018 v rozhovoru na rádiu Frekvence 1 uvedl, že chce vyznamenat Alenu Vitáskovou, někdejší ředitelku Energetického regulačního úřadu. V květnu naznačil, že by mohl státním vyznamenáním ocenit některého z válečných veteránů druhé světové války. V červnu v reakci na původní senátní návrh vyznamenat Zdenu Mašínovou uvedl, že pro to nevidí důvod. Naopak k poslaneckému návrhu vyznamenat sportovkyni Ester Ledeckou uvedl pro \"Blesk.cz\", že by ji chtěl vyznamenat i z vlastní iniciativy, kdyby mu nebyla navržena. \n\nV polovině července prezident prohlásil, že nezamýšlí u příležitosti kulatého 100. výročí vzniku Československa nijak mimořádně navýšit počet vyznamenaných osobností. Dne 8. srpna 2018 uvedl hradní mluvčí Jiří Ovčáček, že prezident ocení in memoriam medailí Za hrdinství trojici českých vojáků, kteří několik dní předtím zemřeli na hlídce v Afghánistánu. V září při zahájení agrosalonu Země živitelka v Českých Budějovicích prezident Zeman prohlásil, že chce ocenit prvorepublikového politika Antonína Švehlu jako zakladatele Agrární strany a podporovatele zemědělství. Před koncem září prezident při zahájení své návštěvy Olomouckého kraje zveřejnil také svůj záměr vyznamenat učitelku mateřské školy z Jívové Darinu Nešporovou, která v roce 2017 za cenu vlastního zranění zachránila život čtyř dětí při autonehodě. \n\nV neděli 7. října 2018 prezident v rozhovoru pro \"Blesk.cz\" oznámil, že se chystá vyznamenat hudebníka Michala Davida, který ho dříve podpořil ve volební kampani. V polovině října byla prezidentem v rozhovoru pro Český rozhlas Radiožurnál zveřejněna další jména: slovenský podnikatel Pavol Krúpa, někdejší novinářka Jana Lorencová a velitel protinacistické odbojové organizace Obrana národa Josef Bílý (in memoriam), potvrzena byla i bývalá předsedkyně Energetického regulačního úřadu Alena Vitásková. O týden později hradní kancléř Vratislav Mynář veřejně potvrdil zamýšlené vyznamenání pro končícího tenistu Radka Štěpánka. Již 17. října také \"Lidové noviny\" uvedly, že by vyznamenání měl nejspíše obdržet další slovenský podnikatel Milan Fiľo.\n\nPrezident, jenž se již v průběhu dne zúčastnil pietního aktu u památníku na Vítkově a přehlídky vojenských i policejních složek na Evropské třídě, předal vyznamenání večer od 20 hodin při tradičním ceremoniálu ve Vladislavském sále Pražského hradu jako vyvrcholení oslav 100. výročí vzniku Československa. Prezident Zeman již odpoledne na přehlídce avizoval, že bude do sálu vnesena šavle prvního ministra obrany Milana Rastislava Štéfánika, kterou přinese veterán z Afghánistánu. Kromě šavle byla oproti dřívějším zvyklostem použita také prezidentská standarta Hradní stráže z roku 1924, na výzdobu Vladislavského sálu bylo spotřebováno 2000 růží v národních barvách. Slavnost v přímém přenosu vysílala Česká televize.\n\nAktu se vzhledem k významnému výročí účastnil i slovenský prezident Andrej Kiska, v úvodu zazněla kromě české také slovenská hymna. \n\nPřed Pražským hradem ještě před začátkem předávání demonstrovaly asi tři desítky lidí. \n\nPrezident ocenil celkem 41 osobností, z nich 8 in memoriam:\n\n\n\n\n\n\nJiž ve fázi poslaneckých návrhů na vyznamenání sklidil kritiku předseda příslušného podvýboru a místopředseda sněmovny Vojtěch Pikal (Piráti) za to, že podpořil návrh na ocenění básníka a novináře, někdejšího zasloužilého umělce a komunistického kandidáta do Senátu, vedoucího literární přílohy komunistického deníku \"Haló noviny\" Karla Sýse. Toho navrhli místopředseda Unie českých spisovatelů (jíž v té době Sýs předsedal) Michal Černík a poslanec Leo Luzar (KSČM), z poslanců si jeho návrh osvojili Stanislav Berkovec (ANO) a Antonín Staněk (ČSSD). Pikal svůj hlas pro Sýse (a také výrok zlehčující zásluhy válečných letců) následně označil za chybu a na omluvu věnoval 50tisícovou částku na projekt Paměť národa společnosti Post Bellum. Naopak poslanec Staněk si i po kritice stál za svým. Proti samotné nominaci Karla Sýse se vyslovili také někteří politici či např. český PEN klub. V červnu 2018 Sýsem vedená Unie českých spisovatelů vyznamenala prezidenta Miloše Zemana cenou za občanskou odvahu.\n\nPolitičtí experti se nad seznamem oceněných shodli, že prezident Zeman devalvuje váhu státních vyznamenání a opětovně oceňuje své známé a podporovatele. Václav Klaus se podivil nad velkým množstvím rozdaných vyznamenání.\n\nPozvání k slavnostnímu ceremoniálu tradičně dostávají např. předsedové a místopředsedové obou parlamentních komor, předsedové sněmovních i senátních výborů, předsedové politických stran a poslaneckých i senátorských klubů, členové vlády, hejtmani a primátoři, představitelé soudní moci, diplomaté, vedoucí státních úřadů a institucí, reprezentanti akademické obce, církevní hodnostáři, významné osobnosti veřejného života či příbuzní vyznamenaných. Dne 23. října informoval týdeník \"Respekt\" o tom, že pozvání na ceremoniál nejspíše nebylo zasláno vybraným osobnostem, které by jinak z titulu své funkce pozvány být měly. Jmenoval předsedu Starostů a nezávislých Petra Gazdíka, předsedu poslaneckého klubu TOP 09 Miroslava Kalouska, hejtmana Pardubického kraje Martina Netolického, rektora Masarykovy univerzity a čerstvě zvoleného senátora Mikuláše Beka či poslance za TOP 09 Dominika Feriho. Někdejší prezidentský protikandidát a poslanec TOP 09 Karel Schwarzenberg byl pozván jen na následnou recepci ve Španělském sále. Z primátorů nebyl pozván např. brněnský Petr Vokřál, z úředníků nejvyšší státní zástupce Pavel Zeman, který odmítl schůzku s prezidentem v době vyšetřování kauzy v Lesní správě Lány. Kancelář prezidenta to jmenovitě nepotvrdila, mluvčí Jiří Ovčáček se však vyjádřil, že „nech[tějí] těmto lidem způsobovat zbytečné dilema“.\n\nOd roku 2014, kdy prezident Zeman odmítl jmenovat některé profesory a nepozval na událost kvůli osobním sporům dva rektory, byly vztahy vysokoškolských rektorů s prezidentem napjaté a někteří z nich se akce odmítali účastnit, další ani nebyli pozváni. Na ceremoniál v roce 2018 již tradičně nebyl pozván Mikuláš Bek z Masarykovy univerzity a rektoři dalších brněnských vysokých škol svou účast odmítli: Petr Oslzlý z Janáčkovy akademie múzických umění i Danuše Nerudová z Mendelovy univerzity. Omluvili se např. i Tomáš Vaněk z pražské Akademie výtvarných umění, Hana Machková z Vysoké školy ekonomické či Petr Sklenička z České zemědělské univerzity. Již předem účast odmítl také rektor Vysoké školy chemicko-technologické Karel Melzoch.\n\n"}
{"id": "1442649", "url": "https://cs.wikipedia.org/wiki?curid=1442649", "title": "Bharadvajásana", "text": "Bharadvajásana\n\nBharadvajasana (भरद्वाजासन) je ásana.\n\nBharadvajásana je základní páteřní výkrut v sedě a  má tři hlavní varianty:\n\n\nHlavní akce v Bharadvajásaně je spinální rotace směrem k noze jako ve Vīirásaně\n\nZpravidla lze očekávat 5° rotace v \"bederní páteři\" (žlutá); 35° v \"hrudní páteři\" (indigo) a 50° v \"krční páteři\" (červená). Trup  má 26 bodů a pokud nějaký má snížený rozsah pohybu ostatní budou nuceni ke kompenzací, což je rizikový faktor přispívající ke zranění v józe zkrutů.\n\nSnížená pohyblivost v bocích bude vyžadovat páteřní flexi (předklon). \n\nPro správné zarovnání páteře je nutné, aby obě hýždě byly v kontaktu s podlahou. Pokud kroucení způsobuje náklon hýždí na jedné  straně, jogové hranoly  by měly být umístěny pod druhou půlkou,což  umožní uvolnit obě hýždě na zemi.\n\nPokud se jogín hrbí, páteř není držena rovně a zkrut bude mnohem méně efektivní.\n\n\n"}
{"id": "1442650", "url": "https://cs.wikipedia.org/wiki?curid=1442650", "title": "Longisquama insignis", "text": "Longisquama insignis\n\nLongisquama insignis (\"dlouhá šupina\") byl druh archosauromorfního plaza, žijícího v období spodního až středního triasu (v době před asi 235 miliony let) na území dnešního Kyrgyzstánu. Fosilie tohoto nápadného plaza byly objeveny v sedimentech souvrství Madygen. Formálně byl popsán sovětským paleontologem A. G. Šarovem v roce 1970.\n\nZkameněliny mají podobu částečně zachovalé kostry jednoho jedince a několika otisků jeho tělních výběžků. Kvalita zachování tohoto materiálu není příliš vysoká, přesto dává dobrou představu o celkové anatomii plaza. V současnosti se jeví jako jisté, že tento diapsid neměl nic společného s vývojem ptáků (jak se dříve předpokládalo). O účelu dorzálních výběžků longiskvamy se vědci stále dohadují. Mohlo by jít o prostředek umožňující klouzavý let nebo o signalizační zařízení pro dorozumívání mezi jedinci stejného druhu.\n\n\n"}
{"id": "1442651", "url": "https://cs.wikipedia.org/wiki?curid=1442651", "title": "Laminátová plovoucí podlaha", "text": "Laminátová plovoucí podlaha\n\nLaminátová plovoucí podlaha je druh relativně tenké (cca 10 mm) podlahové krytiny na bázi dřevovláknité desky. Skládá se z jednotlivých vlysů, které mají na svém boku \"zámek\", kterým do sebe vzájemně zapadají. Instalace této krytiny je poměrně rychlá, ale vyžaduje velmi rovný povrch. Podlaha se pokládá většinou na vyhlazenou betonovou mazaninu nebo na dřevěné povrchy (prkna nebo OSB desky). Odborníci na projektování pozemních staveb název \"plovoucí podlaha\" v souvislosti s těmito krytinami kritizují, protože skutečná plovoucí podlaha musí splňovat celou řadu požadavků na tepelnou izolaci, vzduchovou a kročejovou neprůzvučnost. Odolnější podlahy jsou vyrobeny z vysokotlakého laminátu, méně odolné jsou z přímých laminátů tzv. melaminové. U laminátových podlah je možné plovoucí i lepené provedení podlahy. \n\n\n\nTřídy 21, 22, 23 jsou vhodné pro domácí použití a třídy 31, 32, 33 se používají v komerčních prostorách.\n\nLaminátové podlahy nesnesou vlhko, proto je není vhodné umývat vodou. Měly by se používat speciálními přípravky, které se hned po aplikaci setřou. \n"}
{"id": "1442654", "url": "https://cs.wikipedia.org/wiki?curid=1442654", "title": "Cyprián Pešín", "text": "Cyprián Pešín\n\nCyprián Pešín (lat. též \"Passinius\" nebo \"Pessius\", též s přídomkem \"Žatecký\") (16. století, Žatec – 17. století, Jelení Hora) byl český duchovní podobojí a spisovatel.\n\nNarodil se Žatci jako syn tamního učitele a měšťana Matyáše Pešína (†1611).\n\nStudoval v Praze. Působil v Kutné Hoře, roku 1594 byl kaplanem a roku 1607 se tam stal farářem při kostele Panny Marie Na Náměti. Po bitvě na Bílé hoře se skrýval, byl však chycen a uvězněn; po složení peněžité záruky byl propuštěn a odešel do Jelení Hory v Dolním Slezsku, kde i zemřel.\n\nTeologicky inklinoval ke kalvinismu. Je autorem několika tištěných českých biblických výkladů a kázání.\n\nZmiňuje jej Komenský v \"Historii o těžkých protivenstvích církve české\".\n\n"}
{"id": "1442657", "url": "https://cs.wikipedia.org/wiki?curid=1442657", "title": "Dhanurásana", "text": "Dhanurásana\n\nDhanurásana (धनुरासन) neboli luk je ásanou.\n\nNázev pochází ze Sanskrtského slova \"Dhanura\" (धनुर, Dhanura) \"luk\" a \"Asana\" (आसन, Āsana), což znamená \"\"sezení\".\n\nNejprve lehnout na břicho, levým předloktím se opřít o zem. Ohne se pravá noha a pravou rukou uchopí kotník.\nNyní se luk napne: Hrudní kost se vytáhne dopředu nahoru, ramena zatlačí pryč od uší, ohnuté koleno natáhne dozadu a zvední se ze země, patu oddaluje  od hýždí. Pokud je cítít velký tah v dolní části zad, nechá se trup ležet na zemi a čelo se položí na předloktí.\n\n<div style=\"counter-reset: mw-Ref 5;\" href=\"./Dhanurasana#cite_note-:0-5\">Zpětné prodloužení páteře, je dosaženo s zádových svalů, ne o páku s rameny.</div>\n\n\n"}
{"id": "1442661", "url": "https://cs.wikipedia.org/wiki?curid=1442661", "title": "Dandásana", "text": "Dandásana\n\nDandásana je výchozí ásana pro všechny sedy a torzní polohy.\n\nSlovo \"Danda\" (दन्द, Danda) znamená hůl. \n\nTrup je vzpřímený a nohy protažené, kolena propnutá, chodidla flexovaná. Ramena jdou dozadu a dolů, dlouhý krk, brada rovnoběžně s podložkou. Důležité je stáhnout pánevní dno a břišní stěnu k páteři, využíváme hrudní dech. Tlakem rukou do podložky protahujeme trup vzhůru.\n"}
{"id": "1442665", "url": "https://cs.wikipedia.org/wiki?curid=1442665", "title": "Resilience", "text": "Resilience\n\nSlovo Resilience (z lat. \"resilire\", odrazit se, odskočit) může mít více významů:\n\n"}
{"id": "1442670", "url": "https://cs.wikipedia.org/wiki?curid=1442670", "title": "Istor-o Nal", "text": "Istor-o Nal\n\nIstor-o-Nal je třetí nejvyšší hora v pohoří Hindúkuš v Pákistánu. Název se používá pro masiv s jedenácti vrcholy s výškou nad 7000 metrů nad mořem. Vrchol se nachází několik kilometrů severovýchodně od Tirič Mír (nejvyšší hora pohoří Hindúkuš). Vzhledem k tomu, že Istor-o-Nal stojí za vyšším vrcholem Tirič Mír, není dobře viditelný.\n\nPrvní pokus provedli Američané Joseph E. Murphy, Jr. a Thomas A. Mutch společně s jejich pákistánským styčným důstojníkem Ken Bankwalou. Američané vylezli kvůli špatné viditelnosti 8. června 1955 jen na vedlejší vrchol.\nPrvovýstup na hlavní vrchol 12. srpna 1969 provedli Josep Manuel Anglada, Jordi Pons, Joan Cerda a Emili Civis v rámci španělské expedice.\n\nIstor-o-Nal má jedenáct vrcholů. Mezi nimi jsou:\n"}
{"id": "1442677", "url": "https://cs.wikipedia.org/wiki?curid=1442677", "title": "Hydrazony", "text": "Hydrazony\n\nHydrazony jsou skupina organických sloučenin s obecným strukturním vzorcem RRC=N-NH2. Lze je odvodit od aldehydů a ketonů nahrazením kyslíkového atomu skupinou N-NH2. \n\nHydrazony se obvykle připravují reakcí hydrazinu s aldehydem či ketonem. Rovněž je lze získat Jappovou–Klingemannovou reakcí, tedy reakcí β ketokyselin či β ketoesterů s aryldiazoniovými solemi. V minulosti byl k výrobě farmaceuticky zajímavých hydrazonů fenolu používán zvláštní mechanochemický proces.\n\nVe vodném roztoku jsou hydrazony k hydrolýze stokrát až tisíckrát náchylnější než odpovídající oximy.\n\nHydrazony se mohou účastnit mnoha různých reakcí, jako jsou například hydrazonová jodace, Shapirova reakce a Bamfordova-Stevensova reakce, při nichž vznikají vinylové sloučeniny, a jsou též meziprodukty Wolffovy–Kishnerovy redukce.\nPři přípravě 3,5-disubstituovaných 1\"H\"-pyrazolů se hydrazony přeměňují na aziny (při této reakci se rovněž používá hydrát hydrazinu).\n\nU \"N\",\"N-dialkylhydrazonů může proběhnout hydrolýza, oxidace i redukce vazby C=N a vazbu N-N lze zredukovat na volný amin.Uhlíkový atom vazby C=N může reagovat s organokovovými nukleofily. Alfa vodík je o 10 řádů kyselejší, a tedy i nukleofilnější, než keton. Deprotonací, provedenou například diisopropylamidem lithným, vzniká azaenolát\"', který je možné alkylovat alkylhalogenidy, tuto reakci objevili Elias James Corey a Dieter Enders roku 1978. Při asymetrické syntéze látek SAMP a RAMP se využívají dva chirální hydraziny, které fungují jako chirální pomocníci, přičemž se vytváří meziprodukt v podobě chirálního hydrazonu.\n\nTvorba aromatických hydrazonových derivátů se využívá k určení koncentrace aldehydů a ketonů s nízkou molekulární hmotností v proudech plynů; jako příklad lze uvést dinitrofenylhydrazin nanesený na vrstvu oxidu křemičitého, jenž slouží jako adsorbční vrstva. Hydrazony se následně vymyjí a analyzují pomocí vysokoúčinné kapalinové chromatografie s využitím ultrafialového detektoru.\n\nPři syntéze adenosintrifosfátu (ATP) a redukci kyslíku při oxidační fosforylaci v molekulární biologii.\n"}
{"id": "1442679", "url": "https://cs.wikipedia.org/wiki?curid=1442679", "title": "Tatiana Drexler", "text": "Tatiana Drexler\n\nTatiana Drexler (* 12. února 1963, Martin) je slovenská tanečnice a pedagožka.\n\nTatiana Drexler se narodila 12. února 1963 v Martině v Československu. V dětství se věnovala baletu a gymnastice. Na Univerzitě Komenského v Bratislavě studovala matematiku a tělovýchovu.\n\nSe svým tehdejším manželem a tanečním partnerem Peterem Ingrišem roku 1987 emigrovala do Německa. Zde začali tanec vyučovat a též slavili úspěchy v tamních soutěžích. Tatiana je několikanásobná mistryně Slovenska a semifinalistka mistrovství světa profesionálů. Také se s partnerem devětkrát probojovali do finále mistrovství Německa. Po deseti letech se rozvedli.\n\nZnovu se vdala za kriminalistu Hartmuta Hoppa, se kterým se seznámila při autonehodě, kterou způsobila a on ji vyšetřoval. Tatiana Drexler trvale žije v německém Hannoveru. V roce 2007 se Tatiana poprvé zúčastnila jako porotce televizní soutěže Star Dance, od té doby je pravidelně členkou poroty v pořadu.\n"}
{"id": "1442682", "url": "https://cs.wikipedia.org/wiki?curid=1442682", "title": "Serena", "text": "Serena\n\nSerena může znamenat:\n\n\n"}
{"id": "1442683", "url": "https://cs.wikipedia.org/wiki?curid=1442683", "title": "Link Sar", "text": "Link Sar\n\nLink Sar je hora vysoká 7 041 m n. m. nacházející se v Pákistánu v pohoří Karákóram.\n\nV létě roku 2015 se horolezci Andy Houseman a Jon Griffith neúspěšně pokusili vylézt na vrchol Link Sar. Podařil se jim však dne 18. srpna výstup na 6 938 metrů vysoký vedlejší vrchol Link Sar West.\nHlavní vrchol Link Sar je stále nevylezený.\n"}
{"id": "1442686", "url": "https://cs.wikipedia.org/wiki?curid=1442686", "title": "BK Lokomotiva Plzeň", "text": "BK Lokomotiva Plzeň\n\nBK Lokomotiva Plzeň (sponzorským názvem: Basketbalový klub Lokomotiva Plzeň) je český basketbalový klub, který sídlí v Plzni ve stejnojmenném kraji. Oddíl patří pod sportovní klub TJ Lokomotiva Plzeň. Od sezóny 2012/13 působí v české druhé nejvyšší basketbalové soutěži, známé pod názvem 1. celostátní liga mužů. Své domácí zápasy odehrává v městské sportovní hale Plzně s kapacitou 200 diváků. Klubové barvy jsou modrá a bílá.\n\nNejvětším úspěchem klubu je účast v nejvyšší mužské soutěži (v sezónách 2010/11–2011/12).\n\nZdroj: \n\n\nZdroj: \n\n"}
{"id": "1442691", "url": "https://cs.wikipedia.org/wiki?curid=1442691", "title": "Chrám svatého Michaela archanděla", "text": "Chrám svatého Michaela archanděla\n\nChrámů zasvěcených svatému Michaelu archandělovi je více:\n\n\n"}
{"id": "1442695", "url": "https://cs.wikipedia.org/wiki?curid=1442695", "title": "Vše o dinosaurech", "text": "Vše o dinosaurech\n\nVše o dinosaurech je titul španělského spisovatele, vědeckého ilustrátora a badatele Romána Garcíi Mory. V anglickém originále vyšla kniha v roce 2017, česky pak v nakladatelství Omega v říjnu roku 2018. \n\nKniha se zaměřuje na moderní zobrazení a nové informace o neptačích druhohorních dinosaurech, ale také na další obyvatele druhohorních ekosystémů (zejména mořští plazi mosasauři, plesiosauři a ryboještěři). Text trojice autorů (z nichž jedním je i ilustrátor R. G. Mora) je doplněn aktuálními informacemi o různých dinosauřích taxonech. Překladatelem české verze knihy je popularizátor paleontologie Vladimír Socha, který zároveň provedl odbornou korekturu textu. České vydání má velký formát, obsahuje 144 stran a nabízí také rejstřík.\n\n"}
{"id": "1442698", "url": "https://cs.wikipedia.org/wiki?curid=1442698", "title": "Klikva velkoplodá", "text": "Klikva velkoplodá\n\nKlikva velkoplodá (\"Vaccinium macrocarpon\") nepřesně též americká brusinka nebo kanadská brusinka je rostlina z čeledi vřesovcovitých, rodu klikva (\"Vaccinium\"). Jejím plodem je bobule, která se podobá brusince. Jejím domovem je oblast střední a východní Kanady (od provincie Ontario po Newfoundland) a severovýchod a střední sever Spojených států (Severovýchod, Oblast Velkých jezer a Appalačské pohoří až po Severní Karolínu a Tennessee). Zdomácněla též v částech Evropy a na několika místech na západě Kanady (Britská Kolumbie) a na západním pobřeží USA.\n\nKlikva velkoplodá je plazivý keř s bílými či růžovými květy. Růžové nebo červené bobule dorůstají velikosti 9–14 mm v průřezu a mají nakyslou chuť.\n\nKlikva velkoplodá se pěstuje na podmáčených plochách. Sklízí se buď za sucha, ale častěji ve vodě. Plochy se zaplaví vodou, vyplavené bobule se nornými stěnami shromáždí a vytěží. Účinnost tohoto způsobu sklizně převyšuje 95 %.\n\n"}
{"id": "1442706", "url": "https://cs.wikipedia.org/wiki?curid=1442706", "title": "Spantik", "text": "Spantik\n\nSpantik (také Golden Peak) je hora vysoká 7 027 m n. m. nacházející se v severním Pákistánu v pohoří Karákóram.\n\nJiž v roce 1906 se Američanka Fanny Bullock Workman a její manžel William Hunter Workman pokusili o výstup na horu, ale scházelo jim 300 výškových metrů, aby se dostali na vrchol. Teprve v roce 1955 stanuli poprvé na vrcholu Němci Reiner Diepen, Eduard Reinhardt a Jochen Tietze. Hora je nyní považována za jednu z nejlehčích sedmtisícovek normální trasou a její výstup je nabízen komerčními expedicemi.\n\nPrvní češky vystoupily na SPANTIK (7027 m n. m.) 13.7.2011 : Zuzana Hofmannová a Olga Nováková.\n\nDále pak ve stejný den vystoupil: Vít Auermüller, Antonín Bělík, Libor Kadlčík, Tomáš Kruml, Pavel Matoušek a Michal Vyroubal.\n\nInformace o prvním výstupu češek: http://www.vrcholeni.cz/index.php?clanek=10 a také http://www.lezec.cz/clanky.php?key=9580\n"}
{"id": "1442712", "url": "https://cs.wikipedia.org/wiki?curid=1442712", "title": "Dočasná budova Zemského úřadu", "text": "Dočasná budova Zemského úřadu\n\nDočasná budova Zemského úřadu (, \"Tymčasova budivlja Zemskoho urjadu\") se nachází v ukrajinském městě Užhorod, v jeho místní části Malé Galago, na rohu ulic \"Dovženka\" a \"Braščajkiv\". Budova, kterou ve stylu tehdy populárního rondokubismu navrhl architekt Alois Dryák, byla dokončena v roce 1924.\n\nTřípatrová budova měla sloužit pro potřeby správy Podkarpatské Rusi pouze dočasně, do vybudování nového, reprezentativního sídla. Tím se nakonec stala budova dnešní Oblastní rady, která byla dokončena v polovině 30. let 20. století. Pro dočasné sídlo Zemského úřadu zvolil Dryák řadu prvků typických pro 20. léta 20. století, které bývají také popisovány jako „národní styl“. Fasáda byla provedena v okrové budově. Pod střechou se nachází červený dekorativní pás, který nebyl uplatněn na fasádě již nikde jinde, a to proto, aby vynikly rondokubistické prvky na fasádě.\n\nBudova po dokončení dnešní Oblastní rady začala sloužit především jako obytný dům. \n"}
{"id": "1442716", "url": "https://cs.wikipedia.org/wiki?curid=1442716", "title": "Chustská škola č. 1 Augustina Vološina", "text": "Chustská škola č. 1 Augustina Vološina\n\nChustská škola č. 1 Augustina Vološina (ukrajinsky Хустська школа № 1 імені Августина Волошина) se nachází ve městě Chust, v Zakarpatské oblasti na Ukrajině. Škola byla založena v 30. letech 20. století jako Státní reálné gymnázium. Vznikla severně od tzv. České kolonie. Nachází se na ulici \"Sobornoj Ukrajiny.\" \n\nBudova byla vystavěna v letech 1932 až 1934 a výuka zde byla zahájena v listopadu 1934. Funkcionalistickou budovu navrhla společnost Freiwald & Böhm. Třípatrová budova měla na svojí dobu rozsáhlá okna, nebyla však použita okna pásová. Hlavní část budovy měla ještě sedlovou střechu, dvě boční křídla potom měla v duchu funkcionalismu střechy rovné. Při dokončení měla 15 učeben, tělocvičnu, kabinety, sklady, knihovny a další. Monumentální vstup s portálem nebyl dekorován žádnými uměleckými díly. Fasáda byla částečně rozčleněna kachlovým obkladem. Dekorativní kamen stejné barvy byl použit i u portálu.\n\nŠkola byla založena na základě rozhodnutí Ministerstva školství a národní osvěty První československé republiky. \n\nV roce 1928 byly před budovou školy vysazeny Lípy svobody.\n\nJako státní reálné gymnázium byla provozována i za doby okupace dnešní Zakarpatské oblasti Maďarskem, až do roku 1944. \n\nDne 15. března 1939 se ve zdejší tělocvičně uskutečnilo zasedání Sněmu Karpatské ukrajiny, na němž byla vyhlášena suverenita jedné ze zemí ČSR. Chust byl po První vídeňské arbitráži hlavním městem Podkarpatské Rusi, neboť Maďarsku byl odstoupen Užhorod a Mukačevo. \n\nV roce 1945 po připojení Karpatské Ukrajiny (Podkarpatské Rusi) k SSSR bylo reálné gymnázium přeorganizováno jako střední škola. Od 70. let 20. století byla známa výukou francouzského jazyka. Od roku 2003 nese na základě rozhodnutí ukrajinské vlády jméno po politikovi Augustinu Vološinovi. \n"}
{"id": "1442721", "url": "https://cs.wikipedia.org/wiki?curid=1442721", "title": "Crkáňský rybník", "text": "Crkáňský rybník\n\nCrkáňský rybník o rozloze vodní plochy 1,0 ha se nalézá asi 400 m severně od lokality Kokešov na katastrálním území obce Lány na Důlku v okrese Pardubice. Rybník byl součástí Pardubické rybniční soustavy vybudované za vlády pánů z Pernštejna. Rybník je v současnosti využíván pro chov ryb a zároveň představuje lokální biocentrum pro rozmnožování obojživelníků.\n"}
{"id": "1442724", "url": "https://cs.wikipedia.org/wiki?curid=1442724", "title": "Poběda (hodinky)", "text": "Poběda (hodinky)\n\nPoběda (rusky Победа – vítězství) je ruská značka vyrábějící převážně mechanické náramkové hodinky, kterou vlastní hodinářská továrna Petrodvorec – \"Raketa\". Název Poběda si osobně zvolil Josef Stalin v dubnu 1945, a dal také příkaz, aby první hodinky byly připraveny k masové výrobě k prvnímu výročí vítězství. První hodinky vzešly z továrny ve městě Penza ke konci roku 1945 a pro veřejnost vyšly první modely z moskevské První hodinářské továrny A. S. Kirova v březnu roku 1946.\n\nHodinky Poběda jsou založeny na jednoduchém francouzském návrhu (ve spolupráci s francouzskou společností LIP Besancon) strojku LIP K-26 o průměru 25 mm s 15 až 17 kameny z roku 1937, což byly standardní hodinky francouzské armády. Jsou přesné, spolehlivé, snadno vyrobitelné a opravitelné a mají dlouhou životnost. Existují modely s vteřinovou ručičkou uprostřed (\"centrální\"), dole na ciferníku nebo bez ní.\n\nOd roku 1945 byly hodinky Poběda vyráběny na šesti místech Sovětského svazu/Ruska v milionových sériích a téměř 100 různých modifikacích. Po roce 2004 se vyrábějí pouze v Petrohradu v továrně Petrodvorec.\n\n\n"}
{"id": "1442725", "url": "https://cs.wikipedia.org/wiki?curid=1442725", "title": "Victoria (Entre Ríos)", "text": "Victoria (Entre Ríos)\n\nVictoria je město v provincii Entre Ríos v Argentině, asi 60 km severovýchodně od města Rosario. Je hlavním městem stejnojmenného departementu. Leží na východním břehu Riacho Victoria, bočního ramene řeky Paraná. Od jejího hlavního koryta je vzdálená 55 km, přičemž na jejím západním břehu leží Rosario v provincii Santa Fe. Od roku 2003 jsou obě města spojena mostem Puente Rosario-Victoria. V roce 2012 mělo město 32 411 obyvatel.\n\n"}
{"id": "1442727", "url": "https://cs.wikipedia.org/wiki?curid=1442727", "title": "Heinrich Mauersberger", "text": "Heinrich Mauersberger\n\nHeinrich Mauersberger (11. února 1909, Crimmitschau - 16. února 1982, Bestensee u Berlína) byl německý textilní technik a vynálezce.\n\nMauersberger se po reálce vyučil barvířem, absolvoval odbornou školu a pracoval jako technik v několika textilních továrnách. Jeho první vynález (z roku 1934) se týkal potiskování rukavic.\n\nJako voják-zdravotník padl do amerického zajetí, po návratu odtud se intenzivně zabýval pletařstvím. Postavil si ruční pletací přístroj vlastní konstrukce a složil zkoušku pro pletařské mistry. V té době pozoroval svoji manželku při práci na šicím stroji, což ho přivedlo na myšlenku kombinace šití a pletení. Z této úvahy vznikl Mauersbergrův nejznámější vynález, který přihlásil jako \"patent WP 8194\" v roce 1949. Patent popisoval způsob výroby plošné textilie „prošíváním“ vrstvy vláken na osnovním pletacím stroji.\nMauersberger dostal sice na základě toho zaměstnání jako konstruktér v nově vzniklém státním strojírenském podniku, kde intenzivně pracoval na zlepšení a několika variantách svého vynálezu, (dokumentovaných asi v 80 patentech), ale jeho \"Nähwirkmaschine\" (česky: proplétací stroj) se začal sériově vyrábět až po dlouhých dohadech a problémech teprve v roce 1957. Pro stroje k tomuto zcela novému způsobu výroby se začala používat zkratka MALIMO vzniklá ze ze spojení slov Mauersberger – Limbach (kde M. v době vzniku vynálezu pracoval) – Molton (druh tkaniny).\n\nV 60. letech se s podporou Mauersbergerovy práce rozjela výroba i export proplétacích strojů, což přineslo značné zisky východoněmeckému státu a jemu také několik veřejných uznání. Mauersberger však asi od poloviny této dekády častěji kritizoval ekonomické poměry v NDR (např. nepatrný vlastní podíl na výtěžku z jeho vynálezů) a tak se stál pro vládnoucí režim nepohodlným. V roce 1967 dal ze zdravotních důvodů výpověď ze zaměstnání v \"Institutu textilního strojírenství\" a žil asi po dva roky bez jakýchkoliv příjmů. Teprve po intervencích svých kolegů zejména ze západní Evropy mu východoněmecká vláda přiznala jakousi čestnou penzi.\n\nJako důchodce dostal ještě několik čestných uznání, v roce 1982 zemřel v Bestensee (poblíž Berlína).\n\n\n"}
{"id": "1442733", "url": "https://cs.wikipedia.org/wiki?curid=1442733", "title": "Zámecký rybník (Heřmanův Městec)", "text": "Zámecký rybník (Heřmanův Městec)\n\nZámecký rybník o rozloze vodní plochy 1,7 ha se nalézá v zámeckém parku asi 400 m jihozápadně od zámku Heřmanův Městec v okrese Chrudim. Rybník byl vybudován v návaznosti na přestavbu zámku po roce 1784 jako součást zdejšího zámeckého anglického parku. Rybník je v současnosti využíván pro chov ryb a zároveň představuje lokální biocentrum pro rozmnožování obojživelníků. Rybník je zároveň součástí Přírodního parku Heřmanův Městec a stejnojmenné přírodní památky.\n"}
{"id": "1442735", "url": "https://cs.wikipedia.org/wiki?curid=1442735", "title": "Chilecito", "text": "Chilecito\n\nChilecito je město v Argentině v provincii La Rioja. Je hlavním městem stejnojmenného departementu. Ve městě v roce 2010 žilo 33 724 obyvatel.\n\nMěsto bylo založeno v roce 1715 španělskými kolonizátory.\n"}
{"id": "1442742", "url": "https://cs.wikipedia.org/wiki?curid=1442742", "title": "Ježkovka", "text": "Ježkovka\n\nRybník Ježkovka s rozlohou 0,54 ha se nalézá v chatové osadě Ježkovka asi 1 km jižně od zámku Heřmanův Městec v okrese Chrudim. Ze západní strany přiléhají k rybníku oplocené zahrádky rekreačních objektů. Po hrázi rybníka a podél jeho pravého břehu prochází účelová nezpevněná komunikace. Rybník Ježkovka je umístěm v přírodní lokalitě využívané pro odpočinek a rekreaci. Břehy a hráz rybníka jsou bujně obrostlé vzrostlou vegetací. Rybník byl v roce 2018 revitalizován a odbahněn. Rybník je využíván k chovu ryb.\n\n"}
{"id": "1442743", "url": "https://cs.wikipedia.org/wiki?curid=1442743", "title": "WTA Finals 2018", "text": "WTA Finals 2018\n\nWTA Finals 2018, známý také jako Turnaj mistryň 2018 či se jménem sponzora BNP Paribas WTA Finals 2018 Singapore presented by SC Global, představoval jeden ze dvou závěrečných tenisových turnajů ženské profesionální sezóny 2018 pro osm nejvýše postavených žen ve dvouhře a osm nejlepších párů ve čtyřhře na žebříčku Porsche Race To Singapore.\n\nTurnaj se odehrával mezi 21. až 28. říjnem 2018, popáté a naposledy v singapurské aréně Singapore Indoor Stadium, v níž byl instalován tenisový dvorec s tvrdým povrchem. Celkové odměny činily 7 500 000 amerických dolarů, prize money pak 7 000 000 dolarů.\n\nObhájkyní titulu ve dvouhře byla dánská světová dvojka Caroline Wozniacká, která dohrála v základní skupinové fázi. Vítězkou se stala\n24letá Ukrajinka Elina Svitolinová, jež získala třináctý singlový titul na okruhu WTA Tour. V předchozí kariéře se probojovala do tří čtvrtfinále grandslamu a pohár Billie Jean Kingové pro šampionku Turnaje mistryň představoval její nejhodnotnější trofej v dosavadní kariéře.\n\nV deblové části trofej obhajoval maďarsko-český pár Tímea Babosová a Andrea Hlaváčková, jehož členky nestartovaly společně. Babosová vítězství obhájila po boku Francouzky Kristiny Mladenovicové. Trofej Martiny Navrátilové pro šampionky znamenala šestý společný titul a devatenáctý individuální na túře WTA pro každou z nich.\n\nPopáté v historii se turnaj konal v singapurské aréně Singapore Indoor Stadium, která jej hostila mezi 21. až 28. říjnem 2018. Představoval čtyřicátý osmý ročník ve dvouhře a čtyřicátý třetí ve čtyřhře. Událost organizovala Ženská tenisová asociace (WTA) jako součást okruhu WTA Tour 2018. Jednalo se o větší ze dvou závěrečných turnajů sezóny. Menším z nich se stal čínský WTA Elite Trophy, hraný v týdnu po skončení Turnaje mistryň.\n\nSingapur se stal historicky devátým dějištěm WTA Finals, od založení v roce 1972. Práva zakoupil na pět ročníků (2014–2018). Los dvouhry proběhl 19. října a los čtyřhry se uskutečnil 23. října 2018.\n\nSoutěže dvouhry se tradičně účastnilo osm hráček, z nichž každá v úvodních čtyřech dnech odehrála tři vzájemné zápasy v jedné ze dvou čtyřčlenných základních skupin – červené a bílé. První dvě tenistky z každé skupiny postoupily do semifinále, které bylo hráno vyřazovacím systémem pavouka. První z bílé skupiny se utkala s druhou z červené skupiny a naopak. Vítězky semifinále se následně střetly ve finále o pohár Billie Jean Kingové.\n\nSoutěž čtyřhry byla koncipována pro osm párů bez základních skupin. Dvojice hrály od čtvrtfinále vyřazovacím systémem o pohár Martiny Navrátilové.\n\nVe dvouhře byly žebříčkové body kumulovány ze šestnácti turnajů. Mezi ně se povinně započítávaly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5. Tenistky měly příležitost získat body během konání 52 turnajů WTA a čtyř grandslamů.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\n\nKonečné pořadí v základní skupině se řídilo následujícími kritérii:\n\nPrize money turnaje mistryň činily 7 000 000 dolarů.\n\nSezónu zahájila titulem na Shenzhen Open po výhře nad Kateřinou Siniakovou. Jako první úřadující světová jednička od Wimbledonu 2016 dokázala triumfovat na turnaji WTA. Během třetí fáze Australian Open odvrátila Lauren Davisové ve třetím nejdelším zápase historie melbournského grandslamu žen tři mečboly v řadě. Také mezi poslední čtveřicí tenistek zachránila dva mečboly Angelique Kerberové. Až ve finále nestačila na dánskou světovou dvojku Caroline Wozniackou po třísetovém průběhu. Na další čtyři týdny přenechala pozici světové jedničky právě Dánce. Jednalo se o jediné období roku, kdy nefigurovala na čele klasifikace. Na Qatar Total Open odstoupila před semifinále s Muguruzaovou pro zranění pravé nohy a v téže fázi BNP Paribas Open uhrála jen tři gamy proti Naomi Ósakaové. Miami Open přinesl porážku ve třetím kole s Agnieszkou Radwańskou.\n\nAntukovou část rozehrála čtvrtfinálem na Porsche Tennis Grand Prix i Mutua Madrid Open, když v prvním případě byla nad její síly Coco Vandewegheová a ve druhém Karolína Plíšková. V repríze finále římského Internazionali BNL d'Italia opět podlehla Elině Svitolinové. French Open znamenal první grandslamový titul kariéry. Ve finále dohnala ztrátu úvodní sady proti Sloane Stephensové. Wimbledonskou soutěž opustila ve třetím kole s Tchajwankou Sie Su-wej.\n\nTřetí sezónní trofej si odvezla z letního Rogers Cupu. Ve finálovém duelu opět zdolala Stephensovou a kanadskou neporazitelnosti prodloužila na deset utkání. V boji o titul na navazujícím Western & Southern Open neuspěla s Kiki Bertensovou, i vzhledem k nevyužitému mečbolu. Z US Open odjížděla jako první nejvýše nasazená v otevřené éře Flushing Meadows, která vypadla již v úvodním kole. Porážku utržila od Estonky Kanepiové.\n\nVe druhém kole Wuhan Open nestačila na Dominiku Cibulkovou. Z moskevského Kremlin Cupu, hraného týden před Turnajem mistryň, odstoupila v důsledku vyhřezlé ploténky. Z téhož důvodu odřekla účast i na závěrečné singapurské akci. Podruhé v řadě zakončila sezónu jako světová jednička žebříčku WTA.\n\nSezónu otevřela na Hopman Cupu po boku Alexandra Zvereva. Ve všech čtyřech dvouhrách zůstala neporažena. Ve finále však německý tým podlehl Švýcarsku.\n\nNa úvod Sydney International odvrátila dva mečboly Lucie Šafářové a turnaj nakonec vyhrála po zdolání Ashleigh Bartyové. Získala tak první trofej po šestnáctiměsíčním čekání od US Open 2016. V semifinále Australian Open ukončila její 14zápasovou neporazitelnost Simona Halepová. V zápase přitom nevyužila dva mečboly. Body jí přinesly návrat do elitní desítky.\n\nČtvrtfinále na Qatar Total Open nezvládla s první hráčkou klasifikace Caroline Wozniackou. O jedno kolo dále opustila Dubai Tennis Championships, na němž podlehla popáté v řadě Elině Svitolinové. Na Darju Kasatkinovou uhrála mezi poslední osmičkou hráček BNP Paribas Open jen dva gamy. V téže fázi odešla poražena od Sloane Stephensové také na Miami Open.\n\nVe druhém kole antukového Porsche Tennis Grand Prix skrečovala duel proti Anett Kontaveitovoé. Na dvorce se vrátila římským Internazionali BNL d'Italia, kde ji ve čtvrtfinále opět zastavila Svitolinová. Po šesti letech vyrovnala čtvrtfinálové maximum na French Open, v němž ji vyřadila Halepová. V úvodní fázi opustila travnatý Mallorca Open na raketě Alison Riskeové. Do semifinále prošla na Nature Valley International, kde byla nad její síly Wozniacká. Třetí grandslamovou trofej v kariéře si pak odvezla z Wimbledonu. Jediný set ztratila ve druhém kole s kvalifikantkou Claire Liuovou. V repríze finále z roku 2016 zvítězila nad Serenou Williamsovou a stala se druhou německou šampionkou turnaje.\n\nNa letních amerických betonech i asijské podzimní túře zaznamenala pokles formy, když po voleném losu kanadského Rogers Cupu nestačila na Alizé Cornetovou. Následně skončila ve třetích kolech čtyř turnajů, a to na amerických Western & Southern Open a US Open, respektive čínských Wuhan Open a China Open. V prvním případě nenašla recept na Madison Keysovou, ve druhém na Dominiku Cibulkovou, na wuchanské akci ji lednovou porážku oplatila Ashleigh Bartyová a v Pekingu soutěž opustila po prohře s Čang Šuaj.\n\nDo sezóny vstoupila Hopman Cupem v páru s Jūičim Sugitou. Ve dvouhře podlehla Bencicové a porazila Pavljučenkovovou. V pořadí druhý duel proti Spojeným státům neodehrála pro nemoc. Japonsko obsadilo čtvrté místo základní skupiny. Na Hobart International ji na úvod přehrála Julia Putincevová. Australian Open znamenalo první kariérní osmifinále grandslamu, v němž nestačila na světovou jedničku Simonu Halepovou. Qatar Total Open opustila ve druhém kole po prohře od Anastasije Sevastovové. Čtvrtfinále si zahrála na Dubai Tennis Championships, v němž nenašla recept na Elinu Svitolinovou. Premiérovou trofej si odvezla z BNP Paribas Open v Indian Wells. Mezi poslední čtveřicí hráček oplatila lednovou porážku Halepové a poprvé tak porazila první hráčku žebříčku. Bitvu o titul zvládla proti rovněž 20leté Darje Kasatkinové. Na navazujícím Miami Open v Key Biscayne zdolala na úvod Serenu Williamsovou, aby ji v dalším duelu stopku vystavila Svitolinová.\n\nAntukovou sezónu rozehrála na Volvo Car Open. V osmifinále dohrála na raketě Julie Görgesové. Následovala vyřazení od Čang Šuaj na úvod Mutua Madrid Open, respektive od Halepové během římského Internazionali BNL d'Italia. Pařížské French Open znamenalo vyrovnání dva roky starého maxima postupem do třetího kola. V něm podlehla Madison Keysové. V semifinále travnatého Nature Valley Open nestačila na Ashleigh Bartyovou a ve druhé fázi birminghamského Nature Valley Classic pak skrečovala Dalile Jakupovićové. Wimbledon opustila ve třetím kole po nezvládnutém duelu s Angelique Kerberovou.\n\nV letní americké túře na betonech utržila časné porážky na Citi Open od Polky Magdy Linetteové, montréalském Rogers Cupu od Carly Suárezové Navarrové a Western & Southern Open od Řekyně Marie Sakkariové. Zlepšení formy přinesl až newyorský US Open, na němž se probojoval do finále přes Madison Keysovou. Z něho si ovezla premiérový grandslam, když podruhé v roce zdolala Serenu Williamsovou. Stala se tak prvním japonským vítězem v historii grandslamové dvouhry. Bodový zisk znamenal průlom do elitní světové desítky.\n\nDesetizápasová neporazitelnost skončila ve finále Toray Pan Pacific Open, v němž nestačila na Karolínu Plíškovou. Na pekingském China Open nenašla v semifinále recept na Anastasiji Sevastovovou.\n\nDo sezóny vstoupila finálovou porážkou na ASB Classic, kde nestačila na Julii Görgesovou.\n\nZ Australian Open si odvezla první grandslamovou trofej, a to až při své 43. účasti na grandslamu. Ve druhém kole přitom odvrátila dva mečboly 119. hráčce světa Janě Fettové za stavu 1–5 na gamy a 15:40 v rozhodující sadě. Poprvé od roku 2011 prošla do semifinále, v němž vyřadila Carlu Suárezovou Navarrovou. V boji o titul zdolala světovou jedničku Simonu Halepovou po třísetovém průběhu. Po šesti letech se pak vrátila na čtyři týdny do čela žebříčku WTA. Ve čtvrtfinále ukončila její účinkování na St. Petersburg Ladies Trophy Darja Kasatkinová. Mezi posledni čtveřicí hráček Qatar Total Open odešla poražena od Petry Kvitové, ačkoli šla dvakrát podávat na vítězství v zápase. Podruhé v rozmezí jednoho měsíce ji porazila ve čtvrtém kole BNP Paribas Open Kasatkinová a navazující Miami Open znamenal vyřazení ve druhé fázi od Puigové, ačkoli Portoričance uštědřila „kanára“.\n\nV antukové části sezóny utržila čtvrtfinálové prohry na İstanbul Cupu s Pauline Parmentierovou a na Internazionali BNL d'Italia od Kiki Bertensové. Ve třetí fázi Mutua Madrid Open nenašla recept na Anett Kontaveitovou. Ve třetím kole French Open ji potřetí v roce zastavila Ruska Kasatkinová. Druhou sezónní trofej dobyla na travnatém Nature Valley International v Eastbourne, po finálové výhře nad Arynou Sabalenkovou, která pro ni znamenala jubilejní 600. vítězný zápas na okruhu WTA Tour. Naopak ve Wimbledonu si připsala jen jeden vítězný zápas a ve druhé fázi nestačila na Jekatěrinu Makarovovou.\n\nSezónu na letních amerických betonech otevřela až kanadským Rogers Cupem poté, co se odhlásila ze Citi Open pro zranění pravé dolní končetiny. Po volném losu ji čerstvou porážku oplatila Sabalenková, když nedokázala proměnit žádný ze tři mečbolů. Western & Southern Open přinesl vyřazení s Bertensovou v otevíracím duelu cincinnatské události, kde hrála se zraněným levým kolenem. Na US Open ji ve druhém kole stopku vystavila Lesja Curenková. Nevýraznými výkony vstoupila také do podzimní asijské túry. Ve druhých kolech opustila soutěže jak na Toray Pan Pacific Open, tak i Wuhan Open, porážkami od Camily Giorgiové, respektive Puigové. Zlepšení formy přišlo až na pekingském China Open, kde po výhře nad Anastasijí Sevastovovou získala třetí sezónní titul a první z kategorie Premier Mandatory po více než sedmi letech.\n\nDo sezóny vstoupila australským Sydney International, kde ve druhém kole podlehla světové stovce Camile Giorgiové. V prvním zápasu Australian Open pak nenašla recept na Andreu Petkovicovou, ačkoli v rozhodující sadě vedla 4–0 a dvakrát šla podávat na vítězství v zápase.\n\nPrvní z pěti sezónních titulů si odvezla z St. Petersburg Ladies Trophy po hladké finálové výhře nad obhájkyní trofeje Kristinou Mladenovicovou, čímž se stala první levorukou vítězkou turnaje WTA na území Ruska. Neporazitelnost prodloužila na 13 utkání během Qatar Total Open, kde po zdolání světové jedničky Caroline Wozniacké prošla opět do finále. V něm přehrála Garbiñe Muguruzaovou a bodový zisk ji vrátil poprvé od června 2016 do elitní světové desítky.\n\nPokles formy zaznamenala na BNP Paribas Open v Indian Wells, kde ve třetím kole nestačila na 16letou Amandu Anisimovovou. Navazující Miami Open přinesl vyřazení ve čtvrté fázi s Jeļenou Ostapenkovou. Po volném losu na Volvo Car Open poprvé podlehla Kristýně Plíškové, která ukončila její 24zápasovou neporazitelnost proti Češkám trvající šest let. V úvodním kole Porsche Tennis Grand Prix ji čtyři dny starou fedcupovou porážku oplatila Angelique Kerberová. Třetí trofej v roce získala na J&T Banka Prague Open, když v rozhodujícím duelu přehrála Mihaelu Buzărnescuovou. Formu udržela i na Mutua Madrid Open. Na cestě do čtvrtého finále ztratila jediný set s Kontaveitovou. V boji o svůj druhý madridský titul pak zdolala Kiki Bertensovou, což znamenalo vůbec nejlepší vstup do sezóny v dosavadní kariéře. Ve třetí fázi French Open jí však čerstvou porážku oplatila Kontaveitová. Travnatou část otevřela obhájeným titulem na birmighamském Nature Valley Classic, kde ve finálovém duelu porazila Magdalénu Rybárikovou. Stala se tak jedinou hráčkou sezóny s pěti singlovými trofejemi. Před třetím kolem Nature Valley International odstoupila pro bolest harmstringů stehna. Wimbledon přinesl vyřazení již v otevíracím utkání, kde v rozhodujícím setu s Aljaksandrou Sasnovičovou utržila „kanára“.\n\nLetní část na amerických betonech zahájila třetím kolem Rogers Cupu, v němž nenašla recept na Bertensovou. Nizozemka jí stopku vystavila i o týden později v semifinále Western & Southern Open. Přesto se poprvé od října 2015 vrátila do první světové pětky. Čtvrtfinále nedohrála na Connecticut Open po skreči Carle Suárezové Navarrové pro bolestivé levé rameno. Ve třetím zápase US Open jí březnovou prohru oplatila Aryna Sabalenková. Během závěrečné asijské túry vyhrála jediný zápas, ve druhém kole Wuhan Open s Aleksandrou Krunićovou. Následně nestačila na Anastasiji Pavljučenkovovou. Hladké vyřazení v zahajovacím utkání China Open s Darjou Gavrilovovou znamenalo propad žebříčkem ze 4. na 7. místo a ztrátu pozice české jedničky.\n\nV první části sezóny pokračoval pokles formy z konce roku 2017, když dohrála v úvodním kole Sydney International s Camilou Giorgiovou a také na Australian Open s Číňankou Čang Šuaj, přestože šla v zápase podávat na vítězství. První vyhraný zápas téměř po půl roce dosáhla na acapulském Abierto Mexicano Telcel, kde zdolala Pauline Parmentierovou, aby ji ve čtvrtfinále zastavila Stefanie Vögeleová.\nVe třetím kole BNP Paribas Open v Indian Wells nenašla recept na Darju Kasatkinovou. Debutový titul v kategorii Premier Mandatory si odvezla z navazujícího Miami Open po finálové výhře nad Jeļenou Ostapenkovou. Udržela tím svou finálovou neporazitelnost, když triumfovala i v šestém závěrečném utkání dvouhry na okruhu WTA. Premiérově se také posunula do elitní světové desítky. Nevyrovnané výsledky zaznamenala v antukové části roku. V úvodních kolech odešla poražena na Porsche Tennis Grand Prix od Coco Vandewegheové a Nürnberger Versicherungscupu po nezvládnutém zápase s Julií Putincevovou. Třetí fáze se staly konečnou na Mutua Madrid Open a římském Internazionali BNL d'Italia. V prvním případě nestačila na Karolínu Plíškovou a ve druhém na Caroline Garciaovou. Do druhého grandslamového finále postoupila na French Open. V něm ji po třísetovém průběhu zdolala světová jednička Simona Halepová. Bodový zisk však pro Američanku znamenal debut v elitní světové pětce. Travnatou přípravu na Wimbledon vynechala. Na londýnském grandslamu pak nepřešla brány prvního kola po porážce od Donny Vekićové. Přesto se po turnaji poprvé posunula na 3. místo ženské klasifikace.\n\nLetní túru na amerických betonech zahájila druhým kolem washingtonského Citi Open, kde podlehla Andree Petkovicové. Třetí sezónní finále si zahrála na Rogers Cupem. V boji o titul však opět nestačila na první hráčku žebříčku Halepovou. Ve třetí fázi opustila Western & Southern Open, kde ji vyřadila Elise Mertensová. Jako obhájkyně trofeje zavítala na US Open. Ve čtvrtfinálovém duelu uhrála jen pět gamů s Anastasijí Sevastovovou a Lotyška jí oplatila porážku z téhož kola US Open 2017. Během podzimní asijské túry opustila soutěže Toray Pan Pacific Open a Wuhan Open již v úvodních kolech, když v prvním případě podlehla Vekićové a ve druhém Anastasiji Pavljučenkovové. Pekingský China Open znamenal vyřazení ve třetí fázi od Dominiky Cibulkové. Divokou kartu poté obdržela na moskevský Kremlin Cup, kde ji po volném losu stopku vystavila kvalifikantka Ons Jabeurová.\n\nV úvodu sezóny triumfovala na Brisbane International po finálové výhře nad kvalifikantkou Aljaksandrou Sasnovičovou, která na ni uhrála jen tři gamy. Svou první čtvrtfinálovou účast na Australian Open nevylepšila, když podlehla Elise Mertensové. Třetí kolo Qatar Total Open pro ni znamenalo vyřazení od pozdější šampionky Petry Kvitové. Naopak přemožitelku nenalezla v pavouku Dubai Tennis Championships a po finálovém vítězství nad Darjou Kasatkinovou obhájila trofej. Vyhrála tak sedmé finále v řadě. Na BNP Paribas Open odešla poražena ve třetí fázi od Carly Suárezové Navarrové a z navazujícího Miami Open ve čtvrtfinále s Jeļenou Ostapenkovou.\n\nAntukovou část rozehrála čtvrtfinálovou prohrou s Caroline Garciaovou na stuttgartském Porsche Tennis Grand Prix. Následně opět nenašla recept na Suárezovou Navarrovou, která ji zastavila ve druhém utkání dvouhry Mutua Madrid Open. V repríze finále římského Internazionali BNL d'Italia opět zdolala světovou jedničku Simonu Halepovou, čímž obhájila druhý titul v probíhající sezóně. Grandslamové French Open však opustila již ve třetím kole po prohře od Mihaely Buzărnescuové. Tato Rumunka jí uštědřila druhou porážku za sebou, ve čtvrtfinále travnatého Nature Valley Classic v Birminghamu. Ve Wimbledonu nenašla v úvodním kole recept na čerstvou mallorskou šampionku Tatjanu Mariovou.<br>\n\nLetní US Open Series otevřela semifinálovou účastí na Rogers Cupu, kde nestačila na Sloane Stephensovou. O jedno kolo horšího výsledku dosáhla na cincinnatském Western & Southern Open, porážkou od pozdější vítězky Kiki Bertensové. Podruhé v řadě se probojovala do osmifinále US Open, v němž ji stopku vystavila Anastasija Sevastovová po třísetovém průběhu. Nevýrazné výkony se dostavily v podzimní asijské túře, s vyřazeními v úvodních kolech Wuhan Open od pozdější šampionky Aryny Sabalenkové i pekingského China Open od Aleksandry Krunićové. V utkání přitom ztratila vedení 6–0 a 3–0 na gamy. Do čtvrtfinále se podívala během Hong Kong Tennis Open. V něm její cestu pavoukem uzavřela Wang Čchiang. Stále však neměla jistotu startu na Turnaji mistryň, kterou získala až časnými prohrami Plíškové s Bertensovou na moskevském Kremlin Cupu, kde absentovala.\n\nSezónu otevřela semifinálovou účastí na Brisbane International, kde ji poražku z téže fáze předchozí sezóny oplatila pozdější šampionka Elina Svitolinová. Čtvrtfinálovou účast z roku 2017 zopakovala na Australian Open, kde podlehla světové jedničce Simoně Halepové.\n\nNa Arabském poloostrově nejdříve dohrála jako obhájkyně ve třetím kole Qatar Total Open na raketě kvalifikantky Catherine Bellisové a poté mezi poslední osmičkou hráček s Angelique Kerberovou ve dvouhře Dubai Tennis Championships. Obě březnové události Premier Mandatory, BNP Paribas Open a Miami Open, opustila ve čtvrtfinále, když v prvním případě podlehla Naomi Ósakaové a ve druhém Viktorii Azarenkové. První sezónní titul vybojovala na antukovém Porsche Tennis Grand Prix po finálové výhře nad Coco Vandewegheovou, které oplatila porážku z předchozího ročníku. V semifinále Mutua Madrid Open nenašla účinnou taktiku na pozdější šampionku Petru Kvitovou, s níž prohrála i potřetí v kariéře. Římský Internazionali BNL d'Italia opustila ve druhém kole porážkou od Marie Sakkariové. V závěru zápasu učinila hlavní rozhodčí kontroverzní rozhodnutí v neprospěch Plíškové, která po dohrání poškodila raketou umpire a poté obdržela pokutu. Na French Open nejdříve přehrála Barboru Krejčíkovou a Lucii Šafářovou, aby ji ve třetím utkání rychle vyřadila Maria Šarapovová. Do travnaté části roku vstoupila prohrou v prvním kole birminghamského Nature Valley Classic s pozdější finalistkou Magdalénou Rybárikovou. Zlepšený výkon následoval během Nature Valley International v Eastbourne, kde nenašla recept na Arynu Sabalenkovou až ve čtvrtfinále. Wimbledonská dvouhra znamenala přerušení série pěti porážek ve druhých kolech a postup do osmifinále. V něm soutěž opustila po nezvládnutém duelu s Kiki Bertensovou.<br>\n\nLetní túra US Open Series přinesla časná vyřazení ve druhých zápasech, jak na kanadském Rogers Cupu, tak i cincinnatském Western & Southern Open. V prvním případě podlehla Bertensové a poté Sabalenkové. Stopku v úvodní fázi Connecticut Open jí vystavila Jekatěrina Makarovová, na níž uhrála jen čtyři hry. Zlepšení se dostavilo na newyorském US Open, kde po výhře nad Ashleigh Bartyovou postoupila do čtvrtfinále. V něm ji dva roky starou prohru oplatila Serena Williamsová. V asijské části vybojovala druhou sezónní trofej na tokijském Toray Pan Pacific Open. Ve finále ukončila 10zápasovou neporazitelnost čerstvé šampionky z US Open Naomi Ósakaové a vystřídala ji na 7. příčce žebříčku. Jak ve druhém kole Wuhan Open, tak i ve třetím pekingského China Open dohrála na raketě Wang Čchiang. Další finálové účasti dosáhla na Tianjin Open. Z bitvy o titul však odešla poražena od Caroline Garciaové, jež vyrovnala vzájemnou bilanci na 3–3. Po volném losu na Kremlin Cupu utržila hladkou prohru od 164. hráčky žebříčku Věry Zvonarevové, která po sedmi letech zdolala členku elitní desítky. Vzhledem k vyřazení Bertensové v témže kole si zajistila start na Turnaji mistryň.\n\nSezónu otevřela prohrou s Anou Konjuhovou v prvním kole Brisbane International. Ve druhé fázi Sydney International ji vyřadila turnajová jednička Garbiñe Muguruzaová. O jedno kolo dále se pak probojovala na Australian Open, kde skončila na raketě světové dvojky a pozdější šampionky Caroline Wozniacké. Své úvodní zápasy postupně prohrála na St. Petersburg Ladies Trophy, Dubai Tennis Championships a BNP Paribas Open v Indian Wells, když nad její síly byly Věra Zvonarevová, Wang Čchiang, respektive ve třetím případě Serena Williamsová. Šňůru čtyř porážek přerušila na Miami Open, na kterém postoupila do třetího kole. V této fázi ji zdolala Venus Williamsová.\n\nDebutový titul z kategorie Premier si odvezla ze zelené antuky charlestonského Volvo Car Open. V semifinálové bitvě odvrátila mečbol Madison Keysové a finále proti Julii Görgesové rozhodla hladce ve svůj prospěch. Halový Porsche Tennis Grand Prix znamenal vyřazení v první fázi od pozdější šampionky Karolíny Plíškové. Druhé sezónní finále, a první kariérní v úrovni Premier Mandatory, si zahrála na květnovém Mutua Madrid Open, kde nestačila na Petru Kvitovou. Pokles formy se dostavil během Internazionali BNL d'Italia, na němž její cestu soutěží ukončila Maria Sakkariová. Antukový Nürnberger Versicherungscup přinesl čtvrtfinálovou účast, s porážkou od Kirsten Flipkensové. Z grandslamového French Open odjela po třetím kole, když Angelique Kerberová zápas rozhodla ve dvou tiebreacích. Travnatou sezónu zahájila prohrou ve druhém kole nizozemského Libéma Open opět s Flipkensovou a vyřazením na úvod eastbournského Nature Valley International, z rakety Mihaely Buzărnescuové. Přes nevýrazné výkony dosáhla prvního čtvrtfinále ve Wimbledonu, kde ji dubnovou porážku oplatila Julia Görgesová.\n\nLetní sezónu na amerických betonech rozehrála na Rogers Cupu. Ve čtvrtfinále podlehla Ashleigh Bartyové. Navazující týden vybojovala první titul v úrovni Premier 5, když triumfovala na Western & Southern Open v Cincinnati. Ve finále poprvé zdolala světovou jedničku, Simonu Halepovou, jíž také odvrátila mečbol. Od června tak z jedenácti utkání proti členkám elitní světové desítky vyhrála deset. Na US Open si premiérově zahrála třetí kolo. V něm její osmizápasovou neporazitelnost ukončila 19letá Markéta Vondroušová až ve zkrácené hře rozhodující sady. Během asijské túry získala třetí sezónní trofej na Korea Open po závěrečném vítězství nad Ajlou Tomljanovićovou. Po skončení se posunula na nové kariérní maximum, 11. místo žebříčku. Pokles formy se poté projevil časnými prohrami na čtyřech turnajích. Ve druhém kole Wuhan Open podlehla Anastasiji Pavljučenkovové a ve třetí fázi China Open nestačila na Kateřinu Siniakovou. Po návratu do Evropy odešla poražena ve druhém utkání Upper Austria Ladies Linz od Margarity Gasparjanové a v témže kole Kremlin Cupu nenašla účinnou taktiku na Aljaksandru Sasnovičovou.\n\nTabulka uvádí sezónní výsledky a odpovídající bodový zisk kvalifikovaných hráček a náhradnic WTA Finals.\n\nTabulka uvádí sezónní výsledky a odpovídající bodový zisk kvalifikovaných párů a náhradnic WTA Finals.\n"}
{"id": "1442745", "url": "https://cs.wikipedia.org/wiki?curid=1442745", "title": "Touring the Angel", "text": "Touring the Angel\n\nTouring the Angel bylo koncertní turné anglické elektronické skupiny Depeche Mode na podporu jedenáctého studiového alba Playing the Angel , které vyšlo v 17. října 2005.\n\nKoncerty, které se konaly v Assago poblíž Milána v Itálii, byly natočeny a později vydány na DVD vydání Touring the Angel: Live in Milan .\n\nKoncertní design, který byl navržen Antonem Corbijnem , byl komplikovaný ve srovnání s předchozími turné Depeche Mode. Jednalo se o speciálně vytvořené pods, které obsahují MIDI regulátory aktu . Skryté obrazovky v zadní části jeviště, které zobrazovaly zkreslené obrazy členů skupiny a projekce související s prováděnou skladbou, byly odhaleny uprostřed během představení skupiny. Tyto obrazovky byly doprovázeny velkým šedým kuličkovým hrotem vlevo od jeviště, který obsahoval další obrazovku a LED displej, který vysílal různé zprávy.\n\nTurné začalo 28. října 2005 se speciální zkouškou v New Yorku, nazvanou \"Starting the Angel\". Datum bylo exkluzivní pro pozvané hosty, z nichž většina získala přístup prostřednictvím rozhlasových stanic a internetových soutěží. První plnohodnotný koncert byl na začátku listopadu v Tampě na Floridě a zahájila šestitýdenní severoamerickou část. Turné mělo začít v Sunrise na Floridě , ale toto datum byl zrušen z důvodu následků hurikánu Wilma , , který se rozšířil po celé jižní Floridě týden před show. První část nakonec skončila v polovině prosince na každoročním představení Almost Acoustic Christmas , pořádané rozhlasovou stanicí KROQ, v Universal City v Kalifornii. Unikátní představení vidělo, že skupina hrála výběr písní v odizolované akustické sadě.\n\nV 13. ledna 2006 skupina zahájila rozsáhlou část turné v Evropě, která začala v německých Drážďanech . Část trvala dvanáct týdnů a zahrnovala 43 koncertů. Fanoušci se také dočkali písně \" Leave in Silence \" v setlistu skupiny, která nebyla živě předvedena od Black Celebration Tour v roce 1986. 1. Evropská část turné nakonec skončila 3. dubna dvěma termíny v Londýně; koncert skupiny byl první, který se odehrával v nově zrekonstruované aréně Wembley .\n\n27. dubna 2006 se skupina vrátila do Severní Ameriky pro 2. část koncertů, které se konaly ve směsi indoor a outdoor. 2. část začala v Mountain View v Kalifornii a následovala vystoupení na festivalu hudby a umění Coachella Valley v Indii v Kalifornii .\n\nV květnu 2006 bylo turné mírně narušeno, když vedoucí zpěvák Dave Gahan si přivodil laryngitidu během koncertu skupiny v divadle Starlight v Kansas City ve státě Missouri . Šest skladeb stihl Gahan odzpívat, poté opustil pódium pro Martina Gora, aby začal sólovou sérii, která byla okamžitě prodloužena o další čtyři písně, dokud nebyl objasněn Gahanův stav. Koncert byla oficiálně ukončen a koncert, který se konal v Chicagu v noci, byl zrušen. V tiskové zprávě týkající se zrušení bylo uvedeno, že Gahanův hlas byl \"napaden v průběhu koncertu neobvykle chladnými teplotami na místě\", stejně jako výsledek \"vystoupení tří koncertů v Mexiku. Nebyl oznámen žádný termín, který by kompenzoval výkon v Kansas City. Turné bylo obnoveno ve Wantagu, New York a uzavřeno 21. května v Bristow, Virginie .\nV červnu 2006 skupina začala v Evropě 2. etapu. Všechny koncerty kromě jednoho v Dublinu se konaly venku. Řadu termínů byly festivalové vystoupení, od festivalu Heineken Jammin ' v Itálii až po festival Benicàssim ve Španělsku. Část začala v Norimberku v Německu na festivalu Rock im Park .\n\nDva koncerty v této části byly zrušeny. Koncert, který se měl konat v Lisabonu, byla zrušen poté, co se tvrdilo, že organizace, která propaguje koncerty, nedokázala zaplatit účty dodavatelům. Další koncert, který se měl konat v Tel Avivu v Izraeli , byl zrušen kvůli druhé libanonské válce . Bylo uvedeno, že tým technické podpory skupiny odmítl cestovat do regionu, přičemž citoval \"obavy o bezpečnost\". Koncert měl být jejich první v Izraeli, stejně jako jediný asijský a konečný termín celého turné. Třikrát vyvrcholil v Aténách v parku Terra Vibena začátku srpna po devíti měsících a 124 koncert. Celkově skupina hrála pro více než 2,8 milionu lidí ve 32 zemích. Skupina nakonec hrála v roce 2009 v Izraeli na turné Tour of the Universe .\n\nGahan chválil turné jako \"pravděpodobně nejpříjemnější a nejúspěšnější živou show, kterou jsme kdy udělali.\" Nové písně z deskyse hodily pro hraní naživo, který si vyžádal svůj vlastní život s energií davů , prostě ožívá. \"\n\nZvukové nahrávky koncertů Touring the Angel byly zpřístupněny prostřednictvím webových stránek kapely ve dvojitém formátu CD nebo jako digitální stahování pod generickým názvem Recording the Angel. Všechna data na druhé části Severní Ameriky a Evropy, s výjimkou představení v Kansas City, Kristiansand a Benicàssim , byly zveřejněny.\n\nV září 2006 vyšlo živé DVD koncertu skupiny na Fila Forum v Miláně v Itálii s názvem Touring the Angel: Live in Milan . Video bylo natočeno a řízeno Blue Leach .\n\n\n"}
{"id": "1442746", "url": "https://cs.wikipedia.org/wiki?curid=1442746", "title": "TJ Start Brno", "text": "TJ Start Brno\n\nTJ Start Brno (celým názvem: Tělovýchovná jednota Start Brno) je český sportovní klub, který sídlí v brněnské Lesné. Založen byl v roce 1957. Fotbalový oddíl hraje od sezony 2019/20 v Divizi D (4. nejvyšší soutěž). Účast v Divizi je největším úspěchem oddílu v dosavadní historii.\n\nDomácí utkání hraje na brněnském sídlišti Lesná – hřišti TJ Start Brno v Loosově ulici.\n\nTělovýchovná jednota Start Brno zastřešovala v době svého vzniku sedm sportovních odvětví. V současné době provozuje osm sportů – kromě fotbalu ještě florbal, dráhový golf (minigolf), lukostřelbu, nohejbal, turistiku, lyžování a tenis.\n\nZačínali zde Antonín Lukáš a Lukáš Matyska, kteří v dresu Zbrojovky Brno hráli československou, resp. českou ligu. Od roku 2017 klubu pomáhali bývalí prvoligoví hráči Martin Čupr, Petr Čoupek, Tomáš Mica a David Cupák. Mezi známá jména patří také Stanislav Zedníček, který je odchovancem žďárské kopané a nastupoval ve II. lize. Trenérsky ve Startu působil mj. bývalý prvoligový hráč Zdeněk Farmačka (1942–2018).\n\nOd 22. března 2019 za klub hraje Petr Švancara.\n\n\nOddíl byl založen v roce 1957 a už na začátku šedesátých let měl dvě družstva dospělých, jedno družstvo dorostu a jedno družstvo žáků, přičemž všechna tato družstva hrála městské soutěže. O chod oddílu se starali pánové Mikolín, Milan Sládek a Zeman. Ve druhé polovině 70. let 20. století došlo v souvislosti s vybudováním vlastního hřiště k výraznému rozvoji „starťáckého“ fotbalu a počet mládežnických družstev se v tomto období zdvojnásobil. Trenéry mládeže byli v této době Oldřich „Olin“ Kadlec, Petr Kříž, Vavřinec „Vavřa“ Bastl a Miloš Fučík. A-mužstvo se pohybovalo na špici městského přeboru, objevilo se také v I. B třídě, což byla až do roku 2017 nejvyšší soutěž, která se na Lesné hrála. K oporám v tomto období patřili mj. Josef Kadlec (ex-Zbrojovka Brno), bratři Rýcové (Zdeněk Rýc hrál I. ligu za královopolský Spartak), bratři Střelcové, Josef Schön (ex-Zbrojovka Brno, syn Eduarda Schöna), Jara Jelínek a Ivan Sládek. V osmdesátých letech se pod vedením Milana Sládka a Vavře Bastla projevila kvalitní práce s mládeží. Starší dorost bojoval v sezoně 1984/85 jako vítěz jedné z krajských skupin o postup do II. ligy. A-mužstvo se umisťovalo na předních příčkách městského přeboru, ale návrat do krajských soutěží klubu dlouho unikal.\n\nV devadesátých letech hráli muži na pomezí II. a III. třídy. Došlo také k velkým změnám ve vedení fotbalového oddílu. Dlouholetého předsedu Milana Sládka nahradil Zdeněk Vitula a místo „Vavře“ Bastla přišel Ivo Raus st. A-mužstvo převzal bývalý hráč Miroslav Polák, vrátili se někteří odchovanci a úroveň hry se začala zvedat. Od sezony 1996/97 se na Lesné opět hrála I. B třída (v rámci Jihomoravské župy). Jediným problémem těchto i dalších let zůstávala písková hrací plocha.\n\nNa začátku 3. tisíciletí zvítězila přípravka pod vedením Zdeňka Farmačky a Jiřího Pavésky na mezinárodním turnaji ve Francii (2001). Předsedou oddílu se stal Jan Kypr a sekretářem Bohumil Pavéska. S přibývajícím prachem na hřišti ubývalo dětí, které zde byly ochotné hrát a tak byla postupně rušena mládežnická družstva. Nakonec zůstal jen dorost a tento stav se brzy promítl i do výkonnosti A-mužstva, které po sestupu z I. B třídy (2000/01) zanedlouho sestoupilo i z městského přeboru (2004/05) a zastavilo se až v základní třídě (2007/08). Fotbalový oddíl TJ Start Brno balancoval v tomto období na hraně zániku.\n\nA-mužstva se ujala dvojice Zdeněk Farmačka–Jiří Pavéska a poskládala nový tým převážně z dorostenců, kterým na hřišti pomáhal zkušený hráč Startu Vladimír Jozífek. V sezoně 2009/10 se A-mužstvo vrátilo do městského přeboru a došlo ke stabilizaci situace v oddílu. Předsedou TJ se v tomto období stal Ivo Raus st., jemuž se v roce 2012 podařilo zajistit prostředky na zatravnění fotbalového hřiště, které bylo za pomoci členů fotbalového oddílu (B. a J. Pavéskovi) slavnostně otevřeno v srpnu 2013. První utkání se konalo v rámci Memoriálu Milana Sládka, který v roce 2011 tragicky zahynul. Bylo to poslední hřiště brněnského klubu, který se pravidelně účastnil soutěží ČMFS/FAČR, které nemělo travnatý povrch.\n\nRočník 2013/14 byl prvním, v němž se domácí zápasy hrály na travnatém hřišti. V sezoně 2015/16 zvítězil TJ Start Brno v městském přeboru a po 15 letech se vrátil do I. B třídy Jihomoravského kraje. Vítězná vlna pokračovala i v dalších třech ročnících, kdy TJ Start pokaždé vyhrál tabulku a postoupil do vyšší soutěže. Od sezony 2019/20 tak již hraje čtvrtou ligu.\n\nVe svých začátcích neměl fotbalový oddíl vlastní hřiště a svá utkání hrál na hřišti Slavoje KNV Brno (později TJ Tesla) – „\"Na Rybníčku\"“. V polovině 60. let 20. století se naskytla možnost výstavby sportovního areálu na sídlišti Lesná. V roce 1971 fotbalový oddíl zahájil činnost na vlastním pískovém hřišti, roku 1972 se začalo s výstavbou šaten, které byly dokončeny v roce 1976. Na hřišti s pískovou hrací plochou se hrálo až do roku 2012, od srpna 2013 má TJ Start Brno k dispozici travnatou hrací plochu.\n\n\nZdroj: \n\n\n\nZdroj: \n\nPoznámky:\n\nTJ Start Brno „B“ je rezervním týmem Startu, který se pohybuje v městských soutěžích. Jeho historie sahá do 60. let 20. století.\n\n\nZdroj: \n\n\n\nZdroj: \n\nPoznámky:\n\n"}
{"id": "1442747", "url": "https://cs.wikipedia.org/wiki?curid=1442747", "title": "Sü-chuej", "text": "Sü-chuej\n\nMěstský obvod Sü-chuej () je jeden z městských obvodů v Šanghaji, jednom z největších měst Čínské lidové republiky. Má rozlohu přibližně 55 čtverečních kilometrů a k roku 2003 měl oficiálně přibližně 886 tisíc obyvatel.\n\nDo roku se obvod jmenoval , tedy doslova „obvod rodiny Sü“.\n\nSü-chuej leží na jižním okraji historického jádra Šanghaje. Na východě hraničí přes řeku Chuang-pchu-ťiang s obvodem Pchu-tung, na jihu a na jihozápadě s obvodem Min-chang, na severozápadě s obvodem Čchang-ning a na severovýchodě s obvodem Chuang-pchu.\n"}
{"id": "1442750", "url": "https://cs.wikipedia.org/wiki?curid=1442750", "title": "Serie B 2017/18", "text": "Serie B 2017/18\n\nSoutěžní ročník Serie B 2017/18 byl 86. ročník druhé nejvyšší italské fotbalové ligy. Soutěž začala 25. srpna 2017 a skončila 18. května 2018. Účastnilo se jí 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Poslední čtyři týmy předchozího ročníku, jimiž byli Trapani Calcio, Vicenza Calcio, SSD Latina Calcio 1932 a poslední tým ročníku - AC Pisa 1909, sestoupily do Serie C. Nováčci ze Serie C jsou: US Cremonese, FC Unione Venezia, FC Parma a Foggia Calcio.\n\n\nBoj o postupující místo do Serie A.\n\nVenezia FC - AC Perugia Calcio 3:0\nAS Cittadella - FC Bari 1908 2:2 (AS Cittadella postoupilo)\n\nVenezia FC - US Palermo 1:1 a 0:1\nAS Cittadella - Frosinone Calcio 1:1 a 1:1\n\nUS Palermo - Frosinone Calcio 2:1 a 0:2\n\nPoslední místo pro postup do Serie A 2018/19 vyhrál tým Frosinone Calcio\n\n"}
{"id": "1442751", "url": "https://cs.wikipedia.org/wiki?curid=1442751", "title": "Petr Lála", "text": "Petr Lála\n\nPetr Lála (* 12. října 1942) je český astronom, jehož specializací je pozorování a dynamika umělých družic Země. Přes dvě desetiletí vykonával funkci vedoucího výzkumné a servisní sekce Úřadu OSN pro vesmírné záležitosti ve Vídni.\n\nAstronomii začal studovat na Matematicko-fyzikální fakultě Univerzity Karlovy v Praze v roce 1959, ale zájem o ni projevoval již velmi brzy, když se ve svých 11 letech stal členem České astronomické společnosti.\n\nPo studiích nastoupil do Astronomického ústavu Československé akademie věd na hvězdárně v Ondřejově, kde se právě vytvářela skupina pro pozorování a dynamiku umělých družic Země. Jeho nejvýznamnější práce se týkají odvození vlivu zemského albeda na pohyb umělých družic.\n\nV české i světové vědecké komunitě je znám svými organizačními schopnostmi, což mu umožnilo stát se v roce 1989 zástupcem vedoucího Úřadu OSN pro vesmírné záležitosti v New Yorku. Po přestěhování tohoto úřadu do Vídně se stal vedoucím jeho výzkumné a servisní sekce.\n\nKromě vědeckých prací vydává každoroční přehledy úspěchů v kosmonautice, které jsou stále spolehlivým zdrojem informací o celosvětových pokrocích v tomto oboru. V letech 1968 – 1990 byl členům redakční rady věstníku České astronomické společnosti Kosmické rozhledy a po dlouhá desetiletí byl funkcionářem kosmonautické sekce této organizace. \n\nSpolu s Antonínem Vítkem napsal v roce 1982 \"Malou encyklopedii kosmonautiky\".\n\n"}
{"id": "1442753", "url": "https://cs.wikipedia.org/wiki?curid=1442753", "title": "Konopka (Heřmanův Městec)", "text": "Konopka (Heřmanův Městec)\n\nRybník Konopka o rozloze vodní plochy 0,5 ha se nalézá na potoce Konopka asi 600 m jihozápadně od železničního nádraží v Heřmanově Městci v okrese Chrudim. Rybník Konopka je umístěm v přírodní lokalitě využívané pro odpočinek a rekreaci. Rybník byl v roce 2010 obnoven. Rybník je v současnosti využíván pro chov ryb.\n\n"}
{"id": "1442754", "url": "https://cs.wikipedia.org/wiki?curid=1442754", "title": "Jolyon Palmer", "text": "Jolyon Palmer\n\nJolyon Palmer (* 20. ledna 1991, Horsham, Spojené království) je bývalý britský automobilový závodník a pilot Formule 1. V roce 2014 se stal šampionem v sérii GP2.\n\nV roce 2015 působil jako testovací pilot v týmu Lotus F1 Team. Pro sezónu získal angažmá v týmu Renault Sport Formula 1 Team, kde působil až do Grand Prix Japonska 2017. Poté byl z týmu propuštěn.\n\nDne 23. října 2015 bylo oznámeno, že Palmer získal pro sezónu místo v týmu Renault. Jeho týmovým kolegou se stal Kevin Magnussen. V této sezóně se Palmerovi nedařilo. Získal jediný bod při Grand Prix Malajsie a celkově skončil na osmnáctém místě.\n\nV sezóně Palmer zůstal u týmu Renault. Jeho novým týmovým kolegou se stal Nico Hülkenberg. Ani v této sezóně nepodával Palmer oslnivé výsledky. Získal pouhých 8 bodů při Grand Prix Singapuru 2017. Dne 7. října 2017 Renault oznámil, že Palmer tým po skončení Grand Prix Japonska opustí. Nahradil jej Carlos Sainz Jr..\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1442756", "url": "https://cs.wikipedia.org/wiki?curid=1442756", "title": "Kemeneshőgyész", "text": "Kemeneshőgyész\n\nKemeneshőgyész je vesnice v Maďarsku v župě Veszprém, spadající pod okres Pápa. Nachází se asi 15 km severozápadně od Pápy a 18 km severovýchodně od Celldömölku. V roce 2015 zde žilo 447 obyvatel, z nichž 95,2 % tvoří Maďaři.\n\nKemeneshőgyész leží na silnicích 8405 a 8412. Je přímo silničně spojen s obcemi Békás, Kemenesmagasi, Magyargencs a Szergény. Kolem vesnice protéká potok Börhend, který se vlévá do řeky Marcal.\n\nV Kemeneshőgyészi se nachází katolický kostel Nagyboldogasszony-templom, evangelický kostel, hřbitov a zámek Rado-kastély.\n"}
{"id": "1442757", "url": "https://cs.wikipedia.org/wiki?curid=1442757", "title": "Mornington Crescent (stanice metra v Londýně)", "text": "Mornington Crescent (stanice metra v Londýně)\n\nMornington Crescent je stanice londýnského metra v oblasti Camden Town v severozápadním Londýně, pojmenovaná po nedaleké ulici. Stanice se nachází na větvi Charing Cross linky Northern line mezi stanicemi Euston a Camden Town a je v přepravní zóně 2.\n\nStanice byla otevřena 22. června 1907 jako součást původní železnice \"Charing Cross, Euston & Hampstead Railway\" (CCE & HR, nyní větev Charing Cross linky Northern line). Charakteristická budova s obložením z krvavě rudé kameniny byla navržena architektem Lesliem Greenem, pracujícím pro společnost \"London Underground Electric Railways Company\" (UERL). Původně před otevřením bylo pro stanici navrženo jméno Seymour Street. Po svém otevření byla málo využívána, přičemž po mnoho let byla otevřena jen ve všední dny a před rokem 1966 jí vlaky směřující do stance Edgware pouze projížděly, aniž by zde stavěly. V dubnu 1987 byla zapsána na seznam budov zvláštního architektonického nebo historického významu, stupeň II.\nStanice se nachází na jižním konci ulice Camden High Street na křižovatce s ulicemi Hampstead Road a Eversholt Street. Tato křižovatka tvoří severozápadní roh hranice oblasti Somers Town, oblast Camden Town se nachází na sever a sídliště Regent's Park Estate na jih od stanice.\n\nUmístění stanice na lince Northern line je neobvyklé kvůli duálnímu charakteru větvení této linky v centru Londýna. Na větvi Charing Cross leží stanice Mornington Crescent mezi stanicemi Camden Town a Euston. Větev City linky Northern line vede také ze stanice Camden Town do stanice Euston, ale zcela jinými tunely, které mají zcela odlišnou trasu než větev Charing Cross, a neprocházejí stanicí Mornington Crescent. Přestože současné schematické mapy londýnského metra ukazují stanici Mornington Crescent na západ od tunelů větve City, je ve skutečnosti na východ od nich: obě větve linky Northern line (City i Charing Cross) se křižují ve stanici Euston, takže mezi Eustonem a Camden Townem běží tunely větve City západně od tunelů větve Charing Cross, na které se nachází stanice Mornington Crescent. Mapa londýnského metra z roku 1933 od Harryho Becka to zobrazuje geograficky správně.\n\nDne 23. října 1992 byla stanice uzavřena, aby bylo možné nahradit tehdy 85leté výtahy. Záměrem bylo otevřít rekonstruovanou stanici do jednoho roku. Nicméně předchozí zanedbaná údržba znamenala vícepráce, v jejichž důsledku byla stanice uzavřena nakonec až do 27. dubna 1998.\n\nV době, kdy stanice byla kvůli rekonstrukci uzavřena, odstartovala koordinovaná kampaň za její opětovné otevření díky populární soutěžní komedii uváděné na rozhlasových stanicích BBC Radio 4 a BBC World Service s názvem „\"I'm Sorry I Haven't a Clue\"” („Je mi líto, že nemám tušení“). V této satirické show často figuruje hra \"Mornington Crescent\", jejíž jméno je odvozené od stejnojmenné stanice. Stanice byla znovuotevřena 27. dubna 1998 obvyklou sestavou účinkujících v této show (Humphrey Lyttelton, Barry Cryer, Tim Brooke-Taylor a Graeme Garden). V roce 2002 byla na stanici odhalena modrá pamětní deska připomínající zemřelého Willieho Rushtona, jednoho z nejdéle vystupujících porotců účinkujících v pořadu.\n\nPůvodní obklady s výrazným světle modrým vzorem byly během rekonstrukce stanice restaurovány (i když s přihlédnutím k moderním požadavkům). Rekonstruována byla též odbavovací hala a uzavřeno původní nouzové schodiště. Jedna výtahová šachta dostala odlišné využití (zbytečné dva výtahy byly zrušeny), a sice jako schodiště a pro umístění řady staničních zařízení.\nOd svého znovuotevření v roce 1998 je stanice otevřena po stejnou dobu jako většina ostatních stanic, včetně víkendů, ve snaze zmírnit tlak na stále rušnější nedalekou stanici Camden Town.\n\nStanici obsluhují autobusové linky 24, 27, 29, 46, 88, 134, 168, 214, 253, 274 a C2, a dále noční linky N5, N20, N28, N29, N31, N253 a N279.\n"}
{"id": "1442758", "url": "https://cs.wikipedia.org/wiki?curid=1442758", "title": "Základní a Mateřská škola Křtiny", "text": "Základní a Mateřská škola Křtiny\n\nZákladní a Mateřská škola Křtiny je základní školou ve Křtinách, která je někdy nazývána \"\"moderní dominanta Křtin\".\"\n\nSoučasným ředitelem školy je RNDr. Petr Lukáš. Zástupkyní ředitele je RNDr. Jarmila Ištoková. Vedoucím Mateřské školy je Bc. Miroslava Gregorová. Hlavním orgánem je školská rada. Ta se skládá ze tří zástupců obce, tří zástupců pedagogického sboru a tří zástupců rodičů. Předsedou školské rady je současný starosta Křtin František Novotný.\n\nŠkola se zapojila do programu Ekoškola, jehož cílem je snížení dopadu školy na životní prostředí a zlepšení životního prostředí v okolí školy. V rámci tohoto programu dostala škola tato ocenění:\n\n\nVe škole funguje Ekotým, skládající se ze žáků, učitelů, provozních zaměstnanců školy a občanů Křtin.\n\nKolem roku 1770 byla zřízena v rezidenci zámku škola, do které chodily děti z vesnic Proseč u Březiny, Březina, Bukovina, Bukovinka, Křtiny a Habrůvka. Škola se v roce 1865 přesunula do tzv. \"\"Outočiště\"\", současné číslo popisné 16, které se pro školní potřeby rozrostlo. V roce 1923 vznikl na Bukovském kopci bytový dům pro učitele, tzv. \"\"Učitelák\".\" V roce 1953 byla škola přesunuta do zámku po bývalé baronce Adelíně Offermannové a jejím manželovi Edwinu Offermannovi. Po velkém úsilí jednoho z ředitelů školy Jiřího Kovaříka byl 20. 4. 1997 položen základní kámen nové budovy. 2. 9. 2000 byla stavba architektů ing. Ludmily Kramolišové a ing. Karla Doležala dokončena. Budova zámku byla částečně využita na provizorní byty. Objevil se také plán udělat ze zámku byty pro seniory; z tohoto plánu však sešlo. Nakonec zámek od obce koupila developerská firma Mansito, která jej chce zbořit a na jeho místě postavit rezidenci s názvem Měšťanka.\n"}
{"id": "1442760", "url": "https://cs.wikipedia.org/wiki?curid=1442760", "title": "Chust (nádraží)", "text": "Chust (nádraží)\n\nŽelezniční stanice Chust (ukrajinsky Хуст se nachází na železniční trati Královo nad Tisou–Chust, na ulici \"Ivana Franka\" v jižní části města. Leží mezi stanicemi Rokosiv (vzdálené 7 km) a Butušina (19 km). Má celkem šest kolejí, je na ní napojeno několik vleček, které vedou do blízkých průmyslových podniků.\n\nStanice byla vybudována při otevření trati ze Sighetu Marmației do Baťova v roce 1872. V roce 1937 byla rozsáhle přestavěna v duchu funkcionalismu. Potom již stanice nebyla obnovena a od té doby chátrá.\n"}
{"id": "1442761", "url": "https://cs.wikipedia.org/wiki?curid=1442761", "title": "Virásana", "text": "Virásana\n\nVirásana neboli hrdina je jedna z ásan. Poloha vhodná pro vzpružení a relaxaci nohou při únavě, lze ji využít i jako meditační sed. \n\nVira znamená muž, šéf, hrdina a ásana sezení.\n\nVirasana je základní sedící ásana. Jedna z variant je, kdy sedíme přímo na patách, vpředu kolena jsou u sebe. Jiná varianta je, kdy paty jsou vedle pánevních kostí. Pokud bolí kolena je možné je podložit dekou, polštářem, ručník je možné vložit do ohybu kolen, případně na něj si sednout. Z této polohy je možné jít do předklonu, různých rotací páteře, posilovat ramena v upažení.\n\n\n"}
{"id": "1442762", "url": "https://cs.wikipedia.org/wiki?curid=1442762", "title": "Excelsior (motorový pluh)", "text": "Excelsior (motorový pluh)\n\nExcelsior byla řada motorových pluhů vyráběná společností Laurin & Klement ve spolupráci s výrobcem zemědělských strojů Rudolfem Bächerem.\nPluhy se třemi až šesti radlicemi byly poháněny spalovacími motory se zvihovým objemem od 4,7 do 14,5 l.\n\nMotory byly vodou chlazené, čtyřdobé zážehové čtyřválce.\nPluhy měly dvě velká hnací kola s ostruhami (ocelové pláty) a vzadu jedno řídící. V přední části byla řemenice, která sloužila k pohonu hospodářských strojů, například mlátiček.\n\nExcelsior P4 byl vyráběn v letech 1912–1923.\n\nZákladní údaje:\n\nExcelsior P5 byl vyráběn v letech 1922–1926 (poslední motorový pluh vyráběný v Československu).\n\nZákladní údaje:\n"}
