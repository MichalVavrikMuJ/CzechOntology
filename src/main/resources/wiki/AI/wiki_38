{"id": "1506498", "url": "https://cs.wikipedia.org/wiki?curid=1506498", "title": "Národní divadlo Mnichov", "text": "Národní divadlo Mnichov\n\nMnichovské Národní divadlo na Max–Joseph–Platz 2 je hlavní scéna Bavorské státní opery, Bavorského státního orchestru a Bavorského státního baletu. .\n\nNárodní divadlo v Mnichově je významným dílem evropského klasicismu. Řadou korintských sloupů připomíná zvenku řecký chrám. Podnět pro fasádu této klasicistické budovy vznikl podle divadla Théâtre National de l 'Odéon v Paříži. Na rozdíl od něj má však dvojitý trojúhelníkový štít a místo pro divadlo nevhodného dórského, má v průčelí sloupoví korintské. Přes dvě patra vysoké sloupy, nesou architráv s klasickým tympanonem. Hlediště má kapacitu 2100 míst v pěti pořadích. V ose proti jevišti je královská lóže zdobená z obou stran přes dvě pořadí vysokými karyatidami na dórských podstavcích. Žádné místo v hledišti není od hrany jeviště vzdáleno více než 25 metrů. Podle informací divadla jsou nejlepší místa z hlediska viditelnosti a akustiky v první řadě balkonu na sedadlech 1 a 3. Také interiér vychází z klasických řeckých návrhů. Architektonicky zajímavé jsou především královská síň, schodiště a vstupní hala. Samotné divadlo má interiérový design v červené, zlaté a ve slonovině. Hlediště vyzdobil francouzský architekt Jean Baptiste Métivier v pozdním empírovém stylu. Přepychová královská lože tvoří centrum vnitřního rondelu. Jeviště má velikost 2500 m², což dělá z divadla třetí největší operní scénu na světě po Pařížské opeře a po Teatr Wielki ve Varšavě. Portál jeviště je asi 13,50 metrů vysoký a asi 16 metrů široký.\n\nV mnichovské Rezidenci existovala asi od roku 1600 v poschodí pro dvorní dámy slavnostní síň s názvem \"Herkulessaal\". Roku 1637 nechal kurfiřt Ferdinand Maria postavit v Herkulově sálu divadlo, ve kterém byla dvorské společnosti představena první italská operní představení.\n\nRoku 1651 nechal kurfiřt Ferdinand Maria postavit na náměstí Salvatorplatz u kostela Svatého Salvatora operu „Kurfürstliches Opernhaus\". Byla to nejstarší volně stojící budova opery v Německu. V roce 1657 byla otevřena i veřejnosti jako „Opernhaus am Salvatorplatz\". Její podoba je zachována na mědirytině od Michaela Weninga (z roku 1700). Potom byl ještě ve starém Georgsalu v původním středověkém hradu („Neuveste\") v Rezidenci upraven prostor pro divadlo. Když tam však roku 1750 po představení vypukl velký požár, kurfiřt Max III. Joseph plánoval postavení nového divadla.\n\nV letech 1751/53 tak vzniklo divadlo „Altes Residenztheater\", více známé jako „Cuvilliés-Theater\", podle svého stavitele François de Cuvilliés staršího. Vznikl světoznámý klenot dvorského rokoka v Mnichově, ve kterém mnichovský Dvůr nechával hrát hlavně italské opery. Roku 1781 zde měl premiéru Mozartův \"Idomeneo\". Pro publikum však bylo divadlo s 560 místy brzy příliš malé a když k tomu ještě v roce 1799 byl operní dům na Salvatorplatz uzavřen, bylo volání po nové „Opera House for All\" již velmi hlasité.\n\nV roce 1792 pověřil kurfiřt Karl Theodor dvorního architekta Maximiliana von Verschaffelt vypracováním návrhu nové opery. Jeho projekt však nebyl realizován. Další kurfiřt Max IV. Joseph nakonec vypsal na návrh nového divadla soutěž. V ní byl nejlepší návrh tehdy sotva dvacetiletého architekta Karla von Fischera, který navrhl divadlo s uspořádáním sedadel v řadách, ve kterých se po francouzské revoluci již občan nesměl rozlišovat podle svého postavení ve společnosti. Když se pak kufiřt Max IV. Joseph stal roku 1806 prvním bavorským králem, vybral si jako hlavního architekta Karla von Fischera a roku 1810 jej pověřil úkolem realizovat nové Královské dvorní a národní divadlo („Königliches Hof- und Nationaltheater\")\".\" Návštěva divadla Théâtre de l'Odéon v Paříži nadchla krále natolik, že se rozhodl nechat posoudit tento pařížský vzor také pro Mnichov. V březnu 1811 byly revidované plány Karla von Fischera králem schváleny a 26. října téhož roku položil korunní princ Ludwig základní kámen.\n\nProvádění stavby bylo obtížné a po roce výstavby byly finanční prostředky vyčerpány. Drsná zima roku 1813 a válka s Ruskem vedly k ukončení stavebních prací. Když pak nebyl nalezen žádný nový akcionář, odkoupil král všechny akcie a pokračoval ve stavbě na státní náklady. Roku 1817 zničil požár část novostavby. Dvanáctého října 1818 bylo divadlo otevřeno premiérou opery \"Die Weihe\" od Ferdinanda Fränzla. Ze ctižádostivých plánů Karla von Fischera však byla realizována pouze část. Karl von Fischer otevření své budovy sotva přežil. Zemřel 12. února 1820, ve věku necelých čtyřiceti let.\n\nBěhem představení 14. ledna 1823 vypukl v dekorační části divadla požár. Divadlo vyhořelo až na obvodové zdivo. Město Mnichov pak převzalo veškeré náklady rekonstrukce ve výši 800 000 gulldů. Během pouhých dvou let bylo divadlo pod vedením Lea von Klenze, znovu vybudováno. Při této rekonstrukci byl přistavěn původně plánovaný, ale neprovedený portikus a byl modernizován prostor pod jevištěm i divadelní technika. Divadlo bylo znovu otevřeno 2. ledna 1825.\nPři rozšiřování Maximilianstraße, byla část divadla odstraněna a bylo rozšířeno orchestřiště. Během vlády krále Ludvíka II., který byl nadšeným obdivovatelem Richarda Wagnera, tam měly premiéry Wagnerovy opery \"Tristan a Isolda\", \"Mistři pěvci norimberští\", \"Zlato Rýna\" a \"Valkýra\".\n\nZa druhé světové války bylo divadlo zničeno podruhé. V noci z 3. října 1943 zasáhly divadlo výbušné a zápalné bomby. Dokonce se velkým žárem roztavila i ocelová konstrukce jeviště. Nově stavěná budova Residenztheater (za války rovněž zničená) roku 1951 překročila rozpočet, takže se zemský parlament proti stavbě nového Národního divadla svým usnesením postavil. V roce 1952 pak vznikla v Mnichově občanská iniciativa Přátelé národního divadla („Freunde des Nationaltheaters e.V.\"), která pro rekonstrukci získala veřejnost a také část potřebných finančních prostředků. Avšak ještě v roce 1954 byla vypsána soutěž na novostavbu divadla a s věrnou rekonstrukcí se stále nepočítalo. Teprve ministerstvo kultury rozhodlo pokračovat podle návrhu architekta Gerharda Graubnera. Společně s tehdejším hlavním stavbyvedoucím („Regierungsbaudirektor\") Karlem Fischerem vytvořili projekt nové varianty věrné rekonstrukce, která již byla proveditelná. Vybrali původní verzi Karla von Fischera, očištěnou o přidané úpravy Lea von Klenze a o další změny z 19. století. Stavba trvala pět let (1958–1963), stála 62 milionů marek a částečně byla financována z darů obyvatelstva. Bylo při ní změněno jeviště, které nyní patří k největším na světě. Dne 21. listopadu 1963 se operní soubor, který mezitím působil v Prinzregententheater, mohl znovu vrátit do vlastního divadla. a před pozvanými hosty slavnostně zahrát operu Richarda Strausse \"Žena beze stínu („Die Frau ohne Schatten\").\" Pro veřejnost bylo divadlo otevřeno 23. listopadu 1963 operou Richarda Wagnera \"Mistři pěvci norimberští („Die Meistersinger von Nürnberg\").\" Obě představení dirugoval Joseph Keilberth.\n\nHosty při premíéře byli Curd Jürgens, Maximilian Schell, Soraya, Herbert von Karajan, Perský šáh, Alfons Goppel a Franz Josef Strauß.\n\nTympanony hlavní fasády byly roku 1840 vyzdobeny obrazy od Ludwiga Schwanthalera. V roce 1894 byly obrazy nahrazené mozaikami. Horní mozaika „Pegasus und die Horen” je původní, mozaika „Apollo und die Musen” ve spodním tympanonu byla zničena během 2. světové války a nahrazena v roce 1972 moderní skupinou figur, vytvořenou Georgem Brenningerem.\n\nV letech 1987 až 1989 byla provedena modernizace jeviště a divadelní techniky.\n\nV roce 2006 pak došlo k další modernizaci jevištní techniky a k výměně podlahy jeviště. To dává divadlu více možností při proměnách scény.\n\n\n"}
{"id": "1506505", "url": "https://cs.wikipedia.org/wiki?curid=1506505", "title": "Brandon Jones (herec)", "text": "Brandon Jones (herec)\n\nJe známý především svou rolí Liama v seriálu \"Anatomie lži\", dále hrál jako Andrew Campbell v \"Prolhaných kráskách\", také jako Liam v \"The Fosters\" a ztvárnil Charlieho Russella v \"Kriminálce Las Vegas\".\n\nJones se narodil v Greensboro, v Severní Karolíně a byl vychován v blízkém městě McLeansville rodiči Kimberly a Reid Jones. Je jedináček. Jones se věnoval na střední škole sportu, hrál americký fotbal, běhal a zápasil. Začátkem roku 2009 se Jones odstěhoval z východního pobřeží, a přestěhoval se do Los Angeles a kde krátce na to začal hrát.\n\nV říjnu v roce 2011, bylo oznámeno, že Jones bude hrát v Kriminálce Las Vegas, v roli Charlie Russell, syna D.B. Russell (hrál Ted Danson ). Webové zpravodajství E! Online oznámilo na začátku srpna roku 2012, že Jones bude hostující hvězdou v \"Prolhaných kráskách\" v roli Andrew Campbella. Take se objevil ve webové sérii \"If I Can Dream\" spolu s Justinem Gastonem .\n\nJones se také objevil v \"Unbreakable Kimmy Schmidt\" jako snoubenec Cyndee.\n"}
{"id": "1506518", "url": "https://cs.wikipedia.org/wiki?curid=1506518", "title": "Markéta Vítková", "text": "Markéta Vítková\n\nMarkéta Vítková (* 2. srpna 1979 Hradec Králové) je česká spisovatelka a ilustrátorka.\n\nVystudovala pedagogickou fakultu Univerzity Hradec Králové, obor biologie a výtvarná výchova a zahradnickou fakultu v Lednici na Moravě Mendelovy univerzity v Brně. Pracovala ve státní správě v oblasti ochrany životního prostředí a později v oblasti památkové péče. Učila na základní škole přírodopis, zeměpis, občanskou nauku a výtvarnou výchovu. V současné době se věnuje psaní a ilustrování knih pro dětské čtenáře. Pro školky, školy, družiny a knihovny pořádá zážitkové semináře s cílem poodhalit dětem, jaké to je být nevidomý. Rovněž připravuje besedy o dinosaurech a o tom, jak vzniká kniha. V současnosti žije v Sedlčanech v jihovýchodní části okresu Příbram.\n\n\n\n"}
{"id": "1506530", "url": "https://cs.wikipedia.org/wiki?curid=1506530", "title": "Šalvěj muškátová", "text": "Šalvěj muškátová\n\nŠalvěj muškátová (\"Salvia sclarea\") je dvouletá nebo krátce vytrvalá, silně aromatická bylina. Je jedním z asi třinácti druhů rodu šalvěj vyskytující se v české přírodě a je považována za neofyt, jenž zřídka zplaňuje do volné přírody. Je teplomilnou rostlinou a bývá občas v okrasných zahradách vysazována pro své květy, charakteristickou vůni i nenáročnost na pěstování. V minulých stoletích byla na území dnešní České republiky hojně pěstována, uniklá do volné přírodě byla zjištěná již v roce 1809.\n\nDruh je považován za původní v oblasti Středozemního moře a jihozápadní Asie. Jeho areál zabírá evropské země přiléhající ke Středozemnímu moři, oblast Kavkazu, Blízký východ, Střední Asii a Pákistán na indickém subkontinentu.\n\nV České republice bývá šalvěj muškátová, kvůli vysokému obsahu aromatických látek, pěstována pro průmyslové účely také na polích v teplých oblastech státu.\n\nŠalvěj muškátová je hemikryptofyt, který v prvém roce vytváří listovou růžici a ve druhém a dalších vyhání květonosnou lodyhu. Na sušším a teplejším stanovišti se stává z rostliny původně dvouleté rostlina krátce vytrvalá, na záhonech se vysemeňuje a přirozeně se tak obnovuje, samovolně vytváří trvalý porost.\n\nPochází ze suchých oblastí s kamenitou půdou, a proto dává přednost slunečnému a suchému stanovišti, polostín toleruje. Půda pro pěstování by měla mít dostatek živin i vápníku, může obsahovat i větší množství štěrku a drobné sutě. Na nadměrnou vlhkost je bylina citlivá hlavně za chladného počasí a v zimě, kdy může zahnívat. Kvete od června do srpna, její ploidie je 2n = 22.\n\nDvouletá nebo vytrvala bylina s přímou, statnou, v horní části větvenou, hustě chlupatou lodyhou vysokou 30 až 100 cm, která vyrůstá z přízemní listové růžice. Rostlina má hluboko sahající a do široka rozvětvený hlavní kořen. Lodyžní listy mají řapík dlouhý 4 až 10 cm a jejich nápadně svraskaná, podlouhle vejčitá čepel bývá dlouhá 5 až 25 cm a široká od 3 do 18 cm, na bázi je srdčitá, na vrcholu tupě špičatá, po obvodě chobotnatě vykrajovaná, má vnořenou žilnatinu a oboustranně je porostlá jednoduchými chlupy se vtroušených žlázkami.\n\nKvěty s krátkými stopkami jsou dlouhé 2 až 4 cm, pětičetné, oboupohlavné a jsou podepřené velkými, přisedlými, široce vejčitými listeny, které bývají růžové, modré, fialové či bělavé se zeleným olemováním. Vyrůstají ve čtyř až šestikvětých lichopřeslenech, jenž vytvářejí oddálená, latovitá květenství. Květ má široce zvonkovitý kalich asi 1 cm dlouhý, jeho horní pysk je třícípý, z nich je střední výrazně kratší než oba postranní a dolní pysk je složen ze dvou ostrých cípů. Koruna květu je dvoupyská, asi 3 cm dlouhá, růžová, světle fialová či špinavě bílá, horní pysk je přilbovitě vyklenutý a na vrcholu vykrojený, dolní, třílaločný pysk je nažloutlý a má střední, největší lalok široce obvejčitý, lžícovitě prohnutý a se zvlněným přívěskem po okraji. V květu jsou dvě tyčinky a dvě patyčinky. Čnělka je dlouhá a dvojklaná blizna vystupuje z květu, svrchní semeník je vytvořen ze dvou plodolistů.\n\nKvěty opyluje obvykle větší hmyz, včely a čmeláci. Plody jsou tmavě hnědé, vejčité tvrdky asi 3 mm velké, rozpadající se na čtyři plůdky.\n\nŠalvěj muškátová obsahuje velké množství vonné silice, složené z monoterpenů, diterpenů a seskviterpenů. Z jednotlivých látek je hojně zastoupen alfa-terpineol, geraniol, linalool, myrcen a dále pak aethiopinon, candidissiol, ferruginol, manool, microstegiol, salvipison, sclareol, 1-oxoaethiopinon a 7-oxoroyleanon. Jako řada dalších druhů má i tato šalvěj léčivé účinky, v domácnostech se používá k léčbě kašle, nachlazení, zažívacích potíží a při nemocech ledvin.\n\nMuškátový olej, \"Muscatel oil\", vylisovaný z kvetoucích rostlin, se používá v kosmetice při výrobě pánských parfémů, na výrobu mýdel a dalších kosmetických přípravků, v potravinářství pro ochucování vín a vyrábějí se z něj oleje do barev a laků.\n\nV současnosti jsou pro zahradní pěstování vhodné vyšlechtěné odrůdy 'Alba' s bílými květy a žlutozelenými listeny a 'Vatikan White' s bílými květy i bílými listeny.\n\n"}
{"id": "1506538", "url": "https://cs.wikipedia.org/wiki?curid=1506538", "title": "Vrtule (rozcestník)", "text": "Vrtule (rozcestník)\n\nVrtule může označovat:\n"}
{"id": "1506540", "url": "https://cs.wikipedia.org/wiki?curid=1506540", "title": "Program Copernicus", "text": "Program Copernicus\n\nProgram Copernicus je program pro dálkový průzkum Země koordinovaný a řízený Evropskou unií – konkrétně Evropskou komisí – ve spolupráci s Evropskou kosmickou agenturou. Zaměřuje se na pozorování atmosféry, pevniny, moří a klimatu. Sleduje i otázky bezpečnosti a poskytuje podporu záchranným operacím v případě katastrof a havárií.\n\nProgram byl zřízen nařízením Evropské unie č. 377/2014 v roce 2014. Po dokončení by měl poskytovat kontinuální a vysoce kvalitní pozorování Země se zaměřením mj. na pochopení a zmírnění změn klimatu i zajištění civilní bezpečnosti. Program poskytuje data zdarma a volně, s výjimkou bezpečnostních dat.\n\nHlavními družicemi programu Copernicus jsou družice Sentinel. Jsou vypouštěny od roku 2014. Každá řada se skládá obvykle ze dvou družic, které jsou umístěny na stejné dráze, ale obíhají Zemi s fázovým posunem 180 stupňů. To umožňuje sledovat konkrétní území za téměř stejných podmínek dvakrát častěji, než by bylo možné s jednou družicí.\n\n"}
{"id": "1506544", "url": "https://cs.wikipedia.org/wiki?curid=1506544", "title": "Copernicus", "text": "Copernicus\n\nCopernicus může znamenat:\n"}
{"id": "1506546", "url": "https://cs.wikipedia.org/wiki?curid=1506546", "title": "Sentinel (družice)", "text": "Sentinel (družice)\n\nDružice Sentinel jsou hlavními družicemi Program Copernicus – programu pro dálkový průzkum Země řízeného Evropskou unií ve spolupráci s Evropskou kosmickou agenturou. Jsou vypouštěny od roku 2014, i když jedna z družic (Sentinel-3A) byla součástí dřívějšího programu GMES. \n\nProgram Copernicus sestává z několika řad družic, které jsou zaměřeny na různé části Země (souš, oceány, atmosféra). Každá řada je vybavena stejnými měřicími přístroji.\n\nKaždá řada se skládá obvykle ze dvou družic, které jsou umístěny na stejné dráze, ale obíhají Zemi s fázovým posunem 180 stupňů.\n\nSkládá se ze dvou družic (Sentinel-1A a Sentinel-1B), které byly vypuštěny v letech 2014 a 2016. Jejich jediným měřicím přístrojem je mikrovlnný radar pracující v pásmu C na frekvenci 5,045 GHz. Ten poskytuje data v obvyklém rozlišení 20 m, u vybraných míst až 5 m.\n\nData umožňují pozorování moří (ledové kry, olejové skvrny), země (stav lesů a zemědělských plodin – obvykle ve spojení s pozorováním z družic Sentinel 2) a důsledků katastrof (záplavy, zemětřesení a výbuchy sopek).\n\nOd roku 2015 se připravuje vypuštění družic Sentinel-1C a Sentinel-1D.\n\nTato dvojice družic (Sentinel-2A a Sentinel-2B) byla vypuštěna v letech 2015 a 2017. Je určena pro pozorování Země ve 13 optických pásmech v rozsahu 442–2202 nm – tedy od viditelného záření až po infračervené záření krátkých vlnových délek (SWIR). Snímky mají prostorové rozlišení 10, 20 a 60 m.\n\nJe určena především pro sledování pevniny a okrajových moří. Využití dat z těchto družic zahrnuje především monitoring pokrytí země vegetací, sledování stavu zemědělských plodin, sledování ledovců a záplav.\n\nDvojice družic Sentinel-3A (byl vypuštěn v roce 2008 v rámci předchozího programu GMES) a Sentinel-3B (v roce 2018). Přístrojové vybavení zahrnuje především SLSRI radiometr, OLCI spektrometr a přesný výškoměr. Přístroje mají různé rozlišení: např. radiometr 500 nebo 1000 m.\n\nSledují výšku světových moří, jejich teplotu a barvu, kvalitu a znečištění vody. Pomáhají také při předpovědi počasí na mořích.\n\nProgram zahrnuje jednu družici označovanou obvykle jako Sentinel 5P, která sleduje znečištění zemské atmosféry, především její nejnižší části – troposféry.\n\nObsahuje spektrometr Tropomi, který v pásmech od ultrafialového záření přes viditelné, blízké infračervené až po po infračervené záření krátkých vlnových délek (SWIR) monitoruje obsah oxidu dusičitého, oxidu siřičitého, oxidu uhelnatého, metanu, formaldehydu, troposférického ozonu a aerosolů. \n\nByl vypuštěn v roce 2017 jako náhrada za ztracenou družici Envisat do doby, než bude připraven program Sentinel 5.\n\nPřístroj pro měření složení zemské atmosféry z geostacionární dráhy. Bude umístěný na meteorologické družici třetí generace (MTG), pokračovateli programu METEOSAT.\n\nNepůjde také o samostatnou družici, ale o vylepšený přístroj pro měření složení zemské atmosféry, který bude umístěn na družici s polární dráhou MetOp-SG (Meteorological Operational satellite programme - Second Generation). Podle informací z roku 2019 je její vypuštění plánováno na konec roku 2022.\n\nDružice obsahující výškoměr pro vysoce přesné měření hladiny moří a oceánů. V roce 2019 je start první z nich plánován na rok 2020.\n"}
{"id": "1506548", "url": "https://cs.wikipedia.org/wiki?curid=1506548", "title": "Jan Josef Švagr", "text": "Jan Josef Švagr\n\nJan Josef Švagr (7. září 1885 Týnčany – 26. března 1969 Claypole, Argentina) byl český architekt, který projektoval stavby převážně v Japonsku.\n\nNarodil se ve středočeských Týnčanech jako třetí dítě ze sedmi v rolnické rodině. Vystudoval architekturu a pozemní stavitelství na České škole technické. Později pracoval v Rusku na stavbě Transsibiřské magistrály. V Rusku se oženil, jeho manželka Naděžda pocházela ze šlechtických kruhů. Po Říjnové revoluci byli odsouzeni k vyhnanství na Sibiři. Ze země uprchli a odejeli do Číny. V čínské Šanghaji se Švagr seznámil s českým architektem Antonínem Raymondem, který mu nabídl zaměstnání ve své architektonické kanceláři v Japonsku.\n\nŠvagr jeho nabídku přijal a v roce 1922 nastoupil do jeho kanceláře. Spolupracovali spolu až do roku 1930, kdy si Švagr založil vlastní architektonickou kancelář. Ta se věnovala zejména sakrální architektuře, podle jeho návrhu bylo mj. postaveno několik katolických kostelů a také první mešita v Japonsku v Kóbe. Koncem 30. let zemřela jeho manželka a začal také negativně pociťovat stoupající japonský nacionalismus. Proto se rozhodl svou kancelář prodat svým japonským spolupracovníkům a v roce 1941 odjel do Jižní Ameriky.\n\nTam nejprve působil v Chile, později v Argentině. Také tam se věnoval architektuře, vystudoval tam však také teologii a vstoupil do řeholní kongregace Synové Boží prozřetelnosti (\"Filii Divinae Providentiae\"), kterou založil italský světec Luigi Orione. Zemřel v roce 1969 v argentinském městě Claypole nedaleko Buenos Aires.\n\n"}
{"id": "1506549", "url": "https://cs.wikipedia.org/wiki?curid=1506549", "title": "Noventi Open 2019", "text": "Noventi Open 2019\n\nNoventi Open 2019 byl tenisový turnaj pořádaný jako součást mužského okruhu ATP Tour, který se odehrával na otevřených travnatých dvorcích v areálu s centrkurtem Gerry Weber Stadion. Probíhal mezi 17. až 23. červnem 2019 v severoněmeckém Halle jako dvacátý sedmý ročník turnaje.\n\nTurnaj s celkovým rozpočtem 2 219 150 eur patřil do kategorie ATP Tour 500. Nejvýše nasazeným tenistou ve dvouhře se stal opět třetí tenista světa Roger Federer ze Švýcarska. Jako poslední přímý účastník do hlavní soutěže ve dvouhře nastoupil 62. hráč žebříčku Nizozemec Robin Haase.\n\nPoprvé se generálním partnerem turnaje stal holding NOVENTI, se sídlem v Mnichově, zaměřujícím se na zdravotní péči a farmaceutický průmysl. Organizátorem dále setrval Gerry Weber Management.\n\nStý druhý singlový titul na okruhu ATP Tour, a rekordní devatenáctý z trávy, vyhrál 37letý Švýcar Roger Federer. Na Halle Open poprvé v kariéře vybojoval desátý titul z jediného turnaje. Dvacátou třetí trofejí navýšil vedení v kategorii ATP Tour 500. Druhou společnou trofej ze čtyřhry ATP si odvezl jihoafricko-novozélandský pár Raven Klaasen a Michael Venus. Klaasen již na Halle Open triumfoval s Ramem v letech 2015 a 2016.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil z kvalifikace jako tzv. šťastný poražený:\n\n\n\n"}
{"id": "1506550", "url": "https://cs.wikipedia.org/wiki?curid=1506550", "title": "Duševní zdraví", "text": "Duševní zdraví\n\nDuševní zdraví, psychické zdraví nebo mentální zdraví (anglicky \"mental health\") je úroveň psychické pohody či blahobytu (anglicky \"psychological well-being\") a nepřítomnost psychických poruch. Je to stav, ve kterém člověk „funguje na uspokojivé úrovni emocionálního a behaviorálního rozpoložení“. Z pohledu pozitivní psychologie nebo holismu může duševní zdraví zahrnovat schopnost jedince užívat si života a vytvořit rovnováhu mezi životními aktivitami a úsilím o dosažení psychické odolnosti. Podle Světové zdravotnické organizace (WHO) duševní zdraví zahrnuje „subjektivní pohodu, vnímanou vlastní účinnost, autonomii, kompetenci, mezigenerační závislost a sebe-aktualizaci intelektuálního a emocionálního potenciálu člověka“. WHO dále uvádí, že blahobyt jednotlivce zahrnuje realizaci jeho schopností, zvládání běžných stresů života, produktivní práci i jeho příspěvek pro komunitu.\n\n"}
{"id": "1506555", "url": "https://cs.wikipedia.org/wiki?curid=1506555", "title": "Rue Paul-Dubois", "text": "Rue Paul-Dubois\n\nRue Paul-Dubois je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Perrée\" a končí na křižovatce s \"Rue Dupetit-Thouars\".\n\nUlice byla otevřena na pozemcích bývalého templářského kláštera. V roce 1907 byla pojmenována po francouzském sochaři Paulovi Duboisovi (1829–1905).\n\n\n"}
{"id": "1506556", "url": "https://cs.wikipedia.org/wiki?curid=1506556", "title": "Rue Charles-François-Dupuis", "text": "Rue Charles-François-Dupuis\n\nRue Charles-François-Dupuis je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Dupetit-Thouars\", kde navazuje na \"Rue Eugène-Spuller\", a končí na křižovatce s \"Rue Béranger\".\n\nUlice byla zřízena dekretem z 9. září 1809 na pozemcích bývalého templářského kláštera. Charles-François Dupuis (1742–1809), po kterém byla ulice pojmenována, byl francouzský filozof, vědec a politik.\n\n"}
{"id": "1506561", "url": "https://cs.wikipedia.org/wiki?curid=1506561", "title": "Rjŏkpchogujŏk", "text": "Rjŏkpchogujŏk\n\nRjŏkpchogujŏk nebo Ryeokpo-guyeok () je jeden z městských obvodů Pchjongjangu, hlavního města Severní Korey. Leží na jihovýchodě města. Hraničí na severu s obvody Sŏngjogujŏk a Sŏngjogujŏk a na západě s obvodem Rangnanggujŏk.\n\nObvod vznikl v říjnu 1960.\n\nHlavní turistickou zajímavostí je náhrobek krále Tongmyonga (na obrázku), v obvodě leží také chráněný les borovic hustokvětých.\n"}
{"id": "1506578", "url": "https://cs.wikipedia.org/wiki?curid=1506578", "title": "Nature Valley Open 2019 – ženská čtyřhra", "text": "Nature Valley Open 2019 – ženská čtyřhra\n\nŽenská čtyřhra Nature Valley Open 2019 probíhala v první polovině června 2019. Do deblové soutěže nottinghamského tenisového turnaje hraného na trávě nastoupilo šestnáct dvojic. Obhájcem titulu byl pár Alicja Rosolská a Abigail Spearsová, jehož členky nestartovaly společně. Spearsová se rozhodla turnaje nezúčastnit. Spoluhráčkou Rosolské se stala Číňanka Jang Čao-süan, s níž skončila v úvodním kole na raketách Guarachiové a Routliffeové.\n\nVítězem se stal nenasazený americko-mexický pár Desirae Krawczyková a Giuliana Olmosová, který ve finále zdolal australskou dvojici Ellen Perezová a Arina Rodionovová po dvousetovém průběhu 7–6, 7–5. Obě šampionky si do žebříčku WTA připsaly 280 bodů a získaly premiérovou společnou trofej. Krawczyková vybojovala druhý deblový titul na okruhu WTA Tour a pro Olmosovou to bylo první takové turnajové vítězství.\n\n26letá Olmosová se stala první mexickou tenistkou v historii, která vyhrála turnaj WTA Tour. Bodový zisk ji posunul na nové kariérní maximum, 67. místo deblového žebříčku.\n\nUtkání prvního kola, dvě čtvrtfinále a jedno semifinále byly pro vytrvalý déšť odehrány na tvrdém povrchu v hale.\n\n"}
{"id": "1506580", "url": "https://cs.wikipedia.org/wiki?curid=1506580", "title": "Irakli Kobachidze", "text": "Irakli Kobachidze\n\nIrakli Kobachidze (gruzínsky: ირაკლი კობახიძე, * 25. září 1978, Tbilisi) je gruzínský politik. Od listopadu 2016 zastával pozici předsedy gruzínského parlamentu, po masových demonstracích v červnu 2019 však na svůj post rezignoval. Je ženatý, má dvě děti.\n\nV roce 2000 dokončil studium práv na Státní univerzitě v Tbilisi a v roce 2002 získal doktorský titul na Ústavu státu a práva pod Gruzínskou národní akademií věd. Poté, co letech 2005 a 2006 získal magisterský a doktorský titul za studium práv na Univerzitě Heinricha Heineho v Dusseldorfu, vyučoval Kobachidze na několika gruzínských univerzitách a od roku 2011 pracoval také jako projektový manažer Rozvojového programu OSN.\n\nV lednu 2015 vstoupil do vládnoucí strany Gruzínský sen a stal je jejím výkonným tajemníkem, po vítězství strany v parlamentních volbách v roce 2016 byl 18. listopadu zvolen předsedou gruzínského parlamentu. Kvůli nepokojům v červnu 2019 však na svou pozici 21. června rezignoval. Ty vypukly poté, co si Sergej Gavrilov, poslanec ruské Státní dumy, sedl v rámci schůze meziparlamentní unie pravoslavných států na Kobachidzovo místo předsedy a přednesl projev v ruštině. Tisíce lidí se snažily dostat do budovy parlamentu, požadovaly demisi Kobachidzeho, šéfa tajné služby Vachtanga Gomelauriho a ministra vnitra Giorgiho Gacharii. Pozice předsedy parlamentu byla obsazena Tamar Chugoshviliovou, která do té doby pod Kobachidzem zastávala post místopředsedkyně parlamentu.\n"}
{"id": "1506581", "url": "https://cs.wikipedia.org/wiki?curid=1506581", "title": "Libéma Open 2019 – ženská čtyřhra", "text": "Libéma Open 2019 – ženská čtyřhra\n\nŽenská čtyřhra Libéma Open 2019 probíhala v první polovině června 2019. Do deblové soutěže rosmalenského tenisového turnaje hraného na trávě nastoupilo šestnáct dvojic. Obhájcem titulu byl pár Elise Mertensová a Demi Schuursová, jehož členky nestartovaly společně. Mertensová se rozhodla turnaje nezúčastnit. Spoluhráčkou Schuursové se stala Kiki Bertensová, s níž skončila v semifinále na raketách Kerkhoveové se Schoofsovou.\n\nVítězem se stal čtvrtý nasazený japonsko-srbský pár Šúko Aojamová a Aleksandra Krunićová, který ve finále zdolal Nizozemky Lesley Kerkhoveovou s Bibianou Schoofsovou, startující na divokou kartu, po dvousetovém průběhu 7–5 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Aojamová vybojovala devátý deblový titul na okruhu WTA Tour. Pro Krunićovou to bylo čtvrté takové turnajové vítězství. Finále rosmalenského debla si Srbka zahrála již v roce 2016.\n\n"}
{"id": "1506584", "url": "https://cs.wikipedia.org/wiki?curid=1506584", "title": "Pieter Mulier starší", "text": "Pieter Mulier starší\n\nPieter Mulier starší, také \"Pieter Mulier I\". (kolem 1610, Haarlem – 1659, Haarlem), byl nizozemský malíř se specializací na mariny.\n\nNarodil se kolem roku 1610 v Haarlemu. Podle RKD (Nizozemského institutu dějin umění) se oženil v roce 1635. Díky tomuto datu se odhaduje, že mu v době svatby mohlo být asi 20 let, tak se mohl narodit kolem let 1610-1615. Z oddacího listu je také známo, že nevěsta i ženich pocházejí z Haarlemu. V roce 1638 se stal členem haarlemského uměleckého spolku Cech svatého Lukáše a o dva roky později byl zapsán učeň. \n\nJe znám jako malíř krajinář, maloval italskou krajinu a pohledy na moře ve stylu Simona de Vliegera a Jana van Goyena. Malířskému umění učil i svého syna Pietera Muliera mladšího a také Franse de Hulsta. Oficiálně podal úřední žádost k povolení prodeje obrazů. Lze jej charakterizovat jako malíře specializovaného na námořní scény. Jeho díla většinou zobrazují deštivé počasí, rozbouřené moře nebo výhledy na pláž. Jako jeden z mála mořských malířů maluje ve formátu na výšku - bouřlivé moře s vysokými mraky. Je řazen k takzvané „Šedé škole“ tonalismu společně s Janem Porcellisem a Simonem de Vliegerem. Pro jeho malířský styl je typický uvolněná ruka s viditelnými stopami štětce. Jeho práce podepsané P_M_L zobrazují jednoduchá témata, která vynechávají detaily. Zvláštní atmosféru jeho tvorby vytváří souhra slunečního světla a mraků a jejich odraz na vodě.\n\nDne 26. května 1659 byl pohřben v Groten Kerku v Haarlemu.\n\n\n"}
{"id": "1506586", "url": "https://cs.wikipedia.org/wiki?curid=1506586", "title": "FCGR2B", "text": "FCGR2B\n\nFCGR2B (\"\"Fc fragment of IgG receptor IIb\"\") je nízkoafinní inhibiční receptor, který váže Fc část protilátky izotypu IgG. Podílí se na fagocytóze imunokomplexů a na regulaci produkce protilátek B buňkami.\n\nFCGR2B existuje ve dvou izoformách: FCGR2B1 a FCGR2B2, které vznikají mechanismem alternativního sestřihu mRNA. Výsledkem sestřihu je odstranění C1 exonové sekvence v izoformě FCGR2B2. Přítomnost C1 exonu v proteinu vede k pevnému navázání na membránu B buněk, zatímco jeho absence umožňuje internalizaci receptoru v myeloidních buňkách. Obě izoformy obsahují ve svých cytoplazmatických částech inhibiční motiv ITIM. Extracelulární části jsou velmi podobné ostatním receptorům CD32 rodiny: FCGR2A a FCGRC. \n\nFCGR2B1 je vysoce exprimovaný B buňkami, FCGR2B2 se nachází ve vysokých koncentracích na povrchu bazofilů a v menším množství se obě izoformy nacházejí na monocytech. Exprese je pozitivně regulovaná cytokiny IL-10 a IL-6 a negativně ovlivněná TNF-α a IFN-γ.\n\nFCGR2B receptor má inhibiční efekt a neutralizuje signály z aktivačních Fc receptorů (fagocytické, vedoucí k uvolnění prozánětlivých cytokinů), tím, že vytváří shluky s těmito receptory nebo s BCR po vazbě imunokomplexů. \n\nFosforylace intracelulárních ITIM motivů atrahuje SHIP1 a SHIP2 fosfatázy, které inhibují aktivaci Ras, downregulují aktivitu MAP kináz a PKC a redukují funkci fosfolipázy C (PLCγ). Celkově tyto změny v signalizaci negativně ovlivňují proliferaci a přežití buněk.\n\nFCGR2B reguluje aktivitu B buněk zvyšováním aktivačního práhu BCR a potlačováním prezentace antigenů T buňkám mechanismem závislým na ITIM. Ligace FCGR2B na B buňkách snižuje produkci protilátek, brání membránové organizaci BCR a CD19 a aktivuje apoptózu. Ligace FCGR2B na povrchu dendritických buněk inhibuje jejich aktivaci a maturaci. Inhibiční aktivita FCGR2B není omezená pouze na signalizaci skrze BCR, ale funguje i v drahách iniciovaných CD40 a IL-4.\n\nExprese FCGR2B na povrchu folikulárních dendritických buněk (FDC) je důležitá pro vychytávání imunokomplexů zásadních pro odpovědi v germinálních centrech.\n\nFCGR2B je přítomný i na nehematopoetických buňkách jako jsou například buňky hladké svaloviny v dýchací soustavě a buňky jaterního endotelu, kde internalizací imunokomplexů dochází k inhibici aktivace poteenciálně škodlivé prozánětlivé signalizace. \n\n\"FCGR2B\" je jedním z genů, který ovlivňuje náchylnost k několika autoimunitním onemocněním. Jeho snížená exprese je asociovaná se SLE, revmatoidní artritidou či roztroušenou sklerózou. \n\nFCGR2B je potenciálním cílem pro terapii monoklonálními protilátkami při léčbě autoimunitních chorob i některých malignit.\n"}
{"id": "1506587", "url": "https://cs.wikipedia.org/wiki?curid=1506587", "title": "Jan Fiala (mineralog)", "text": "Jan Fiala (mineralog)\n\nJan Fiala (25. ledna 1870 Třebíč – 2. dubna 1952 Třebíč) byl český mineralog, muzejní kustod a strážník. \n\nJan Fiala se narodil v Třebíči, kde se vyučil obuvníkem, po skončení studia odešel na vojenskou službu. Následně pak pracoval v Třebíči jako městský strážník a později i jako policejní inspektor. Věnoval se také muzejnictví, kdy byl dlouhou část života kustodem třebíčského muzea, věnoval se mineralogii. Pátral po nových nalezištích v Třebíči a okolí, kdy primárně jeho zájmem byly moldavity, nerosty a horniny. Celkem shromáždil sbírku v počtu kolem čtyř tisíc exemplářů. Na konci života svoji sbírku po částech rozdělil do vysokoškolských sbírek v celé republice, např. část věnoval vysokým školám v Praze, Brně, Bratislavě a Košicích. Část sbírek věnoval také muzeím, nějakou část Národnímu muzeu (moldavity), část také brněnskému muzeu nebo muzeu v Třebíči. \n\nV roce 1931 odešel do výslužby a věnoval se již pouze muzejní a mineralogické činnosti.\n"}
{"id": "1506590", "url": "https://cs.wikipedia.org/wiki?curid=1506590", "title": "Sines", "text": "Sines\n\nSines je město v Portugalsku, ležící na pobřeží Atlantského oceánu 150 km jižně od Lisabonu. Patří do distriktu Setúbal v regionu Alentejo. Žije zde obyvatel. Obec Sines má rozlohu 203 km² a tvoří ji farnosti Sines a Porto Covo.\n\nO pravěkém osídlení svědčí vykopávky v lokalitě Palmeirinha. Vystřídali se zde Féničané, Římané, Vizigóti a Maurové, od 13. století Sines patří Portugalsku. Byl málo významnou rybářskou vesnicí až do sedmdesátých let 20. století, kdy nastal rozvoj průmyslu. Sines je největším obchodním přístavem v Portugalsku, nachází se zde rafinerie ropy, tepelná elektrárna a technologický park Sines Tecnopolo. \n\nSines je známý také díky turistice, pláže v Porto Covo mají modrou vlajku. Pobřeží patří k přírodnímu parku Sudoeste Alentejano e Costa Vicentina. Architektonickými památkami jsou hrad z roku 1424, kostel Matriz de São Salvador a větrný mlýn na Monte Chãos. Město má také archeologické muzeum a kulturní centrum, na mysu Cabo de Sines byl vybudován maják. Nedaleko se nachází ostrov Pessegueiro s pevností. Každoročně se koná přehlídka etnické hudby Festival Músicas do Mundo. \n\nNarodil se zde Vasco da Gama.\n\n"}
{"id": "1506592", "url": "https://cs.wikipedia.org/wiki?curid=1506592", "title": "Libéma Open 2019 – mužská čtyřhra", "text": "Libéma Open 2019 – mužská čtyřhra\n\nMužská čtyřhra Libéma Open 2019 probíhala v první polovině června 2019. Do deblové soutěže rosmalenského tenisového turnaje hraného na trávě nastoupilo šestnáct dvojic. Obhájcem titulu byl pár Dominic Inglot a Franko Škugor, jehož členové nestartovali společně. Škugor se rozhodl zúčastnit paralelně hraného MercedesCupu ve Stuttgartu.\n\nVítězem se stal nenasazený britsko-americký pár Dominic Inglot a Austin Krajicek, který ve finále za 85 minut zdolal novozélandsko-nizozemskou dvojici Marcus Daniell a Wesley Koolhof. Po dvousetovém průběhu 6–4 a 4–6 rozhodl až supertiebreak poměrem míčů [10–4]. Oba šampioni si do žebříčku ATP připsali 250 bodů. Získali premiérovou společnou trofej v prvním odehraném turnaji, do něhož nastoupili jako pár. Inglot vybojoval dvanáctý deblový titul na okruhu ATP Tour a pro Krajicka to bylo druhé takové turnajové vítězství.\n\n"}
{"id": "1506596", "url": "https://cs.wikipedia.org/wiki?curid=1506596", "title": "ITVBe", "text": "ITVBe\n\nITVBe je britská bezplatná televizní stanice, která se zaměřuje na ženské publikum. Je vlastněna společností ITV Digital Channels Ltd, divizí ITV plc. Stanice zahájila vysílaní 8. října 2014.  \n\nITVBe se zaměřuje na ženské publikum. Od 9.00 do 12.00 vysílá dopolední blok LittleBe, určený dětem od 2 do 6 let. Vysílá ale také pořady jako jsou FYI Daily\", \"The Kandi Factory\" nebo \"Mob wives\". Nejsledovanější serial na této stanici je \"The Only Way Is Essex\".\n\nITVBe má také HD verzi a verzi s jednohodinovým časovým posunem (tj. +1). Obě verze byly spuštěny na televizních obrazovkách v roce 2014.\n"}
{"id": "1506597", "url": "https://cs.wikipedia.org/wiki?curid=1506597", "title": "Boxer a smrť", "text": "Boxer a smrť\n\nBoxer a smrť je třetí celovečerní film slovenského režiséra Petra Solana. Film byl natočen podle literární předlohy polského spisovatele Józefa Hena o životě polského boxera Tadeusze Pietrzykowského (1917–1991). První verze scénáře z roku 1958 nebyla vzhledem k údajně profašistickému vyznění schválena, podařilo se to až tři roky poté.\n\nDěj filmu se vrací do období 2. světové války. Odehrává se v koncentračním táboře a jeho hlavními postavami jsou Slovák Komínek a německý velitel Walter Kraft. Ten si jako v civilním životě profesionální boxer vybere mezi vězni právě bývalého amatérského boxera Komínka, kterého hodlá používat jako svého sparring partnera, aby mohl po skončení války pokračovat ve své profesi. Komínek nemusí pracovat s ostatními a dostává i víc jídla. Někteří vězni mu tyto výhody závidí. Komínek nachází oporu v Poláku Venzlakovi, který ho občas trénuje a dáva mu rady. Tou nejcennější je, aby Kraftovi jen uhýbal a nesnažil se jej porazit.\n\nKraft tedy jejich boxerské souboje sebevědomě vyhrává a jeho postava se zpočátku zdá sympatická a čestná. Avšak jeho přízeň ke Komínkovi rázem zmizí, když ho v ringu porazí jako pomstu za umučeného přítele. Když rozhodčí Komínka vyhlásí za vítěze, Kraft jej obviní z nečestného boje za údery pod pás, které však nikdo ze zúčastněných nezaregistroval. Rozzlobený Kraft se rozhodne oplatit domnělé nesportovní chování smrtí, ale po manželčině domluvě mu daruje život a svobodu. Komínek se však nakonec sám rozhodne pro návrat do tábora a smrt, když pochopí, že cenou za jeho propuštění má být poprava 40 spoluvězňů.\n\n\n"}
{"id": "1506599", "url": "https://cs.wikipedia.org/wiki?curid=1506599", "title": "Římskokatolická farnost Jesenice", "text": "Římskokatolická farnost Jesenice\n\nŘímskokatolická farnost Jesenice je územní společenství římských katolíků ve vikariátu Plzeň-sever. Farním kostelem je kostel sv. Petra a Pavla v Jesenici. Spravována je společně s farnostmi Kralovice a Lubenec.\n\nDo farnosti náleží území obcí:\n\nBřežany • Čistá • Drahouš • Hořovičky (pouze část Bukov) • Jesenice • Kolešovice (pouze část Zderaz) • Krty • Oráčov • Pšovlky • Řeřichy (mimo část Nový Dvůr) • Šípy • Švihov • Václavy • Velká Chmelištná • Všesulov • Žďár\n\n"}
{"id": "1506601", "url": "https://cs.wikipedia.org/wiki?curid=1506601", "title": "Alena Tichá", "text": "Alena Tichá\n\nAlena Tichá (* 11. dubna 1944 Zlín) byla česká zpěvačka populární hudby. Byla aktivní v letech 1966 až 1980.\n\nNarodila se sice ve Zlíně, ale po válce se rodina přestěhovala do Nového Jičína, kde Alena žila až do svých devatenácti let. Vyrůstala v hudební rodině a od sedmi let se učila na klavír v lidové škole umění. Na gymnáziu zpívala se studentskou kapelou. V osmnácti letech vyhrála v Brně soutěž \"Hledáme nové talenty\". Po maturitě nastoupila na filosofickou fakultu v Olomouci, ale po roce přešla na brněnskou pedagogickou fakultu, kterou úspěšně absolvovala s aprobací ruština – hudební výchova. Po studiu krátce působila jako učitelka, ale kvůli zaneprázdnění se od roku 1969 zcela věnovala zpěvu. V Brně spolupracovala s Gustavem Bromem. Právě s Gustavem Bromem pořídila pro bratislavskou televizi několik velmi úspěšných nahrávek ve slovenštině, které ji získaly na Slovensku velkou popularitu. Také v Praze spolupracovala s předními tělesy. S Karlem Gottem a Skupinou Ladislava Štaidla vystupovala v zemích východního bloku. Dále spolupracovala se Skupinou Františka Ringo Čecha, Orchestrem Karla Vlacha a dalšími.\n\nPěveckou kariéru ukončila v roce 1980, když její syn Marek nastoupil do první třídy, a vrátila se k učitelskému povolání.\n\nPřed publikum se vrátila už jenom jednou, když při příležitosti svých padesátin zazpívala několik svých starých hitů v populárním hudebním pořadu slovenské televize \"Repete\".\n\nBěhem kariéry natočila řadu singlů i rozhlasových a televizních nahrávek, ale nevydala žádné album.<br>\nZ vlastních dostupných nahrávek vydal Supraphon dvě kompilační CD alba:\n\n\nrozhlasové:<br>\nostatní:<br>\n\"Hledám slušnou hospodu\", \"Máš už dávno spát\", \"Med a cukr\", \"Nelžu vám\", \"Píseň šaškova\", \"Dej mi lístek na cestu zpáteční\", \"Pár dnů vánoc\", \"Bum, bum\", \"Váhám\", \"Poslouchej\", ...\n"}
{"id": "1506604", "url": "https://cs.wikipedia.org/wiki?curid=1506604", "title": "Ara kobaltový", "text": "Ara kobaltový\n\nAra kobaltový nebo také ara Learův (\"Anodorhynchus leari\") je druh papouška. Dosahuje délky 70–75 cm a váhy okolo 950 gramů. Obě pohlaví mají peří modře zbarvené a okolo očí a kořene zobáku světle žlutou lysinu. Od blízce příbuzného ary hyacintového se liší menší velikostí a tmavším zbarvením. \n\nObývá pouze dvě lokality v krajině caatinga na severovýchodě Brazílie. K hnízdění využívá nory v pískovcových skalách. Období rozmnožování trvá od prosince do května, samice klade jedno až dvě vejce. Pohlavní zralosti dosahuje ara kobaltový ve věku dvou až čtyř let, dožívá se padesáti let. Živí se převážně semeny palmy \"Syagrus coronata\". \n\nDlouho nebylo jasné, jestli jde o samostatný druh a jestli není vyhynulý, dokud Helmut Sick v roce 1978 neprozkoumal jejich hnízdiště ve státě Bahia. Druh dostal název podle básníka a malíře Edwarda Leara. Počet kusů žijících v přírodě se odhaduje na 750. Ara kobaltový je ohroženým druhem, na který se vztahuje Úmluva o mezinárodním obchodu s ohroženými druhy volně žijících živočichů a planě rostoucích rostlin.\n\nAra kobaltový patří k extrémně vzácně chovaným druhům. V září 2019 byl chován v pouhých čtyř evropských zoo. Evropský prvoodchov se podařil v areálu Loro Parque na Tenerife v roce 2007. Mezi chovateli tohoto druhu je také česká Zoo Praha.\n\nV Zoo Praha je ara kobaltový (zde zpravidla označovaný jako ara Learův) chovaný od roku 2010. Jednalo se o tři zabavené jedince. V roce 2015 byli získáni samec a samice. Na počátku roku 2018 tak zoo chovala čtyři samce a jednu samici. V průběhu roku 2018 však došlo k několika změnám v chovu tohoto druhu. Byli dovezeni jeden samec a dvě samice a odvezeni tři samci a jedna samice, čímž se podařilo vytvořit dva páry.\n\nV návštěvnické expozici je k vidění od 28. 9. 2019 v novém Rákosově pavilonu exotických ptáků v dolní části zoo. Jedná se o hlavní druh biotopové expozice Caatinga, která mj. zachycuje, že papoušci nežijí jen v deštných lesích.\n\n"}
{"id": "1506605", "url": "https://cs.wikipedia.org/wiki?curid=1506605", "title": "MercedesCup 2019 – mužská čtyřhra", "text": "MercedesCup 2019 – mužská čtyřhra\n\nMužská čtyřhra MercedesCupu 2019 probíhala v první polovině června 2019. Do deblové soutěže stuttgartského tenisového turnaje hraného na trávě nastoupilo šestnáct dvojic. Obhájcem titulu byl německý pár Philipp Petzschner a Tim Pütz, jehož členové nestartovali společně. Petzschner se rozhodl turnaje nezúčastnit. Spoluhráčem Pütze se stal Jan-Lennard Struff, s nímž skončil v úvodním kole na raketách Peerse se Soaresem.\n\nVítězem se stal nejvýše nasazený australsko-brazilský pár John Peers a Bruno Soares, který ve finále zdolal indicko-kanadskou dvojici Rohan Bopanna a Denis Shapovalov po dvousetovém průběhu 7–5 a 6–3. Oba šampioni si do žebříčku ATP připsali 250 bodů a získali premiérovou společnou trofej. Jako spoluhráči odehráli druhý turnaj v kariéře, když navázali na čtvrtfinálovou účast z MercedesCupu 2016. Peers vybojoval jubilejní dvacátý deblový titul na okruhu ATP Tour a pro Soarese to bylo třicáté první takové turnajové vítězství v jeho šedesátém finále. Brazilec již ve Stuttgartu triumfoval v roce 2017.\n\n"}
{"id": "1506607", "url": "https://cs.wikipedia.org/wiki?curid=1506607", "title": "Mehmed Kurt", "text": "Mehmed Kurt\n\nMehmed Dželaluddin Kurt (1876 Mostar, osmanská říše – 25. listopadu 1944 Sarajevo, Nezávislý stát Chorvatsko) byl bosenskohercegovský právník bosňáckého původu.\n\nRodina Kurt (turecky \"vlk\") pochází z Mostaru. Nejnovější genealogická bádání ukazují, že Kurtové do Mostaru příšli kolem roku 1700 z Liky, konkrétně obce Perušić, poté co oblast zabrala habsburská monarchie.\n\nJeho otcem byl Mustafa/Mujaga Kurt (?–1915) a matkou Nazifa Selimhodžić (1858–1924), kteří přivedli na svět 12 dětí. Z jejich potomků vynikli Muhamed Kurt (1875–1943), profesí herec, a Mehmed Dželaluddin.\n\nV rodném městě Mehmed navštěvoval ruždii a medresu, islámskou nižší a vyšší školu. V Sarajevu dokončil Šarí‘atskou soudní školu (absolvoval 1902). Ve studiu pokračoval v Záhřebu, kde promoval na právnické fakultě. V této době se stal horlivým propagátorem chorvatské nacionální myšlenky mezi bosenskohecegovskými muslimy.\n\nJistý čas působil v právnické kanceláři advokáta dr. Nikoly Mandiće, ale zaměstnání brzy zanechal a pobíral příjmy ze nemalého rodinného majetku. Rodina přišla téměř o veškerý hmotný majetek po pozemkové reformě, provedené po první světové válce. Následně se většina mostarských Kurtů přestěhovala do Sarajeva. Sám Mehmed Dželaluddin Kurt se znovu vrátil k právnické profesi, kterou vykonával v bosenskohercegovské metropoli.\n\nByl členem Mislimské čítárny v Mostaru. \n\nMehmed Dželaluddin Kurt se oženil s Hatidžou Hadžić (1893–1918), přibuznou Osmana Nuri Hadžice. Hatidža ale záhy zesnula na tuberkulózu. V tomto svazku se narodil syn Burhanudin, ten ale zemřel ještě v dětském věku. Podruhé se oženil s Hašemou Kasumagić ze Sarajeva. Manželství zůstalo bezdětné.\n\nRoku 1902 v Mostaru uveřejnil folkloristickou sbírku \"Chorvatské lidové ženské písně: muslimské\" (\"Hrvatske narodne ženske pjesme: muslimanske\").\n"}
{"id": "1506608", "url": "https://cs.wikipedia.org/wiki?curid=1506608", "title": "Prostaglandin E2", "text": "Prostaglandin E2\n\nProstaglandin E2 (PGE2) je tkáňový hormon patřící do skupiny eikosanoidů. Prostřednictvím cyklooxygenázové dráhy je PGE2 syntetizovaný z kyseliny arachidonové. V názvu PGE2 značí E rozpustnost v ethanolu a číslo 2 počet dvojných vazeb. Jeho molekulová hmotnost je 352,465 g/mol. Jako medikament se využívá v porodnictví k navození porodu, zástavě poporodního krvácení či k ukončení těhotenství.\n\nPGE2 se váže na specifické receptory spřažené s G proteiny – EP1, EP2, EP3 a EP4. V organismu se podílí na mnoha fyziologických procesech. Mezi jeho hlavní účinky patří vazodilatace, vazokonstrikce, relaxace hladkého svalstva. Také patří do prozánětlivých mediátorů.\n\nPGE2 je při zánětlivé reakci produkován buňkami imunitního systému, buňkami hladkého svalstva, cévními buňkami a fibroblasty. Zvyšuje průtok cév, teplotu a permeabilizaci cév – otok, zarudnutí a teplota. Těmito účinky ovlivňuje migraci a proliferaci imunitních buněk při zánětu. Dále PGE2 dokáže regulovat expresi cytokinů. Konkrétně dokáže inhibovat produkci IL-2 a IFNγ Th1 buňkami, ale neinhibuje produkci IL-4 a IL-5 Th2 buňkami. Dále stimuluje expresi IL-6, IL-1 a IL-23. \n\nPGE2 inhibuje funkci NK buněk, granulocytů a fagocytární aktivitu makrofágů. Dále inhibuje Th1 odpověď a naopak podporuje degranulaci žírných buněk, Th2 a Th17 odpověď.\n\nJednou z dalších schopností PGE2 je podpora angiogeneze, tudíž podporuje růst nádorů a tvorbu metastáz.\n"}
{"id": "1506610", "url": "https://cs.wikipedia.org/wiki?curid=1506610", "title": "Mezinárodní letiště San-ja Feng-chuang", "text": "Mezinárodní letiště San-ja Feng-chuang\n\nMezinárodní letiště San-ja Feng-chuang (, IATA: SYX, ICAO: ZJSY) je mezinárodní letiště u města San-ja, nejjižnější letiště Čínské lidové republiky. V rámci provincie a ostrova Chaj-nan se jedná o jedno ze dvou velkých mezinárodních letišť – druhým a rušnějším je mezinárodní letiště Chaj-kchou Mej-lan ležící na druhém konci ostrova u jeho severního pobřeží.\n\nLetiště San-ja Feng-chuang leží v městském obvodě Tchien-ja přibližně jedenáct kilometrů severozápadně od centra San-ji a jen zhruba kilometr severně od břehu Jihočínského moře.\n\nNejvýznamnějším uživatelem letiště je společnost Hainan Airlines.\n"}
{"id": "1506612", "url": "https://cs.wikipedia.org/wiki?curid=1506612", "title": "Ragib Čapljić", "text": "Ragib Čapljić\n\nRagib Čapljić (31. prosince 1889 Rogatica, Bosna a Hercegovina – 23. listopadu 1944 Rogatica, Nezávislý stát Chorvatsko) byl bosenskohercegovský politik bosňáckého původu.\n\nV rodném městě navštěvoval mekteb, islámskou elementární školu, a národní základní školu. Poté se věnoval převážně správě nemalého rodinného majetku.\n\nPo první světové válce a vzniku Království Srbů, Chorvatů a Slovinců (1918) vstoupil do Jugoslávské muslimské organizace a politicky se angažoval. Opakovaně byl zatýkán a odsuzován ke kratším trestům vězení. Roku 1926 byl zvolen do oblastního sněmu a hned následujícího roku uspěl v parlamentních volbách. Poslancem byl do roku 1929, kdy král Alexandr I. vyhlásil diktaturu a parlament i se všemi stranami rozpustil. Znovu se vrátil do politiky roku 1935, kdy úspěšně kandidoval na opozici v nových parlamentních volbách. Voleb roku 1938 se neúčastnil.\n\nPo německé invazi do Jugoslávie v dubnu 1941 uvítal vznik fašistického Nezávislého státu Chorvatsko. Za svůj kladný vztah k novému režimu byl 5. června 1941 odměnen postem velkého župana Župy Usora a Sol s centrem v Tuzle. Na této pozici zůstal do 2. dubna 1942, kdy byl přidělen k ministerstvu vnitra.\n\nByl aktivní v muslimském podpůrném spolku \"Narodna uzdanica\" (Lidová opora).\n\nČapljić zemřel během spojeneckého bombardování Rogatice 23. listopadu 1944. Jeho bratra Galiba, toho času na postu rogatického starosty, roku 1942 zavraždili srbští nacionalističtí povstalci, četnici.\n"}
{"id": "1506613", "url": "https://cs.wikipedia.org/wiki?curid=1506613", "title": "Vila Antonína Stránského", "text": "Vila Antonína Stránského\n\nVila Antonína Stránského je rodinný dům, který stojí v Praze 5-Hlubočepích ve vilové čtvrti Barrandov v ulici Pod Habrovou v její východní části.\n\nVilu si v letech 1934-1935 postavil profesor Antonín Stránský se svou manželkou Helenou, stavbu vyprojektovali architekti Karel Caivas a Vladimír Weiss.\n\nVila ve funkcionalistickém slohu je postavena ve svahu. Má jednoduché řešení založené na kontrastu lomené bílé a cihlově červené. Její přístupové a opěrné terasy i parter jsou vyzděny z červených pohledových cihel. Stejnou cihlovou barvou jsou natřeny také okenní rámy. Hranolová stavba má různá okna, ve třetím podlaží okno vede přes nároží.\n\n8. května 1945 bylo před domem hlídkou SS zavražděno 18 civilistů včetně majitele domu dr. Stránského - v 8 hodin ráno 14 mužů a v 10 hodin dopoledne další 4 muži. Na památku této tragické události byl u zdi při vchodu z ulice umístěn kříž a na zeď protější garáže pamětní deska se jmény zavražděných.\n\n\n\n"}
{"id": "1506616", "url": "https://cs.wikipedia.org/wiki?curid=1506616", "title": "Bocoy (jednotka hmotnosti)", "text": "Bocoy (jednotka hmotnosti)\n\nBocoy je stará jednotka hmotnosti. V 19. století se v kubánské Havaně používala především pro med a odpovídala asi 138 kg (nebo 136 litrům - objemový bocoy). \n\n1 bocoy = 6 barilles = 12 arrobas\n"}
{"id": "1506619", "url": "https://cs.wikipedia.org/wiki?curid=1506619", "title": "Odpočívající Kristus ze Seebergu", "text": "Odpočívající Kristus ze Seebergu\n\nOdpočívající Kristus ze Seebergu s donátorkou z rodu Zedwitzů (kolem r. 1509) je jednou ze čtyř soch stejného námětu v chebských sbírkách. Autorem byl patrně anonymní Mistr Madony z Kamenné ulice, jehož velká řezbářská dílna měla sídlo v Chebu; díla z ní pocházející mají nezaměnitelný rukopis. Socha je zapůjčena do Galerie výtvarného umění v Chebu z Městského muzea Františkovy Lázně.\n\nSocha byla nalezena v interiéru hradního kostela sv. Wolfganga v Seebergu. Do kostela sv. Wolfganga se mohla dostat až druhotně, např. z Libé nebo Neubergu u Aše, které patřily Zedwitzům. Donátorkou byla s velkou pravděpodobností Magdalena Sack von Mühldorf, druhá manželka Veitha von Zedwitz na Neubergu u Aše, který zemřel roku 1509.\nDřevěná plně plastická socha 132 x 69 x 53 cm, vzadu opracovaná, se zbytky původní polychromie, inv. č. S 83. Chybí prsty pravé nohy a většina trnů v trnové koruně. U nohou Krista je erb, identifikovaný dle zachovaných zbytků barev jako erb rodiny Zedwitzů. Vedle erbu je malá klečící postava donátorky s hlavou pokrytou vdovským čepcem, která drží v sepjatých rukách velký růženec. Restaurovali B. Zemánek (1974) a J. Živný (1986).\n\nRozkročený Kristus sedí na zelené skále a pravou rukou, opřenou loktem o koleno, si podpírá hlavu. Kompozici vyvažuje levá ruka, kterou se opírá o stehno. Pohledem směřuje k podstavci, kde je zobrazena klečící donátorka. Anatomie nahého těla s naznačenými svaly a kostmi je povšechná a objem je veden spíše do šířky. Trojúhelníkovou tvář se širokým čelem a silným nosem rámují vousy a dlouhé prameny vlasů. Provedení detailů odpovídá chebské dílně, dříve spojované s Mistrem Madony z Kamenné ulice. K rozpoznávacím znakům dílny patří širší neklenuté nehty, přesahující konečky prstů na rukou i nohou, plastické kontury očí a charakteristická řezba vlasů. \n\nZe stejné dílny pocházejí i tři další sochy odpočívajících Kristů, zpracované podle stejného schématu. Ševčíková tyto práce spojila s tzv. Mistrem Oplakávání z Ostrohu, ale podle Vykoukala k tomu není důvod, protože samotný reliéf \"Oplakávání\" je oproti soše \"Odpočívajícího Krista ze Seebergu\" méně kvalitní řezbou průměrné dílenské kvality. \n\nVětšina soch \"Odpočívajícího Krista\" vznikla kolem roku 1500 a v první čtvrtině 16. století, v předvečer reformace. Nejvíce jich je zachováno v oblasti severozápadních Čech a v Sasku, které byly reformací silně zasaženy. Kristus je zobrazen v konkrétním okamžiku jeho pozemského utrpení, kdy cestou na Golgotu odpočívá při vlečení kříže. Věřícímu je tak představen ve své lidské přirozenosti a vybízí ho k rozjímání. \n\n"}
{"id": "1506620", "url": "https://cs.wikipedia.org/wiki?curid=1506620", "title": "Fluorid jodičný", "text": "Fluorid jodičný\n\nFluorid jodičný je interhalogen se vzorcem IF. Je to bezbarvá nebo nažloutlá kapalina. Poprvé byl připraven v roce 1891 Henrim Moissanem spalováním pevného jodu v plynném fluoru. Tato exotermní reakce se stále využívá, jen za optimalizovaných podmínek.\n\nFluorid jodičný je silné oxidační a fluorační činidlo. Reaguje prudce s vodou za vzniku kyseliny fluorovodíkové a jodičné:\n\nV kapalném stavu je slabě ionizovaný, stupeň ionizace lze zvýšit přídavkem fluoridu draselného. Z roztoku lze pak izolovat KIF:\n\nJako jediný interhalogen tvoří adukty s XeF a XeF:\n"}
{"id": "1506632", "url": "https://cs.wikipedia.org/wiki?curid=1506632", "title": "Muži jdou v tmě", "text": "Muži jdou v tmě\n\nMuži jdou v tmě je baladicky laděný druhoválečný román českého spisovatele Jiřího Marka. Jde o autorovu románovou prvotinu; hrdinové jsou čtyři sovětští parašutisté a český poručík-politický komisař, účastníci výsadku do tzv. protektorátu z března 1945.\n\nV anotaci na klopách přebalu knihy je psáno:\nRomán \"Muži jdou v tmě\" se mezi lety 1946 a 1985 dočkal 7 vydání v češtině:\n\n"}
{"id": "1506634", "url": "https://cs.wikipedia.org/wiki?curid=1506634", "title": "Altán U Tří křížů", "text": "Altán U Tří křížů\n\nVyhlídkový altán U Tří křížů, uváděn též jako vyhlídka Tři kříže, byl postaven v roce 2000 v lázeňských lesích severovýchodně nad městem Karlovy Vary ve výšce 554 m n. m. na vrcholu Tříkřížového vrchu.\n\nV době rekatolizace kolem roku 1640 byly na Tříkřížovém vrchu, původně zvaném \"Buková hora\" (něm. \"Buchberg\"), jako symbol biblické Golgoty vztyčeny tři velké dřevěné kříže. Již na počátku 19. století bylo místo známo díky pěknému výhledu do okolí z tehdy nezalesněného vrchu a ceněna byla i pohodlná přístupová cesta.\n\nV roce 2000 byl před Třemi kříži na střeše vojenské betonové pozorovatelny z druhé světové války vystavěn dřevěný vyhlídkový altán. Slavnostní otevření proběhlo 19. října 2000. Tento altán byl však 9. listopadu 2003 zcela zničen neznámými vandaly. O jeho obnovu se postarala příspěvková organizace Lázeňské lesy Karlovy Vary a s finančními příspěvky dárců se jí podařilo vybudovat altán nový. Projekt vypracoval architekt Ivan Štros a vlastní práce provedla tesařská firma Jan Marek. Slavnostní otevření obnoveného altánu proběhlo 11. října 2006.\n\nJedná se o zastřešený dřevěný vyhlídkový altán postavený na střeše betonové pozorovatelny z druhé světové války. Má nepravidelný půdorys o rozměrech 2,4x3,6 m a 1,5x1,2 m. Na vyhlídkovou plošinu s lavičkami a stolem vede šest kamenných schodů.\n\nZ vyhlídky se nabízí pohled na centrum města v údolí řeky Teplé, na okolní vrchy a lázeňské lesy. Místo je běžně přístupné veřejnosti.\n\n"}
{"id": "1506635", "url": "https://cs.wikipedia.org/wiki?curid=1506635", "title": "Ŭndžŏnggujŏk", "text": "Ŭndžŏnggujŏk\n\nŬndžŏnggujŏk () je jeden z městských obvodů Pchjongjangu, hlavního města Severní Korey. Leží severovýchodně od městského centra v těsném sousedství města Pchjongsong ležícího severně, hlavního města provincie Jižní Pchjongan. Na západě a jihu hraničí s obvodem Rjongsŏnggujŏk, na východě s obvodem Samsŏkgujŏk.\n\nMěstským obvodem Pchjongjangu je Ŭndžŏnggujŏk od roku 1966.\n\nPřes Ŭndžŏnggujŏk prochází železniční trať Pchjongjang – Rason, na které je zde i stanice.\n"}
{"id": "1506638", "url": "https://cs.wikipedia.org/wiki?curid=1506638", "title": "Krasnapolle", "text": "Krasnapolle\n\nKrasnapolle () je sídlo městského typu v Mohylevské oblasti v Bělorusku. K roku 2016 v něm žilo bezmála šest tisíc obyvatel.\n\nOd Mohyleva, správního střediska oblasti, je Krasnapolle vzdáleno přibližně 109 kilometrů jihovýchodně. Bližší města jsou Slaŭharad na severovýchodě, Čerykaŭ na severu a Kascjukovičy na východě. Směrem na jih až k bělorusko-ruské hranici, za kterou leží Brjanská oblast Ruské federace, už žádné větší běloruské sídlo neleží.\n\nKrasnopolle patří oblasti zasažené Černobylskou havárií v roce 1986. Je řazeno do „nepřetržitě sledované zóny“ (radioaktivita 15—40 Ci/km²). V roce 1996 byl v obci odhalen pomník obětem tohoto neštěstí.\n\n"}
{"id": "1506640", "url": "https://cs.wikipedia.org/wiki?curid=1506640", "title": "Nunatak (hudební skupina)", "text": "Nunatak (hudební skupina)\n\nNunatak byla rocková skupina, kterou vytvořili polární badatelé na britské stanici Rothera na Adelaidině ostrově v Antarktidě. Byla založena v roce 2006 a pojmenovala se podle nunataku, skaliska vyčnívajícího nad ledový příkrov. Stylově měla nejblíže k indie rocku. Zúčastnila se koncertu Live Earth 7. července 2007, který se tak uskutečnil na všech kontinentech světa. Vystoupení Nunataku přihlíželo všech sedmnáct pracovníků základny. Skupina zanikla po ukončení výzkumné mise jejích členů, ale v roce 2012 vystoupila na festivalu na ostrově Sanday.\n\n"}
{"id": "1506645", "url": "https://cs.wikipedia.org/wiki?curid=1506645", "title": "Grand Prix Kanady 2019", "text": "Grand Prix Kanady 2019\n\nGrand Prix Kanady 2019 (oficiálně Formula 1 Pirelli Grand Prix du Canada 2019) se jela na okruhu Circuit Gilles Villeneuve v Montréalu v Kanadě dne 9. června 2019. Závod byl sedmým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1506647", "url": "https://cs.wikipedia.org/wiki?curid=1506647", "title": "GCM", "text": "GCM\n\nGCM může být:\n\n"}
{"id": "1506649", "url": "https://cs.wikipedia.org/wiki?curid=1506649", "title": "GCM (kryptografie)", "text": "GCM (kryptografie)\n\nGCM (zkratka z anglického , doslova „\"Galoisovský/čítačový režim\"“) je provozní režim blokových šifer, který při použití libovolné blokové šifry (s délkou bloku 128 bitů) zároveň zajišťuje i autentizaci a je tak jedním z příkladů autentizovaného šifrování. Režim kombinuje myšlenku jednoduchého čítačového režimu (CTR) s autentizací násobením v konečném (Galoisově) tělese, od čehož je i odvozeno jeho jméno.\n\nMyšlenku představili John Viega a David A. McGrew v roce 2004 na konferenci Indocrypt. Jedná se o pokračovatele režimu CWC, který je rovněž nekrytý patenty, ale hůře efektivně implementovatelný v hardwaru.\n\nRežim GCM počítá s blokovou šifrou – typickým příkladem je AES s délkou bloku 128, ale GCM je navržen tak, aby fungoval i s jinými délkami bloku o velikosti alespoň 64 bitů. Podobně jako čítačový režim fakticky využívá danou blokovou šifru po způsobu proudových šifer: otevřený text je postupně xorován s blokově šifrovanými hodnotami zvyšovaného čítače. Pro dosažení bezpečnosti je tedy zapotřebí volit čítač vždy jinak, aby nedošlo v rámci různých zpráv k odhadnutelnému překryvu bloků šifrovaných čítačů. \n\nZároveň a paralelně k šifrování může probíhat i vytváření autentizačních dat. Ta mají (zhruba) podobu násobku všech jednotlivých šifrových bloků počítaného v konečném tělese GF(2) daném mnohočlenem\nkterý je dále pronásoben autentizačními daty a nakonec proxorován šifrovým blokem vytvořeným z úvodní hodnoty čítače. Podrobnější specifikace autentizační funkce je ve skutečnosti ale složitější, protože režim GCM nevyžaduje data zarovnaná na velikost bloku nějakým dřívějším výplňovým algoritmem, ale přímo ve své specifikaci zahrnuje i řešení nezarovnaného vstupu.\n\nV roce 2007 byl režim GCM standardizován Národním institutem standardů a technologie. Dále jej podporují například standardy IEEE 802.1AE, IEEE 802.11ad, IEEE P1619, IPsec, Secure Shell a TLS (od verze 1.2).\n\nNa některých počítačových platformách byly zahrnuty instrukce bezpřenosového násobení pro rychlejší výpočet násobení v režimu GCM. Příkladem je instrukční sada CLMUL na architektuře x86, která se poprvé objevuje v procesorech prodávaných v roce 2010, nebo instrukce XMULX a XMULXHI přidané v roce 2011 do platformy SPARC.\n"}
{"id": "1506654", "url": "https://cs.wikipedia.org/wiki?curid=1506654", "title": "Pavel Martínek", "text": "Pavel Martínek\n\nPavel Martínek (* 27. října 1962, Louny) je bývalý český cyklista.\n\nZávodil v dráhové cyklistice, startoval za TJ Favorit Brno. Největších úspěchů dosáhl v kategorii tandemů. V letech 1980 až 1982 se stal v tandemech třikrát mistrem světa a v roce 1983 získal stříbrnou medaili (s Ivanem Kučírkem). Kvůli bojkotu zemí komunistického bloku nestartoval na olympiádě v Los Angeles v roce 1984.\n\n"}
{"id": "1506655", "url": "https://cs.wikipedia.org/wiki?curid=1506655", "title": "Grand Prix Francie 2019", "text": "Grand Prix Francie 2019\n\nGrand Prix Francie 2019 (oficiálně Formula 1 Pirelli Grand Prix de France 2019) se jela na okruhu Circuit Paul-Ricard v Le Castellet, Var v Francii dne 23. června 2018. Závod byl osmým v pořadí v sezóně 2019 šampionátu Formule 1.\n\nNa čele průběžného pořadí MS jezdců byl stále Lewis Hamilton z Mercedesu se ziskem 162 bodů. Na záda mu dýchal stájový kolega Valtteri Bottas, který dosud získal 133 bodů. Třetí Sebastian Vettel z Ferrari měl na svém kontě 100 bodů. \nMezi týmy celou sezonu kralovala stáj Mercedes, která po sedmi závodech nasbírala 295 bodů. Na druhé pozici se nacházela Ferrari s velkým odstupem, borci z Maranella totiž nastřádali 172 bodů. Stupně vítězů uzavíral Red Bull, který mohl Ferrari v blízké době přeskočit, protože měl 124 bodů.\n\nNa úvod závodního víkendu byl nejrychlejší Lewis Hamilton z Mercedesu, který v prvním tréninku zajel čas 1:32.738. Jeho týmový kolega Valtteri Bottas skončil na druhém místě se ztrátou pouhých 69 tisícin sekundy. Třetí Charles Leclerc z Ferrari byl pomalejší o 373 tisícin. Jak Leclerc, tak Vettel ale nebyli spokojeni s chováním auta v jeho přední části. Jezdci se několikrát během jízd dostali do hodin nebo se ocitli mimo trať. Romain Grosjean na trati příliš dlouho nepobyl, protože kvůli technickým problémům zajel málo kol. \n\nDruhý trénink byl opět v režii Mercedesu, tentokrát ale s opačným pořadím. Nejlepší čas (1:30.937) zaknihoval Valtteri Bottas, který druhému Lewisi Hamiltonovi nadělil 424 tisícin. Třetí byl opět Charles Leclerc, jenž zaostal o 649 tisícin. Scénář v prostředním tréninku byl podobný tomu úvodnímu, protože piloti znovu hodně vyjížděli mimo trať. Mezi nimi například Lewis Hamilton, který se při návratu na dráhu málem srazil s Maxem Verstappenem a tento okamžik vyšetřovali sportovní komisaři. Hamilton ale vyvázl bez trestu. \n\nTřetímu tréninku znovu vládla stáj Mercedes. Na čele startovního pole stanul Valtteri Bottas, který zaznamenal čas 1:30.159. Druhého Lewise Hamiltona nechal za sebou o 41 tisícin sekundy a třetího Charlese Leclerca o 446 tisícin. Německý tým tak má zatím vše ve Francii pod kontrolou a je velkým favoritem na zisk pole position.\n\nKe smůle francouzských fanoušků vypadl hned v první části kvalifikace jejich miláček Romain Grosjean, od kterého se na domácí půdě čekalo víc. Spolu s ním nepostoupili Kvjat, Stroll, George Russell a Kubica. \n\nDruhá fáze kvalifikace se stala konečnou pro Albona, Räikkönena, Hülkenberga, Péreze a Magnussena. V případě Kimiho Räikkönena a Nica Hülkenberga určitě diváci počítali s postupem mezi desítku nejrychlejších. Pokud bude chtít Hülkenberg prolomit své čekání na stupně vítězů, bude mít během závodu co dělat. \n\nPole position získal ve Francii Lewis Hamilton, který porazil týmového kolegu Valtteriho Bottase. Všechny trumfy tak bude mít v ruce znovu německá stáj. Do druhé řady na startovním roštu se postaví Charles Leclerc a Max Verstappen. Dobrý výsledek zajel McLaren, Norris skončil pátý a Sainz šestý. Naopak zklamání zažil Sebastian Vettel, který do závodu vyrazí až ze sedmé příčky.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1506656", "url": "https://cs.wikipedia.org/wiki?curid=1506656", "title": "Klimov TV2-117", "text": "Klimov TV2-117\n\nKlimov TV2-117 (původně Isotov TV2-117) je sovětský turbohřídelový motor určený pro použití ve vrtulnících. Navržen na začátku šedesátých let v konstrukční kanceláři Isotov, stal se prvním sovětským turbínovým motorem postaveným za účelem použití v helikoptérách. Předchozí turbínové motory použité na vrtulnících byly aplikovány už na letouny s pevnými nosnými plochami. Později byl vyráběn společností Klimov; jeho výroba skončila v roce 1997.\n\n\n\n\n"}
{"id": "1506662", "url": "https://cs.wikipedia.org/wiki?curid=1506662", "title": "Evropské hry 2023", "text": "Evropské hry 2023\n\nIII. Evropské hry nebo také Evropské hry 2023 ( ) se budou konat v polském Krakově.\n\nEOV zahájil proces nabídkového řízení 20. září 2018 po schůzce jednotlivých národních olympijských výborů ve Stockholmu. Během konání Evropských her v roce 2015 město Manchester vyjádřilo přání hostit hry v roce 2023. Po schválení nabídkového dokumentu byla tato zpráva odeslána 50 olympijským výborům v Evropě spolu s dopisem předsedy EOV Janeze Kocijančiče. Termín podání žádosti byl 28. února 2019. V lednu 2019 město Katovice v Polsku oznámilo zájem hostit hry, a stalo se tak prvním kandidátským městem. Brzy poté Kazaň v Rusku také vyjádřila zájem o pořádání her. Jeho nabídka by byla přitažlivá tím, že město vybudovalo mnoho sportovních infrastruktur pro letní univerziádu v roce 2013 a mistrovství světa v plavání 2015.\n\nV únoru 2019 byla lhůta pro podání žádostí prodloužena o dva měsíce do 30. dubna, a to z důvodu \"velkého zájmu z celého kontinentu\". V květnu 2019 po uplynutí prodloužené lhůty EOV opět odložil termín, tentokrát do 31. května. Pro druhé prodloužení nebyl uveden žádný důvod. V květnu 2019 oznámil polský olympijský výbor, že Krakov by nahradil Katowice po stažení jeho nabídky pro zimní olympijské hry 2022. Po uplynutí lhůty pro podání nabídek, která vypršela 31. května, potvrdil evropský olympijský výbor, že byla předložena pouze jedna oficiální nabídka, a to od Krakova ve spolupráci s Malopolským vojvodstvím.\n\nOficiální volba hostitele Evropských her 2023 se konala 22. června na valném shromáždění EOV v Minsku, kde bylo jednomyslně rozhodnuto, že pořádat hry bude Krakov spolu s Malopolským vojvodstvím.\n"}
{"id": "1506689", "url": "https://cs.wikipedia.org/wiki?curid=1506689", "title": "Soudy v Athénách klasické doby", "text": "Soudy v Athénách klasické doby\n\nSoudy v Athénách klasické doby byly soudy v městském státě Athény v 5. a 4. století př. n. l. Autoritativní rozhodovací činnost ve sporech mezi jednotlivci v Athénách klasické doby spadala do pravomoci jednak orgánů státní moci, jednak soukromých osob (soukromí rozhodci), pokud toho strany sporu chtěly využít. Příslušné orgány státní moci představovaly búlé, shromáždění ekklésiá, areopagos (areopág), sbor efetů, sbor jedenácti, sbor čtyřiceti, porotní soud héliaiá a státem autorizovaní rozhodci diaitétai. Ve starší době vykonával soudní moc převážně areopág. V klasické době byla již však většina jeho původní pravomoci rozdělena mezi soudní orgány tak či onak reprezentující lid: ekklésiá, búlé a héliaiá.\n\nNeexistovalo profesionalizované soudnictví. Soudci byli takřka vždy vybíráni z lidu. Výjimku tvoří ty soudní orgány, u kterých byla předpokladem členství určitá předchozí veřejná funkce (např. areopagos, jehož členy byli bývalí archonti). \n\nHéliaiu tvořilo vcelku šest tisíc soudců (héliastés, pl. héliastai). Institucionálně byla zakotvena Solónovými reformami v roce 549/3 př. Kr. Héliastai byli vybírání losem po 600 z každé fýly. Losování prováděli archonti. Předpokladem pro účast v losování bylo dovršení 30. roku života. Losování probíhalo krátký čas před zasedáním za účelem zajištění co největší nestrannosti. Héliastai přísahali, že budou soudit nestranně. Byli odměňováni pouze tak, že dostávali náhradu za zisk ušlý v době výkonu funkce. Projednání sporu zajišťovaly dílčí sbory soudců po pěti stech členech.\n\nAreopagos, původně poradní sbor krále, tvořili bývalí archonti. Jejich funkce byla doživotní. Projednání věci zajišťovaly výbory areopagu. \n\nSbor efetů byl stálý soudní orgán o 51 členech, zřízený pravděpodobně Drakontem. Byl rozdělen na čtyři soudní dvory, jež zasedaly na různých místech.\n\nSbor jedenácti (hoi hendeka) byl orgán, který řešil formou jakéhosi „zrychleného řízení“ závažné \"trestné\" činy, za které příslušel trest smrti. Ustavoval se losováním.\n\nOficiální rozhodci (diaitétai) byli rekrutováni z řad mužů, kteří dovršili 60. rok života. Zákon jim stanovil povinnost tuto funkci přijmout pod hrozbou ztráty občanských práv. Výjimka platila jen pro toho, kdo v daném roce již vykonával některou veřejnou funkci.\n\nSbor čtyřiceti byl utvářen lidmi losovanými po čtyřech z každé z deseti fýl. Soudili v první instanci soukromé spory menší majetkové hodnoty (např. spory o malé částky).\n\nVěcná příslušnost héliaie, tedy vymezení, které věci tento orgán rozhodoval, byla pojata jako zbytková. Co nesoudily jiné orgány, soudila héliaiá. Vyřizovala tedy věci jak věci trestní, tak věci soukromé. Ve věcech soukromých rozhodovala jako odvolací orgán, ve věcech trestních jako orgán prvostupňový, tak i jako odvolací. Proti rozhodnutí héliaie nebyl přípustný opravný prostředek.\n\nV soukromých sporech první instance bylo na rozhraní 5. a 4. stol. př. Kr. zavedeno povinné rozhodčí řízení namísto řízení soudního. V něm rozhodovali oficiální (diaitétai) nebo soukromí rozhodci. Do té doby se strany sporu mohly i obracet i na soud. Rozhodčí řízení představovalo první instanci řízení o soukromých sporech, odvolání projednávala héliaiá.\n\nNejméně hodnotné soukromé spory však projednával v první instanci sbor čtyřiceti. Jednalo se o spory do hodnoty nepřesahující částku 10 drachem. Spory vyšší hodnoty odevzdával rozhodcům (diaitétům).\n\nAreopagu nakonec zůstalo zachováno pouze právo soudit hrdelní zločiny a tzv. sprosté zločince, tedy zloděje, lupiče, únosce. \n\nNaopak efetům spadaly méně závažné trestné činy, např. neúmyslné zabití. Ve 4. stol. př. Kr. byla příslušnost efetů převedena na héliaiu.\n\nBúlé projednávala některé z politických žalob. Do věcné příslušnosti ekklésie spadaly žaloby z vlastizrady.\n\nSbor jedenácti soudil krádeže, únosy lidí a loupeže, obdobně areopagos, kam spor putoval tehdy, pokud žalovaný svoji vinu popřel.\n\nStejně, jako neexistovalo profesionalizované soudnictví, neexistoval ani institucionalizovaná a profesionalizovaná veřejná žaloba. Žalobní právo tak bylo vždy ponecháno soukromé iniciativě. Lze hovořit o veřejné žalobě (tj. žalobě ve veřejném zájmu) podávané soukromníky.\n\nOčekávalo se, že žalobce i žalovaný budou na soudě jednat osobně, protože i soudci vybraní z lidu byli přítomni osobně, což byla jejich občanská povinnost.  Není známo, že by bylo dovoleno zastoupení před soudem v tom smyslu, že by zástupce mohl za účastníka řízení činit procesní úkony (tj. úkony zakládající procesní práva či povinnosti; např. vzít zpět žalobu, rozšířit ji apod.), které by účastníka zavazovaly.\n\nPodpora v řízení v tom smyslu, že podporovatel mohl uvádět tvrzení a argumenty za podporovaného účastníka však byla běžnou praxí. Podporovatel se nazýval synégoros. Nebylo žádoucí, aby podporovatel pobíral za svoji činnost odměnu. To vedlo k rozvoji logografie. Logograf sepisoval pro účastníka řízení jeho projev. Vztah mezi logografem a účastníkem řízení lze volně přirovnat ke vztahu autora textu a amatérského herce. \n\nMetoikové si museli zvolit athénského občana za svého patrona (prostatés). Objevují se i názory, že tento patron za ně musel jednat na soudě nebo je alespoň podporovat.\n\nZákladní rozlišení soudních řízení lze vést mezi spory o žalobách v soukromých věcech (diké) a o žalobách ve veřejném zájmu (grafé). Soukromé spory spadaly v prvé instanci do pravomoci rozhodců, v instanci odvolací do pravomoci héliaie, pravomoc ve věcech veřejného zájmu se rozpadala mezi výše popsané orgány podle toho, o jaké protiprávní jednání se jednalo (vražda, neúmyslné zabití, politické delikty, náboženské delikty apod.).\n\nPodle své podstaty byly spory dále označovány zvláštními pojmy. Jako příklad lze uvést diké pseudomartyrión (žaloba pro lživé svědectví), diadikasiá (žaloba o lepší právo k věci), diké aikeiás (žaloba pro násilný útok) či diké kakégoriás (žaloba pro pomluvu) apod.\n\nOficiální arbitráž (rozhodčí řízení) se nazývala diaita. Jednalo se o řízení v soukromých věcech v prvním stupni před oficiálním rozhodcem.\n\nPokud jde o právo podat žalobu (tzn. aktivní procesní legitimaci), pak v důsledku neexistence veřejné žaloby mohl být žalobce nejen ten, kdo tvrdil, že byl dotčen na svých právech (typické pro soukromé spory), ale rovněž i ten, kdo tvrdil, že újmu trpí obec (typické pro spory ve veřejných záležitostech, např. o \"trestných činech\"). Zpravidla však žalobce v \"trestních\" případech tvrdil, že byl poškozen i on sám. \n\nZákonným požadavkem bylo, aby soukromý spor byl zahájen osobou, která utrpěla jednáním žalovaného újmu. U sporu ve veřejných záležitostech bylo běžné, že žalobce rovněž tvrdil, že jednáním žalovaného utrpěl újmu, bylo přípustné, aby ve prospěch poškozeného podala žalobu (grafé) rovněž třetí osoba.\n\nŘízení před héliaiou se rozpadalo do dvou fází, a sice fáze řízení před úředníky a řízení před soudem samotným.\n\nSbor jedenácti rozhodoval sám o trestu smrti za krádeže, únosy lidí a loupeže. Pokud však žalovaný svou vinu popíral, nemohl ho sbor jedenácti nechat popravit, ale předal ho soudu.\n\nPrvostupňové řízení před héliaiou se zahajovalo předvoláním, které žalobce adresoval žalovanému ústně na veřejném místě před svědky s tím, aby se dostavil v určený čas k úřadu příslušnému k přípravě projednání žaloby. Žalobce předkládal žalobu úřadu písemně. \n\nŘízení před Areopagem se zahajovalo oznámením archontovi, basileovi Areopagu.\n\nPřed úřadem probíhala přípravná fáze řízení (anakrisis). Úřad žalobu prohlédl a seznámil s jejím obsahem žalovaného. Žalovaný pak byl oprávněn podat námitky. Pokud se žalovaný nedostavil, jednalo se v jeho nepřítomnosti. V přípravné fázi docházelo k ověření formálních předpokladů, k přísežnému stvrzení stanovisek stran, k pokusu o smír a k provedení důkazů. Shromážděné podklady úředník vložil do schránek, které zapečetil a následně předal soudu.\n\nPřísahy představovaly religiózní prvek v soudním řízení. Na rozdíl od např. Gortyny se jich v Athénách užívalo při zahájení řízení, nikoliv jako prostředku k vyřešení věci, tj. soudy v zásadě nerozhodovaly podle toho, kdo co odpřisáhl.\n\nPřísežná procedura v případech vraždy měla slavnostní charakter. Obě strany sporu musely odpřisáhnout své tvrzení („zabil“/“nezabil“) na hromadě rozervaného masa obětních zvířat (divočák, beran, býk), poražených ve správný den správnými lidmi. Přísahali i svědci. V jiných věcech přísahaly pouze strany řízení.\n\nSoudci přísahali, že budou soudit v souladu se zákonem.\n\nV řízení před héliaiou bylo běžné, že strany přednášely i jiné než právní argumenty úzce související se žalovaným skutkem. S ohledem na to, že se jednalo o soud lidový, využívaly strany řízení svůj projev k tomu, aby veřejně definovaly či obhájily svoji společenskou pozici. Vedle primárního účelu, kterým bylo řešení sporu, tak mělo řízení před héliaiou i širší sociální či politický účel. Kterou skupinu argumentů bral soud při rozhodování v úvahu, je stále předmětem diskusí. Naproti tomu ve věcech týkajících se vraždy či u námořních soudů se kladl důraz především na argumenty související se žalovaným skutkem.\n\nČas určený každé ze stran řízení k tomu, aby přednesla své stanovisko ve věci, se odměřoval vodními hodinami (klepsydrou). Uvádí se, že soudní jednání nepřekročilo délku jednoho dne, a to ačkoliv není důkaz o tom, že by se tak stát nesmělo. Soukromé spory zpravidla trvaly kratší dobu. Aristotelés hovoří například o tom, že v jednom dni soud nařizoval jednání po 4 soukromých sporech denně; soudil-li při veřejnou, potom nařizoval jen jedno jednání denně.\n\nOdpovědnost za objasnění skutkového stavu nesly primárně strany řízení, kterými byly vždy soukromé osoby, pro objasnění skutkového stavu byla proto rozhodující soudní řeč. \n\nAthénské právo nemělo, až na výjimky týkající se svědectví, konkrétní pravidla týkající se důkazního řízení. Aristotelés hovoří o pěti druzích důkazních prostředků: nomoi (zákony, martyres (svědkové), synthékai (smlouvy), basanoi (tortura) a horkos (přísaha). Psané podklady (zákony, smlouvy, písemná svědectví) byly ještě před pleadingem předčítány soudním sekretářem (grammateus).\n\nSvědkové byli vyslýchání za účelem potvrzení či vyvrácení vybraných dílčích skutkových tvrzení. Neočekávalo se od nich vylíčení příběhu, tedy odpověď na otázku „co o věci víte?“, ale byli dotazováni spíše na konkrétní detaily. Výslech svědků před héliaiou prováděl soud. Účastníci řízení neměli právo pokládat jim otázky. Účastníci však mohli pokládat otázky sami sobě navzájem a měli právo obdržet odpověď. Lživé svědectví se pokládalo za protiprávní a poškozený se mohl bránit žalobou, která se projednávala ve zvláštním řízení a nazývala se diké pseudomartyrión („žaloba pro lživé svědectví“).\n\nHéliaiá rozhodovala okamžitě po přednesení pleadingu. Rozhodovala tajným hlasováním, bez porady a neopatřovala své rozhodnutí odůvodněním. Její rozhodnutí bylo konečné. Verdikt byl jednoduchý (ano/ne; vinen/nevinen).\n\nVe věcech, o kterých nerozhodovala héliaiá v prvním stupni, byl zpravidla přípustný opravný prostředek, a sice odvolání k héliaie. Odvolací řízení proti výrokům archontů zavedl Solón.\n\nV soukromých sporech platil jistý druh koncentrace řízení. Jestliže se totiž jedna ze sporných stran odvolala k soudu, musela vložit všechny podklady (tj. zákony, svědecké výpovědi, výzvy apod.) do hliněné nádoby (echínos), zapečetit je a připojit rozsudek oficiálního rozhodce. Muselo se jednat pouze o ty podklady, které byly předloženy rozhodci. V odvolacím soudním řízení pak již nebylo možno používat jiných podkladů než těch, které byly v zapečetěné nádobě a které byly zároveň v první instanci předloženy rozhodci.\n\nOdvolání v soukromých věcech se podávalo oněm čtyřem soudcům ze sboru čtyřiceti, kteří soudili v příslušné fýle. Ti jej vzali a předložili výboru héliaie. Tento výbor byl složen z 201 členů, pokud šlo o spor v hodnotě do částky 1000 drachem, či z 401 členů, pokud šlo o částku vyšší.\n"}
{"id": "1506691", "url": "https://cs.wikipedia.org/wiki?curid=1506691", "title": "Linux Unified Key Setup", "text": "Linux Unified Key Setup\n\nLinux Unified Key Setup (LUKS) je nástroj pro šifrování pevných disků vytvořený Clemensem Fruhwirthem v roce 2004 a původně určený pro Linux. \n\nZatímco většina softwaru pro šifrování disků implementuje různé nekompatibilní a nezdokumentované formáty, LUKS implementuje standardní formát, který je na platformě nezávislý. To usnadňuje kompatibilitu mezi různými programy a také zajišťuje, že všichni implementují správu hesel bezpečným a dokumentovaným způsobem. \n\nNástroj používá tzv. „master key“, který je náhodně vygenerovaný a nám neznámý. Známé však jsou uživatelské klíče, které lze libovolně vytvářet, měnit a odstraňovat. Maximální počet takto uložených klíčů je 8. \n\nLUKS je de facto nadstavba nástroje cryptsetup, který využívá dm-crypt, nativní součást linuxového jádra pro šifrování. Popřípadě lze využít alternativních knihoven jako Libgcrypt, Nette, Network Security Services nebo OpenSSL. \n\nLUKS používá šestici bajtů L, U, K, S, 0xBA, 0xBE jako tzv. „magickou konstantu“ v hlavičce kontejneru. \n\nImplementuje tzv. „antifirenzní stripy“, strukturu umožňující rozložení zašifrovaného klíče napříč několika sektory na disku. \n\nV roce 2017 používalo LUKS 2,5-5 % uživatelů distribucí Debian a Ubuntu. \n\nOd roku 2009 se údržbě a dalšímu vývoji věnuje Čech Milan Brož, který společně s Ondřejem Kozinou vytvořil nový standard pojmenovaný LUKS2, který je zpětně kompatibilní a opravuje prvotní chyby při návrhu původního standardu.\n\n"}
{"id": "1506692", "url": "https://cs.wikipedia.org/wiki?curid=1506692", "title": "Slatina (Chorvatsko)", "text": "Slatina (Chorvatsko)\n\nSlatina () je město v Chorvatsku ve Viroviticko-podrávské župě. V roce 2011 žilo ve Slatině 10 920 obyvatel, v celé občině pak 14 819 obyvatel.\n\nV připadající občině se nacházejí vesnice Bakić, Bistrica, Donji Meljani, Golenić, Gornji Miholjac, Ivanbrijeg, Kozice, Lukavac, Markovo, Medinci, Novi Senkovac, Radosavci, Sladojevački Lug a Sladojevci.\n"}
{"id": "1506695", "url": "https://cs.wikipedia.org/wiki?curid=1506695", "title": "Státní organizace", "text": "Státní organizace\n\nStátní organizace je specifické označení právní formy, které bylo zákonem stanoveno pro státní organizaci Československé státní dráhy od července 1989 do jejího zániku v roce 1992, v roce 2002 pak zpětně vztaženo na státní organizaci České dráhy v letech 1993–2002 a výslovně určeno jako právní forma pro Správu železniční dopravní cesty jako jednoho z právních nástupců. Zákon o majetku České republiky a jejím vystupování v právních vztazích používá termín „státní organizace“ v obecnějším významu pro státní rozpočtové organizace, státní příspěvkové organizace a další organizace, které nemají vlastní majetek, ale nabývají majetek pro stát. \n\nČeskoslovenské státní dráhy byly podle zákona 68/1989 Sb., účinného od 1. července 1989, státní organizací, do obchodního rejstříku však byly k tomuto datu zapsány jako státní podnik. Zmíněný zákon v § 15 stanovil, že na postavení a řízení a na hospodářskou a sociální činnost Československých státních drah se obdobně vztahují vyjmenovaná ustanovení zákona č. 88/1988 Sb., o státním podniku. K datu účinnosti zákona vznikla tato státní organizace ze zákona sloučením výrobně hospodářské jednotky Československé státní dráhy a šesti dalších organizací. Československým zákonem č. 625/1992 Sb. byla státní organizace Československé státní dráhy zrušena, přičemž majetek, majetková práva a závazky a práva a povinnosti z pracovněprávních a jiných vztahů, které podle § 2 až 7 přecházejí na Českou republiku, podle § 8 převezme organizace určená zákonem České národní rady. \n\nZákon ČNR č. 9/1993 Sb., o Českých dráhách, zřídil České dráhy jako nástupnický subjekt státní organizace Československé státní dráhy. Právní formu Českých drah tento zákon nepojmenovává, zmiňuje je jako „právnickou osobou, která se zapisuje do obchodního rejstříku“. Majetkové vztahy a finanční hospodaření Českých drah měl podle tohoto zákona upravit zvláštní zákon a do doby vydání zvláštního zákona vykonával působnost statutárního orgánu Českých drah zmocněnec vlády České republiky. Zákon č. 9/1993 Sb. byl o několik měsíců později novelizován zákonem č. 212/1993 Sb., který stanovil orgány Českých drah v čele se správní radou, kterou jmenovala a odvolávala vláda na návrh ministra dopravy. Podle § 4i se na České dráhy vztahovaly právní předpisy upravující postavení a právní poměry státního podniku přiměřeně, pokud tento zákon nestanoví jinak. Ani tato novela právní formu Českých drah výslovně nepojmenovala. \n\nZákon č. 7/1997 Sb., o státním podniku, v § 22 upravoval „přeměnu Českých drah na státní podnik České dráhy“. Dnem 31. prosince kalendářního roku následujícího po kalendářním roce, v němž vláda vysloví souhlas se založením státního podniku České dráhy, se měly zrušit České dráhy a zákon o Českých dráhách a ke dni zrušení Českých drah měl vzniknout zápisem do obchodního rejstříku státní podnik České dráhy podle zákona o státním podniku. K tomu však nikdy nedošlo a zákonem č. 77/2002 Sb. byl tento paragraf zákona o státním podniku zrušen. \n\nZákon č. 77/2002 Sb., o akciové společnosti České dráhy, státní organizaci Správa železniční dopravní cesty a změnách dalších zákonů, o akciové společnosti České dráhy a státní organizaci Správa železniční dopravní cesty píše jako o právních nástupcích „státní organizace České dráhy“. Tuto právní formu současně výslovně převzala Správa železniční dopravní cesty, zatímco zbytkové České dráhy se nově staly akciovou společností. Státní organizace SŽDC je podle tohoto zákona právnickou osobou, která je způsobilá vlastními právními úkony nabývat práv a brát na sebe povinnosti, a za její závazky ručí stát. Zapisuje se do obchodního rejstříku, přičemž zápis má, pokud jde o vznik státní organizace, deklaratorní povahu. Postavení, právní poměry, činnost, sloučení, splynutí a rozdělení státní organizace Správa železniční dopravní cesty se dle zákona řídilo přiměřeně ustanovením zákona o státním podniku, pokud zákon nestanoví jinak. Funkci zakladatele jménem státu vykonávalo ministerstvo dopravy.\n\nPrávní forma „státní organizace“ není v právním řádu nikde obecně definována ani není jednoznačně a přímo vymezen její vztah k obecným právním formám státní podnik či státní příspěvková organizace, s nimiž někdy bývá laicky zaměňována. Obecně se státní příspěvkové organizace od státních podniků liší tím, že jejich účelem není podnikání, tedy vytváření zisku. Státní organizace ČSD, ČD a SŽDC nebyly podniky, ale speciální zákony je částečně podřizovaly právnímu režimu státních podniků. \n\nMinisterstvo financí ve svém číselníku právních forem subjektů v rámci Administrativního registru ekonomických subjektů (ARES) má pro tuto právní formu samostatný kód 352 „Správa železniční dopravní cesty, státní organizace“, odlišný například od kódu 332 „státní příspěvková organizace“ či 301 státní podnik, ale subjektů, které jsou v tomto číselníku jmenovitě uvedeny jako představitel jedinečné právní formy, je v tomto číselníku více (též Rada pro veřejný dohled nad auditem a Česká tisková kancelář, která však zároveň spadá i do právní formy veřejnoprávní instituce).\n\nV zákoně č. 219/2000 Sb., o majetku České republiky a jejím vystupování v právních vztazích, se však spojení „státní organizace“ používá i v obecnějším významu, zejména v části páté v oddíle nadepsaném „Přeměna státních organizací na organizační složky“. V § 51 se tak výslovně označuje například Správa úložišť radioaktivních odpadů před účinností tohoto zákona (tímto zákonem se změnil a v organizační složku státu) a obecně státní rozpočtové organizace. Následující sekce nadepsaná „Postavení ostatních státních organizací“ se zabývá státními příspěvkovými organizacemi zřízenými nebo řízenými ústředními orgány, okresními úřady a školskými úřady a Konsolidační bankou Praha, státním peněžním ústavem a jinými státními organizacemi zřízenými (založenými) na základě zvláštního právního předpisu nebo zvláštním právním předpisem, které ve vztahu k majetku dosud vykonávaly právo hospodaření, popřípadě právo společného hospodaření, jsou právnickými osobami a hospodaří s majetkem. Jako obecný rys organizací je v § 55 stanoveno, že nemají vlastní majetek, ale za podmínek stanovených tímto zákonem nabývají majetek pro stát. \n"}
{"id": "1506696", "url": "https://cs.wikipedia.org/wiki?curid=1506696", "title": "Bánfa", "text": "Bánfa\n\nBánfa je malá vesnička v Maďarsku v župě Baranya, spadající pod okres Szigetvár. Nachází se asi 8 km jihovýchodně od Szigetváru. V roce 2015 zde žilo 168 obyvatel. Dle údajů z roku 2011 tvoří 61 % obyvatelstva Maďaři, 9,9 % Romové, 1,1 % Chorvati, 0,5 % Němci a 0,5 % Rumuni.\n\nSousedními vesnicemi jsou Katádfa a Rózsafa.\n"}
{"id": "1506697", "url": "https://cs.wikipedia.org/wiki?curid=1506697", "title": "Depo Písnice", "text": "Depo Písnice\n\nDepo Písnice bude čtvrté depo pražského metra na území čtvrti Písnice v městském obvodu Praha 4. Depo Písnice bude vypravovat vlaky na linku D. Zprovoznění depa se předpokládá v roce 2027.\n\nVýstavba depa se plánuje v rámci výstavby úseku 1.D2 Depo Písnice-Nové Dvory. Vznikne vedle bývalého masokombinátu Písnice. Datum výstavby depa zatím není stanoveno. Vznikne depo a zázemí pro linku D. Zároveň je zde podle územního plánu plánovaná konečná stanice Depo Písnice. Později blízko depa vznikne významná silniční spojka mezi Pražským okruhem a budoucí dálnicí D3. V dosahu depa vznikne nový autobusový terminál, kam budou zkráceny některé příměstské linky. Depo Písnice bude vypravovat vlaky bez řidiče.\n"}
{"id": "1506700", "url": "https://cs.wikipedia.org/wiki?curid=1506700", "title": "Liko-s", "text": "Liko-s\n\nLiko-s, a. s., je česká výrobní a stavební firma se sídlem ve Slavkově u Brna. Vyrábí montované interiérové příčkové systémy pro kanceláře, akustické stropní podhledy a různé stavební prvky či chytrá řešení pro úsporu energií na vytápění a chlazení staveb.\n\nJedná se o rodinnou firmu, v roce 1994 ji založil Libor Musil. Již předtím, v roce 1992, založil společnost Audo Rockfon, která později přešla pod Liko-s. Původně se měla jmenovat Likos, tento název již však byl zaregistrovaný. Jedná se o zkratku ze slov Libor, kovovýroba a Slavkov. Ve firmě pracují i zakladatelova manželka, děti a zeť. K roku 2014 měla kolem 200 zaměstnanců, k roku 2018 již zhruba 250 zaměstnanců, k roku 2019 přes 270 zaměstnanců a roční obrat 850 milionů korun (z toho 350 milionů představoval export).\n\nV roce 2014 byla společnost vyhlášena Rodinnou firmou roku v soutěži vyhlašované Asociací malých a středních podniků a živnostníků České republiky (AMSP ČR), v témže ročníku získala i Cenu veřejnosti. Odborná porota firmu vybrala na základě ekonomických kritérií, ocenila také „způsob řízení firmy a pokrokovou firemní filozofii“ a rovněž „neutuchající úsilí, s jakým se majiteli firmy podařilo z malé firmy, která koupila halu cukrovaru, vypracovat na jednoho z evropských lídrů ve své oblasti“.\n\nV roce 2016 zakladatel firmy získal od Nadace Partnerství Cenu Josefa Vavrouška za významný ekologický počin.\n\nV roce 2015 společnost ve svém areálu postavila Liko-Noe, organickou kancelářskou budovu vývojového centra s podzemní laboratoří. Jednalo se o experimentální dřevostavbu opláštěnou svislými zahradami, kterou navrhlo architektonické studio Fránek Architekti (Zdeněk Fránek). Byla navržena jako energeticky soběstačná, využívající výhradně energie získané z přírodních zdrojů, a současně schopná zachytit a opakovaně použít veškerou vodu v ní použitou. V rámci soutěže Zasedačka roku získala titul Zdravá kancelář.\n\nFirma se intenzivně zabývá inovacemi. Např. v březnu 2017 získal 3. místo v soutěži Nadace Partnerství „Pro vodu“ projekt hospodaření s dešťovými vodami ve výrobním areálu Liko-s. V únoru 2019 Libor Musil uváděl, že společnost spolupracuje s ČVUT a Mendelovou univerzitou na čtyřletém projektu, v jehož průběhu se měří teploty v areálu firmy, by se zjistilo, jak zelená plocha na stěnách či střechách budov dokáže uchladit své okolí.\n\nV červnu 2019 firma slavnostně otevřela pod záštitou ministra životního prostředí výrobní halu Liko-Vo, představovanou jako „první živou halu na světě“. Autorem byl opět architekt Zdeněk Fránek. Podle záměru byla hala na zastavěné ploše 1423 m pokryta zelenou střechou i zelenou fasádou a také do interiéru bylo zakomponováno množství rostlin. Celkově byla osazena 244 tisíci rostlinami, v areálu pak bylo vysazeno dalších 165 stromů a keřů. Stavba byla oficiálně zahájena v říjnu 2018, hlavní stavební práce probíhaly od února 2019. Stála 60 milionů korun, zhruba dvojnásobek oproti obdobné hale bez speciálních technologií. Ekonomickou návratnost investice majitel odhadoval na desítky let, pokud vůbec, podle vlastních slov však pro něj nebyla prioritou.\n\n"}
{"id": "1506706", "url": "https://cs.wikipedia.org/wiki?curid=1506706", "title": "Kylie Christmas", "text": "Kylie Christmas\n\nKylie Christmas je třinácté studiové album a první vánoční album australské zpěvačky Kylie Minogue, vydané 13. listopadu 2015 hudebním vydavatelstvím Parlophone.\n\n"}
{"id": "1506708", "url": "https://cs.wikipedia.org/wiki?curid=1506708", "title": "Oklamaný (film, 1971)", "text": "Oklamaný (film, 1971)\n\nOklamaný (v originále The Beguiled) je americké drama z roku 1971 natočené podle románu Thomase P. Cullinana \"A Painted Devil\". Hlavní role ztvárnili Clint Eastwood a Geraldine Page. Hudbu k snímku složil Lalo Schifrin. \nRežie se chopil zkušený rutinér Don Siegel, jenž s Eastwoodem natočil ještě western \"Dva mezci pro slečnu Sáru\" (1970), thriller \"Drsný Harry\" (1971), krimi \"Cooganův styl\" (1968) a již klasický vězeňský film \"Útěk z Alcatrazu\" (1979).\n"}
{"id": "1506714", "url": "https://cs.wikipedia.org/wiki?curid=1506714", "title": "Bridges to Bremen", "text": "Bridges to Bremen\n\nBridges to Bremen je koncertní album britské rockové skupiny The Rolling Stones, které vyšlo v roce 2019. Album bylo nahráváno na koncertu v Brémách v Německu v rámci světového turné Bridges to Babylon Tour v roce 1998.\n\nThe Rolling Stones\n\n\nDoprovodní hudebníci\n\n \n"}
{"id": "1506715", "url": "https://cs.wikipedia.org/wiki?curid=1506715", "title": "Štírovec dutolistý", "text": "Štírovec dutolistý\n\nŠtírovec dutolistý (\"Scorpidium scorpioides\" (Hedw.) Limpr.; synonyma.: \"Hypnum scorpioides\" Hedw., \"Calliergon scorpioides\" (Hedw.) Kindb., \"Drepanocladus scorpioides\" (Hedw.) Warnst.) je bokoplodý mech z čeledi \"Scorpidiaceae\". Roste v mokřadech a je typický mohutnějším vzrůstem a srpovitě zahnutými lístky sčesanými na jednu stranu, které nemají žebro.\n\nRostliny spíše robustní, zelené, hnědé až černavé, ve volných polštářích nebo ponořené a plovoucí.\n\nLodyžky 10 – 25 cm dlouhé, ojediněle nepravidelně zpeřeně větvené, špičky lodyh i větví hákovité; hyalodermis většinou alespoň zčásti přítomna, korové buňky tlustostěnné, centrální svazek nepříliš zřetelný, může i chybět. Lodyžní lístky silně vyduté, 2,5 – 3,5 mm dlouhé a 0,9 – 2,4 mm široké, téměř okrouhlé až široce oválné či oválně kopinaté, náhle zúžené v zaoblenou nebo krátce zašpičatělou špičku, někdy postupně zúžené do kopinaté špičky, v horní části srpovitě zakřivené. Žebro dvojité či rozdvojené, vzácně může i chybět, většinou končí nedaleko báze, nejvýše ještě před polovinou listu. Větevní lístky spíše široce oválné či oválně kopinaté, poněkud menší než lodyžní lístky. Buňky čárkovité, křídelní buňky v počtu 5 – 20, bezbarvé, nafouklé, až 20 µm široké, vytvářejí příčně trojbokou skupinu nesbíhavou po lodyžce. Štět poměrně dlouhý, 4 – 6 cm. Tobolka válcovitá, silně zakřivená, 2,5 – 3,2 mm dlouhá a 1,0 – 1,3 mm široká. Víčko kuželovité.\n\nDvoudomý druh, zřídka plodný, na území ČR se rozšiřuje vegetativně.\n\nMožné záměny: vzhledem k mohutnému vzrůstu, srpovitým listům bez žebra a mokřadní ekologii jsou záměny nepravděpodobné.\n\nSvým výskytem je vázán na slatinné a rašelinné biotopy se středně vysokým až vysokým obsahem vápenatých iontů. Vyhledává nejvlhčí části těchto stanovišť, často roste ponořen v malých bazéncích, tůňkách a příkopech či při březích jezer. Byl zaznamenán i na sekundárních lokalitách vzniklých činností člověka – Provodínská pískovna na Dokesku.\n\nHolarktický druh. V České republice byl druh recentně ověřen na 8 lokalitách, 6 z nich leží na Dokesku a v Polabí, 2 na Českomoravské vrchovině. Štírovec dutolistý je vzácný druh, v aktuální verzi červeného seznamu mechorostů ČR je zařazen mezi ohrožené taxony (kategorie EN).\n\nŠtírovec dutolistý je udáván například z lokalit Břehyně, Baronský rybník, Chvojnov, Polabská Černava, Provodínská pískovna, Swamp a Ranská jezírka.\n\nDruh je ohrožen především poklesem hladiny vody na lokalitách, ztrátou heterogenity terénu a vysycháním zvodnělých depresí. Kromě zachování stávající hladiny spodní vody je nutné lokality pravidelně a kvalitně obhospodařovat (každoroční kosení na nízké strniště, důkladné vyhrabání a včasné odklizení biomasy, likvidace náletových dřevin), dále je vhodné v bezprostřední blízkosti druhu provádět ruční vyhrabání konkurenčně silnějších mechorostů a odstranění trsnatých trav a ostřic.\n\n"}
{"id": "1506717", "url": "https://cs.wikipedia.org/wiki?curid=1506717", "title": "Waterloo (Nový Zéland)", "text": "Waterloo (Nový Zéland)\n\nWaterloo je východní předměstí Lower Hutt. Je pojmenováno po \"bitvě u Waterloo\", kde v roce 1815 bojoval vévoda z Wellingtonu. \n\nMěstská rada Lower Hutt popisuje Waterloo jako oblast ohraničenou silnicí Waterloo. Je zde ulice Burnside na severu, železniční linka pojmenovaná po Hutt Valley(Údolí Hutta) na západě, ulice Guthrie na jihu, a kopec Wainuiomata na východě. \n"}
{"id": "1506722", "url": "https://cs.wikipedia.org/wiki?curid=1506722", "title": "Walter Mars 14 M", "text": "Walter Mars 14 M\n\nWalter Mars 14 M byl dvouhvězdicový letecký motor vyráběný v Československu firmou Akciová společnost Walter, továrna na automobily a letecké motory v Praze - Jinonicích. Jednalo se o licenci motoru Gnome-Rhône 14M a typ byl třetím a posledním licenčním motorem francouzské firmy Gnome et Rhône vyráběný firmou Walter, která jím navázala na přechozí výrobu licenčních motorů stejné značky, Walter Jupiter (1927–1932) a Walter Mistral K 14 (1935–1938). \n\nOd roku 1937 byl v licenci firmy Gnôme Rhône vyráběn vzduchem chlazený dvouhvězdicový čtrnáctiválcový Mars 14 M (označovaný i jako Walter Mars 14 I-SR) s kompresorem a výkonem 580-680 k (426-500 kW)/4000 m, na svou dobu velmi moderní motor s poměrně malou čelní plochou (průměr 964 mm) a kompaktním uspořádáním. Jeho výroba skončila v roce 1940. Originální motor byl použit na několika typech francouzských a německých letadel během 2. světové války.\n\nZadáním pro konstruktéra bylo navrhnout motor s velkým počtem malých a krátkých válců, který by při kompaktní konstrukci a relativně malém objemu válců měl vysoký specifický objemový výkon. Hmotnost motoru byla cíleně snížena rozsáhlým použitím součástí odlitých nebo vykovaných z lehkých slitin. Hlavní období jeho výroby v Jinonicích byly roky 1939–1940 (tzn. již za okupace), což navíc představovalo vážný problém, protože Francie a nacistické Německo byly od 3. září 1939 ve válečném stavu. Došlo to až tak daleko, že situace vyprovokovala uvěznění a obvinění inženýra Paula-Louise Weillera z Gnome et Rhône. V prvé řadě se však projednával prodej licence do Japonska. Šetřením však bylo zjištěno, že převod licence motoru 14M do Japonska (a také do Československa) předcházel zákonnému nařízení zakazující tuto operaci. Přes protesty francouzské tajné služby naštěstí pro Weillera případ skončil propuštěním v roce 1940.\n\nKolik těchto motorů z Jinonic (v letech 1937–1940 bylo vyrobeno 273 ks) létalo na německých letounech Focke-Wulf, Gotha, Henschel a Messerschmit nelze z firemních podkladů zjistit. Na všech těchto letounech byly motory Gnome-Rhône 14M, jejichž export z Francie do Německa byl po vypuknutí druhé světové války 1. září 1939 vyloučen. Až po vpádu Německa do Francie bylo v létě 1940 ukořistěno značné množství těchto motorů Gnome-Rhône 14M. \nTřídílná kliková skříň, jejíž střední část nesla obě řady válců, byla vykována ze slitiny hliníku. Dvakrát zalomený klikový hřídel byl složen ze tří částí, přední a zadní část byla spojena středním ramenem a sevřena čepy. Na ocelové válce byly za tepla našroubovány žebrované hlavy z hliníkové slitiny. Vnitřní plochy válců byly nitridovány. Kované písty, rovněž ze slitiny hliníku, měly na vnitřní straně žebrování pro lepší odvod tepla.\n\nK přední přírubě klikové skříně byl přimontován reduktor (převod 17:12) s čelními satelity. Vrtulový hřídel byl ukončen normalizovaným drážkováním pro namontování vrtulové hlavy.\n\nVysokoobrátkový, rotační kompresor měl lopatkové kolo vykované z hliníkové slitiny a bylo uloženo v tlakovém a kluzných ložiscích. Karburátor s omezovačem (výškový korektor) byl připojen přímo k vstupnímu hrdlu kompresoru. Pumpy mazání (1× tlačná, 2× odčerpávací) byly smontovány v jeden, snadno vyjímatelný celek, který byl umístěn v zadním víku klikové skříně. Na tomto víku byly instalovány veškeré přístroje a příslušenství motoru.\n\nnení známo\nÚdaje dle\n\n\n\n\n\n\n"}
{"id": "1506726", "url": "https://cs.wikipedia.org/wiki?curid=1506726", "title": "Josh Pence", "text": "Josh Pence\n\nJoshua Charles Pence (* 8. června 1982, Santa Monica, Kalifornie, USA) je americký herec. \n\nPence se narodil v Santa Monice v Kalifornii. Jeho otec je realitní makléř a jeho matka je učitelka na základní škole. Navštěvoval univerzitu Dartmouth College v Hannoveru v New Hampshire, kde byl členem bratrstva Psi Upsilon. V roce 2007 se přestěhoval do Los Angeles kvůli své herecké kariéře. \n\nPence si poprvé zahrál menší roli ve filmu z roku 2006 \"Kauza CIA\". V roce 2010 si zahrál roli Tylera Winklevose v úspěšném filmu \"The Social Network,\" po boku Armieho Hammera. \n\nV roce 2012 si zahrál důstojníka ve filmu \"Bitevní loď\", po boku Liama Neesona a ve filmu Christophera Nolana \"Temný rytíř povstal.\" \n\nV roce 2013 se objevil v kriminálním filmu \"Gangster Squad – Lovci mafie\" v roli Daryla Gatese. O rok později si zahrál ve sportovním dramatu \"Velký draft\" . \n\nOd roku 2019 hraje v seriálu stanice Freeform, spin-offu seriálu \"The Fosters\", \"Good Trouble\" roli Dennise. \n\n"}
{"id": "1506730", "url": "https://cs.wikipedia.org/wiki?curid=1506730", "title": "The Rolling Stones Rock and Roll Circus (album)", "text": "The Rolling Stones Rock and Roll Circus (album)\n\nThe Rolling Stones Rock and Roll Circus je koncertní album britské rockové skupiny The Rolling Stones, které vyšlo v roce 1996. Album skupina nahrávala společně na stejnojmenném hudebním projektu, kterého se zúčastnili také The Who, Jehtro Tull, Taj Mahal, Marianne Faithfull a na místě vzniklá superskupina The Dirty Mac. Projektu se měla zúčastnit také skupina Led Zeppelin posléze k tomu nakonec sešlo. Album bylo vydáno až v roce 1996, protože skupina nebyla se svým projektem zcela spokojena. V roce 2019 vyšla restaurovaná verze alba. \n\nThe Rolling Stones\n\n\nThe Who\n\n\nJehtro Tull\n\n\nTaj Mahal\n\n\nThe Dirty Mac\n\n\nMariane Faitfull\n\n"}
{"id": "1506731", "url": "https://cs.wikipedia.org/wiki?curid=1506731", "title": "Západní hodnoty", "text": "Západní hodnoty\n\nZápadní hodnoty (též hodnoty západní kultury, anglicky Western values resp. Western culture values) je soubor hodnot adoptovaných na Západě. Jejich základní charakteristika odráží liberální postoje (relativně k historii či zbylé většině světa), důležitost jedince a otevřené tržní prostředí. Významný historický vliv na jejich utváření mělo křesťanství, které je v západních hodnotách dnes již upozaděné.\n\nVzhledem k vývoji Západu se i západní hodnoty rozštěpily na více směrů.\n\nPůvodní hodnoty, které byly na Západě nejvýznačnější (též \"staré\" západní hodnoty) a které jsou dnes již oblastí sporů, se řadí do konzervativního spektra. \n\nU mladších členů západní společnosti (zejména mileniálů) se ve větší míře adaptují pozměněné západní hodnoty (též \"nové\"). Tyto názory se řadí jako velmi liberální.\n"}
{"id": "1506732", "url": "https://cs.wikipedia.org/wiki?curid=1506732", "title": "Benjamin Roll", "text": "Benjamin Roll\n\nBenjamin Roll (* 23. května 1995 Praha) je český politický aktivista. V lednu 2018 se stal spoluzakladatelem, místopředsedou a mluvčím spolku Milion Chvilek, pořadatele kampaně Milion chvilek pro demokracii. Na iniciativě spolupracoval s Mikulášem Minářem už od roku 2017.\n\nPo maturitě na Gymnáziu Na Pražačce v roce 2014 začal studovat evangelickou teologii na Evangelické teologické fakultě Univerzity Karlovy, kde se stal také členem studentské komory fakultního akademického senátu.\n\nNáboženským vyznáním je evangelický křesťan. Od roku 2017 do roku 2019 byl předsedou Poradního odboru mládeže pražského seniorátu Českobratrské církve evangelické. Mimo jiné v roce 2018 vystoupil na podporu institutu stejnopohlavního manželství a stal se signatářem podpůrné výzvy organizace Logos. Ve spolupráci s další studentkou teologické fakulty Magdalenou Horákovou vymyslel společenskou hru Christivity, jejíž inspirací se stala jiná hra, a sice Activity.\n\nJe spoluorganizátorem veřejných protestních akcí, např. demonstrace „Je to na nás!“ na Letenské pláni 23. června 2019.\n\n"}
{"id": "1506734", "url": "https://cs.wikipedia.org/wiki?curid=1506734", "title": "Liekku", "text": "Liekku\n\nLiekku (v ingrijském nářečí \"liekku\" = kolébka) je ingrijský národní epos sestavený Mirjou Kemppinen a vydaný v roce 2013. Epos se skládá z osmnácti zpěvů a úvodního a závěrečného zpěvu. Je napsaný v ingrijském nářečí finštiny a sestavený ze sebraných básní ingrijské ústní lidové slovesnosti. V ingrijské lidové slovesnosti se v básních o vzniku světa a o bájných hrdinech stejně jako v tradicích jiných národů odrážejí představy Ingrijců o stvoření světa a o postavení vlastní domoviny ve světě. Do básní Ingirjci také promítali své každodenní životní strasti a radosti, a v ingrijské lidové tradici tudíž najdeme kromě epických také hodně lyrických a lyricko-epických básní, které jsou rovněž v eposu zastoupeny. Důrazem na tematizaci postavení ženy a perspektivou vypravěčky se \"Liekku\" řadí mezi tzv. ženské baltofinské kalevalské eposy, podobně jako například estonské \"Peko\", které zpívala Anne Vabarna v letech 1927–1930, a vepské \"Virantanaz\", které napsala Nina Zaitseva (2012).\n\nMirja Kemppinen se sama považuje za ingrijskou Finku. Její rodina má kořeny v oblastech Keltto a Rääpyvä nacházejících se na východě baltského regionu na historickém území Ingrie, které je nyní součástí Ruska. Nikdy sice v Ingrii nežila, ale v dětství ji často navštěvovala. Ingrie se podle ní však během několika posledních desetiletí velmi změnila a je čím dál méně „ingrijská“, jelikož ingrijské nářečí se pomalu vytrácí a i v kostelích se při kázáních nyní již používá spíše ruština. Mirja Kemppinen se zabývá zkoumáním finské lidové slovesnosti a především pak ingrijskou slovesností.\n\nMyšlenka sestavit ingrijský národní epos se zrodila v roce 2004 na podnět předsedy kalevalského a karelského kulturního informačního centra \"Juminkeko\" Markku Nieminena, který epos \"Liekku\" i redigoval. Konzultace a cenné rady Mirje Kemppinen během sestavování eposu poskytl profesor Pekka Laaksonen, tehdejší předseda finské Společnosti pro Kalevalu (\"Kalavalaseura\") a ředitel finského Archivu národní lidové slovesnosti (\"Kansanrunousarkisto\"). Mirja Kemppinen si tedy dala za cíl sestavit epickou sbírku, která by prostřednictvím národní tradice sebrané v Ingrii vyprávěla o osudu ingrijského národa.\n\nSpecifickým rysem ingrijské lidové slovesnosti je to, že odráží věčnou těžkou práci a podřízené společenské postavení Ingrijců a rovněž války, které Ingrii v minulosti značně poznamenaly. Přesto je ale v ingrijské tradici přítomný národní humor a schopnost Ingrijců veselit se i navzdory životním strastem. V lidové slovesnosti najdeme filozofické úvahy, vyprávění o historii, výklad etických pojmů, zvyků a tradic i popis každodenních radostí a starostí. To vše dohromady tvoří to, co dnes nazýváme národní identitou.\n\nKdyž Mirja Kemppinen zkoumala sebranou ingrijskou lidovou poezii, velice ji zaujalo, jak moc je v ingrijské slovesnosti přítomná ženská zkušenost. Těžký úděl ženy, která se přestěhuje z vlastního domova do cizího, tedy do domu svého manžela, připomíná utrpení a stesk po domově, který zažíval ingrijský národ, když byl v historii opakovaně násilně vyháněný ze své domoviny. \n\nEpos se skládá především z básní vydaných ve čtyřiatřiceti svazkovém souboru \"Staré básně finského národa\" (\"Suomen kansan vanhat runot\"). Autorka vycházela hlavně z básní sebraných na území Ingrie v letech 1831 až 1916. Kromě toho epos obsahuje také ukolébavku, kterou slýchala od své matky, a dále zaříkadlo, které se naučila od své tety Iiity Kemppinen.\n\nMirja Kemppinen při sestavování ingrijského eposu neupravovala básně ze sebrané lidové slovesnosti v takové míře, jako to dělal Elias Lönnrot při sepisování finského národního eposu \"Kalevala\". Verše upravovala jen natolik, aby vytvořila víceméně ucelený epický celek. Nejprve chtěla epos jazykově sjednotit a napsat jej ve svém rodném nářečí, poté se však rozhodla ponechat materiál v různých původních ingrijských nářečích, aby ukázala bohatost ingrijské jazykové tradice. V eposu tak najdeme řadu slov původem z ruštiny a z estonštiny.\n\nTím, že Elias Lönnrot zahrnul do Kalevaly ingrijskou slovesnost, pozvedl ingrijskou lidovou slovesnost do světové literatury a udělal z ní i součást finského kulturního dědictví. Ingrijská slovesnost je přítomná až ve druhém vydání Kalevaly v tzv. Nové Kalevale (\"Uusi Kalevala\") z roku 1849, do níž Lönnrot zahrnul verše sebrané D. E. D. Europaeem. Lönnrot však použil ingrijský materiál pouze v částech Kalevaly o Kullervovi, v jehož postavě se spájejí historické ústřední charakteristiky ingrijského národa – chudoba, vykořisťování a války – ale zároveň i budoucí osud Ingrijců – násilný odsun obyvatel a zrada států ovládajících území Ingrie. Lönnrot dal Finům prostřednictvím Kalevaly minulost a Finové si pak jako národ vybojovali mezinárodní uznání, Ingrijcům se ovšem nic takového nepovedlo a jejich národ čekal jiný osud. Epos \"Liekku\" má tudíž být pomníkem životu, houževnatosti a básnickému bohatství Finů, Ižorů a Votů z území Ingrie.\n\nEpos je psaný tzv. kalevalským metrem, tedy čtyřstopým nerýmovaným trochejem. K hlavním rysům kalevalského metra také patří hojný výskyt aliterace a paralelismů. Další rys lidové slovesnosti i podobnost s Kalevalou představuje pěvec, který epos pěje. Epos \"Liekku\" je však specifický tím, že jako pěvec zde i u žánru epiky působí žena, jelikož v oblasti Ingrie byla ústní slovesnost doménou převážně právě žen. Hlas pěvkyně je navíc velmi silný, uvádí velkou část zpěvů a v několika zpěvech pěje i o sobě a o svém životě, a je tudíž také v podstatě jednou z hlavních postav.\n\nMezi další motivy, které najdeme jak v Kalevale, tak i v eposu \"Liekku\", patří stvoření světa z vejce, velký mohutný dub, který jen tak někdo nedokáže pokácet, dále motiv kantele, které má mocný účinek na lidi i na zvířata, avšak na nějž umí hrát pouze vyvolení, a v neposlední řadě také často se opakující motiv námluv a téměř nesplnitelných úkolů, jež musí hrdinové plnit, aby získali nevěstu. Na hrdiny či hrdinky zpravidla čekají tři úkoly či tři nástrahy. Rovněž postavu kováře, kterému žena tragicky zahyne, a tak si uková novou ze zlata, najdeme v obou eposech. V obou dílech najdeme jak prvky pohanských přírodních náboženství, tak i křesťanství. Z ingrijské tradice pochází také kalevalská postava Kullerva, jehož tragický životní osud a silný vztah k matce je v eposu \"Liekku\" přítomný v postavě Lauriho. V celé finsko-karelské lidové slovesnosti také často nalezneme motiv říše mrtvých zvané Tuonela podle jejího vládce Tuoniho.\n\nPrávě v ingrijské lidové slovesnosti se často v lyrických a lyricko-epických básních objevuje motiv odchodu dívky z rodného domu, kde žila celkem pohodlný život jako milovaná dcera, a jejího nového života v domě muže, kde často vládne pevnou rukou hospodyně dívčina tchyně. Vůči ní je mladá dívka v podřízeném postavení, a musí tak plnit všechny tchyniny příkazy a vykonávat veškerou těžkou práci, kterou jí tchyně uloží. Postavy žen jsou v eposu \"Liekku\" po vzoru lidové slovesnosti často charakterizovány především svým vztahem k postavám mužským – jako matky, ženy, setry či dcery.\n\nEpos začíná úvodním zpěvem, v němž pěvkyně představuje sebe samu a svou rodnou Ingrii, která je podle ní krásná země na březích řeky Něvy s velkým přírodním bohatstvím, třebaže je to zároveň země chudá a často zmítaná válkami.\n\nPrvní zpěv začíná vyprávěním o stvoření světa z ptačích vajec, z nich vzniknou hvězdy, měsíc i slunce, které však stále jen spí a nesvítí na zemi, a ze spánku se je podaří probudit k činnosti až létu. Ve čtvrtém zpěvu je pak popsán vznik kantele z losích parohů. Nikdo však neumí na kantele správně hrát, až slepý to dokáže tak, že se lidé i zvířata radují a tancují. Mladík Vietrikkä však slepci kantele vezme, všechny jeho pomocí uspí a vydá se k panně Kaise do komůrky. Kaisa vetřelce zabije, a když je přistižena nad jeho mrtvolou a obviněna z vraždy, hájí se tím, že jen bránila svou čest. Přesto je z vesnice vypovězena.\n\nHlavního hrdinu v první části eposu představuje kovář Inkeroinen (‚Ižor‘), který na svých cestách vyčaruje ostrov, kde vyroste usedlost s dobytkem, hospodyní a mladou pannou. Inkeroinen se vrací domů ke své rodině, avšak tam se mu dostane chladného přivítání, jelikož si ještě nenašel žádnou ženu. Vydává se tedy namlouvat si ostrovní panny. Ostrovní starší mu uloží tři téměř nesplnitelné úkoly, ale on je všechny splní, a tak se starší uvolí, že mu jednu pannu za ženu dají. Pannu, která se má stát jeho ženou, si však odnese smrt do Tuonely. Když kovář dorazí na místo a zjistí to, začne bědovat nad svým osudem, ovšem dostane se mu rady, aby si ukoval nevěstu ze zlata. Postaví si tedy kovářskou dílnu a po několika neúspěšných pokusech se mu podaří vykovat si ženu ze zlata.\n\nŽivot s neživou chladnou ženou ho však neuspokojuje, a tak se i přes zrazování ze strany své rodiny vydá namlouvat si dceru vládce podsvětí Tuoniho. Opět musí splnit tři přetěžké úkoly a opět se mu to podaří, dostane tuonelskou pannu za manželku a odveze si ji domů. Žena mu porodí tucet dětí, jednu jejich dceru Maijo však unesou mraky, které ji propustí, až když jim kovářova žena uvaří pivo. Mraky vylijí pivní kvásek na zem a z nich vyroste velký mohutný dub, který neumí nikdo pokácet. Maijo se vypraví pro svého bratra, jemuž se to podaří. Potom ze dřeva stromu vyrobí různé praktické předměty a také saunu pro svou sestru, již však svrhne do moře Virpoi, protože se na něj nedostalo a nestihl se v sauně umýt, a vyhlásí lidu válku.\n\nV posledním zpěvu první části estonské čarodějnice ukradnou slunce a Ingrie se opět ponoří do tmy, avšak kovářova dcera Maijo po překonání různých nástrah vybojuje slunce zpět, a když se jí je konečně podaří pověsit na oblohu tak, aby svítilo na chudé i na bohaté, Ingrie se zase vynoří ze tmy.\n\nHlavním hrdinou druhé části eposu je mladík Lauri, který je povolán do války, kde zažívá spoustu hrůz a kde je vážně zraněn, avšak jeho matce se ho podaří zaříkáním uzdravit. Lauri jí to chce oplatit, a tak mu matka zadá různé úkoly, ovšem nakonec mu oznámí, že ji uspokojí pouze to, až si Lauri přivede nevěstu. Lauri se vydá do světa a najde si nevěstu, krásnou Katriinu, kterou si přivede domů, kde se k ní však tchyně chová hrubě. Uděluje jí nepřiměřeně těžkou práci, spílá snaše, že přetěžké úkoly neplní, a radí Laurimu, aby si ženu lépe vychoval, ale ten se svou manželkou soucítí a postaví se na její stranu.\n\nKatriina se i přes protesty tchyně vydává na návštěvu svého rodného domu, avšak dostane se jí tam chladného přivítání od bratra a hlavně od jeho ženy, kteří se chovají jako hospodář a hospodyně. Katriina se ptá po své matce a dozvídá se, že matka několik let předtím umřela. Truchlí nad ztrátou matky a naříká nad svým těžkým osudem. Když Katriina porodí syna, má Lauri radost, když však porodí dceru, je Lauri přesvědčený, že s dcerou bude příliš mnoho starostí. Dceru pojmenují Hekko, avšak nechodí za ní žádní nápadníci. Kočka jí udělí rady a nápadníci chodit začnou, ovšem Hekko je velmi vybíravá. Nakonec si ji násilím odvede Iknaatta Kojonen, který ji však stejně jako svou předchozí ženu a matku svých dětí zabije, a její maso přinese Katriině jako dar. Kočka však rodině prozradí pravdu a Lauriho rodina Iknaattu v pomstě zabije.\n\nLauri musí opět do války, kde se postupně dozvídá o smrti svého otce, matky, sestry i bratra, avšak domů se vrátí, až když umře jeho žena. Připadá si osamělý, a tak se vydá namlouvat si mořskou pannu. Už však není nejmladší, tudíž se cestou unaví a vrátí se domů bez panny. Nakonec prodá všechen svůj majetek a stane se námezdním dělníkem. Na konci umírá a dostane se do křesťanského nebe, kde se setkává s Bohem, dvěma anděly a Svatou trojicí.\n\nDalší zásadní postavu představuje ve druhé části eposu sama pěvkyně, které onemocní matka, a tak se vydá pro pomoc k estonským čarodějnicím. Avšak když se vrátí domů, zjistí, že matka je již mrtvá. Její otec si přivede novou matku, která je na nevlastní dceru zlá, a tak se dívka opět vypraví k čarodějnicím. Když se vrátí domů, zjistí, že jí zemřel i otec. V posledním zpěvu pěvkyně pěje o tom, že do Ingrie přišel nový pán, který lidem vyměřil vysoké daně, ovšem vládci přicházejí a odcházejí, ale Ingrie existuje stále.\n\nKovář Inkeroinen je hlavním hrdinou první části eposu. Je charakterizován především svým řemeslem, ovšem má i magické schopnosti – dokáže vykouzlit celý ostrov, ukovat hrábě, které dosáhnou až na dno moře, či zlatou pannu sobě za ženu.\n\nMaijo je dcerou kováře Inkeroinena a tuonelské panny. Lze ji považovat za hrdinku, jelikož má v eposu poměrně aktivní roli. Když pod jejím oknem vyroste mohutný dub, sama se vydá pro svého bratra, aby jej pokácel. Když poté estonské čarodějnice ukradnou slunce, vypraví se pro něj, po cestě překoná mnohé nástrahy a podaří se jí slunce získat zpět a navrátit Ingrii světlo.\n\nLauri je hlavním hrdinou druhé části eposu s velmi tragickým životním osudem. Jako mladík je povolán do války bojovat za ruskou říši. Zažívá nejrůznější hrůzy válečných bojů, o nichž píše své matce, se kterou ho pojí silné citové pouto. Lauri přežije všechny členy své rodiny, jelikož jeho dceru zabije násilnický nápadník Iknaatta a zbylí členové jeho rodiny všichni zemřou, když je Lauri později opět povolán do války, a osud ho uvrhne do života v osamění. Lauri je v eposu často charakterizován přídomkem \"laatu poika\", tedy dobrý či čestný mladík. Když si Laurimu jeho matka stěžuje, že jeho manželka Katriina neplní práci, kterou jí tchyně zadává, Lauri se ukáže být čestným a soucitným manželem. Zároveň je ale na jeho postavě zobrazený negativní postoj mužů při narození dcery místo syna.\n\nLauriho žena Katriina, někdy též označovaná jako Katerina, je charakterizovaná především atributem krásná a jako mladá nevěsta přichází do domu svého muže, kde dře a trpí pod nadvládou své tchyně. S její matkou ji pojí silné citové pouto, jelikož matka nerozlišuje mezi synem a dcerou a na rozdíl od otce miluje stejnou měrou všechny děti. Obdobné pouto si později sama vytvoří se svou vlastní dcerou. Její postava ztělesňuje časté téma mnoha lyrických a lyricko-epických básní lidové slovesnosti, tedy podřízené postavení ženy v manželově domě, smutek při odchodu z vlastního domova a stesk po milující matce, tedy zachycení ženské zkušenosti.\n\nI sama pěvkyně eposu představuje důležitou postavu. Také na její postavě je zobrazena ženská zkušenost, především silný vztah k matce, truchlení nad její ztrátou a následné nelehké soužití s nevlastní matkou.\n\n"}
{"id": "1506739", "url": "https://cs.wikipedia.org/wiki?curid=1506739", "title": "Tom Everett Scott", "text": "Tom Everett Scott\n\nThomas Everett Scott (* 7. září 1970, East Bridgewater, Massachusetts, USA) je americký herec. Objevil se ve filmech, \"To je náš hit!, Americký vlkodlak v Paříži, Riziko,\" \"Jediná správná věc, Mrtvý na univerzitě, Milostný dopis, Vdáš se, a basta!\" nebo \"La La Land.\" \n\nNa televizních obrazovkách se proslavil hlavní rolí detektiva Russella Clarka v televizním seriálu \"Policajti z L. A.\" nebo rolí Charlese Garnetta v seriálu \"Z Nation\" a poté vedlejšími rolemi v seriálech \"Pohotovost,\" \"Kráska a zvíře\", \"Scream\", \"Království\" a \"13 Reasons Why\". V současné době hraje v komedii \"I'm Sorry\". \n\nScott se narodil ve East Bridgewater v Massachusettsu. Je synem Cynthie (rozené Pierce), která pracuje jako obchodní zástupkyně a Williama Josepha Scotta, který pracoval jako inženýr. Zemřel v roce 2007. Navštěvoval univerzitu Syracuse University v roce 1992, kde původně studoval obor komunikace, ale nakonec se věnoval dramatu.\n\nJeho první větší role přišla s rolí Matthewa v sitcomu \"Grace v jednom kole\". V roce 1996 získal roli Guye Pattersona ve filmu \"To je náš hit!.\" \n\nNěkolik větších rolí získal například ve filmech \"Americký vlkodlak v Paříži\", \"Mrtvý na univerzitě\", \"Milostný dopis\", \"Riziko\" nebo \"Sexy párty\". Během let 2002 a 2003 hrál vedlejší roli v televizním seriálu \"Pohotovost.\" Menší role si zahrál v seriálech \"Will a Grace, Saved\" a \"Zákon gangu.\" Po boku Mandy Moore se objevil v komedii \"Vdáš se, a basta!\". Roli Jacka si zahrál v komediálním seriálu stanice ABC \"Cashmere Mafia\" v roce 2008. V roce 2009, on se objevil ve čtyřech dílech seriálu \"Zákon a pořádek\". Během let 2009 až 2013 hrál detektiva Russella Clarka v seriálu \"Policajti z L. A.\". \n\nBěhem let 2009 až 2013 si zahrál ve filmech \"Útěk na Horu čarodějnice\", \"Tanner Hall\", \"Máma mezi Marťany\", \"Rodičovský manuál a Smrtelná aliance\". Roli Sama Landona si zahrál v seriálu \"Kráska a zvíře\", roli Kevina Duvala v seriálu \"Scream\", roli Charlese Garnetta v seriálu \"Z Nation\" a roli Williama v seriálu\"Království\". V roce 2016 se objevil v úspěšném filmu \"La La Land.\" V roce 2017 si zahrál ve filmu \"\". V současné době hraje hlavní roli v sitcomu \"I'm Sorry\".\n\nV roce 1997 se oženil s herečkou Jenni Gallagher. Dvojice má dvě děti.\n\n"}
{"id": "1506744", "url": "https://cs.wikipedia.org/wiki?curid=1506744", "title": "Vladimir Ivanovič Alatyrcev", "text": "Vladimir Ivanovič Alatyrcev\n\nVladimir Ivanovič Alatyrcev (rusky Владимир Иванович Алатырцев, 30. října 1908 Semjonovskoje – 30. října 1964 Riga) byl ruský básník a překladatel.\n\nAlatyrcev pocházel z rolnické rodiny a brzy osiřel. V roce 1939 absolvoval Čuvašský pedagogický institut v Čeboksarech. Pak působil jako učitel na základních a středních školách v Čuvašsku. V letech 1939–1941 působil byl přednášejícím na Státním pedagogickém institutu, nicméně vypuknutí války znemožnilo jeho vědeckou činnost v ústavu.\n\nOd roku 1941 se účastnil Velké vlastenecké války. Jako velitel kulometné čety a zvláštní korespondent pro armádní noviny byl na frontě až do samého vítězství nad nepřítelem, prošel z moskevské oblasti do Východního Pruska. Za účast v bitvách mu byl udělen Řád vlastenecké války prvního stupně, Rudá hvězda a několik medailí.\n\nDo roku 1958 sloužil jako korespondent pro vojenské noviny. Po válce žil v Rize, v čele sekce rusky mluvících spisovatelů Svazu lotyšských spisovatelů nepřerušoval komunikaci s Čuvašskem. Překládal díla čuvašských autorů do ruštiny (Konstantina Vasiljeviče Ivanova, Semjona Vasiljeviče Elgera, Miškina Sespela a dalších).\n\nSám publikoval od roku 1937. Hlavními motivy jeho poezie jsou občanství, vlastenectví a láska k vlasti. Básnické dílo se vyznačuje stručností, lyrikou a hrdinským patosem. \n\n"}
{"id": "1506748", "url": "https://cs.wikipedia.org/wiki?curid=1506748", "title": "Tříkřížový vrch (rozcestník)", "text": "Tříkřížový vrch (rozcestník)\n\nTříkřížový vrch je název několika míst\n"}
{"id": "1506751", "url": "https://cs.wikipedia.org/wiki?curid=1506751", "title": "Jana Knedlíková", "text": "Jana Knedlíková\n\nJana Knedlíková (* 22. června 1989) je česká házenkářka hrající za tým Győri Audi ETO KC a českou reprezentaci. První krůčky Jana učinila v klubu HC Háje. Zde si ji vyhlédla Slavia Praha do jejich řad se následně přesunula. Je to 1. česká házenkářka, která je vítězkou EHF Champions League. \n\nHrála na mistrovství Evropy 2018.\n\n"}
{"id": "1506752", "url": "https://cs.wikipedia.org/wiki?curid=1506752", "title": "STP-2", "text": "STP-2\n\nSTP-2 byla kosmická mise společnosti SpaceX. V rámci programu Space Test Program při ní bylo pro Letectvo Spojených států amerických vyneseno celkem 24 satelitů na tři nízké a střední oběžné dráhy Země. Pro SpaceX šlo zatím o nejkomplexnější misi. Cena celé mise se pohybovala kolem 750 milionů dolarů, samotné vynesení pak stálo asi 160 milionů.\n\nStart proběhl 25. června 2019 z rampy LC-39A Startovacího komplexu 39. Použita byla raketa Falcon Heavy složená z nového centrálního stupně B1057 a dvou bočních stupňů B1052 a B1053, jež byly využity i při předchozí misi Falconu Heavy v dubnu 2019. Družice byly úspěšně rozvezeny, boční stupně přistály na pevnině na LZ-1 a LZ-2, centrální stupeň ASDS \"Of Course I Still Love You\" minul a poprvé se SpaceX podařilo zachytit aerodynamický kryt do sítě.\n\nPočet vynášených satelitů byl postupně upřesňován, jednu dobu se počítalo s 25 satelity, které by doplnila balastní zátěž o váze 5 tun. V rámci programu Prometheus navíc mělo původně letět na misi STP-2 osm satelitů verze Block 2, letěly ale jen dva, přičemž jeden z nich byl navíc pouze maketou; zdroje se tak v celkových počtech rozcházejí a některé Prometheus nezmiňují.\n\nCelková váha nákladu byla 3700 kg, balastní zátěž nebyla nakonec využita. Na palubě bylo 24 satelitů, ty největší z nich od amerického letectva a NASA, ale i od řady dalších organizací: \n"}
{"id": "1506753", "url": "https://cs.wikipedia.org/wiki?curid=1506753", "title": "Šen Š’-sing", "text": "Šen Š’-sing\n\nŠen Š’-sing (; 1534–1614) byl čínský politik mingského období. Císař Wan-li ho roku 1578 jmenoval velkým sekretářem, úřad zastával do roku 1591. V letech 1583–1591 neformálně stál v čele mingské vlády jako první velký sekretář.\n\nŠen Š’-sing používal zdvořilostní jméno Žu-mo () a pseudonym Jao-čchüan (), později Siou-siou ťü-š’ (). Za zásluhy o stát byl poctěn posmrtným jménem Wen-ting ().\n\nŠen Š’-sing se narodil roku 1534, pocházel z okresu Čang-čou v prefektuře Su-čou v Ťiang-nanu. Studoval konfuciánské klasiky, skládal úřednické zkoušky, roku 1562 složil i jejich nejvyšší stupeň, palácové zkoušky (s mimořádným úspěchem – jako první v pořadí), a získal hodnost \"ťin-š’\". Poté nastoupil do akademie Chan-lin. \n\nV 70. letech povýšil na náměstka ministerstva obřadů, poté náměstka ministra státní správy. Roku 1578 ho císař Wan-li jmenoval velkým sekretářem; sekretariát tehdy vedl Čang Ťü-čeng, dalším sekretářem byl Čang S’-wej. Po úmrtí Čang Ťü-čenga (1582) v čele sekretariátu stanul Čang S’-wej, ale už roku 1583 se prvním sekretářem stal Šen Š’-sing. V úřadě zůstal do roku 1591. V letech 1583–1591 v sekretariátu pod vedením Šen Š’-singa sloužili Jü Jou-ting (krátce), Sü Kuo, Wang Si-ťüe a Wang Ťia-ping. \nPo smrti Čang Ťü-čenga se císař i opoziční skupiny obávali silného velkého sekretariátu, v následné čistce zlikvidovali Čang Ťü-čengovy straníky, nicméně poté se císař a opozice dostali do sporů a velcí sekretáři v čele se Šen Š’-singem lavírovali mezi císařem a úředníky, vesměs se ale stavěli na stranu císaře. Přitom i v 80. letech přetrvávalo spojenectví mezi velkými sekretáři, vedením ministerstva státní správy a kontrolními úřady, vytvořené ještě Čang Ťü-čengem a podporované císařovou matkou, které dominovalo mingské vládě a potlačovalo opozici. Opozice se proto snažila odcílit nezávislosti ministrů na sekretářích s odůvodněním „návratu ke stavu v počátcích říše“. Uspěla až roku 1590, kdy rezignovali ministr státní správy Jang Wej a vedoucí kontrolního úřadu Wu Š’-laj a zmíněná aliance se rozpadla, když nový ministr státní správy Lu Kuang-cu, byť vybraný za účasti Šen Š’-singa, hájil nezávislost svého úřadu a odmítal si svá rozhodnutí nechat schvalovat v sekretariátu.\n\nŠen Š’-sing byl v mocenských střetech a politických diskuzích člověkem kompromisu, umírněný, oponenty nechával přeložit nebo odvolat, po čase je však často povolával zpět do služby; snažil se vytvořit atmosféru spolupráce. Dobře se doplňoval s Wang Si-ťüem, který byl vznětlivý a k oponentům tvrdý. Šen před kritikou ustupoval, Wang reagoval útočně. Společně tvořili pár „hodného a zlého“. Šengova politika kompromisu nakonec neuspěla a roku 1591 pod tlakem opozičních úředníků rezignoval s tím, že ztratil jejich důvěru svým příklonem k panovníkovi ve sporu o jmenování korunního prince.\n\nZemřel roku 1614.\n"}
{"id": "1506754", "url": "https://cs.wikipedia.org/wiki?curid=1506754", "title": "Caenagnathoidea", "text": "Caenagnathoidea\n\nCaenagnathoidea (zástupci jsou \"cénagnatoidi\") byla nadčeleď obvykle menších a ve většině případů zřejmě opeřených a teplokrevných teropodních maniraptorních dinosaurů. Jejich fosilie známe ze sedimentů pocházejících z období spodní i svrchní křídy (geologické stupně apt až maastricht, zhruba v rozmezí před 125 až 66 miliony let před současností) z území Severní Ameriky a východní Asie.\n\nVývojově byli blízcí předkům moderních ptáků a sdíleli s nimi také mnohé anatomické adaptace (duté kosti, tělesné opeření, bezzubost apod.). Nejmenší zástupci dosahovali zhruba velikosti dnešní slepice, největším dosud známým druhem pak byl čínský taxon \"Gigantoraptor erlianensis\" s délkou přes 8 metrů a hmotností kolem 1,5 tuny. Největší objevená fosilní vejce (ootaxon \"Macroelongatoolithus xixianensis\") patřila rovněž některému ze zástupců této nadčeledi.\n\nMezi cénagnatoidy řadíme vývojově primitivní mongolský rod \"Avimimus\" a dvě početné čeledi teropodů, cénagnatidy a oviraptoridy. Rozkvět těchto skupin nastal zejména v pozdní svrchní křídě, zhruba před 80 až 66 miliony let.\n\n"}
{"id": "1506762", "url": "https://cs.wikipedia.org/wiki?curid=1506762", "title": "Lotarjov D-36", "text": "Lotarjov D-36\n\nIvčenko Progress D-36 (také Lotarjov D-36) je tříhřídelový dvouproudový motor s vysokým obtokovým poměrem v současné době vyráběný společností Motor Sič na Ukrajině.\n\nVyvinut byl pro letouny Jak-42, An-72 a An-74 a v době svého vzniku šlo na sovětské poměry o vysoce pokročilou konstrukci. Byl navržen Vladimirem Lotarjovem. Prvního rozběhu se dočkal v roce 1971, letové testy následovaly v roce 1974 a sériová výroba začala roku 1977.\n"}
{"id": "1506763", "url": "https://cs.wikipedia.org/wiki?curid=1506763", "title": "Vasilij Ignatěnko", "text": "Vasilij Ignatěnko\n\nVasilij Ivanovič Ignatěnko (13. března 1961 – 13. května 1986 Moskva) byl sovětský hasič, který zemřel na následky ozáření radiací v Černobylu.\n\nJeho žena Ludmila Ignatěnková pár měsíců po havárii porodila. Její dítě žilo pouhé 4 hodiny. Dodnes žije se svým synem v Kyjevě.\n\nV roce 2006 obdržel cenu Hrdina Ukrajiny.\n"}
{"id": "1506767", "url": "https://cs.wikipedia.org/wiki?curid=1506767", "title": "Superpohár UEFA 2019", "text": "Superpohár UEFA 2019\n\nSuperpohár UEFA 2019 byl 44. ročník evropské klubové fotbalové soutěže Superpohár UEFA, pořádané Evropskou fotbalovou asociací UEFA. Jde o zápas mezi vítězem Ligy mistrů a vítězem Evropské ligy. V zápase se poprvé v historii představili dva týmy z Anglie, vítěz Ligy mistrů UEFA 2018/19 Liverpool a vítěz Evropské ligy UEFA 2018/19 Chelsea. Zápas se odehrál 14. srpna 2019 na stadionu Vodafone Arena v tureckém Istanbulu. Poprvé v historii se byl v této soutěži použit systém VAR.\n\nLiverpool vyhrál zápas 5:4 na penalty, které následovaly nerozhodnému stavu 2:2 po prodloužení a již počtvrté obdržel pohár pro vítěze Superpoháru UEFA.\n\nPo 36 minutách hry se chopila vedení Chelsea, poté co přihrávka Christian Pulišiće našla nabíhajícího Oliviera Girouda, který umístil míč levačkou do pravého dolního rohu brány. Pulišićovi se vzápětí podařilo vstřelit druhý gól Chelsea, který však byl po prozkoumání systémem VAR odvolán. Ve 48. minutě srovnal na 1:1 Sadio Mané, který zblízka doklepl míč do sítě po akrobatické přihrávce náhradníka Roberta Firmina. V 83. minutě se za Chelsea gólově prosadil mladý Angličan Mason Mount, jeho gól však po dalším zásahu systému VAR rovněž neplatil. Za nerozhodného stavu 1:1 se zápas přesunul do prodloužení a v 95. minutě poslal Sadio Mané svým druhým gólem Liverpool do vedení, když našel pravý horní roh brány po další asistenci Roberta Firmina. Poté co bylo za pomoci systému VAR rozhodnuto, že brankář Liverpoolu Adrián pomohl na zem mladému útočníkovi Tammy Abrahamovi, Chelsea byla obdarována pokutovým kopem. Jorginho překonal Adriána přízemní střelou do pravého rohu a srovnal skóre na 2:2. Ani prodloužení nerozhodlo o vítězi utkání a na řadu tak přišel penaltový rozstřel. Všech pět Liverpoolských exekutorů penalty proměnilo a na straně Chelsea se v 5. sérii postavil k míči Tammy Abraham. Jeho nízkou střelu vyrazil pravou nohou Adrián a Liverpool se stal vítězem.\n"}
{"id": "1506768", "url": "https://cs.wikipedia.org/wiki?curid=1506768", "title": "Socha Panny Marie (Cheb)", "text": "Socha Panny Marie (Cheb)\n\nPanna Marie z chebských sbírek je kvalitní gotická socha ze 70.–80. let 15. století, která reflektuje inovátorské výtvarné impulsy z okruhu následovníků Nicolause Gerhaerta van Leyden. Je vystavena ve stálé expozici Galerie výtvarného umění v Chebu.\nPlně plastická socha z lipového dřeva, výška 112 cm, se zachovalými fragmenty polychromie na křídovém podkladu. Obě ruce chybí, nad levou rukou zachovány zbytky odlomeného dítěte nebo atributu světice. Socha stojí na původním osmihranném podstavci. Restaurovali J. Tesař (1970) a J. Živný (1994).\n\nPostava je výrazně prohnuta v zádech a vysunuje levý bok (nad kterým mohla být postava Ježíška) proti pravé volné noze. Objem dívčího těla a vysunuté břicho je zdůrazněno přepásáním spodního šatu. Volný nesepnutý plášť spadá v četných příčných záhybech hluboko pod levou ruku a jeho cíp přidržuje pravá ruka. Na pravé straně plášť v diagonále uzavírá obrys sochy a na podstavci tvoří změť překládaných záhybů. Kompaktní objem bloku s nehlubokými přeřezávanými záhyby pláště narušuje pouze diagonální zářez pod pravou rukou Madony. Oválná dívčí tvář Marie je stylově blízká Podunají i Jižním Čechám. \n\nSocha se stylově vymyká z celého souboru chebské gotické plastiky a svou kvalitou i uplatněním nových principů pogerhaertovského sochařství nemá mezi dochovanými díly blízké paralely. Ševčíková v ní spatřuje vyvrcholení tvorby starší dílny Mistra doupovské madony, zejména v bohatém promodelování povrchu pláště. Kvalitativní posun směřuje k novému chápání výstavby a plnoplastického rozvinutí hmoty, prostorové transparenci forem a dynamice pohybu. Autorka proto navrhla pro jejího řezbáře označení Mistr torzální chebské madony. Předlohou mohla být díla následovníků Nicolause Gerhaerta van Leyden, kteří působili ve franckém nebo podunajském prostředí v poslední třetině 15. století, nebo grafické listy Mistra ES nebo Martina Schongauera, či tzv. Mistra oděvních studií.\n\nPůvod sochy není znám a nejbližší stylovou sounáležitost mají některá díla z franckého prostředí (Zmrtvýchvstalý Kristus a Zvěstování, oltář sv. Petra v kostele sv. Sebalda, 1470–1480, Anděl z oltáře sv. Rocha v kostele sv. Vavřince, 1483–1484), podle Tietz-Strödel i z prostředí rakousko-bavorského. V rámci domácí sochařské produkce tato Madona uzavírá období jednostranně orientované na švábské umění, ale jeho některé tradiční složky jsou stále rozpoznatelné. Nejbližším dílem z domácí produkce je Assumpta z Krupky, která působí jako méně náročná drobnější replika.\n\n\n"}
{"id": "1506773", "url": "https://cs.wikipedia.org/wiki?curid=1506773", "title": "Kníže ze San Donato", "text": "Kníže ze San Donato\n\nKníže ze San Donato byl titul vytvořený roku 1840 velkovévodou Leopoldem II. Toskánským pro italofila Anatolije Demidova, aby si mohl vzít za manželku Matyldu Bonaparte a ona kvůli sňatku neztratila titul princezny.\n\nTitul nebyl v Rusku nikdy uznán. Byl pojmenován po Villa San Donato.\n\n"}
{"id": "1506775", "url": "https://cs.wikipedia.org/wiki?curid=1506775", "title": "Olbrachtova (stanice metra)", "text": "Olbrachtova (stanice metra)\n\nOlbrachtova je chystaná stanice na lince D pražského metra. Bude se nacházet se na úseku I.D1 mezi stanicemi Pankrác a Nádraží Krč pod ulicí Na Strži na katastru Krče. 19. června 2019 započal geologický průzkum pro linku D. Zprovoznění stanice se předpokládá v roce 2027.\n\nStanice Olbrachtova se bude nacházet pod ulicí Na Strži v Praze 4 na katastru Krče. Bude hloubená v hloubce 27 m.\n\nOlbrachtova bude mít jeden výstup s jedním povrchovým vestibulem, umístěným přímo u bytových komplexů u křižovatky ulic Olbrachtova a Na Strži.\n"}
{"id": "1506780", "url": "https://cs.wikipedia.org/wiki?curid=1506780", "title": "Bodzianske Lúky", "text": "Bodzianske Lúky\n\nBodzianské Lúky ( ) jsou obec na Slovensku v okrese Komárno. První písemná zmínka pochází z roku 1387. Žije zde obyvatel. Rozloha obce činí 5,17 km².\nV obci se nachází římskokatolická kaple Panny Marie Růžencové z roku 1889.\n\n"}
{"id": "1506789", "url": "https://cs.wikipedia.org/wiki?curid=1506789", "title": "Astra Linux", "text": "Astra Linux\n\nAstra Linux je ruský, na Linuxu založený operační systém vyvinutý pro potřeby Ozbrojených sil Ruské federace i zpravodajských služeb. Poskytuje pokročilou ochranu dat až po úroveň „přísně tajné“ na ruské stupnici utajovaných informací. Má oficiální certifikaci ruského ministerstva obrany, obranné agentury Federální služby pro technickou a exportní kontrolu (FSTEC) a Federální služby bezpečnosti (FSB).\n\nPočátkem června 2019 bylo oznámeno, že Ozbrojené síly Ruské federace nahrazují své MS Windows právě Astra Linuxem.\n"}
{"id": "1506791", "url": "https://cs.wikipedia.org/wiki?curid=1506791", "title": "Angelica Bengtssonová", "text": "Angelica Bengtssonová\n\nAngelica Bengtssonová (* 8. července 1993 Väckelsång) je švédská reprezentantka ve skoku o tyči, členka klubu Hässelby SK. \n\nJejí otec Glenn Bengtsson se závodně věnoval hodu oštěpem a byl jejím prvním trenérem, matka pochází z Brazílie. Původně se věnovala sportovní gymnastice. V roce 2009 získala zlatou medaili na mistrovství světa v atletice do 17 let 2009, v roce 2010 vyhrála letní olympijské hry mládeže, v letech 2010 a 2012 mistrovství světa juniorů v atletice, v roce 2011 mistrovství Evropy juniorů v atletice a v roce 2015 mistrovství Evropy v atletice do 23 let. Překonala také tyčkařský světový rekord v kategorii do osmnácti let (447 cm) a v kategorii do dvaceti let (463 cm). \n\nByla čtyřikrát finalistkou na mistrovství Evropy v atletice (10. místo v roce 2012, 5. místo v roce 2014, 3. místo v roce 2016 a 6. místo v roce 2018) a dvakrát na mistrovství světa v atletice (4. místo 2015 a 10. místo 2017). Na halovém mistrovství Evropy v atletice získala bronzové medaile v letech 2015 a 2017. V únoru 2019 vytvořila švédský rekord ve skoku o tyči výkonem 481 cm.\nV roce 2012 vyhrála anketu Atlet Evropy v kategorii vycházejících hvězd. V roce 2015 získala cenu Stora grabbars och tjejers märke.\n\n"}
{"id": "1506796", "url": "https://cs.wikipedia.org/wiki?curid=1506796", "title": "CFM International LEAP", "text": "CFM International LEAP\n\nCFM International LEAP je dvouproudový motor s vysokým obtokovým poměrem vyráběný společností CFM International, což je 50-50 joint venture mezi americkou firmou GE Aviation a francouzskou Safran Aircraft Engines (dříve Snecma). Jde o nástupce úspěšného motoru CFM56 a v rámci úzkotrupých letounů je konkurentem motoru Pratt & Whitney PW1000G.\n\nPráce související s novým motorem CFM International začaly v roce 2005 a první spuštění motoru s názvem LEAP-X proběhlo roku 2008. Tento motor má být nástupcem řady CFM56-5B a CFM56-7B (v současné době je montován na stroje Airbus A320 a Boeing 737). Nový motor obsahuje více kompozitních materiálů, které v kombinaci s inovativními technologickými řešeními limitují spotřebu paliva ve srovnání s CFM56 o 16%.\n"}
{"id": "1506800", "url": "https://cs.wikipedia.org/wiki?curid=1506800", "title": "Vnitřní automorfismus", "text": "Vnitřní automorfismus\n\nVnitřní automorfismus je v abstraktní algebře automorfismus grupy, okruhu nebo algebry daný konjugací pevným prvek, zvaným \"konjugující prvek\". Tyto vnitřní automorfismy tvoří podgrupu grupy automorfismů. Dále podíl grupy automorfismů s touto podgrupou dává vzniknout konceptu grupy vnějších automorfismů.\n\nJe-li grupa (nebo okruh) a je prvek (jestliže je okruh, pak musí být jednotka), pak se funkce\n\nformula_1\n\nformula_2\n\nnazývá (pravá) konjugace podle (viz konjugační třída). Tato funkce je homomorfismus : pro všechny formula_3 platí:\n\nformula_4\n\nkde druhá rovnost je dána vložením identity mezi formula_5 a formula_6 Dále má toto zobrazení levou i pravou inverzi, totiž formula_7 Tím pádem je formula_8 bijekcí, a tedy i izomorfismem z na sebe sama, tj. automorfismem. Vnitřní automorfismus je jakýkoliv automorfismus, který vzniká z konjugace. \n\nV případě pravé konjugace se výraz formula_9 často značí pomocí mocniny: formula_10 Tento zápis se používá, protože složení konjugací je asociativní: formula_11 pro všechna formula_12 To ukazuje, že konjugace určuje pravé působení na sebe samotné.\n\nSložení dvou vnitřních automorfismů je opět vnitřním automorfismem a pod touto operací tvoří soubor všech vnitřních automorfismů grupy grupu vnitřních automorfismů , značenou .\n\nGrupa vnějších automorfismů v určitém smyslu měří, kolik automorfismů není vnitřních. Každý nevnitřní automorfismus dává vzniknout netriviálnímu prvku , ale různé nevnitřní automorfismy mohou dát stejný prvek .\n\nTvrzení, že konjugace podle ponechá nezměněno, je ekvivalentní k tvrzení, že a komutují:\n\nExistence a počet vnitřních automorfismů, které nejsou identitou, je tedy v určitém smyslu měrou selhání komutativního zákona v dané grupě (nebo okruhu).\n\nAutomorfismus grupy je vnitřní, právě když jej lze rozšířit na každou grupu obsahující . \n\nPropojením prvku s vnitřním automorfismem v , jak je uvedeno výše, se získá izomorfismus mezi podílovou grupou (kde je centrum ) a grupou vnitřních automorfismů:\n\nTo je důsledek první věty o izomorfismu, neboť je souborem právě těch prvků , které jako odpovídející vnitřní automorfismus udávají identické zobrazení (konjugace nemá vliv).\n\nVýsledek jedné práce Wolfganga Gaschütze říká, že pokud je konečná neabelovská -grupa, pak má automorfismus řádu , který není vnitřní.\n\nZda má každá neabelovská -grupa automorfismus řádu , je otevřený problém. Tato otázka má kladnou odpověď, pokud má jednu z následujících vlastností:\n\n\nGrupa vnitřních automorfismů grupy , , je triviální (tj. sestává pouze z neutrálního prvku), právě když je abelovská.\n\nGrupa je cyklická, jen pokud je triviální.\n\nNa opačném konci spektra mohou vnitřní automorfismy pokrýt celou grupu automorfismů; grupa, jejíž automorfismy jsou všechny vnitřní a jejíž centrum je triviální, se nazývá úplná. To je případ všech symetrických grup o prvcích, když není 2 nebo 6; když , má symetrická grupa jedinečnou netriviální třídu vnějších automorfismů, a když , je symetrická grupa, přestože nemá žádný netriviální vnější automorfismus, abelovská, díky čemuž má netriviální centrum, a to ji odpírá úplnost.\n\nJe-li grupa vnitřních automorfismů perfektní grupy jednoduchá, pak se nazývá skorojednoduchá.\n\nAutomorfismus Lieovy algebry je nazýván vnitřním automorfismem, jestliže je tvaru , kde je adjungované zobrazení a je prvek Lieovy grupy, jejíž Lieova algebra je . Pojem vnitřního automorfismu je pro Lieovy algebry kompatibilní s tím grupovým v tom smyslu, že vnitřní automorfismus Lieovy grupy udává jedinečný vnitřní automorfismus odpovídající Lieovy algebry.\n\nJestliže je grupa jednotek okruhu , pak může být vnitřní automorfismus nad rozšířen na zobrazení nad projektivní přímkou nad grupou jednotek maticového okruhu . Tímto způsobem lze rozšířit zejména vnitřní automorfismy klasických grup.\n\n"}
{"id": "1506802", "url": "https://cs.wikipedia.org/wiki?curid=1506802", "title": "Izotyp", "text": "Izotyp\n\nIzotyp je používáno jako označení pro třídu či skupinu protilátek se stejnou konstantní částí (Fc fragmentem). Izotyp je určen konstantní částí těžkých řetězců protilátky. Izotyp určuje funkci protilátky, konstantní část zprostředkovává vazbu na receptory a může vytvářet multimery. Produkovaný izotyp protilátek je určen stupněm maturace B-buňky.\n\nLidské imunoglobuliny lze rozdělit do 5 izotypových tříd: IgM, IgD, IgG, IgE a IgA. IgG lze dále rozdělit na 4 subtypy (IgG1-4) a IgA na dva (IgA1 a IgA2).\n\nNezralé B-buňky produkují nativně protilátkové izotypy IgM a IgD. K přesměrování produkce na jinou třídu dochází vlivem signálů z prostředí a molekulární mechanismus k tomu využívaný se nazývá izotypový přesmyk.\n\nTěžký řetězec protilátky je tvořen jednou variabilní imunoglobulinovou doménou na N-konci proteinu a třemi až čtyřmi konstantními imunoglobulinovými doménami na C-konci. Protilátky se třemi konstantními doménami mívají mezi první a druhou konstantní doménou oblast takzvaného \"pantu\" (z angl. \"hinge\"), flexibilnější oblast dávající protilátce charakteristický tvar písmene Y.\n\nIzotypy IgM a IgA mohou tvořit multimery. V případě IgM jsou to typicky pentamery, ale může docházet i k tvorbě hexamerů. IgA se běžně vyskytuje ve formě monomerů a dimerů, vzácněji může tvořit i tetramery. Multimerizace zvyšuje aviditu protilátkového komplexu a je zvlášť důležitá v slizniční imunitě. Pro tvorbu multimerů je důležitý J-řetězec. J-řetězec je malý protein, který pomocí disulfidických můstků váže C-konce jednotlivých protilátek. V multimeru se vyskytuje vždy jen jeden J-řetězec, nezávisle na počtu protilátek.\n\nLidský lokus pro těžké řetězce protilátek se nachází na dlouhém raménku chromozomu 14, konkrétně v oblasti 14q32. Za skupinou genových segmentů (po směru transkripce), ze kterých se vytváří variabilní doména, se nachází 9 funkčních exonů pro konstantní část. Segmenty kódující konkrétní konstantní části se označují řeckým písmenem korespondujícím s výsledným izotypem - například pro IgM se používá segment Cμ, pro IgD segment Cδ a pro IgG1 segmment Cγ.\n\nAlternativním sestřihem lze každý těžký řetězec vyrobit buď transmembránový, nebo volný. Transmembránově kotvené protilátky slouží produkující B-buňce jako B-receptor, volné protilátky jsou sekretované a plní svou funkci v oběhu.\n\nPrvními exony pro konstantní část těžkého řetězce jsou Cμ a Cδ. U naivních B-buněk tak dochází k expresi IgM a IgD. Oba genové segmenty jsou přepisovány na jeden transkript mRNA a k určení izotypu protilátky dochází alternativním sestřihem. Buňka tak může exprimovat na svém povrchu obě varianty zároveň. Pro přesměrování na jiný izotyp se využívá mechanismus izotypového přesmyku, kdy dochází k nevratnému vystřižení DNA. Buňka poté exprimuje pouze jeden izotyp protilátek a nemůže se již vrátit k produkci IgM a IgD.\n\nMezi exony kódujícími konstantní části protilátky se nachází repetitivní oblasti důležité pro rekombinaci a izotypový přesmyk. Nazývají se \"switch\" oblasti podle anglického slova pro výměnu. Před každým exonem pro konstantní část těžkého řetězce (s výjimkou Cδ, jelikož IgD se tvoří jiným mechanismem) je jedna switch oblast.\n\nMechanizmus, který B-buňka využívá ke změně izotypu produkovaných protilátek, se nazývá izotypový přesmyk. Dochází k němu pouze u aktivovaných B-buněk, tedy u těch, které se setkali se specifickým antigenem.\n\nV reakci na signály z prostředí a okolních buněk, hlavně cytokiny, dojde k aktivaci enzymu AID (Activation-induced cytidine deaminase). AID deaminuje cytosin na uracil v cílových switch oblastech. Nekomplementární uracil je rozpoznaný a při působení DNA opravných mechanizmů může dojít k vytvoření dvouvláknových zlomů před aktuálním C segmentem (většinou Cμ) a cílovým C segmentem. Repetitivní switch oblasti před C segmenty spolu rekombinují a úsek DNA mezi nimi je vyštěpen ve formě kruhové molekuly. Nyní po exonech pro variabilní část těžkého řetězce následuje již cílový C segment a B-buňka vytváří cílový izotyp.\n\nTento izotyp protilátek začne naivní (nestimulovaná) B-buňka produkovat jako první, je následován izotypem IgD. Plasma dospělého člověka obsahuje méně než 10 % IgM. Jelikož je tento izotyp produkován nezralými B-buňkami a neprošel afinitní maturací, nemusí být afinita těchto protilátek zvlášť vysoká. IgM je tedy pro zvýšení vázání na antigen sekretováno jako multimer, nejčastěji pentamer. Konstantní část těžkého řetězce IgM obsahuje čtyři imunoglobulinové domény, z nichž poslední zprostředkovává multimerizaci disulfidickými vazbami mezi monomery a J řetězcem. Funkcí IgM je opsonizace a neutralizace antigenů. IgM také dobře aktivuje komplementovou kaskádu. Pentamerní struktura zvyšuje účinnost těchto procesů.\n\nIgM je jako první izotyp sekretovaný v reakci na stimulaci imunitního systému používané jako ukazatel akutní infekce. Jedná se o typ protilátek, který je transportován přes epiteliální vrstvu, tvoří tak určitý podíl protilátek na mukózních površích.\n\nSpolu s IgM se IgD vyskytuje na povrchu naivních B-buněk. Dochází i k jeho sekreci do séra v malém množství, ale tento izotyp je citlivý k proteolýze a tak jsou jeho hodnoty v séru zanedbatelné. Jeho funkce je zatím nejasná.\n\nTento izotyp je nejvíce zastoupen v séru dospělých lidí, difunduje do tkání, kde plní svou funkci. Dělí se na čtyři subtypy, označené 1-4 podle zastoupení v séru. Liší se schopností opsonizace, aktivace komplementu a vazbou na receptory.\n\nIgG1 je v séru nejvíce. Tento subtyp dobře opsonizuje, neutralizuje a fixuje komplement. Je přenášen přes placentu od matky k plodu. Váže se na všechny třídy Fcγ receptorů. IgG1 protilátky bývají indukovány nejčastěji v reakci na rozpoznání proteinových antigenů.\n\nIgG2 subtyp protilátek dobře neutralizuje antigeny, ale špatně fixuje komplement. V malé míře se přenáší v těhotenství přes placentu. Váže se jen na FcγRII. Tento subtyp IgG se nejčastěji vytváří v reakci na polysacharidové antigeny.\n\nIgG3 dobře opsonizuje i neutralizuje antigeny, nejlépe ze všech subtypů spouští komplementovou kaskádu. Je transportován přes placentu. Váže všechny třídy Fcγ receptorů. Vytváří se v reakci na proteinové antigeny.\n\nIgG4 je nejméně zastoupený subtyp. Hůře opsonizuje a neutralizuje oproti ostatním subtypům a neaktivuje komplement. Váže se na receptory s nízkou afinitou oproti ostatním subtypům. Vytváří se v reakci na polysacharidové antigeny. Tento izotyp je citlivější na redukci centrální pantové oblasti. Může tedy docházet k rozpadání dvou těžkých řetězců od sebe a znovu ke složení bispecifických (se dvěma specifitami) protilátek. IgG4 protilátky jsou asociované s Th2 odpovědí, tedy alergickou reakcí, ale na rozdíl od IgE se vytváří při dlouhodobé expozici antigenu a nespouštějí pro alergii typické buněčné mechanismy. Výsledný efekt je sice mírně alergický, ale výrazně tolerogenní.\n\nIgA je po IgG druhý nejzastoupenější izotyp v séru. Na mukózních površích a v sekretech, jako je mateřské mléko či sliny, je nejzastoupenějším a nejdůležitějším izotypem. Například může tvořit až 50 % proteinu v kolostru. IgA se dělí na dva subtypy, IgA1 a IgA2.\n\nIgA1 tvoří až 84 % IgA v séru, také je hojně zastoupen v sekretech dýchací soustavy. Tento subtyp má oproti druhému delší oblast pantu, je tedy citlivější k proteolýze. IgA2 je vytvářeno hlavně pro sekreci na mukózní povrchy reprodukčího ústrojí a do tlustého střeva, oproti druhému subtypu je stabilnější a více rezistentní vůči bakteriální proteolýze. Podíly obou subtypů v sekretovaných tekutinách jsou značně variabilní, podle zdroje sekretu.\n\nJeho struktura se liší podle toho, jestli je produkován do séra, nebo na mukózu. V séru se vyskytuje ve formě monomerů. Na mukózní povrchy je IgA dopravováno ve formě dimeru, výjimečně tetrameru. Monomery jsou spojeny pomocí J-řetězce, zároveň má 50 % až 90 % multimerních molekul navázanou extracelulární část polymerního Ig receptoru (pIgR), takzvanou sekretorickou komponentu (SC, z anglického Secretory Component). Na jeden dimer připadá jeden J-řetězec a jedna SC.\n\nÚčelem IgA je hlavně neutralizace a opsonizace antigenů, jak virových, tak bakteriálních. IgA molekuly jsou glykosylované, aby ještě více vyvázaly patogeny a znemožnili jejich vazbě na epitel. IgA se dobře váže na mukus, opsonizované antigeny jsou pak spolu s tokem mukusu eliminovány. IgA má slabou schopnost aktivovat komplement, na mukózních površích se však většina složek komplementu nevyskytuje, tedy aktivace komplementu není důležitou funkcí IgA.\n\nIgE je v séru přítomné v nejnižší koncentraci ze všech izotypů. Je typicky vytvářen při Th2 odpovědi na parazitární infekce, ale také při alergických reakcích. Neopsonizuje ani neneutralizuje antigeny, neaktivuje komplement. Jeho funkcí je aktivace specifických buněčných typů, hlavně žírných buněk, bazofilů a eozinofilů. Na ně se váže s vysokou afinitou přes receptor IgεRI, tato vazba indukuje další expresi receptoru.\n\nIgE obsahuje čtyři imunoglobulinové domény v konstantní části těžkého řetězce.\n\nAspekty adaptivního imunitního systému, kam protilátková odpověď patří, lze najít u všech obratlovců. Protilátky jako takové lze však nalézt až u čelistnatců (Gnathostomata).\n\nHned u paryb se vyskytují tři různé izotypy, kódované mnoha genovými shluky. Protilátky paryb mívají nízkou afinitu a specifitu k antigenu. Jedna B-buňka vytváří pouze jeden izotyp protilátek, bez možnosti přesmyku. IgM paryb odpovídá lidskému IgM. IgNAR je izotyp vyskytující se pouze u paryb. Je zvláštní tím, že je tvořen jen těžkými řetězci, bez lehkých řetězců. Třetím izotypem u paryb je IgW (jinak nazýván i IgX, IgR, IgNARC), který má dvě formy, krátkou a dlouhou, tvořené alternativním sestřihem.\n\nU paprskoploutvých ryb byly nalezeny dva izotypy. Prvním je IgM, tento rybí izotyp odpovídá funkcí i organizací na genomu lidskému IgM. Druhým nalezeným izotypem u ryb je IgD, které je taktéž homologní s lidským IgD. Steně jako lidské IgD se přepisuje s IgM ale sestřih rybího a lidského IgD se liší. Ryby jsou kromě savců jedinou skupinou s IgD geny.\n\nU obojživelníků se protilátková odpověď studovala u rodu \"Xenopus.\" Nalezeny byly izotypy IgM, IgX a IgY. Všechny izotypy jsou tvořené čtyřmi imunoglobulinovými doménami. IgM obojživelníků je jako všechny obratlovčí IgM analogické k lidskému IgM. Dokáže tvořit pentamery s J-řetězcem. IgX plní funkci mukózního izotypu. IgY je analogické k lidskému IgG a částečně IgE, a je podobné předpokládanému společnému předkovi IgG a IgE. Obojživelníci jsou první skupinou obratlovců, u kterých se vyskytuje izotypový přesmyk.\n\nO izotypech u plazů se mnoho neví, u kajmanů a želv byly nalezeny IgM a IgY.\n\nPtáci mají tři izotypy: IgM, IgY a IgA, z nichž každý může být na základě odlišného sestřihu mRNA transmembránový i sekretovaný. Hlavním sérovým izotypem je IgY, které plní stejné funkce, jako lidské IgG a IgE. Ptačí IgY se nejspíš vyvinulo ze stejného prekurzoru, jako savčí IgG a IgE. Ptačí IgA je homologní s lidským IgA, plní stejnou funkci, dokonce je schopné vázat lidskou sekretorickou komponentu.\n\nOddělené IgG a IgE lze najít až u savců, včetně těch nejbazálnějších skupin. Kromě nich mají všichni savci IgM a IgA izotypy. IgD izotyp nebyl nalezen u všech skupin savců. Zajímavý izotyp mají velbloudiovití. Skládá se jen ze dvou těžkých řetězců, podobně jako IgNAR paryb.\n\nJako významný modelový organizmus má myš výsadní postavení i ve studiu izotypů. Myš má stejné IgM, IgD, IgG, IgA a IgE izotypy jako člověk. Na rozdíl od člověka má pouze jeden subtyp IgA a byť má čtyři IgG subtypy, neodpovídají těm lidským ani funkčně, ani evolučně, jelikož společný předek myší a lidí měl jen jeden IgG subtyp a k jejich diverzifikaci došlo až po oddělení obou skupin.\n"}
{"id": "1506805", "url": "https://cs.wikipedia.org/wiki?curid=1506805", "title": "Forêt d'Orléans", "text": "Forêt d'Orléans\n\nForêt d'Orléans (\"Orleánský les\") je rozsáhlý lesní porost severovýchodně od města Orléans ve francouzském departementu Loiret. Má rozlohu okolo 500 km², z toho 350 km² je ve vlastnictví francouzského státu (největší státní les v metropolitní Francii). Nadmořská výška se pohybuje mezi 107 a 174 metry. Na území lesa se nachází třicet pět obcí, protéká jím řeka Cens, jsou zde i četné rybníky a mokřady. Na území Orléanského lesa se nachází zřícenina kláštera Abbaye de la Cour-Dieu, zaniklého koncem 18. století. Pařížský Institut de physique du globe de Paris zde zřídil geomagnetickou observatoř. Nedaleko vesnice Lorris byl odhalen pomník odbojářů, kteří v oblasti padli za druhé světové války.\n\nPrvní písemná zmínka o lese pochází z 10. století a byl královským majetkem. Jeho rozloha se snižovala v důsledku nadměrné těžby, až po roce 1848 byl zahájen program zalesňování. Území je chráněno v rámci programu Natura 2000. Vegetaci tvoří převážně dub letní, borovice lesní a borovice černá. Žije zde jelen evropský, prase divoké, zajíc polní a více než 180 ptačích druhů (orlovec říční, orlík krátkoprstý, orel nejmenší, volavka bílá nebo datel černý).\n"}
{"id": "1506808", "url": "https://cs.wikipedia.org/wiki?curid=1506808", "title": "František Autrata", "text": "František Autrata\n\nFrantišek Autrata, též František Václav Autrata (10. srpna 1872 Křižanov u Velkého Meziříčí – 28. srpna 1966 Brno) byl český (moravský) spisovatel, překladatel, literární historik a filolog. \n\nPocházel z rodiny drobného rolníka Františka Autraty a jeho manželky Anny, rozené Polákové. \n\nV roce 1892 maturoval na gymnáziu v Brně a po jednom semestru studia teologie přestoupil na filozofickou fakultu české univerzity v Praze. Na studiích se musel udržovat kondicemi i jako soukromý vychovatel. V roce 1894–1895 nastoupil vojenskou službu a v roce 1896 ukončil úspěšně studium v oborech čeština a němčina. \n\nPo ukončení studií učil do roku 1898 na reálce a obchodní akademii v Prostějově. Dále působil v letech 1898–1900 na reálce v Uherském Brodě a do roku 1905 na učitelském ústavu v Brně. Od roku 1905 do 1922 byl ředitelem učitelského ústavu v Polské Ostravě, s přerušením v době 1. světové války, kdy byl povolán do armády. V letech 1922–1934 se stal ředitelem gymnázia v Litomyšli. Léta důchodu prožil života v Brně a Plavči u Znojma.\n\nDne 18. října 1898 se v Prostějově poprvé oženil s Aloisií Zapletalovou (1879–1917). Dcera Milada (provdaná Kudělásková) se narodila 7. listopadu 1899.\n\nDne 1. března 1919 se jako vdovec v Hranicích oženil s odbornou učitelkou v Polské Ostravě Antonií Hromádkovou (1884–??). Jejich dcera MUDr. Ludmila Uličná (1920–1997) byla lékařka, cestovatelka, autorka cestopisů, básní, literatury pro děti, překlady z italštiny.\n\nFilologické, literárněhistorické a pedagogické zájmy se projevily i v šíři díla Františka Autraty. Autobiografické jsou jeho beletristické vzpomínky o gymnazistovi a filozofovi Václavu Outerkovi. Úspěšný byl i při vydávání slovníků, zpracoval též monografii o Magdaleně Dobromile Rettigové. Byl členem Moravského kola spisovatelů. Psal též pod pseudonymem Kato Novotný.\n\nPovídkami přispíval do řady deníků a časopisů, např. Lidových novin.\n\n\n\n\nV roce 1904 začala být z iniciativy rakousko–uherského ministra školství připravována edice rakouských a slovanských lidových písní \"Das Volkslied in Österreich\" a Leoš Janáček se stal předsedou brněnského pracovního výboru nazvaného \"Výbor pro českou lidovou píseň na Moravě a ve Slezsku\". V rámci svých mnohých aktivit se členem tohoto výboru stal i František Autrata, spolu s dalšími osobnostmi (např. architektem Dušanem Jurkovičem). Zahajovací schůze výboru se konala v lednu 1906.\n\n"}
{"id": "1506812", "url": "https://cs.wikipedia.org/wiki?curid=1506812", "title": "Ondřej Černyšev", "text": "Ondřej Černyšev\n\nOndřej Černyšev je román českého novoromantického básníka a prozaika Julia Zeyera, odehrávající se v carslém Rusku v 18. století. Román vycházel nejprve časopisecky na pokračování roku 1875 v časopise \"Lumír\", knižně po dokončení koncem toho samého roku, ale s vročením 1876.\n\nJedná se o první Zeyerův román, ve kterém se autor pokusil skloubit žánr historického románu s prvky fantastiky. Román byl čtenářskou obcí i literární kritikou kladně přijat, pouze někteří kritici autorovi vyčítali mysticismus a mysteriózní motivy, které nebyly v románu uspokojivě vysvětleny.\n\nZeyer román napsal na základě důkladného studia historických faktů, především z francouzských zdrojů.. Navíc znal velice důvěrně ruské prostředí, když působil roku 1873 jako vychovatel u přední petrohradské šlechtické rodiny Valujevových. V románu se také částečně projevuje vliv románové romantiky Waltera Scotta.\n\nMladý ruský šlechtic Ondřej Černyšev začne překážet nové ženě svého otce a je proto poslán do Petrohradu, kde jej mají jeho příbuzní Lev a Anna Naryškinovi uvést k carskému dvoru carevny Alžběty. Před odjezdem potká v lese krásnou a záhadnou dívku Agrafénu. Doprovodí ji k chatrči zbožného otce Jefrema, kde se dívka od umírajícího starce dozví tajemství, které však Ondřej nesmí vyslechnout. Přesto slíbí dívce pomoc v jakékoliv situaci.\n\nU příbuzných v Petrohradě se Ondřej sbližuje s mladíkem, který je ale ve skutečnosti převlečená velkokněžna Kateřina. Té je Ondřej pro svou nezkaženost sympatický. Oba si velice rozumějí a zamilují se do sebe. Kateřina je však provdána za velkoknížete Petra, synovce carevny. Rozhodne se proto s Ondřejem uprchnout, ale tajemný italský kouzelník Lamberti, nadaný silou sugesce a jasnovidností, Kateřinu ovlivní tím, že jí donutí, aby volila mezi láskou a mocí. Kateřina zvolí moc, a když je Ondřejova láska na dvoře prozrazena, je Ondřej poslán do vězení, protože carevna nesnesla, aby velkokněžna takto dávala najevo své city.\n\nOndřejovým strážcem ve vězení je poručík Mirovič, se kterým se Ondřej spřátelí. Jednoho dne uvidí ve zpustlé zahradě Afragénu. Podaří se mu v převleku opusit vězení, aby ji navštívil. Náhodně se ocitne na jakési spiklenecké schůzce, kde ho odhalí a chtějí ho zabít. Afragéna jej brání a je přitom těžce raněna. Před smrtí vypoví svůj příběh. Ve skutečnosti je sestrou careviče Ivana, který je právoplatným dědicem trůnu. Ten je uvězněn a jeho matka Anna byla rovněž uvězněna. Když jedné její přítelkyni zemřela holčička, požádala jí Anna, aby přijala za svou její dceru, protože jí může zajistit lepší budoucnost. Tak došlo k výměně a to bylo to tajemství, které znal pouze otec Jefrem, protože Anna brzy zemřela. Než Afragéna na následky zranění zemře, slíbí jí Ondřej i Mirovič, že se pokusí careviče Ivana osvobodit.\n\nPo smrti carevny Alžběty se stane carem její synovec Petr. Kateřina ho donutí abdikovat a Petr je nakonec ve vězení zavražděn. Ondřej nechce Kateřinu již vidět, protože má celou řadu milenců, především mladého kapitána Orlova. Vydá se proto s Mirovičem osvobodit careviče Ivana, ale jejich pokus je neúspěšný. Ivan je svými strážci zavražděn, Mirovič je popraven a brzy čeká stejný osud i Ondřeje. \n\nOmdřej nechce nikomu prozradit své jméno, je však poznám svou matkou, která se jej vydala hledat. Smiluje se nad ní žena žalářníka a pustí ji do vězení. Pološílená žena pak Ondřeje probodne, aby zemřel dříve, než bude mučen a popraven. Mezitím se Kateřina začne zajímat, kdo je ten neznámý vězeň. Zraněný je přiveden i se svou matkou na carský dvůr, kde ho Kateřina prosí o odpuštění. Než Ondřej zemře, sdělí ji, že ji vždy miloval. S Ondřejem zemře i jeho matka. Kateřina se k překvapení Orlova rozhodne, že si nevybere žádného manžela za spoluvládce a že bude jako carevna vládnout sama. \n\n"}
{"id": "1506814", "url": "https://cs.wikipedia.org/wiki?curid=1506814", "title": "Lonja", "text": "Lonja\n\nLonja (též Lonja-Trebež, ) je řeka v Chorvatsku. Je dlouhá 132,5 km a prochází Varaždinskou, Záhřebskou a Sisacko-moslavinskou župou. Pramení v blízkosti vesnice Donje Makojišće a u vesnice Ivanjski Bok se jako Trebež vlévá do Sávy.\n\nKolem řeky se nachází národní park Lonjsko Polje.\n\nDonje Makojišće, Breznički Hum, Radešić, Vinično, Jarek Bisaški, Čret Bisaški, Borenec, Podvorec, Mirkovec Breznički, Bisag, Tkalec, Komin, Tomaševec, Keleminovec, Polonje, Marinovec Zelinski, Krečaves, Obrež Zelinski, Mlaka, Negovec, Peskovec, Lonjica, Lipovec Lonjski, Tedrovec, Tarno, Lepšić, Opatinec, Ivanić Grad, Stružec\n\nNejvýznamnějšími přítoky jsou řeky Česma, Ilova, Pakra a Zelina. Dalšími přítoky jsou Bedenica, Bukovec, Črnec, Dulepski potok, Jelenska a Stara Lonja.\n"}
{"id": "1506816", "url": "https://cs.wikipedia.org/wiki?curid=1506816", "title": "Carrawburgh", "text": "Carrawburgh\n\nCarrawburgh je vesnice v anglickém hrabství Northumberland. V římských časech se tam na ploše půl druhého hektaru rozkládala pomocná pevnost při Hadriánově valu nazývaná Brocolitia, Procolita nebo Brocolita. Tento název je pravděpodobně založen na keltském pojmenování tohoto místa a jedním z možných překladů je „jezevčí nora“.\n\nU pevnosti vznikla civilní osada (vicus), která byla opuštěna ke konci 4. století po nájezdech ze severu.\nPevnost ležela zhruba půl druhého kilometru od nejsevernějšího bodu Hadriánova valu (Limestone Corner) a jen o něco dále na západ od nejbližšího mílového hradu, jímž je Milecastle 30. Pevnost jako svou severní hradbu buď použila val (v tomto místě úzký na široké základně), nebo byla postavena paralelně s ním, ale o něco dál. Určitě vznikla později než val, uvádí se rok 134.\n\nPevnost jako svou severní hradbu buď použila val (v tomto místě úzký na široké základně) nebo byla postavena rovnoběžně s ním, ale o něco dál.\n\nNa západ od pevnosti byly lázně; jde o menší verzi lázní, které lze vidět v Chesters.\n\"Římské nápisy Británie\" (RIB) uvádějí 48 nápisů z této lokality. Z nich vyplývá, že se tam vystřídala celá řada posádek, mimo jiné první kohorta Batavů. První kohorta Frisiavonů je také v této pevnosti doložena, a to díky nápisu na oltářním kameni, podle něhož optio Maus splnil slib bohyni Coventině. (O této jednotce existuje také záznam v pevnosti Ardotalia.) Zda splněním slibu bylo vybudování tohoto oltáře, není známo.\n\nZbytky tří římských svatyní byly objeveny v nízko položeném bažinatém terénu za jihozápadním okrajem pevnosti. Všechny tři lokality leží v těsné blízkosti malého toku, který se asi pět kilometrů od Carrawburghu vlévá řeky South Tyne poblíž vesnice Newbrough u starověké římské silnice Stanegate.\nNejblíže k pevnosti, asi 80 metrů od jihozápadního rohu, jsou pozůstatky mithraea z počátku 3. století, tj. chrámu kultu římského boha Mithry. Objevili ho v roce 1949 a vykopali ho I. A. Richmond a J. P. Gillam v roce 1950. Jde o druhé nejsevernější dosud objevené mithraeum – pouze Bremenium (High Rochester), více než šestnáct kilometrů od pevnosti Brocolitia, leží dále na sever.\n\nZdejší mithraeum je také jedinou svatyní mimo Rýnské provincie, kde byla nalezena socha bohyně Vagdavercustis. Jako většina jiných chrámů slunečního boha Mithry byl chrám postaven tak, aby se podobal jeskyni, v níž Mithra podle legendy zabíjí kosmického býka; prostor je malý a temný, aby vyvolával náležitou atmosféru. Jiný zdroj uvádí, že vojáci mithraeum postavili pravděpodobně kolem roku 200.\n\nChrám byl úmyslně znesvěcen odstraněním tauroktonické scény, jejíž část byla nalezena. Až na zřícenou střechu byl chrám vykopán téměř v tom stavu, v jakém ho Římané opustili. Základy lze vidět. Chrám byl definitivně zničen kolem roku 330, pravděpodobně rukou křesťanů, pro které představoval hrozbu.\nZrekonstruovaná podoba svatyně je vystavena v muzeu Great North Museum ve městě Newcastle.\n\nPřímo před vchodem do mithraea byly nalezeny zbytky apsidy, studna a oltář. \"Nymphaeum\" bylo nalezeno v roce 1957 a vykopávky probíhaly v roce 1960. Byl to nejméně používaný chrám v Carrawburghu. Pravděpodobně nešlo o tradiční budovu, spíše o svatyni pod širým nebem. Oltář, který věnoval M. Hispanius Modestinus okolo roku 213, nesl identický nápis na dvou stranách a stál na podstavci, což svědčí o tom, že stál venku, v otevřeném prostoru, a lidé ho měli obcházet.\n\nTato svatyně byla pravděpodobně postavena v době, kdy se nepoužíval chrám boha Mithry. Při výstavbě druhého mithraea byly použity materiály ze svatyně nymf a génia loci, ale oltář se zachoval. Ve svatyni se nachází vrstva, ze které lze poznat, že stavba byla zničena kolem 300; zhruba ze stejné doby je obdobná vrstva v chrámu Mithrově.\nTřetí stavbou je 'Coventinina studna', kde byla uctívána římsko-britská bohyně Coventina, bohyně vody, studní a pramenů. V této svatyni, kterou objevil John Clayton v roce 1876, je pramen. Studna proslula nálezem mimo jiné více než 13 000 mincí, reliéfů a oltářů. Pochází z doby kolem let 128-133, tedy budování Hadriánova valu. S Coventinou začala být pravděpodobně spojována v době největšího rozkvětu jejího kultu v 2. polovině 2. století a na začátku století třetího; tehdy byli v pevnosti Batavové.\n\n"}
{"id": "1506818", "url": "https://cs.wikipedia.org/wiki?curid=1506818", "title": "Závistský potok", "text": "Závistský potok\n\nZávistský potok, nebo také podle stejnojmenného údolí Kálek, je potok (v Centrální evidenci vodních toků veden jako \"bezejmenný tok\" - IDVT vodní linie 10283031) v pražských částech Točná, Závist a Komořany, který teče údolím nazývaným Kálek, a jež odděluje Brdské vrchy Čihadlo a Šance. U osady Závist naproti Zbraslavi se zprava vlévá do Vltavy. Délka toku činí asi 1,81 km (od vyústění na povrch) až 1,97 km (od čističky). Plocha povodí měří zhruba 1,13 km².\n\nPotok pramení v pražské části Točná. Původně sbíral své vody, jak ukazuje zobrazení na starých mapách (např. první vojenské mapování) v takzvaných Komořanských lesích mezi obcemi Točná a Komořany (dříve jen dvorec, později zámek) přináležející katastrálně k Točné. Samotný pramen potoka podle všeho leží na začátku údolí Kálek mezi vrchy Šance a Čihadlo. V 70. letech 20. století byla na Čihadle zřízena základna 11. protiletadlového raketového oddílu 71. protiletadlové raketové brigády a na kraji obce byly vystavěny vojenské důstojnické bytovky (dva jednopatrové panelové domy s celkem 20 byty). V rámci jejich soběstačnosti byla nedaleko od nich v místech pramene Závistského potoka postavena malá čistička odpadních vod, z níž nyní potok vytéká.\n\nOd vyústění na povrch pár desítek metrů pod čističkou se vodoteč drží v Kálku mezi severním úbočím vrchu Šance a jižním úbočím vrchu Čihadlo. Po jeho pravém břehu se klikatí serpentinovitá ulice Branišovská, která vede z Točné mezi Závist a Komořany. Po asi 920 metrech nadzemního toku potok opouští katastr obce Točná a pokračuje katastrem obce Zbraslav k osadě Závist (do 1957 spadala do většinou do katastru Točné), kterou obtéká. Severovýchodně od Závisti opouští katastr Zbraslavi a vtéká do katastru obce Komořany (oddělený od Točné roku 1957). Tam se přes jeho údolíčko v lese klene mostek, po němž původně vedla hlavní komunikace mezi Zbraslaví, Závistí, Komořany a Modřany. Zde jeho proud posiluje voda ze studánky Pod Šancemi, poté podbíhá pod současnou hlavní komunikací v Komořanské ulici a je znovu posílen ze Závistské studánky. Během téměř celé délky svého toku až k ulici Komořanská je součásti přírodní rezervace Šance, která je současně značena jako evropsky významná lokalita Břežanské údolí. Na posledních metrech svého poměrně prudkého toku potok podbíhá pod železniční tratí 210 a pod cyklostezkou A2 a po překonání spádu 139 metrů vtéká do Vltavy.\n\n"}
{"id": "1506821", "url": "https://cs.wikipedia.org/wiki?curid=1506821", "title": "Stupeň B1052 Falconu 9", "text": "Stupeň B1052 Falconu 9\n\nStupeň B1052 Falconu 9 je první stupeň rakety Falcon 9 vyráběné společností SpaceX, jedná se o sedmý exemplář verze Block 5. Poprvé tento první stupeň letěl v dubnu 2019, kdy byl použit jako jeden z bočních stupňů rakety Falcon Heavy při vynášení telekomunikačního satelitu ArabSat 6A. Po odpojení od zbytku rakety se boční stupně B1052 a B1053 vrátily zpět na pevninu a úspěšně souběžně přistály na přistávací ploše LZ-1 a LZ-2. \n\nDalší let B1052 absolvoval jako boční stupeň rakety Falcon Heavy při misi STP-2, při které bylo pro Letectvo Spojených států amerických vyneseno 24 satelitů na několik oběžných drah. Mise odstartovala 25. června 2019 a stupeň znovu úspěšně přistál.\n"}
{"id": "1506822", "url": "https://cs.wikipedia.org/wiki?curid=1506822", "title": "Golden (album, Kylie Minogue)", "text": "Golden (album, Kylie Minogue)\n\nGolden je čtrnácté studiové album australské zpěvačky Kylie Minogue, vydané 6. dubna 2018 hudebním vydavatelstvím BMG. Album bylo produkováno Minogue vedle palety producentů včetně Ash Howes, Richard Stannard, Sky Adams, Alex Smith, a Mark Taylor, mezi ostatními.\n\n"}
{"id": "1506825", "url": "https://cs.wikipedia.org/wiki?curid=1506825", "title": "Lužická (Praha)", "text": "Lužická (Praha)\n\nLužická je název ulice v Praze 2 spojující Budečskou s Kladskou. Ulice je jednosměrně průjezdná z Budečské do Kladské. Ulice začíná kolmo v ulici Budečské a pokračuje na východ mírně do kopce. Kříží ulici Šumavskou a poté Chodskou a nakonec končí v sadech Bratří Čapků. Pokud by zde nebyl zákaz vjezdu a květináče, bylo by možné projíždět dále do Hradešínské. Na rohu ulic Lužická a Kladská se nachází základní škola Kladská. V prvních dvou blocích se nachází fialová parkovací zóna, v poslední modrá. V celé délce ulice je husté stromořadí břestovce západního, většina domů je z konce 19. století. Ulice nese svůj název po Lužici, historickém území Německa. Název nese od roku 1900. Pouze v letech 1940–1945 se jmenovala \"Rankova\", po německém historikovi Leopoldu von Ranke. Před vznikem ulice se zde nacházelo pole. V roce 2011 bylo stromořadí navrženo na Alej roku, cenu však nevyhrálo.\n"}
{"id": "1506826", "url": "https://cs.wikipedia.org/wiki?curid=1506826", "title": "Sněžná hora nefritového draka", "text": "Sněžná hora nefritového draka\n\nSněžná hora nefritového draka je horský masiv ležící v čínském autonomním okrese Jü-lung Na-si-cu, u města Li-ťiang v provincii Jün-nan.\n\nČínské jméno je do angličtiny překládáno přímo jako Jade Dragon Snow Mountain (Sněžná hora nefritového draka). Někdy překlad zní Mount Yulong (Hora Jü-lung) či Yulong Snow Mountain (Sněžná hora Jü-lung). Nasiové horu nazývají Satseto, z odvození od boha války v jejich náboženství tung-pa.\n\nHorský masiv Sněžné hory nefritového draka představuje část rozsáhleší pohoří Jü-lung, které se táhne dále na sever. Severozápadní úbočí masivu vytváří jeden ze svahů Rokle skákajícího tygra (\"Chu-tchiao Sia\", 虎跳峡), která je vyhledávaným místem na turistických trasách. Dno rokle protíná řeka Ťin-ša-ťiang, vinoucí se mezi Sněžnou horou a horou Cha-pa Süe-šan. Pohoří Jü-lung se nachází jižně od pohoří Jün Ling. Oba útvary jsou součástí většího čínského jihozápadního celku, Východotibetských pohoří.\n\nOsídlení v okolí Sněžné hory zahrnuje města Paj-ša na jihu, Lung-pchan na západě, Ta-ťüna severovýchodě a vesnici Jü Šuej Čaj, část Li-ťiangu, při východním úpatí hory.\n\nJako první Sněžnou horu zlezla americká expedice 8. května 1987. Na vrchol vystoupali Phil Peralta-Ramos a Eric Perlman, kteří překonali sněžné průrvy a vápencovou čelní stěnu. Během výstupu byli vystaveni vysokému stupni lavinového nebezpečí a nízké míře ochrany. V rámci Yosemitského decimálního systému cestu ohodnotili technickou obtížností 5,7.\n\nNa úpatí Sněžné hory dlouhodobě žil rakousko-americký botanik a cestovatel Joseph Rock, který psal o místním regionu a jeho obyvatelích Nasiech. Zájem o horu později popsal autor cestopisů Bruce Chatwin, mj. v novinovém článku \"The New York Times\". Upravený obsah následně zařadil do sbírky esejů \"What Am I Doing Here?\". Chatwinova stať inspirovala k návštěvě regionu další cestovatele včetně Michaela Palina. \n\nHorský masiv je součástí Krajinné oblasti Sněžné hory nefritového draka a národního geologického parku, s nejvyšším stupněm klasifikace „AAAAA“ v rámci kategorizace čínských turistických atrakcí, kterou vytváří agentura čínského ministerstva kultury a cestovního ruchu . \n\nNa masivu je lanová dráha, mířící na vyhlídkovou plošinu ve výšce 4 506 m. Z ní lze pokračovat pěším výstupem do výšky 4 680 m. Lokace hory se staly dějištěm čtvrtého dílu osmnácté řady americké verze reality show \"The Amazing Race\".\n"}
{"id": "1506829", "url": "https://cs.wikipedia.org/wiki?curid=1506829", "title": "Herkulessaal", "text": "Herkulessaal\n\nHerkulův sál (německy „Herkulessaal\") je koncertní sál v Mnichově, Německo. Je součástí komplexu Královské rezidence v Mnichově, bývalého sídla bavorských králů.\n\nHerkulův sál se nachází ve \"Festsaalbau\", což je severní křídlo Mnichovské rezidence sousedící s Dvorní zahradou („Hofgarten\"). Tento trakt byl postaven za krále Ludvíka I. Bavorského a původně obsahoval řadu slavnostních sálů, jako \"Thronsaal\" uprostřed, \"Kaisersäle\", \"Ballsaal\" a \"Schlachtensaal\". V podkroví nechal Ludvík II Bavorský založit zimní zahradu s umělým jezírkem, maurským kioskem, rybářskou chatou a exotickou flórou a faunou, která však byla v roce 1897 zbourána. V roce 1944 bylo toto křídlo rezidence silně poškozeno bombardováním, ale ne více než jiné části, které pak byly brzy po válce věrně obnoveny s použitím jinde uschovaného vybavení jejich interiérů. Ani slavnostní sály nebyly nezachranitelně ztraceny, ale umění 19. století a především klasicisticko-historická mnichovská škola malířství nebyly tehdy žádané. A tak, jako v mnoha jiných případech například Nová pinakotéka („Neue Pinakothek\"), vnitřní vyzdoba Glyptotéky („Glyptothek\"), Dvorní kostel Všech svatých („Allerheiligen-Hofkirche\"), se rozhodlo proti jejich věrné obnově.\n\nTradiční koncertní síň Mnichova, Odeon, byla rovněž bombardováním zničena a roku 1951 pak byla restaurována pouze její historická fasáda. Budova byla přestavěna na bavorské Ministerstvo vnitra. Jako vyrovnání bylo rozhodnuto vybudovat nový koncertní sál ve Festsaalbau Mnichovské rezidence.\n\nK tomu došlo v letech 1951–1953. Zasloužil se o to archiekt Rudolf Esterer, který novou koncertní síň vybudoval v monumentálním neoklasicistním stylu. Jméno \"Herkulessaal\" je odvozeno od tapisérií, které nechal roku 1565 vytvořit vévoda Albrecht V. a které obrazově představují ságu z řecké mytologie o Herkulovi. Tapisérie visely v sále až do roku 1993 a pak byly nahrazeny tištěnými kopiemi. Asi od roku 1600 také v Rezidenci existoval slavnostní Herkulův sál, v patře pro dvorní dámy („Hofdamenstock der Residenz\"), který byl za války zničen, ale roku 1959 znovu vystavěn, a aby nedocházelo k omylům, přejmenován na „Max-Joseph-Saal“.\n\nVarhany pochází z varhanní dílny „G. F. Steinmeyer & Co\". Byly postaveny v roce 1962, mají čtyři manuály a 74 registrů.\n\nSál je vhodný pro koncerty, slavnostní akce, přednášky a konference pro celkem 1450 osob. Z toho 1270 míst je k sezení. V přízemí 855 osob a na balkoně 415. Míst k stání je 180. V přízemí 100, na balkoně 80.\n\nPoužívá se pro symfonické koncerty i pro komorní hudbu. Protože Mnichov nemá žádný velký kostel s dobrou akustikou, náboženské sborové skladby se často uvádějí v Herkulově sálu. Pro velkou symfonickou hudbu byl užíván sál v kongresové hale („Kongresshalle“) německého muzea („Deutsches Museum\") a od roku 1985 pak koncertní sál \"Philharmonie\" s 2387 místy k sezení v mnichovském kultirním centru Gasteig.\n\n"}
{"id": "1506833", "url": "https://cs.wikipedia.org/wiki?curid=1506833", "title": "Nádraží Krč (stanice metra)", "text": "Nádraží Krč (stanice metra)\n\nNádraží Krč je chystaná stanice na lince D pražského metra. Bude se nacházet se na úseku I.D1 mezi stanicemi Olbrachtova a Nemocnice Krč u ulice V Podzámčí na katastru Krče. 19. června 2019 započal geologický průzkum pro linku D, ale zatím v okolí stanice Nádraží Krč neprobíhá. Zprovoznění stanice se předpokládá v roce 2027.\n\nStanice Nádraží Krč se bude nacházet u ulice v Podzámčí v Praze 4 na katastru Krče u nádraží Praha-Krč a Jižní spojky. Bude povrchová v hloubce 3 m.\n\nNádraží Krč bude mít jeden výstup s jedním povrchovým vestibulem, propojeným přímo s nádražní budovou. V blízkosti stanice vznikne centrální dispečink pro celou trasu D. Praha a SŽDC posílí provoz na trati přes Krč přidáním další koleje, které má umožnit vznik nových linek, například tangenciální linky S71 z Radotína přes Spořilov, Zahradní město a Depo Hostivař do Běchovic.\n"}
{"id": "1506846", "url": "https://cs.wikipedia.org/wiki?curid=1506846", "title": "Čidaoba", "text": "Čidaoba\n\nČidaoba ( ჭიდაობა) je tradiční druh zápasu pocházející z Gruzie. Zmiňuje se o něm ve svém díle již Šota Rustaveli, od devatenáctého století se v některých částech Gruzie začal provozovat profesionálně, především v rámci různých slavností. Zápasníci nastupují ve speciálním oblečení „čocha“ a při utkání je doprovází živá hudba. Boj trvá pět minut, během nichž je nutno dostat protivníka na zem, přičemž jsou dovoleny chvaty pouze na horní polovinu těla.\n\nPrvky čidaoby převzalo nové bojové umění sambo. Mnozí gruzínští šampióni v úpolových sportech, jako např. Arsen Mekokišvili, začínali svoji kariéru v zápase čidaoba. \n\nV roce 2018 byla čidaoba zapsána mezi mistrovská díla ústního a nehmotného dědictví lidstva.\n\n"}
{"id": "1506847", "url": "https://cs.wikipedia.org/wiki?curid=1506847", "title": "Moravskoslezská fotbalová liga 2019/20", "text": "Moravskoslezská fotbalová liga 2019/20\n\nMoravskoslezská fotbalová liga 2019/20 bude 29. ročníkem Moravskoslezské fotbalové ligy, která je jednou ze skupin 3. nejvyšší soutěže ve fotbale v Česku. Tento ročník začne v pátek 2. srpna 2019 úvodním zápasem 1. kola a skončí v neděli 14. června 2020 posledními zápasy 31. kola.\n\nV sezóně se utká 18 týmů každý s každým dvoukolovým systémem podzim–jaro. Vítěz si vybojuje právo startu ve vyšší soutěži, tedy ve Fortuna Národní lize (FNL).\n\n\n"}
{"id": "1506849", "url": "https://cs.wikipedia.org/wiki?curid=1506849", "title": "Divize E 2019/20", "text": "Divize E 2019/20\n\nDivize E 2019/20 bude 29. ročníkem moravskoslezské Divize E, která je jednou ze skupin 4. nejvyšší soutěže ve fotbale v Česku. Tento ročník začne v neděli 11. srpna 2019 úvodními zápasy 2. kola a skončí v neděli 14. června 2020 zápasy 14. kola.\n\nV sezóně se utká 14 týmů každý s každým dvoukolovým systémem podzim–jaro. \n\n\n"}
{"id": "1506850", "url": "https://cs.wikipedia.org/wiki?curid=1506850", "title": "Divize F 2019/20", "text": "Divize F 2019/20\n\nDivize F 2019/20 bude 1. ročníkem moravskoslezské Divize F, která je jednou ze skupin 4. nejvyšší soutěže ve fotbale v Česku. Tento ročník začne v sobotu 10. srpna 2019 úvodními zápasy 2. kola a skončí v neděli 14. června 2020 zápasy 14. kola.\n\nV sezóně se utká 14 týmů každý s každým dvoukolovým systémem podzim–jaro. \n\n\n"}
{"id": "1506856", "url": "https://cs.wikipedia.org/wiki?curid=1506856", "title": "Z deníku kocoura Modroočka", "text": "Z deníku kocoura Modroočka\n\nZ deníku kocoura Modroočka je kniha Josefa Koláře z roku 1965. Základem knihy byly Modroočkovy příběhy vyprávěné rozhlasovým Hajajou v roce 1962.\n\nKniha psaná formou deníku podává různé příhody ze života v podání siamského kocourka Modroočka. Jednotlivé dny jsou uvedeny např. jako \"Den kvetoucích růží\". Kniha vyšla v mnoha vydáních. Ilustrace jsou od Heleny Zmatlíkové.\n\nModroočko vypráví, jak žije se svým dvounožcem (člověkem), seznamuje se s toulavou kočkou Zelenoočkou či moudrým kocourem Bělovousem Zrzundou. Učí se lézt na stromy a účastní se kočičího zpěvu.\nKdyž si jeho člověk pořídí Bleděmodrou (auto), odjede i s kocourkem na chatu na venkov. Zde se Modroočko seznamuje s krtkem, ježkem či zajícem; loveckým psem Fouskem a zlým kocourem Žluťákem. Jednoho dne jeho pán zachrání siamskou kočičku Kiki. Kvůli ní se Modroočko střetne se Žluťákem a porazí jej. Vyprávění končí po návratu do města, kdy se Kiki narodí koťátka.\n\n\n"}
{"id": "1506860", "url": "https://cs.wikipedia.org/wiki?curid=1506860", "title": "Josef Ulrych", "text": "Josef Ulrych\n\nMgr. Josef Ulrych (* 27. listopadu 1944) je bývalý český hokejový útočník. Po skončení aktivní kariéry působil jako trenér mládeže. Jeho švagrem byl Ivan Hlinka. \n\nV československé lize hrál za TJ CHZ Litvínov. Odehrál 16 ligových sezón, nastoupil v 575 ligových utkáních, dal 248 gólů a měl 154 asistencí. V roce 1966 reprezentoval Československo na zimní univerziádě. Hrál většinou na pravém křídle prvního litvínovského útoku s Ivanem Hlinkou jako centrem a Karlem Rumlem nebo později Milošem Tarantem na levém křídle. \nV nižších soutěžích hrál i za TJ Spartak Hradec Králové, na vojně za VTJ Dukla Nitra a po skončení ligové kariéry za TJ Slovan NV Louny.\n\nJako poslední ligový hokejista používal hokejku s rovnou čepelí. Napsal povídkovou knihu Hokejisti a králíci.\n\n\n"}
{"id": "1506874", "url": "https://cs.wikipedia.org/wiki?curid=1506874", "title": "Je to na nás!", "text": "Je to na nás!\n\nJe to na nás! byla veřejná demonstrace, která se konala 23. června 2019 v Praze na Letenské pláni. Pořádal ji spolek Milion Chvilek Jednalo se do té doby o největší politickou protestní akci na území Česka od sametové revoluce v listopadu 1989 a tedy i největší od počátku 21. století. V listopadu 2019 se pod vedením téhož pořadatele uskutečnila na stejném místě obdobně velká demonstrace Letná 2 – znovu za demokracii!\n\nDemonstraci naplánovala a vedla občanská iniciativa Milion Chvilek v rámci kampaně Milion chvilek pro demokracii, pro kterou ji zorganizoval produkční Robin Suchánek. Dle odhadu policie se shromáždění zúčastnilo asi 200 000 osob, podle informací mobilního operátora T-Mobile přes 283 000 lidí. Dle transparentů s názvy obcí zde byli zastoupeni občané z celého Česka. Vlály zde nejčastěji prapory České republiky a Evropské unie, ale také moravské vlajky. Několik praporů odkazovalo na krajskou příslušnost demonstrantů a tradici Českého království.\n\nNa hlavním pódiu kromě zástupců pořádajícího spolku Mikuláše Mináře a Benjamina Rolla hovořily a svůj nesouhlas s vládou či politickými poměry v zemi vyjádřily osobnosti kulturního života, např. Zdeněk Svěrák a Jaroslav Uhlíř, Ondřej Havelka, Simona Babčáková, Bára Basiková, Tomáš Klus, Radek Banga ad.\n\nProtest se týkal především střetu zájmů předsedy vlády Andreje Babiše, skutečnosti, že je trestně stíhán kvůli podezření na dotační podvody, a jím dosazené ministryně spravedlnosti Marie Benešové. Protesty se týkaly částečně též politiky prezidenta Miloše Zemana, která podle organizátorů a účastníků poškozovala české zájmy.\nKromě kritiky samotného premiéra a ministryně Benešové se v davu demonstrantů objevovaly také transparenty kritizující vládní ČSSD za její podporu stávající vládě. Zároveň i někteří její členové či sympatizanti byli mezi protestujícími, např. plzeňský hejtman za ČSSD Josef Bernard uvedl, že se demonstrací účastní, naopak královéhradecký hejtman Jiří Štěpán vyjádřil obavu, že by odchodem ČSSD z vlády vliv Andreje Babiše, a stejně tak vliv SPD a prezidenta Miloše Zemana posílil.\n\nV rámci programu demonstrace vystoupilo vedle organizátorů i množství osobností veřejného života (herci, zpěváci, kněží, spisovatelé, chartisté, youtubeři) a zástupci některých sympatizujících iniciativ z Česka i zahraničí. Na pódiu nakonec vystoupilo celkem 30 hostů. Průběh akce byl živě přenášen po internetu pořadateli i sdělovacími prostředky (Česká televize, Televize Seznam). Následující přehled shrnuje program akce (u jednotlivých vystoupení jsou uvedeny přibližné časy jejich začátku podle videozáznamu):\n\nUdálostem v Praze věnoval hlavní zpravodajský pořad \"Události\" na České televizi téměř třetinu svého času. Kromě českých médií si situace v Česku všímala také ta zahraniční, např. britský \"The Independent\", BBC, americký deník \"The New York Times\" či televizní stanice CNN, francouzský \"Le Monde\", německé deníky \"Frankfurter Allgemeine Zeitung\", \"Süddeutsche Zeitung\" a další i rakouský server Der Standard, polská televize TVP, server Politico.eu či anglická verze arabské televize Al Jazeera.\n\nNěkteří komentátoři zahraničních médií vyzdvihovali pokojnou a přátelskou atmosféru demonstraci, která – na rozdíl od demonstrací ve Varšavě – „připomínala spíše velký piknik“ (\"Gazeta Wyborcza\").\n\nDomácí politologové Tomáš Lebeda či Lubomír Kopeček soudili, že demonstrace byla nepříjemnou situací představující poškozenou image předsedy vlády Babiše u části české veřejnosti i v zahraničí. Nedomnívali se však, že by vedla k premiérově demisi.\n\nPředseda vlády Andrej Babiš již v sobotu před demonstrací uvedl, že byl zvolen ve volbách a že by předčasné volby neprospěly. V den demonstrace se vyjádřil, že nerozumí tomu, proti čemu lidé protestují. Některé projevy pak označil za neuvěřitelné. V rozhovoru pro \"Lidové noviny\" uvedl, že nebude odstupovat, že nic nezákonného neudělal a vyhrál šestery volby, rovněž ministryně spravedlnosti Marie Benešová podle jeho slov „udělala vše pro zajištění nezávislosti justice“. V pondělí 24. června na Konferenci ekonomických diplomatů v Černínském paláci v závěru svého projevu řekl: „Tolik peněz, co naše vláda napumpovala do ekonomiky, platů, investic, vědy a výzkumu, sociálu. Člověk má z toho pocit, že čím víc peněz pumpujeme, tím víc jsou lidé nespokojeni. Je to zvláštní situace.“\n\nMinistryně Marie Benešová se v úterý 25. června sešla se zástupci platformy Rekonstrukce státu a po schůzce k demonstracím uvedla, že jí nejsou příjemné, ale musí s nimi bohužel žít. Připustila, že „možná nebylo šťastné, že mě dávali zrovna do té funkce, ale rozhodně jsem neměla nikdy za cíl ubližovat státním zástupcům“. Jedna z výtek demonstrantů vůči Marii Benešové byla obava, že z pozice ministryně spravedlnosti bude zasahovat do činnosti státních zástupců a dalších orgánů v kauzách dotýkajících se ministerského předsedy Babiše, konkrétně např. že by mohla odvolat nejvyššího státního zástupce Pavla Zemana. Ministryně jen dva dny před demonstrací představila návrh zákona, který podle ní měl chránit nezávislost státních zástupců. Opozice a občanské iniciativy přitom kritizovaly dvě hlavní závady tohoto návrhu: jednak že by všechny vedoucí státní zástupce navrhovala a schvalovala komise, v níž by měli většinu političtí zástupci ministerstva spravedlnosti, jednak že by zákon vešel v platnost až od roku 2022, takže by do té doby platil stávající zákon, umožňující vládě kdykoli bez důvodu nejvyššího státního zástupce odvolat. Po demonstraci a po schůzce s Rekonstrukcí státu bylo oznámeno, že by v komisi neměla být politická nadvláda a že by nový zákon měl začít platit už od roku 2020.\n\nPředseda ČSSD a vicepremiér Babišovy vlády Jan Hamáček uvedl, že s některými názory zaznívajícími na demonstraci se lze shodnout, s jinými ne. Prohlásil, že „nezávislost justice je prioritou sociální demokracie a celé vlády“, jedinou změnu by však podle něj mohly přinést volby, neboť hnutí ANO stojí za svým předsedou na postu premiéra. Potvrdil, že stále platí koaliční smlouva a předsednictvo jeho strany rozhodlo o pokračování ve vládním projektu „za jasně stanovených podmínek“. Z pozice ministra vnitra Hamáček ocenil, že demonstrace proběhla bez jakýchkoli excesů.\n\nÚřadující prezident Miloš Zeman již před demonstrací na sobotním setkání s premiérem Babišem 22. června vyjádřil jemu a jeho vládě podporu. V úterý 25. června v Jihlavě pak prohlásil, že zatímco v roce 1989 lidé demonstrovali za svobodné volby, nyní demonstrovali proti výsledkům voleb. Zároveň vyslovil přesvědčení, že sněmovní opozice nemá dostatek hlasů pro vyjádření nedůvěry vládě a vláda Andreje Babiše vydrží do konce volebního období.\n\nBývalý prezident Václav Klaus v pořadu TV Prima \"Partie\" kolem poledne 23. června uvedl, že na demonstraci protestuje „hrstička zneuznaných lidí, kteří jsou nespokojení, frustrovaní z toho, co se někdy kolem nich děje, že nevyhráli volby.“ Již v průběhu akce na Klausova slova reagoval Radek Banga na pódiu vyburcováním ke skandovanému „Nejsme hrstka!“ Klaus také v pořadu tvrdil, že se jedná o demonstrace organizované, manipulované, na které se sváží zadarmo lidé, kteří dostávají zaplaceno. Zbyněk Ziggy Horváth, písničkář a aktivista ze Zlína, na něj podal trestní oznámení pro podezření z trestného činu pomluvy, další oznámení podala řada demonstrantů. V úterý 25. června Klaus uvedl, že tu informaci dostal před rozhovorem na Primě z několika zdrojů, a pokud se nezakládá na pravdě, pak se za její použití omlouvá. Policie dospěla k závěru, že Klaus trestný čin pomluvy nespáchal, mimo jiné pro nemožnost ověření pravdivosti či lživosti jeho výroku kvůli značnému množství demonstrantů, lze však postupovat občanskoprávní cestou a požadovat např. omluvu.\n\n\n"}
{"id": "1506896", "url": "https://cs.wikipedia.org/wiki?curid=1506896", "title": "Římskokatolická farnost Bernartice (u Milevska)", "text": "Římskokatolická farnost Bernartice (u Milevska)\n\nŘímskokatolická farnost Bernartice je územním společenstvím římských katolíků v rámci píseckého vikariátu českobudějovické diecéze.\n\nV roce 1251 se v Bernarticích připomíná plebánie. Od roku 1685 jsou vedeny matriky. Koncem 20. století přestal být do farnosti ustanovován sídelní duchovní správce.\nFarnost je spravována ex currendo z Milevska. \n\n"}
{"id": "1506897", "url": "https://cs.wikipedia.org/wiki?curid=1506897", "title": "Seznam dílů seriálu Viceprezident(ka)", "text": "Seznam dílů seriálu Viceprezident(ka)\n\nToto je seznam dílů seriálu \"Viceprezident(ka)\".\n\n<onlyinclude></onlyinclude>\n\n"}
{"id": "1506900", "url": "https://cs.wikipedia.org/wiki?curid=1506900", "title": "Tour de France 2019", "text": "Tour de France 2019\n\nTour de France 2019 (\"TdF2019\") byl 106. ročník nejslavnějšího cyklistického závodu světa – Tour de France. Takzvaný velký start byl naplánovaný na 6. července v Bruselu, předpokládaný čas startu byl v 12:25, dojezd pak v 17:02. Start v Bruselu byl poctou poctou legendě, pětinásobnému šampionu Tour de France, Eddymu Merckxovi. Závěrečný dojezd byl plánován z Rambouillet do Paříže, předpokládaný čas startu byl v 18:10, dojezd v 21:19 na Champs-Élysées. Celková délka závodu byla 3 460,30 kilometrů. Závod ovládl kolumbijský cyklista Egan Bernal, jenž se stal prvním reprezentantem své země a třetím nejmladším závodníkem, který kdy Tour de France vyhrál. \n\nPřed tímto závodem se uskutečnily dva důležité závody: Critérium du Dauphiné (9.–16. červen) a Kolem Švýcarska (15. – 23. červen. anglicky Tour de Suisse). \n\nOrganizátorem \"TdF2019\" byla společnost Amaury Sport Organisation (A.S.O.), která pořádá např. ardenskou cyklistickou klasiku Valonský šíp (francouzsky La Fleche Wallonne), nebo Rallye Dakar.\n\nDle Christiana Prudhomma „Je to nejvyšší Tour všech dob,\" Závodníci mohli získat body v třicet vrchařských prémiích horské kategorie (první, druhé). Závodníci několikrát překonali nadmořskou výšku dvoutisíc metrů: Col du Tourmalet (2115 m), Tignes (2113 m), Iseran (2770 m), Val Thorens (2365 m), Vars (2109 m), Izoard (2360 m) a Galibier (2642 m). Závodníky čekaly dvě časovky (týmová a individuální), sedm rovinatých etap, pět zvlněných etap a sedm horských etap. \n\nNa \"TdF2019\" chyběli známí závodníci jako:\n\n\nZa favority závodu \"TdF2019\" byli považování tito závodníci (\"řazeno abecedně podle týmů\"):\n\n\nEtapové pořadí: Celkem bylo finančně oceněno 20 nejlepších v každé etapě a mezi ně rozděleno 28 650 €.\n\nBodovací soutěž: Mimo finanční prémie byl trofejí zelený trikot pro nejlepšího sprintera.\n\nVrchařská soutěž: Prémie ve vrchařské soutěži byly rozlišeny podle náročnosti každého oceněného stoupání. Za vítězství v prémii označené jako „horská\" získal vítěz 800 €. Letos bylo pět typů prémií: za triumf ve stoupání „první kategorie\" bylo 650 €, za „druhou kategorii\" 500 €, za „třetí kategorii\" 300 € (získal pouze první závodník), za „čtvrtou kategorii\" 200 € (získal pouze první závodník).\n\nNejlepší závodník do 25 let: Mimo finanční prémie byl trolejí bílý trkot.\n\nTýmová soutěž: Nejlepší tým každého dne získal bonus 2800 €.\n\nNejvětší bojovník: Nositel speciálního čísla (červené barvy) pro nejvíce bojovného závodníka předchozí etapy získal speciální prémii 2000 €.\n\nCena Jacquese Goddeta: Pro vítěze etapy končící na bájném Tourmaletu (14. etapa) čekala prémie 5000 €. Cena byla udělována na počest novináře a bývalého ředitele Tour de France Jacquese Goddeta.\n\nCena Henriho Desgrange: První závodník na nejvyšším bodu celé Tour de France vrcholu Col de l'Iseran (19. etapa, 2764 metrů nad mořem) získal bonus 5000 €. Cena byla udělována na počest zakladatele a prvního ředitele Tour de France Henriho Desgrange. Cena je známá také jako Souvenir Henri Desgrange.\n\nMimo informace v klasických mediích (rozhlas, televize, tisk), byly výsledky k dispozici na oficiálním webu. Závod bylo možné sledovat v mobilní aplikaci Tour de France App. \n\n\"TdF2019\" bylo možné sledovat na ČT sport, kde hlavním komentátorem byl Tomáš Jílek, spolu s hosty: Reném Andrlem, Petrem Benčíkem, Tomášem Konečným, Stanislavem Kozubkem, Františkem Raboněm, Jánem Svoradou a Luborem Tesařem.\n\n\n\n\"(řazeno abecedně)\"\n\nPosledním závodníkem, který projel cílem 21. etapy byl . Na vítěze ztrácel 3 minuty a 33 sekund.\n\nNa 155. místě, tedy zcela poslední byl . Na vítěze TDF 2019 ztrácel 4 hodiny 34 minut a 23 sekund.\n\n\n\n"}
{"id": "1506904", "url": "https://cs.wikipedia.org/wiki?curid=1506904", "title": "Depo Písnice (stanice metra)", "text": "Depo Písnice (stanice metra)\n\nDepo Písnice je chystaná stanice na lince D pražského metra. Bude se nacházet na úseku I.D2 na území čtvrti Písnice v městském obvodu Praha 4. Dne 19. června 2019 započal geologický průzkum pro linku D, ale zatím v okolí stanice Depo Písnice neprobíhá. Zprovoznění stanice se předpokládá v roce 2027.\n\nStanice Depo Písnice se bude nacházet na území čtvrti Písnice v městském obvodu Praha 4. Bude hloubená v hloubce 7 m.\n\nVznikne vedle bývalého masokombinátu Písnice, v současnosti vietnamské tržnice Sapa, v blízkosti ulice Vídeňská a Kunratické spojky. Datum výstavby zatím není stanoveno. V blízkosti stanice vznikne stejnojmenné depo a zázemí pro linku D. Později blízko stanice metra vznikne významná silniční spojka mezi Pražským okruhem a budoucí dálnicí D3. V dosahu depa vznikne nový autobusový terminál, kam budou zkráceny některé příměstské linky. V budoucnu se plánuje případné prodloužení do obce Jesenice.\n"}
{"id": "1506907", "url": "https://cs.wikipedia.org/wiki?curid=1506907", "title": "Bromid astatný", "text": "Bromid astatný\n\nBromid astatný je interhalogen s chemickým vzorcem AtBr. V plynné fázi jej lze připravit reakcí astatu s parami bromu. Ve vodném roztoku je možné jej získat reakcí astatu se směsí IBr, I a Br, kdy jodidové a bromidové ionty slouží k nastavení redoxního potenciálu směsi.\n"}
{"id": "1506914", "url": "https://cs.wikipedia.org/wiki?curid=1506914", "title": "Lehigh Valley Zoo", "text": "Lehigh Valley Zoo\n\nLehigh Valley Zoo je zoologická zahrada o rozloze 19 akrů (11,7 hektarů) se sídlem v Schnecksville v americkém státě Pensylvánie v Přírodní rezervaci Traxler o rozloze 1 100 akrů (445 hektarů). Zoo je otevřena celoročně. \n\nOd března 2006 je Lehigh Valley Zoo akreditována americkou Asociací zoologických zahrad a akvárií (AZA).\n\nV roce 1906 začal Harry Clay Trexler kupovat farmy v okresech Lowhill a North Whitehall v Pensylvánii k vytvoření rezervace, která by měla pomáhat chránit bizony, losy a jelence běloocasé. Než zemřel, celkově koupil 36 farem o celkové rozloze 1 105 akrů (448 hektarů), které odkázal Lehigh County. V roce 1935 se oblast oficiálně stala Přírodní rezervací Trexler. \n\nStavba dětské zoo v parku začala v roce 1974. Když se otevřela, program zoo zahrnoval ukázky krmení a možnost pohlazení si exotických zvířat z Afriky, Asie a Austrálie. \n\nV roce 2004 byla celá rezervace zpřístupněna veřejnosti, protože původní účel zachraňování původních druhů byl splněn. Ve stejné době převzala Zoologická společnost Lehigh Valley správu zoo v parku.\n\nZoo se rozkládá v ohybu řeky Jordan Creek. Podél zahrady je parkoviště, kam je možné dojet po přístupových cestách křižujících rezervaci. \n\nV roce 2019 v areálu žilo 130 druhů zvířat o celkovém počtu 340. Patří mezi ně mimo jiné vlk mexický, dikobraz, přímorožec šavlorohý, žirafa masajská, sovice sněžní, lamy, klokani či zebry. Bizona a losa, tedy druhy, kvůli kterým byla rezervace původně zřízena, je možné spatřit pouze v jejich přirozených habitatech mimo areál zoo. Ročně areál navštíví kolem 200 tisíc návštěvníků.\n\nV areálu jsou dostupné klasické služby jako obchod se suvenýry, restaurace a toalety, navštívit lze také amfiteátr či výstavu zvířecích exponátů. Zoo pořádá řadu společenských událostí, jako jsou například Snídaně se zvířaty, oslava Dne nezávislosti či Národní týden uznání práce chovatelů. V zoo je možné přespat a absolvovat noční prohlídku, část areálu lze pronajmout pro rodinné i firemní akce, nabízeny jsou také narozeninové programy a programy vzdělávací včetně školních. \n\nNedílnou součástí organizace je pomoc dobrovolníků například při společenských událostech, údržbě areálu či marketingu, členové zoo zase mohou využít možnosti celoročního vstupu do zoo zdarma, pondělních dřívějších vstupů nebo rozmanitých slev. \n\n"}
{"id": "1506916", "url": "https://cs.wikipedia.org/wiki?curid=1506916", "title": "Photopea", "text": "Photopea\n\nPhotopea je software na úpravu a zpracování rastrových a vektorových obrázků od českého vývojáře Ivana Kuckira.\nTento grafický editor je dostupný online a zdarma. Lze ho použít pro základní úpravy fotografií, ale\nobsahuje i pokročilé funkce pro práci\ns rastrovou i vektorovou grafikou.\nPoužívá ho přes milion uživatelů z celého světa.\nPhotopea podporuje většinu běžných grafických formátů včetně PSD souborů (Photoshop),\nXCF (GIMP), Sketch, XD, CDR (CorelDRAW), SVG, PDF, TIFF, JPEG, GIF, PNG a další. Protože běží v prohlížeči a používá\nmoderní webové technologie, lze spustit na velkém množství zařízení bez nutnosti instalace aplikace nebo doplňků prohlížeče.\n\nMezi podporované funkce patří mimo jiné:\n\n\n"}
{"id": "1506917", "url": "https://cs.wikipedia.org/wiki?curid=1506917", "title": "Mikromerie", "text": "Mikromerie\n\nMikromerie (\"Micromeria\") je rod rostlin z čeledi hluchavkovitých. Zahrnuje zhruba 70 druhů rostoucích v Eurasii, Africe a Severní Americe.\n\nJsou to vytrvalé byliny, polokeře nebo keře, obvykle více či méně aromatické díky obsahu vonných silic. Listy jsou přisedlé nebo krátce řapíkaté, drobné, tuhé, se ztlustlými okraji a někdy na okrajích podvinuté, na stonku vstřícně postavené. Celé rostliny včetně listů bývají více či méně chlupaté. Oboupohlavné květy jsou uspořádány v relativně chudých lichopřeslenech na koncích lodyh; kalich je trubkovitý, obvykle pěticípý, koruna dvoupyskatá, s trojcípým spodním pyskem, nějčastěji bělavé, růžové nebo fialové barvy. Jako u jiných hluchavkovitých mají květy čtyři tyčinky (dvě delší, dvě kratší) a dvouklanou bliznu. Rostliny jsou opylovány hmyzem, plody jsou tvrdky.\n\nNejvětšího druhového bohatství dosahuje rod v oblasti Středomoří a na ostrovech Makaronézie, kde roste i řada endemických druhů (jen z Kanárských ostrovů se jich udává 23). Dále se vyskytuje ve východní, centrální a jižní Africe, na Madagaskaru a v pásu od Přední Asie přes Arabský poloostrov a Indii až po Čínu. Jediný druh, \"Micromeria douglasii\", je původní v Severní Americe, kde vyrůstá při západním pobřeží od Aljašky po Kalifornii.\n\nObvyklým biotopem mikromerií jsou nízké mediteránní křoviny (makchie, garrigue), řídké lesy a lesní okraje, pastviny, skalní štěrbiny a terásky, kamenité svahy i staré zdi, a to od pobřeží až do hor (v Africe a na Blízkém východě až 4500 m n.m.)\n\nV rámci čeledi hluchavkovitých patří jako mnoho dalších podobně aromatických rostlin do podčeledi \"Nepetoideae\", tribu \"Menthae\" a subtribu \"Menthineae\". Je součástí taxonomicky problematického komplexu rodů \"Micromeria\" – \"Satureja\" – \"Clinopodium\" – \"Acinos\" – \"Calamintha\", jejichž pojetí dosud není ustáleno. Poslední dva jmenované rody již aktuální systematikou nejsou uznávány a jejich zástupci byli přeřazeni do zbylých tří. Množství rodů je na základě výzkumů přesouváno i mezi nimi. Tak byli v nedávné době do rodu mikromerie přeřazeni z rodu saturejka všichni zástupci z tropických oblastí Afriky; další, např. severoamerická \"Micromeria douglasii\", jsou považováni za příslušníky rodu klinopád. Existovaly též pokusy zahrnout celý komplex do rodu \"Satureja sensu lato\", který se ale ukázal jako nepřirozený. Diferenční znaky mezi těmito rody jsou malé a některými autory jsou považovány za diskutabilní, většinu druhů tak nalézáme v literatuře pod množstvím synonym, což číní situaci značně nepřehlednou. Typovým druhem je středomořská \"Micromeria juliana\" (původně popsaná Linném jako \"Satureja juliana\").\n\nNěkteré druhy jsou lokálně používány jako léčivky a koření, na přípravu čajů a inhalačních směsí, např. \"Micromeria fruticosa\" nebo \"M. myrtifolia\" v oblasti východního Středomoří a Blízkého východu; díky obsahu silic mají antiseptické, antibakteriální, analgetické a hojivé účinky podobné blízce příbuzným rostlinám saturejce, dobromysli či mateřídoušce. Sušené listy \"M. biflora\" jsou páleny jako vonné vykuřovadlo. \"Micromeria pineolens\" či \"M. helianthemifolia\" jsou svým vzhledem značně dekorativní, v kultuře jsou ale pěstovány jen vzácně.\n\n"}
{"id": "1506920", "url": "https://cs.wikipedia.org/wiki?curid=1506920", "title": "Linda Huntová", "text": "Linda Huntová\n\nLinda Huntová, vlastním jménem Lydia Susanna Huntová, nepřechýleně Hunt (* 2. dubna 1945 Morristown, New Jersey), je americká divadelní, televizní a filmová herečka. Účinkovala v řadě filmů, známá je však také z pozdní televizní role operační šéfové Henrietty „Hetty“ Langeová v kriminálním seriálu \"Námořní vyšetřovací služba L. A.\" \n\nVystudovala režii na Goodmanově divadelní škole v Chicagu, jako herečka v roce 1975 debutovala na Broadwayi, v roce 1978 v televizi a v roce 1980 ve filmu. V roce 1982 ztvárnila svoji životní roli fotografa Billyho Kwana ve filmu Petera Weira \"Rok nebezpečného života\", odehrávajícím se za masakrů v Indonésii 1965–1966. Získala Oscara za nejlepší ženský herecký výkon ve vedlejší roli, cenu National Board of Review, cenu New York Film Critics Circle a cenu Boston Society of Film Critics. Stala se první ženou, která získala Oscara za ztvárnění mužské role. Její role v televizním seriálu \"Námořní vyšetřovací služba L. A.\" byla v letech 2011 a 2012 oceněna v anketě Teen Choice Awards. Za divadelní práci získala dvakrát Obie Award. Propůjčila svůj hlas počítačové hře \"God of War\".\n\nTrpí Turnerovým syndromem a měří pouze 145 cm. V roce 2008 uzavřela sňatek s psychoanalytičkou Karen Klineovou.\n\n\n"}
{"id": "1506923", "url": "https://cs.wikipedia.org/wiki?curid=1506923", "title": "Incident 28. února", "text": "Incident 28. února\n\nIncident 28. února, také známý jako incident 228 () je název pro povstání, které vypuklo na Tchaj-wanu 28. února 1947 v důsledku nespokojenosti tchajwanských obyvatel s autoritářským režimem čínské kuomintangské vlády, která přišla z pevninské Číny již v roce 1945. V následujících necelých dvou letech se životní standard a i obecně celá situace na Tchaj-wanu natolik zhoršila, že zdánlivě nedůležitý incident vyústil v událost, kvůli které nakonec zemřelo několik tisíc až desítek tisíc Tchajwanců.\n\nOstrov Tchaj-wan měl po prohře Japonska ve druhé světové válce připadnout pod správu čínské kuomintangské administrativy. Stalo se tak 25. října 1945, kdy generál Čchen I převzal kapitulaci Japonců a spolu s ní i nadvládu nad ostrovem. Tchaj-wan po padesáti letech japonské okupace doufal ve větší svobodu, návrat pod správu Číny tak vítal. Pravdou však zůstávalo, že si pevninská Čína a Tchaj-wan vzájemně příliš nedůvěřovaly, jelikož zatímco Tchaj-wan pod správou Japonska vzkvétal, v Číně panovala bída. Přestože tou dobou ostrov obývali nejen japonští vojáci, kteří v zemi do té doby udržovali pořádek a postihovali jakékoliv proti-japonské chování, ale i japonští civilisté, kuomintangská správa byla zpočátku přijata poměrně pozitivně.\n\nSituace se však změnila, když si tchajwanská strana uvědomila, že jim nebude dopřán takový stupeň autonomie, jaký požadovali. Čankajšek jmenoval guvernérem Tchaj-wanu svého přítele Čchen Iho, přestože se na Tchaj-wanu předpokládalo, že bude zvolen tchajwanský guvernér, který bude respektovat právo Tchaj-wanu na sebeurčení. Problémem však nebyl pouze to, že zvolili netchajwanského guvernéra, ale i to, že Čchen I měl na Tchaj-wanu špatnou pověst (v čínské provincii Fu-ťien, jejímž guvernérem se také stal zásluhou Čankajška, zavedl model nazývaný nezbytný státní socialismus, díky kterému mohl s územím jednoduše zacházet, jak se mu zachtělo, v roce 1935 poté navštívil Tchaj-wan a gratuloval Tchajwancům ke štěstí, které je provázelo díky japonské správě. Tyto události si někteří starší Tchajwanci pamatovali a přirozeně k Čchen Imu chovali jistou nedůvěru).\n\nKdyž byl 25. října 1945 ostrov oficiálně převzat čínskou správou, Tchajwanci stále doufali v to, že je tato nová správa povede k hospodářskému rozkvětu, ale i v tom se mýlili. Čchen I se rozhodl, že se k ostrovu bude chovat jako k dobytému, ne osvobozenému. Nejdříve se rozhodl vyhostit z ostrova Japonce, následně Kuomintang postupně začal získávat pod kontrolu podniky, které tvořily valnou část tchajwanské produkce, do jejichž vedoucích míst dosadil pevninské Číňany, a to na úkor nejen Japonců, ale i Tchajwanců. Na přední místa se tak dostávaly nekvalifikované osoby, které ještě dále přidělovaly další místa svým známým a příbuzným, čímž ještě více situaci zhoršovaly a podniky tak krachovaly. K nespokojenosti obyvatelstva vedlo také rozkrádání, především majetku, který byl ve velkém odvážen z Tchaj-wanu na pevninskou Čínu, která byla po válce vysílena a vyčerpána vnitrostátními válkami. Za toto rozkrádání dle nařízení, které vydala Čchen Iho vláda, nebyl nikdo potrestán. Tchaj-wan se začal potýkat s problémy vysokých cen a nedostatku potravin, ale i se zhoršením zdravotní péče. Jelikož byl Tchaj-wan v rámci okupace Japonskem vnímán jako modelový stát, tudíž zde byla budována rozsáhlá infrastruktura, produkce podporována, stejně tak podporováno právo na soukromé vlastnictví, bylo pro Tchajwance obrovským zklamáním, když viděli, jakým se země vyvíjí směrem. Nejen, že se údajně hrubý domácí produkt Tchaj-wanu snížil až o 17 %, ale desetitisíce Tchajwanců byly propouštěny z veřejných sektorů a nahrazovány ve svých pozicích méně způsobilými pevninskými Číňany.\n\nV rámci prvních tchajwanských voleb v únoru 1946 Tchajwanci stále doufali ve zlepšení situace. dosazení vlastních zástupců a v získání lepších práv. To se však nepodařilo, Čchen I si dosazoval své známé, rozšiřovala se korupce , což ještě více provokovalo tchajwanské obyvatelstvo, které ještě více zdrtila skutečnost, že provinční vláda na začátku roku 1947 zvýšila daně, začala propouštět státní zaměstnance, přestože již nezaměstnanost na Tchaj-wanu byla vysoká. Místa, která Tchajwanci uvolní tak měla být přidělena přistěhovalcům z pevniny. Obecně se pevninské obyvatelstvo Číny mělo daleko lépe na úkor původních Tchajwanců. K následujícím nepokojům vedl i fakt, že USA na situaci na Tchaj-wanu nijak nereagovalo.\n\nIncident začal v podstatě nevinně. Pro spoustu obyvatel bezvýchodná situace, kdy lidé marně hledali legální práci, zapříčinila to, že se rychle začal rozvíjet černý trh. Okupační správa fungovala na principu tvrdé kontroly obyvatel a jakékoliv nezákonné živobytí bylo přísně potrestáno. Krutá doba však vedla Tchajwance k zoufalým činům. Chudá žena, která se snažila v parku v Tchaj-peji prodat několik balíčků cigaret, byla obviněna z prodeje nezdaněného zboží a nakonec jedním agentem úřadu tabákového monopolu zasažena ranou do hlavy, načež zemřela. Údajně se na místě stihlo shromáždit množství lidí, kteří se proti agentům postavili, avšak ti se na ně neohlíželi a na místě zůstal ještě jeden mrtvý. Tento incident vyústil následující den k demonstracím a průvodům s prapory a peticemi, které hlásaly potrestání vrahů a změnu monopolního zákona. Se svou žádostí zamířili přímo k paláci guvernéra Čchen Iho, avšak situace se ještě více vyhrotila ve chvíli, kdy demonstranti zjistili, že byli zbiti další dva chlapci - sami zabili viníky a následovaly další dny plné násilí.\n\nOzbrojení vojáci bez upozornění postřelili demonstranty a následně se na ulicích začala projevovat i nespokojenost Tchajwanců, kteří na oplátku ubíjeli i civilní přistěhovalce. Několika demonstrantům se podařilo proniknout do budovy rozhlasu, kde přinutili redakci, aby odvysílala zprávu o masakru v ulicích. Guvernér panikaří a vyhlašuje stanné právo, které nakonec pod tlakem ruší a snaží se s demonstrujícími Tchajwanci udobřit.\n\nČchen I následující den prohlásil, že situace, která nastala, je vyšetřena a finanční náhrady rozdány. Byla stanovena Komise na prozkoumání Incidentu 228, která měla situaci vyřešit - nakonec předkládá guvernérovi listinu \"32 požadavků\", ve které apeluje na reorganizaci moci a ekonomiky s důrazem na spokojenost původního obyvatelstva. Tyto požadavky guvernér naoko přijímá.\n\nV tuto chvíli ale ani jeho prohlášení nepomohlo, jelikož Tchajwanci neprotestovali jen proti tomuto konkrétnímu incidentu, ale i proti vládě a situaci, která postupně vznikala od roku 1945, kdy japonskou okupační správu nahradilo vedení Kuomintangu. Tchajwanci začali na ulice vylepovat plakáty a požadovat po Čchen Im reformy vlády a systému, např. snížení pravomocí Kuomintangu v období voleb a svobodu slova bez cenzury tisku. V ulicích dále zuří nepokoje a umírají další lidé. Vznikla také Tchajwanská liga mládeže, hnutí, které požadovalo větší zapojení Tchaj-wanu jakožto modelové provincie Číny s co největší autonomií, také ale přímé volby guvernéra i funkcionářů. Veškeré požadavky měly vést k zlepšení hospodářství, snížení nezaměstnanosti, rozvoji kultury a zajištění demokracie. Demonstranti však požadovali i změny v armádě: vojenské policii by mělo být zakázáno zatýkat civilisty a Tchajwanci sloužící v armádě měli být povolávání ke službě na Tchaj-wanu, nikoli i v Číně. Množství požadavků a jejich znění však bylo na Čchen Iho příliš a i když tvrdil, že vojáky nenasadí, 8. března si nové posily z Číny, ozbrojení vojáci, prostřílely cestu k Tchaj pei.\n\nPro Tchajwance, kteří věřili v naplnění listiny \"32 požadavků\", byly následující týdny šokem. Opět bylo vyhlášeno stanné právo, vojáci po příchodu do hlavního města bez milosti rabovali a vraždili civilní obyvatelstvo. Lidé, kteří se podíleli na demonstracích, tvorbě proti-vládních tiskovin a letáků byli zatýkáni a popravováni, po tisících, postupně již více s rozmyslem - nejvíce spadeno však měli na elitu národa, počínaje lékaři, konče studenty. Cenzura se ještě více rozšířila a kromě povolených tiskovin byl výdej ostatních tiskovin zakázán. Rabování a vraždění dále pokračovalo a bylo zastaveno až 17. března, kdy do Tchaj pei přiletěl vyslanec Čankajška Paj Čung-si v doprovodu Čankajškova syna. Zatýkalo se však až do konce roku 1947.\n\nV roce 1949, když uprchl Čankajšek před Komunisty na Tchaj-wan, přestože se Čchen Iho zpočátku zastával, ho nakonec musel, pod tlakem a negativními ohlasy na Čchen Iho vedení Tchaj-wanu, odvolat a posléze roku 1950 i nechat popravit. Na Tchaj-wanu byl dosazen guvernér Wej Tchao-ming, který se snažil opět nastolit diktaturu.\n\nBezprostředně po incidentu 228 se kuomintangská propaganda snažila vzniklý masakr prohlásit za dílo tchajwanských komunistů. Přestože toto tvrzení nemohlo obstát, jelikož komunistická strana na Tchaj-wanu čítala jen malé množství lidí, a tak dění v zemi ani natolik ovlivňovat nemohla, měli Tchajwanci strach mluvit. a incident tak byl po dlouhá léta tabuizován. Toto období, také nazývané \"bílý teror\", trvalo až do roku 1987, tedy 40 let.\n\nTedy až na konci osmdesátých let se situace uvolnila a o událostech se začalo postupně otevřeně mluvit. Obětem masakru byl postaven pomník a pozůstalým byly vyplaceny finanční náhrady. V rámci připomínání si této události byly, počínaje rokem 1992, stavěny památníky po celém ostrově, události nám připomínají i parky a muzea, která v názvu nesou symbolické číslo \"228\", které odkazuje k 28. únoru.\n"}
{"id": "1506934", "url": "https://cs.wikipedia.org/wiki?curid=1506934", "title": "Hana Kvášová", "text": "Hana Kvášová\n\nHana Kvášová (* 28. září 1989) je česká házenkářka a reprezentantka českého národního týmu. \n\nHázenkářské obci je více známá pod dívčím jménem Kutlvašrová. Je to jedna z mála současných reprezentantek, které se nezúčastnily žádné zahraniční soutěže. V domácí soutěži byla až do ukončení kariéry věrná Slavii Praha. Pouze v roce 2014 kariéru kvůli mateřským povinnostem přerušila. Poté, co se jí narodila dvojčata, se v lednu 2016 na palubovky úspěšně vrátila a její návrat neunikl ani trenéru reprezentace Janu Bašnému. \n\nNa konci sezony 2016–17 oznámila odchod do házenkářského důchodu. Po pár týdnech se díky své kvalifikaci vrátila k reprezentaci, ale nyní už jako masérka. Házenou zatím aktivně provozovala pouze na nižší úrovni v dresu Havlíčkova Brodu. Na konci sezony 2018–19 dostala nabídku z Písku, který se zrovna zachraňoval v extralize a na jejich nabídku řekla ano a vrátila se opět zpátky na ligové palubovky. \n\nDíky svým výkonům v nadstavbové části si opět řekla o reprezentační dres na kvalifikační dvojutkání proti Černé Hoře v němž české házenkářky nakonec nejtěsnějším rozdílem neuspěly a na mistrovství světa 2019 v Japonsku se tak podívá celek Černé Hory. \n\nDíky svým výkonům byla vyhlášena v sezoné 2018-2019 osobností ligy. \n"}
{"id": "1506935", "url": "https://cs.wikipedia.org/wiki?curid=1506935", "title": "Štefan Kocán", "text": "Štefan Kocán\n\nŠtefan Kocán (* 11. listopadu 1972 Trnava) je slovenský operní pěvec-basista.\n\nJiž jako dítě navštěvoval Lidovou školu umění v Trnavě a učil se hře na klavír. V letech 1987–1993 studoval zpěv na Konzervatoři v Bratislavě. Od roku 1993 do roku 1998 studoval zpěv na Vysoké škole múzických umění v Bratislavě a v letech 1998 až 2002 u prof. Jevgenije Nesterenka na Konzervatoři ve Vídni. \n\nPo studiích byl angažován jako sólista v operním souboru Landestheater v rakouském Linci, kde setrval čtyři roky. V letech 2006–2008 byl členem souboru opery v Theater Basel ve Švýcarsku.\n\nV letech 2004–2010 hostoval ve Staatsoper ve Vídni. Od roku 2009 pravidelně hostuje v Metropolitní opeře v New Yorku.\n\nHostoval také např. v milánské La Scale, v mnichovské Bavorské státní opeře, v londýnské Královské opeře Covent Garden, ve Vlámské opeře v Antverpách, v Teatro del Liceu v Barceloně, Teatro Municipal de Santiago de Chile, ve Slovenském Národním divadle, ve Státní opeře v Banské Bystrici, v Jihočeském divadle v Českých Budějovicích aj.\n\nJe stálým hostem v Národním divadle v Praze.\n\nVe svém repertoáru má řadu významných rolí v operách světových i českých autorů, např.\n\nPravidelně vystupuje na koncertech a operních gala představeních. V repertoáru má mj. Dvořákovy Biblické písně, Cikánské písně, Requiem, Stabat Mater aj. \n\nV roce 2016 natočil CD „Songs of love and death“. \n\nHraje na klavír a na varhany.\n\n\n\n"}
{"id": "1506936", "url": "https://cs.wikipedia.org/wiki?curid=1506936", "title": "Náměstí Bratří Synků (stanice metra)", "text": "Náměstí Bratří Synků (stanice metra)\n\nNáměstí Bratří Synků je chystaná stanice na lince D pražského metra. Bude se nacházet se na úseku I.D3 mezi stanicemi Náměstí Míru a Pankrác pod náměstím Bratří Synků v katastru Nuslí. Zprovoznění stanice se předpokládá v roce 2027.\n\nStanice Náměstí Bratří Synků se bude nacházet pod náměstím Bratří Synků v Praze 4 na katastru Nuslí. Bude hloubená v hloubce 13 m.\n\nNáměstí Bratří Synků bude mít dva výstupy s dvěma podpovrchovými vestibuly, umístěnými přímo u křižovatky ulic Otakarova, Na Zámecké a Bělehradská. U stanice vznikne podzemní záchytné parkoviště P+R s 54 místy.\n"}
{"id": "1506937", "url": "https://cs.wikipedia.org/wiki?curid=1506937", "title": "Walter Mistral K 14", "text": "Walter Mistral K 14\n\nWalter Mistral K 14 byl druhým licenčním motorem francouzské firmy Gnome et Rhône, který vyráběla v Československu akciová společnost Walter, továrna na automobily a letecké motory v Praze-Jinonicích. Tato dvouhvězda tak navázala na předchozí licenční hvězdicový motor Gnome et Rhône vyráběný v Jinonicích, na Walter Jupiter (1927–1932). Licence k tomuto motoru byla zakoupena již v roce 1931, ale do výroby se dostal až v roce 1934.\n\nKoncem 20. let 20. století nastal prudký rozvoj leteckého průmyslu, přičemž byla stavěna stále větší letadla, která potřebovala stále silnější motory. Francouzská společnost Gnome-Rhône na to reagovala (byť velmi zjednodušeně řečeno) vytvořením nového motoru spojením dvou hvězdic motorů 7K za sebou, čímž vznikl motor Gnome-Rhône 14K Mistral Major. (Nutno ovšem poznamenat, že s výjimkou válců s hlavami, pístů a ojnic byly prakticky všechny ostatní části nutno konstruovat jako zcela nové — kupříkladu i pouhou klikovou skříň pro čtrnáct válců ve dvou hvězdicích, kompresor o větším výkonu a jeho pohon, nový reduktor schopný přenést značně vyšší výkon nového motoru, atd.) První vyrobené motory se poprvé rozeběhly v roce 1929. Byl to nejpoužívanější francouzský letecký motor před 2. světovou válkou. Byl pro své kvality natolik žádaný a oblíbený, že byl licenčně vyráběn jak v Evropě, tak i v Japonsku. Mezi evropskými držiteli licence byly společnosti Industria Aeronautica Română (IAR 14K) z Rumunska, Manfred Weiss (WM K.14) z Maďarska, Alvis z Velké Británie (fa Alvis jej ovšem nikdy sériově nevyráběla) a Isotta Fraschini (K.14) v Itálii. Vyráběl se (rovněž na základě zakoupené licence) i v tehdejším Sovětském Svazu jako typ M-85 (zároveň v SSSR posloužil i k dalšímu vývoji, takže z něj vznikly motory M-86, M-87 a Tumanskij M-88; poslední z nich, konstruovaný pod vedením inženýra Sergeje Konstantinoviče Tumanského a mj. vybavený již i dvourychlostním převodem kompresoru, se během války dočkal značného rozšíření, kdy mj. poháněl i dvoumotorové střední bombardéry Iljušin Il-4). Byly vyrobeny tisíce těchto motorů, které byly široce používány v nejrůznějších typech letounů. V roce 1934 zakoupila licenci tohoto motoru i československá továrna Walter a vyráběla ho až do roku 1938 pod označením Walter Mistral K 14 v několika verzích. V uvedeném období 1934-1938 bylo vyrobeno 190 motorů.\n\nWalter Mistral K 14 je součástí sbírek např. Leteckého muzea ve Kbelích a Leteckého muzea v Krakově.\n\nMotor Walter Mistral K 14 (též továrně označovaný jako K 14-I, K 14-II resp. K 14 II-SR, popř. podle svého vzoru jako Mistral 14Kfs resp. Mistral Major 14Krsd) byl čtyřdobý, výbušný, vzduchem chlazený motor se čtrnácti válci uspořádanými ve dvou hvězdách po sedmi válcích, navzájem vystřídaných, s kompresorem a satelitovým reduktorem. U verze K 14-II došlo k úpravě žebrování válců a zesílení ojnic a klikového hřídele.\n\nVrtulový hřídel měl drážkování pro vrtulovou hlavu podle ČSN-AE-5,2. Smysl otáčení motoru mohl být vpravo nebo vlevo, v prvém případě byl typ označen za typovým označením písmenem P, v druhém případě L. Motor měl nominální výkon při zemi 700 k (515 kW) při 2400 ot/min a nominální výkon ve výšce 3850 m při 2400 ot/min 800 k (588 kW).\n\nKliková skříň se skládala ze šesti částí. Od vrtulové hlavy to byla skříň reduktoru s tlakovým ložiskem vrtulového hřídele, dále mezistěna, která nesla mechanismus rozvodu, a skříň rozvodů, v níž byly uloženy zvedáky. Následovala vlastní skříň rozvodů, která nesla 14 válců, za touto skříní byla skříň kompresoru a nakonec zadní víko se všemi pohony a příslušenstvím. Vlastní kliková skříň byla vykována z hiduminia, ostatní části byly odlity ze slitiny hliníku.\n\nOcelové válce s chladicími žebry po celém povrchu byly opatřeny v horní části závitem, na který byla za tepla šroubována hlava válce, sevřená na spodním okraji zdeří. V každé hlavě válce byl jeden sací a jeden výfukový ventil (rozvod OHV). Ventily dosedaly na sedla z hliníkového bronzu, která byla do zalisována do hlavy válců. Písty byly opatřeny třemi pístními kroužky (1 stírací, 2 těsnící) byly vykovány z hiduminia, s výjimkou pístu u hlavní ojnice, kde byly pouze 2 stírací kroužky. Ojniční systém byl dvojitý, pro každou řadu válců zvlášť. Každý systém se skládal z jedné hlavní a 6 vedlejších ojnic, které všechny byly kovány z oceli. Hlavní ojnice měly nedělené hlavy a byly uloženy na klikovém hřídeli v nalisovaných ocelových pouzdrech, vylitých kompozicí.\n\nTřídílná kliková skříň, jejíž střední část nesla obě řady válců, byla vykována ze slitiny hliníku. Spojení těchto tří částí bylo provedeno pomocí 4 stahovacích šroubů ve středním rameni. Klikový hřídel byl uložen ve dvou hlavních, válečkových ložiscích, umístěných ve skříni rozvodů a v sací komoře. Zadní část hřídele nesla pohon mechanického, rotačního, 3-satelitového kompresoru (s převodem 8,5:1) a ozubec pro startování motoru mechanickým spouštěčem. Od tohoto nástavce hřídele byly poháněny i pomocné přístroje příslušenství.\n\nMazání bylo tlakové, cirkulační se suchou skříní. Tlak vyvozovalo dvojité kolečkové čerpadlo s tlakovým a vratným účinkem, které bylo uloženo v zadním víku klikové skříně. Přebytečný olej se shromažďoval ve sběrači oleje, před nímž a před vratným čerpadlem byly filtry oleje. Pomocné pohony a příslušenství byly na zadním víku skříně pohonů. Uchycení motoru na loži letounu se provádělo prostřednictvím 14 šroubů na sacích hrdlech buď s pevným, nebo pružným uložením.\n\nV Československu byl motor Mistral K 14 používán v letounech Letov Š-331 (stíhací dvouplošník, 1935) a Letov Š-528 (bombardovací a pozorovací dvouplošník, 1935) ing. Aloise Šmolíka a v prototypovém letounu Aero A-102 (stíhací hornoplošník,1934) Antonína Husníka a v licenčním Aero MB-200 (dvoumotorový celokovový hornoplošný bombardér s pevným podvozkem, 1935). Beneš a Hajn uvažovali o využití tohoto motoru pro stíhací dvouplošník Praga BH-244, ale tento projekt se nerealizoval.\n\nAero A-102 byl jednomístný, jednomotorový, vzpěrový hornoplošník, který dosahoval maximální rychlosti 434 km/h. Kovová kostra letounu potažena duralem a plátnem. Hvězdicový motor Walter Mistral K 14 byl kapotován NACA krytem a byl osazen kovovou, třílistou vrtulí.\n\nV roce 1934 vystavila továrna Letov na XIV. aerosalonu v Paříži letoun Š-231, který měl instalován motor Walter Mistral, ale v sériové výrobě tento motor použit nebyl. Walter Mistral se uplatnil až na letounu Š-331, imatrikulovaném OK-VOD dne 5.6.1935. Ze všech variant (Š-131, Š-231, Š-331, Š-431) byl nejvýkonnější motor na Š-331. K dobrým vlastnostem přispěl i elegantní NACA kryt motoru. Stroj byl nabízen mimo jiné i v Turecku. \n\nJiž v květnu 1935 tovární pilot Letova Jan Anderle vytvořil na letounu Letov Š-331 s licenčním motorem Walter Mistral K 14 vybaveným kompresorem československý výškový rekord 10 651 m. Navíc tento letoun patřil k nejrychlejším jednomístným stíhacím letounům, byla mu oficiálně naměřena rychlost 407 km/h ve výšce 5250 m.\n\nZ letadla Letov Š-528 za pilotáže továrního pilota Kovandy uskutečnil Ludvík Pavlovský, úředník MLL v Brně, 3. října 1935 seskok padákem bez kyslíkového přístroje z výšky 8705 m, jak bylo později vyčísleno z barografu. Celý seskok trval 26 minut. Továrna Letov na podzim 1936 vystavovala Š-528 s motorem Walter Mistral K 14 o výkonu 800 k v provedení jako trojmístný, policejní letoun, který dosahuje rychlosti 330 km/h, na XV. mezinárodním aerosalonu v Paříži. Prototyp letounu Letov Š-528.1 (OK-VOE), který v červenci 1937 ustavil poslední národní výškový rekord s nákladem 500 kg své kategorie výkonem 8849 m, byl rovněž osazen motorem Walter Mistral K 14. Letoun byl dobře odlišitelný od předchozího Letov Š-328 podle širokých prstencových krytů motoru (typ NACA) a kovové třílisté vrtule. Letouny si v roce 1937 objednalo ministerstvo vnitra v počtu 6 ks (OK-PAK, -PAL, -PAM, -PAO, -PAP a -PAQ) pro četnické letecké hlídky. Nakonec byla letadla Š-528 zapsaná do leteckého rejstříku 15.11.1937 později vyměněna za méně výkonné stroje Letov Š-328 s motory Walter Pegas. Letouny Š-528 pak provozovalo československé letectvo.\n\nPodle výrobce Walter byly motory Walter Mistral použity ještě na dalších typech letounů, zřejmě se však jednalo o jednotlivé instalace a nebo ve svých materiálech výrobce použil dokumentaci s motory Gnome-Rhône 14K Mistral Major.\n\n\nÚdaje dle\n\n\n\n\n\n\n\n"}
{"id": "1506938", "url": "https://cs.wikipedia.org/wiki?curid=1506938", "title": "Jiří Hájek (skladatel)", "text": "Jiří Hájek (skladatel)\n\nJiří Hájek (* 24. října 1976, Třebíč) je český hudební skladatel.\n\nJiří Hájek se narodil v Třebíči, ale pochází z Okříšek. V roce 1989 založil hudební skupinu \"Oplzlé návrhy\", kde účinkoval jako kytarista a zpěvák, skupina fungovala do roku 1996. Roku 1991 nastoupil na střední odborné učiliště – obor tesař v Jihlavě, studium ukončil v roce 1993. Mezi lety 1996 a 1998 vystudoval nástavbu na stavební průmyslovce v Třebíči, od roku 1999 do roku 2005 studoval na Konzervatoři Jaroslava Ježka obor klasické kytary u Jaromíry Ježkové a od roku 2005 do roku 2010 studoval na Akademii múzických umění, obor skladba u Ivana Kurze. Během studia na konzervatoři studoval soukromě skladbu a dirigování u PhDr. Štěpána Koníčka.\n\nMezi lety 2004 a 2008 působil jako dirigent Symfonického orchestru Prahy 8. Od roku 2009 se věnuje filmové a divadelní hudbě, pracoval s režiséry, jako jsou např. Ivan Pokorný, Radek Bajgar, Tereza Kopáčová a Daniel Špinar.\n\n\n\n"}
{"id": "1506940", "url": "https://cs.wikipedia.org/wiki?curid=1506940", "title": "Sv. Jakub Větší z kostela sv. Mikuláše v Chebu", "text": "Sv. Jakub Větší z kostela sv. Mikuláše v Chebu\n\nSv. Jakub Větší z kostela sv. Mikuláše v Chebu (1508 ?) je dílo západočeského mistra obeznámeného s norimberským sochařstvím nebo s produkcí dílen činných na saské straně Krušných hor, které hrály zprostředkující roli. Je součástí stálé expozice Galerie výtvarného umění v Chebu.\nPlně plastická socha z lipového dřeva 82 x 44 x 28 cm, vzadu opracovaná, bez polychromie, inv. č. P 17. Po odstranění přemaleb byla odkryta přirozená patina dřeva, která ukazuje, že polychromie pocházela až z pozdějších období. Restauroval K. Stádník (1972). \n\nSvatý poutník Jakub Větší (též Jakub Starší) je zobrazen jako trůnící postava s rozevřenou knihou a pohledem směřujícím vpřed. Tvář muže středního věku dokreslují mohutné vousy a delší vlnité vlasy. Na hlavě má čapku s atributem svatojakubské mušle. Přes levé rameno má pověšenou poutnickou mošnu, chybějící část pravé ruky mohla držet hůl. Dlouhý spodní šat je přepásán, svrchní plášť je přehozen přes levé rameno a bohatou modelací dotváří plný až monumentální sochařský tvar. Drapérie je řasena mísovitými záhyby s ostrými hranami a na pravém koleni zakončena boltcovitým přehybem, směřujícím k podstavci.\n\nJakub Větší byl na Chebsku často zobrazován. Tato socha může být zbytkem oltáře sv. Filipa a sv. Jakuba, který je doložen v chebském kostele sv. Mikuláše k roku 1508. Trůnící postava, zhotovená podle kvalitní předlohy, má kořeny v norimberském prostředí. Francké sochařství mělo dominantní vliv na produkci sochařských dílen v Krušnohoří po celou poslední třetinu 15. století. Centry byly zejména Zwickau a Freiberg. Působil zde Mistr Madony z Geyer u Annabergu (Meister des Altars von Geyer), jehož sochy \"Trůnící Madony\" a trůnícího \"sv. Mikuláše\" spojuje s chebským sv. Jakubem plný objem a měkce lámaná drapérie s nevysokými ostřejšími sklady.\n\nTypem širší tváře s ostrým nosem, mělce zasazenýma očima a širokou bradou se chebská socha blíží mladším sochám Sv. Jakuba a sv. Urbana z Reinsdorfu. Ty jsou připisovány Michaelu Heuffnerovi, narozenému v Chebu a usídlenému ve Zwickau. Heuffner byl vyškolen v Norimberku a jeho \"Boží hrob\" ve Zwickau (1507) je srovnáván s díly norimberského sochaře Adama Krafta. \n\n"}
{"id": "1506943", "url": "https://cs.wikipedia.org/wiki?curid=1506943", "title": "Igm Robotersysteme", "text": "Igm Robotersysteme\n\nIgm Robotersysteme AG (nebo jen igm) je rakouský výrobce a prodejce robotů. Rakouská společnost Igm Robotersysteme AG vyrábí především svařovací roboty igm. \n\nSpolečnost byla založena v roce 1967 dvěma inženýry Güntherem Kloimüllerem a Franzem Vokurkou jako obchodní společnost pro prodej výrobků svařovací techniky pod názvem \"Industriegeräte und Maschinen GmbH\" ve Vídni. V roce 1975 se společnost přestěhovala do nově založené lokality v průmyslové zóně Wiener Neudorf. S vývojem robota (LIMAT 2000) začal v roce 1979 vstup do technologie robotického svařování. V roce 1981 společnost za tento vývoj získala rakouskou státní cenu za inovace. V únoru 1989 byl název společnosti změněn na igm Robotersysteme AG a akciová společnost byla veřejná. \n\nInvestiční společnost Erhard Grossnigg získala v lednu 2005 více než 90 % akcií společnosti igm. V březnu 2016 Grossnigg oznámil, že z podnikání vystoupí.\n\nV současnosti má igm Robotersysteme více než 20 dceřiných společností, včetně Německa, Spojeného království, Spojených států, Ruska a Číny. Sortiment zahrnuje řešení na míru pro automatizované procesy svařování a řezání. \n\n\"Global Welding Group\" zaměstnává více než 700 lidí, z toho asi 290 pro igm Robotersysteme AG. Skupina dosáhla v roce 2011 obratu kolem 150 milionů eur, přičemž robotika činila 60 milionů eur. Trh společnosti je cílený na Evropu, USA, Rusko, Čínu, Indii, Koreu, ale exportuje do celého světa. 90 % tržeb je realizováno v zahraničí, přičemž nejvýznamnějšími exportními trhy jsou Asie, Německo, Španělsko, Francie, Indie, Rusko a Spojené státy.\n\nNa začátku roku 2012 otevřela společnost igm nové obchodní zastoupení pro Českou a Slovenskou republiku strategicky umístněné v jihomoravském regionu. Z tohoto zastoupení poskytuje igm plnou servisní, technickou a obchodní podporu svým zákazníkům.\n\n\n\n\n\n\n"}
{"id": "1506953", "url": "https://cs.wikipedia.org/wiki?curid=1506953", "title": "Some Girls: Live in Texas '78", "text": "Some Girls: Live in Texas '78\n\nSome Girls: Live in Texas '78 je koncertní album britské rockové skupiny The Rolling Stones, kterém vyšlo v roce 2011. Album bylo nahráváno ve Fort Worthu v Texasu během turné po Spojených státech v roce 1978. Album původně vycházelo exkluzivně v kombo setech, až od roku 2017 vycházelo samostatně.\n\nThe Rolling Stones\n\n\nDoprovodní hudebníci\n\n"}
{"id": "1506954", "url": "https://cs.wikipedia.org/wiki?curid=1506954", "title": "9 1⁄2 týdne (kniha)", "text": "9 1⁄2 týdne (kniha)\n\n9 1/2 týdne (v originále \"Nine and a Half Weeks: A Memoir of a Love Affair)\" je kniha americké autorky Elizabeth McNeill, což je pseudonym Ingeborg Day (1. listopadu 1940 Graz, Rakousko – 18. května 2011 Ashland, Oregon, USA). Kniha je částečná autobiografie, která popisuje sexuální, lehce sadomasochistický poměr mezi mezi pracovnicí umělecké galerie v SoHo, New York a makléřem na Wall Street. Kniha byla předlohou filmu 9 a 1/2 týdne s Kim Basingerovou a Mickeyem Rourkem.\n„Když jsme spolu poprvé spali, držel mi sepjaté ruce za hlavou, přitisknuté k prostěradlu. Líbilo se mi to. Mně se to líbilo.\" Těmito slovy začíná kniha 9 1/2 týdne. \"Elizabeth McGraw\" měla pocit, že konečně našla svou pravou lásku. Úspěšný, pohledný a velmi přitažlivý \"John Grey\" je plný zdrženlivého tajemství, něhy a skryté agresivity. Je štíhlý, chlapecký, citlivý.\n\nKniha je napsána velice sugestivně, čtenář je vtažen do děje a prožívá napětí mezi ní a jejím milencem. Napětí, které se zpočátku jeví jako vzrušující, ale rychle se stává strašným a děsivým. Později autorka popisuje, když jsou spolu podruhé. Už závěr jejich společného dne však ukazuje, jakým směrem se bude tento vztah ubírat. \"John\" doprovodí \"Elizabeth\" domů a zcela samozřejmě, bez lascivnosti, beze spěchu ji vyzve, aby se svlékla. \"Elizabeth\" strne. Nato se jí \"John\" laskavě zeptá, zda jí může zavázat oči. „A co když nechci?\" odpovídá. \"John\" drží v ruce šál, který jí před několika hodinami věnoval. „Máš strach?\" ptá se, když jí zavazuje oči. „Ano.\" „Vzrušuje tě to?\" ptá se. „Ano.\"\n\nOna souhlasí, a on ji uspokojuje, s šátkem přes oči klesá k podlaze. Na třetí schůzce ho musí prosit, aby ji přivedl k orgasmu, ale on pokaždé před jejím vyvrcholením přestane. Během čtvrtého setkání: „když jsem byla dost vzrušená, použil stejný šátek, aby mi svázal zápěstí. Dalšího rána poslal do mé kanceláře třináct růží.“\n\nJohn se úplně zmocňuje \"Elizabethina\" života. S ostýchavým úsměvem prosí, ale jeho přání jsou rozkazem, např. když ji jednu ruku pouty připoutá k posteli, pak dá cigarety a zapalovač tak, aby na ně sotva dosáhla, aby jej prosila, ať si může zapálit, on ji svolí, ale pod podmínkou, že se před ním druhou, volnou rukou uspokojí. Zahrnuje \"Elizabeth\" dárky. češe ji, krmí ji, orálně ji uspokoje, když má menstruaci, a ona se postupně přestává bránit. Čím více ztrácí vlastní vůli, tím je \"John\" něžnější. Ženu, přirozeně toužící po lásce redukuje na bezmocný objekt své voyeurské a lehce sadistické žádostivosti. Jsou ale meze, které už nelze překročit.\n\n\"John Grey\" má zvrácený a kriminální charakter a chování, v jednom okamžiku přinutí \"Elizabeth\", aby ve výtahu uskutečnila loupežné přepadení. Kniha vyvrcholila scénářem, podle kterého mělo dojít k fingovanému znásilnění, které zanechává v \"Elizabeth\" trvalý pocit úzkosti, je hospitalizována v psychiatrické léčebně, k \"Johnovi\" se již nikdy nevrátí, jediné co ji zůstalo jsou vzpomínky. V duchu rekapituluje co vše dělal on. Když se sama sebe zeptá na to, co dělala ona, její odpověď je „Nic. Milovala jsem to. Milovala jsem to, milovala jsem to, milovala jsem to, milovala jsem to.\" Později si přiznává, že právě \"John\" změnil její sexuální život, nastavil laťku, kterou nikdy nikdo nepřekoná. Smiřuje se s tím, že ji „zkazil\".\n\nPočet jejich milenců narůstá, ale ona má vysoké nároky na to, jak ji mají uspokojit. Její orgasmy se stanou předvídatelné: „Jako dobře vyrobená nafukovací hračka.”\n\n\n\n\n"}
{"id": "1506959", "url": "https://cs.wikipedia.org/wiki?curid=1506959", "title": "Kostel Nanebevzetí Panny Marie (Uničov)", "text": "Kostel Nanebevzetí Panny Marie (Uničov)\n\nKostel Nanebevzetí Panny Marie se nachází v centru moravského města Uničov. Jedná se o stavbu, která má prvky jak gotické, tak také barokní architektury. Přesné datum vzniku kostela není známo, ale nejčastěji se uvádí rok 1330. Kostel poté několikrát vyhořel a došlo u něj k mnohým přestavbám. Poslední oprava kostela proběhla v roce 2007.\n\nV roce 1213 byl Uničov povýšen na město. Bylo zvykem, že města byla vybavena městským kostelem. „S největší pravděpodobností se můžeme domnívat, že ve 13. století se v Uničově kostel nacházel, ale nemáme žádné informace o jeho poloze, ba dokonce ani o jeho podobě.“\n\nAž na počátku 14. století byl vystavěn kostel Nanebevzetí Panny Marie, který se v Uničově nachází dnes. Není přesně známo, v jakém roce kostel vznikl a kdo byl jeho stavitelem, ale v jeho historii je často zmiňován rok 1330. Někteří historikové se však domnívají, že kostel vznikl již na konci 13. století.\n\nKostel byl stavěn v několika etapách v gotickém stylu.\n\nStavba započala od východu, tedy presbytářem, pravděpodobně spolu se sakristií na severní straně. „Zároveň byly nad terén vyzdviženy spodní etáže obou západních věží. Trojlodí ani západní zeď korpusu mezi věžemi, zatím nerostly“.\n\n„Na styl počáteční fáze upozorňují dochované kamenné články, zejména okenní kružby dvou severních oken chóru. Vzorec tamní kružby ukazuje na samotný počátek 14. století.“\n\nV rámci této etapy byly vystavěny první věžní patra, nejprve na jižní věži západního průčelí. Tím se vytvořilo vysoké podvěží otevřené do budoucího mezivěží lancetovou arkádou. Krátce poté se vystavělo první vnější patro severní věže západního průčelí se spodní částí západní zdi mezivěží. Byl vytvořen portál a velké západní čtyřdílné okno.\n\nZřejmě v tomto období došlo ke změnám v projektu, protože je na věžích znatelný rozdíl v jejich patrech („Patro severní věže je znatelně vyšší, než patro věže jižní.“)\n\nNásledně se stavba severní věže západního průčelí pozastavila a bylo vytvořeno třetí vnější patro jižní věže západního průčelí.\n\nSamostatně bylo vystavěno síňové trojlodí. S mírným časovým zpožděním na něj navázala dostavba obvodových zdí na západní straně. Etapa byla završena dostavbou schodišťové věžičky.\n\nS časovým odstupem se pokračovalo s dostavbou průčelí mezi věžemi na západě. Západní zeď byla zeslabena a v ní byl vytvořen záklenek velkého pozdně gotického okna.\n\nProbíhala zřejmě v 15. století, kdy byla realizována dostavba jižní věže západního průčelí, kterou korunovala osmiboká nástavba, původně otevřená lomenými kružbovými okny. „Je nutné podotknout, že tato část ještě přináleží pozdní gotice.“\n\nJako poslední byla přistavěna pozdně gotická kaple po jižní straně presbytáře.\n\nPrvní opravy byly provedeny po požáru v roce 1531. „V této době byla severní věž západního průčelí zvýšena a opatřena atikou a jižní věž západního průčelí se nadstavila o dvě podlaží.“\n\nU kostela došlo v 17. století k barokním zásahům, které byly provedeny po požáru v roce 1643, k němuž došlo v důsledku švédské okupace města. „Došlo při něm k dekonstrukci gotických křížových kleneb. Klenby se pouze zachovaly v západním poli při kruchtě, v navazujících fragmentech bočních lodí a v sakristii. Během obnovy (probíhající 1651 – 1656) ztracených částí se vystavěly pilíře a bylo vytvořeno nové zaklenutí kostela, celé jeho omítnutí a pokrytí střechy.“ Další barokní úpravy současně provedli Petr Schiller a Václav Andres z Olomouce\n\nNásledně v roce 1779 byl kostel opět postižen požárem. Žár roztavil zvony, zničil barokní klenbu, hlavní oltář a také vybavení kostela. Hlavní obnova pak probíhala v letech 1780–1782. Byly vytvořeny pruské klenby a pilastry byly osazeny dekorativními hlavicemi.\n\nDalší velká přestavba se uskutečnila roku 1889 stavitelem Vodičkou. V době těchto oprav byla zrušena okna barokní a obnovila se původní okna gotická. Pozdně barokní vybavení chóru bylo nahrazeno novogotickým mobiliářem.\n\nPři poslední renovaci v roce 1993 došlo k rekonstrukci nad portálového gotického okna. Řada fragmentů okna byla nalezena na místě kostela (v jeho různých částech) a potřebné zbylé části byly nově vyrobeny.\n\nV roce 2007 došlo k restaurování bočního oltáře Nejsvětější trojice, při kterém byly objeveny gotické malby, vytvořené technikou „al secco“ na vápenném podkladu. Cyklus výjevů řazených do dvou pásů obsahuje přibližně 12 polí vzájemně oddělených bílými páskami. Výška cyklu je 140 cm a šířku lze určit pouze přibližně, protože část je zakryta barokním pilířem. Soubor obsahuje výjevy z christologického cyklu a scény ze života sv. Erasma. Pouze však šest scén je čitelných do té míry, aby se daly jednoznačně ikonograficky určit. Dvojice výjevů je zakryta rohovým pilířem a další dvě pole jsou ukryta za oltářní stěnou. Restaurátorská zpráva uvádí, že je soubor uničovských maleb datován do 90. let 14. století. Je zde zdůrazněn narativismus scén, protažený kánon postav a příklon k naturalismu.\n\nJedná se o síňový, trojlodní kostel, původně postaven v gotickém stylu, který prošel řadou oprav a změn, v současné době je interiér převážně barokní.\n\nKostel má tři portály, z nichž je západní portál nejvýznamnější. Je bez tympanonu a bohatě profilovaný. Další portály jsou barokní, ale na fasádě lze pozorovat přiznané části zaniklých gotických portálů.\n\nV exteriéru je členěný opěrný systém zakončen nahoře stříškou se slepou kružbou ve tvaru trojlistu.\n\nKostel je prosvětlen lomenými gotickými okny. Při pohledu ze směru od náměstí se na fasádě nachází část záklenku okna, které prolamovalo východní zeď se severní lodí.\n\nDále jsou na západní straně kostela dvě věže, pravděpodobně z gotického zdiva. Obě věže jsou děleny na čtyři patra římsami. V prvních patrech se nachází úzká lomená okna s jeptiškami, dále se lomená okna nacházejí až v patře posledním a pouze jižní věže západního průčelí. Tato okna jsou již velká a mají kružbu tvořenou čtyřlistem vsazeným do kružnice a dvěma jeptiškami. Na jižní věži je umístěn i chrlič v podobě psa.\n\nNa jihovýchodním nároží jižní věže je polygonální část kostela, kde se nachází schodiště. Zde se dochovala kamenná socha, která se řadí taktéž do gotického období.\n\nNa západním průčelí se v mezivěží nad portálem nachází rovněž gotické okno, které bylo rekonstruováno v roce 1993. Sestává se z nalezených částí kružby na místě kostela a z nově vyrobených částí.\n\nV exteriéru kostela je gotické ztužení presbytáře, které je podstatně méně výrazné oproti opěrnému systému trojlodí. Presbytář je prosvětlen šesti lomenými gotickými okny s kružbou.\n\nNa severovýchodním nároží mezi lodí a presbyteriem kostela se pak nachází sakristie, která je gotická.\n\nKostel je zastřešen sedlovou střechou.\n\nInteriér kostela neobsahuje v současnosti mnoho gotických prvků, jak vyplývá ze stavebně historického vývoje. Dochovalo se však pole gotické křížové klenby s hruškovými žebry nad varhanní kruchtou. Dále se dochovala tři pole křížových kleneb v sakristii. V pozdně gotické kapli kostela se nachází klášterní klenba na konzolách ve tvaru jehlanu. Součástí interiéru jsou také gotické fresky nalezené během rekonstrukce oltáře.\n\nDůležitým prvkem kostela jsou kružby gotických oken. Tyto se dochovaly pouze ve dvou oknech, která jsou z exteriéru zakryta sakristií, v interiéru jsou zazděna.\n\nV obou případech je kružba tvořena lomeným obloukem, do kterého je vsazen trojlist dosedající na další níže položený trojlist. Na vrcholu kružby se pak nachází čtyřlist vložený do kruhu, pootočený o 45 stupňů. Toto pootočení je pro tento kostel ikonické. Podobný styl kružby lze nalézt na poměrně málo místech v České republice (například v kostele sv. Mikuláše v Šumvaldu, v kapli sv. Hedviky při kostelu cisterciaček v Třebnici, dnes v Polsku). Ve světě je těchto příkladů více. S tímto řešením kružby se můžeme například setkat v katedrále v Remeši nebo v katedrále Panny Marie v Amiens.\n\n"}
{"id": "1506962", "url": "https://cs.wikipedia.org/wiki?curid=1506962", "title": "Leopold Chmela", "text": "Leopold Chmela\n\nLeopold Chmela (29. října 1894, Třebíč – 1962) byl důstojníkem prvorepublikové československé armády. Vysokoškolské právnické vzdělání získal studiem na přelomu 20. a 30. let dvacátého století. Během druhé světové války aktivně působil v domácím protiněmeckém odboji, byl zatčen, vězněn a odsouzen za velezradu k trestu smrti zastřelením. Konec druhé světové války nastal ale dříve, než mohl být popraven. V letech 1945 až 1951 působil ve vysokých funkcích ve státním finančním sektoru (Národní banka československá, Ústřední správa bank aj.). Ze zdravotních důvodů odešel koncem roku 1951 (ve věku 57 let) do invalidního důchodu. V roce 1955 byl důchodce Leopold Chmela ve vykonstruovaném procesu odsouzen za hospodářské delikty na 6 let do vězení. Z věznice byl JUDr. Leopold Chmela propuštěn v roce 1960, kdy mu byla část zbylého trestu odpuštěna. Za dva roky nato (1962) zemřel. V roce 1968 byl (in memoriam) rehabilitován.\n\nLeopold Chmela se narodil 29. října 1894 v Třebíči do rodiny obuvníka Josefa Chmely a tovární dělnice. Měl osm sourozenců, kteří většinou vykonávali dělnické profese. Leopold Chmela jako jediný z dětí Josefa Chmely studoval gymnázium. Rodina se v roce 1911 přestěhovala do Brna, ale Leopold zůstal v Třebíči sám a ekonomicky byl odkázán jen na sebe: během školního roku za stravu vykonával různé manuální práce (např. drhnutí podlah), o prázdninách pracoval v cihelně, na stavbě telefonního a telegrafního spojení nebo na různých terénních úpravách. Po vykonání maturitní zkoušky (1913) byl povolán do Hercegoviny, aby zde absolvoval svoji vojenskou službu. Během první světové války se účastnil bojů na Těšínsku a Slovensku.\n\nPo skončení první světové války se v roce 1919 oženil s Ludmilou Benešovou. V roce 1920 se jim narodila dcera Jarmila, o devět let později pak v roce 1929 syn Radovan. Leopold Chmela byl důstojníkem prvorepublikové československé armády. V roce 1927 (po skončení vojenské školy) začal na Masarykově univerzitě v Brně studovat práva a studia zde úspěšně ukončil v roce 1932, kdy získal vysokoškolský diplom. Studiu, které bylo zaměřeno na národní hospodářství a na mezinárodní právo, se Leopold Chmela věnoval ještě dva následující roky. Mezi jeho další schopnosti nutno uvést i jazyky – mluvil plynně německy, rusky a částečně anglicky. \n\nDo hlavního štábu v Praze byl Leopold Chmela povolán v roce 1934, aby zde zpracoval referát stavu finanční mobilizace státu. Během této práce se důkladně obeznámil s hospodářskou situací v Československu a možnostmi využití tohoto potenciálu z pohledu obrany státu. Chmela byl v tomto období i dosti publikačně aktivní, a to jak v „Důstojnických listech“, tak i pražských denících či hospodářských časopisech. \n\nV blíže nespecifikovaném sborníku vyšla v roce 1936 Chmelova stať o ideové fašistické přípravě na válku a o rok později (1937) pak jeho kniha o válečném hospodářství Třetí říše. V této knize Leopold Chmela rozebíral teoretické zásady a metody, jakož i jejich praktické aplikace na německé hospodářství a hospodářství celé Evropy hlavně z hlediska zahraničního obchodu. \n\nPo podepsání mnichovské dohody (30. září 1938) zažádal Leopold Chmela o místo v Národní bance. Tam také počátkem roku 1939 nastoupil.\n\nPo 15. březnu 1939 se na popud (tehdy) plukovníka Jaroslava Vedrala (často uváděn i jako Jaroslav Vedral-Sázavský) zapojil do ilegální vojenské odbojové organizace Obrana národa. Úkolem Leopolda Chmely bylo zajišťovat finanční prostedky (převážně valuty) pro osoby, které byly (z důvodu vlastní bezpečnosti) nuceny opustit Protektorát Čechy a Morava a odejít do ciziny. Leopold Chmela také spolupracoval s okruhem osob kolem generála Aloise Eliáše, se sokolskou ilegální organizací (OSVO, „Jindra“) a v roce 1940 začal spolupracovat s ilegální skupinou Arnošta Heidricha („ZAMINI v odboji“, později Parsifal). \n\nNa počátku roku 1942 byl Leopold Chmela zasvěcen i do informací, které se týkaly chystaného atentátu na zastupujícího říšského protektora Reinharda Heydricha. Tehdy profesor Ladislav Vaněk (s nímž byl Chmela v kontaktu) vytušil, na koho je zacíleno tajné poslání paravýsadku Anthropoid, a obeznámil s touto skutečností i některé členy ilegální skupiny Parsifal (Leoplda Chmelu a Jaroslava Kratochvíla). A byl to právě Leopold Chmela, kdo zprostředkoval kontakt mezi Arnoštem Heidrichem a Ladislavem Vaňkem (Jindrou). Následně Arnošt Heidrich a Ladislav Vaněk odeslali exilové vládě do Londýna depeši, v níž žádali odvolání této akce, neboť domýšleli její dalekosáhlé negativní dopady směřující do řad domácích odbojových pracovníků. Atentát byl přesto proveden a po skončení druhé světové války se Leopold Chmela od dr. Edvarda Beneše dozvěděl, že takovouto depeši exilová vláda (údajně) nikdy neobdržela. \n\nV roce 1942 navázal Chmela kontakt s moravským partyzánem Sedláčkem, odbojářem s krycími jmény Karel nebo Richard, kterým ve skutečnosti byl Karel Štainer-Veselý (1903–1993), a profesorem Josefem Grňou a až do svého zatčení () fungoval jako spojka mezi nimi a Prahou. Během roku 1943 se Chmela pokoušel navázat spojení s komunistickou buňkou, ale toto spojení se nezdařilo.\n\nSvou úlohu sehrál Leopold Chmela i při odhalení německé vojenské vývojové základny v Peenemünde v létě roku 1943 (ač není přímo jmenován v detailním popisu aktivity odbojové skupiny Parsifal, jenž se tohoto „peenemündského“ tématu bezprostředně dotýká).\n\nJUDr. Leopold Chmela byl na začátku června 1944 zatčen gestapem, vyslýchán a vězněn německými represivními složkami. Dne 14. dubna byl 1945 odsouzen za velezradu k trestu smrti zastřelením. Trest měl být vykonán do 30 dnů, ale konec druhé světové války přišel ještě před jeho popravou.\n\nVe vězení Chmela onemocněl a po skončení druhé světové války nebyl v dobrém zdravotním stavu. Po druhé světové válce získal Leopold Chmela za svou odbojovou činnost válečný kříž 1939, medaili za statečnost a medaili za zásluhy. \n\nDo politického a hospodářského života se Leopold Chmela zapojil ihned po skončení druhé světové války, kdy zastával místo vrchního ředitele Národní banky. V této funkci byl autorem řady návrhů na obnovu československé ekonomiky. (Například se mu podařilo prosadit zrušení devizové autonomie. Jeho návrh z listopadu 1945 na škrtnutí všech vázaných vkladů, popřípadě alespoň provést škrty úroků z vázaných vkladů, byl sice zamítnut, ale byl proveden později – až při druhé měnové reformě.) \n\nV roce 1946 byl Chmela vládou jmenován do funkce předsedy Ústřední správy bank (ÚSB) a z titulu této funkce byl přítomen mnoha zahraničním jednáním, a to jak v SSSR či ve státech komunistického bloku, tak i ve státech kapitalistických (Západních). Také se účastnil (jako poradce tehdejšího předsedy KSČ Klementa Gottwalda) práce vládní delegace v Moskvě při projednávání mnoha finančních a hospodářských otázek. V roce 1946 vyšla kniha „Hospodářská okupace Československa, její methody a důsledky: znalecký posudek v procesu s K.H. Frankem“, jejímž autorem byl Leopold Chmela.\n\nV roce 1947 byl Chmela přítomen jednání v Moskvě, kde Klement Gottwald zahajoval s A. Mikojanem první rozhovory o dlouholeté smlouvě. Leopold Chmela byl rovněž i účastníkem závěrečných jednání o této první pětileté obchodní smlouvě (v listopadu 1947). (V roce 1947 se v Československu pracovalo na dohodách a spolupráci i s jinými státy zejména střední a východní Evropy.) Leopold Chmela připravoval půdu pro zahájení jednání o obchodní smlouvě s Polskem – byl přítomen jak u prvního jednání, tak i u závěrečných rozhovorů ve Varšavě v červenci roku 1947. (Později uzavíral jako člen vládní delegace dlouhodobý obchodní kontrakt v Sofii.)\n\nZdravotní stav Leopolda Chmely se v roce 1947 zhoršil. Trpěl tzv. Bürgerovou (Buergerovou) chorobou. V srpnu 1947 na služební cestě v Latinské Americe nebyl Leopold Chmela schopen chůze a na veškerá jednání musel být převážen. (Navzdory těmto zdravotním komplikacím dopadla jednání pro Československo dobře, což umožnilo normální chod zahraničního obchodu mezi Latinskou Amerikou a Československem.) V září téhož roku (1947) byl jako zástupce Československa pro zasedání Mezinárodní banky a Mezinárodního měnového fondu vyslán do USA (do Washingtonu), kde jeho zdravotní stav musel být dokonce řešen operativně.\n\nBěhem následujících tří let (1948 až 1950) podstoupil Leopold Chmela další operace. Ale ani pak mu jeho zdravotní stav neumožňoval plné pracovní nasazení. V polovině roku 1949 absolvoval pracovní cestu do Švýcarska za účelem sjednání mimořádného arbitrážního obchodu. Stále zhoršující se zdravotní stav nakonec donutil Leopolda Chmelu odejít k 1. říjnu 1951 do invalidního důchodu.\nDůchodce JUDr. Leopold Chmela byl zatčen na své chatě na Moravě dne 27. října 1954 a zároveň byla provedena domovní prohlídka jeho pražského bytu na adrese Praha 6 – Dejvice, Čínská 18. Eskortou byl dopraven do věznice v Ruzyni, kde pobýval ve vazbě od 28. října 1954 do 21. října 1955 (respektive až do 18. ledna 1956). Byl obviněn (a stíhán) pro porušení § 3 zákona č. 165/1946 Sbírky. \n\nPodstata trestné činnosti odsouzeného JUDr. Leopolda Chmely byla v tom, že ve funkci vrchního ředitele Národní banky československé, popřípadě ve funkci druhého místopředsedy Likvidačního měnového fondu v době od listopadu roku 1945 do začátku roku 1948 zneužíval svoje služební postavení, hospodářsky upevňoval kapitalistické zřízení a mařil provádění prezidentského dekretu číslo 91/1945 Sbírky „O obnově československé měny“ (z 19. října 1945). Bylo mu dáváno za vinu to, že porušováním tohoto dekretu (a to zejména protizákonným uvolňováním vázaných vkladů a záměrným zanedbáváním kontroly uvolňovací agendy) způsobil značnou škodu tím, že Národní banka československá, případně pak Likvidační měnový fond v Praze, uvolnili zcela nezákonným způsobem z vázaných vkladů částku téměř 471 milionů korun, při čemž jen na základě přímých (zločinných) pokynů Leopolda Chmely bylo uvolněno téměř 39 milionů korun.\nKrajským soudem v Praze byl Leopold Chmela uznán 1. července 1955 vinným a byl odsouzen k odnětí svobody na dobu trvání 8 let. Rozsudkem Nejvyššího soudu v Praze ze dne 21. října 1955 byl předchozí trest krajského soudu zrušen a Leopoldu Chmelovi byl vyměřen nový trest v délce trvání 6 let plus peněžitý trest ve výši 80 000 Kčs a ztráta volebního práva na dobu 3 let. Současně musel odsouzený uhradit náklady vzniklé v průběhu trestního řízení, vyšetřovací vazby i náklady spojené s výkonem trestu (celkem 4810, 60 Kčs).\n\nZ vyšetřovací vazby ve věznici v Ruzyni byl Leopold Chmela převezen 18. ledna 1956 do nápravného zařízení ve Valdicích, kde si měl odpykat zbytek jemu vyměřeného trestu. Zdravotní stav vězně číslo 1596 – Leopolda Chmely nedovoloval jeho zařazení na fyzicky náročné práce, a tak byl zprvu přidělen na pracoviště Kohinoor na navlékání špendlíků a vlásenek. Od září roku 1957 pak pracoval v truhlářské dílně jako účetní a zároveň se zapojil do výuky zeměpisu na zdejší osmileté škole pro odsouzené. \n\nRodina mohla odsouzeného Leopolda Chmelu navštěvovat jen jednou za tři měsíce v maximálním počtu dvou rodinných příslušníků, a to jen po dobu jedné hodiny. \n\nV červenci roku 1956 bylo povoleno Chmelovi sepsání žádosti o přezkoumání jeho případu Ústředním výborem KSČ a bylo mu povoleno nahlédnout do soudního rozsudku. Dopis (o rozsahu 79 stran) sepsaný Leopoldem Chmelou byl adresován k rukám prezidenta republiky Antonína Zápotockého a vedení ÚV KSČ a byl rozdělen do pěti částí:\n\nKoncem září 1956 zažádal o znovuprojednání Chmelova případu a případnou revizi i jeho právní zástupce Dr. Jan Pacák. V říjnu 1956 změnil soud své stanovisko k vymáhané částce 80 000 Kčs (viz výše). Původně měla být dlužná částka zaplacena do 15 dnů po vynesení rozsudku (ten nesl datum 21. října 1955), ale protože se tak nestalo, bylo přistoupeno k exekučnímu vymáhání, ale s ohledem na to, že JUDr. Leopold Chmela byl veden jako nemajetný, bylo nakonec od vymáhání upuštěno a peněžitý trest byl změněn na trest odnětí svobody na 6 měsíců s tím, že odsouzený může trest odnětí svobody odvrátit, pokud dříve uložený peněžní trest vyrovná. Důchodce Leopold Chmela (před svým odsouzením) pobíral důchod ve výši 600 Kčs měsíčně. Po jeho zatčení dostávala jeho manželka jen 200 Kčs měsíčně, takže zaplatit částku 80 000 Kčs nebylo možno. V listopadu 1956 bylo konstatováno, že Chmela není schopen ze svého vězeňského příjmu splatit dlužnou částku 4824, 40 Kč (viz výše) a tato částka byla úředně odepsána pro trvalou nedobytnost. \n\nZhoršení zdravotního stavu Leopolda Chmely na začátku roku 1957 vedlo ke změně jeho zdravotní klasifikace ze III. zdravotní skupiny do IV., a proto jeho dcera Jarmila požádala o přerušení výkonu trestu, které ale bylo zamítnuto. JUDr. Leopold Chmela podal proti tomuto zamítnutí stížnost, kterou Krajský soud opětovně zamítl. \n\nV souvislosti s uplynutím poloviny délky trestu podal L. Chmela návrh na podmínečné propuštění a v květnu 1958 se konalo veřejné zasedání, kde se tento návrh projednával. Na základě posudku a také zejména na základě trestních spisů dospšl soud k závěru, že podmínečné propuštění není možné (z důvodu vysoké nebezpečnosti odsouzeného). Na základě amnestie prezidenta republiky ze dne 1. prosince 1957 (článek VI, týkající se odsouzených mužů starších 60 let resp. odsouzených žen starších 55 let) byl JUDr. Leopoldu Chmelovi zkrácen trest o jeden rok a současně mu byl zrušen i náhradní trest v trvání 6 měsíců (jednalo se o trest pro nedobytnost uloženého peněžitého trestu (viz výše)).\n\nV květnu 1959 opět podal L. Chmela žádost o podmínečné propuštění, které bylo podpořeno posudkem sepsaným vedením valtické věznice, které doporučilo přerušit výkon trestu, a to zejména ze zdravotních důvodů. Na dobu léčení byl Chmelovi trest přerušen v září roku 1959 za podmínky, že zachová naprostou mlčenlivost o všem, co se během výkonu trestu dozvěděl.\n\nDne 20. června 1960 byl zbytek Chmelova trestu prominut při amnestii z 9. května 1960 a JUDr. Leopold Chmela byl propuštěn z výkonu trestu. Za dva roky nato (1962) Leopold Chmela zemřel. V roce 1968 byl Leopold Chmela (in memoriam) rehabilitován.\n\n\n \n"}
{"id": "1506976", "url": "https://cs.wikipedia.org/wiki?curid=1506976", "title": "Dlouhoveští z Dlouhé Vsi", "text": "Dlouhoveští z Dlouhé Vsi\n\nDlouhoveští z Dlouhé Vsi (často se používá podoba Dlauhoweský, někdy také z Dlouhévsi) jsou starý český šlechtický rod pocházející z Dlouhé Vsi u Sušice (Langensdorf).\n\nV Dlouhé Vsi byli předkové rodu zaznamenáni již na přelomu 13. – 14. století. V 15. století se rod rozdělil na Chanovské, Dlauhoweské a další. Z linie Chanovských z Dlouhé Vsi proslul zejména Jan Ignác (1638–1701), který si zvolil církevní dráhu a byl i významným barokním literátem. Větev Chanovských vymřela po meči Františkem Xaverem (1789–1877), válečným invalidou po těžkém zranění v bitvě u Aspern v roce 1809. Chanovský fideikomis potom přešel na linii Dlauhoweských.\n\nČlenové větve Dlauhoweských z Dlouhé Vsi byli původně majiteli menších statků v jihozápadních Čechách. Arnošt Dlauhoweský (1779–1855) byl v roce 1829 povýšen do stavu svobodných pánů a majetek po Chanovských zdědil jeho syn Bedřich (1811–1881). Příslušníci této rodové linie často volili vojenskou kariéru. Bedřichův syn Karel (1844–1907) měl hodnost generála a byl nejvyšším hofmistrem arcivévody Otty, otce posledního rakouského císaře Karla I.\n\nJeho syn baron Karel Dlauhoweský (1876–1956), za sebe a svoje syny Jana Ignáce (1909–1996) a Karla (1901–1976, majitele statku a zámku v Němčicích u Volyně) podepsal v září 1939 Národnostní prohlášení české šlechty. Po roce 1948 byl rodině majetek zabaven, ale oba synové zůstali v Čechách a díky potomkům Jana Ignáce má rod pokračování.\n\n\nV modrém poli je stříbrný kulatý válečný štít s hrotem uprostřed.\n\n\n"}
{"id": "1506980", "url": "https://cs.wikipedia.org/wiki?curid=1506980", "title": "Judo na Evropských hrách 2019", "text": "Judo na Evropských hrách 2019\n\nMistrovství Evropy ve váhových kategoriích v judu v roce 2019 proběhlo jako součást II. Evropských her v Minsku v areně Čyžojka ve dnech 22. až 24. června 2019.\n\n\n\n\"podrobně zde\"\n\n\n\n\n\npozn. Věk je určen podle ročníku narození. V případě ataku rekordu se upřesňuje podle dne narození.\n\n\n\n\n\n\n\npozn. škrnutí judisté do bojů nezasáhli\n\n\n"}
{"id": "1506983", "url": "https://cs.wikipedia.org/wiki?curid=1506983", "title": "Řečkovický prolom", "text": "Řečkovický prolom\n\nŘečkovický prolom je geomorfologický okrsek o rozloze 50,44 km² náležející do podcelku Řečkovicko-kuřimský prolom, v rámci nějž spadá do Bobravské vrchoviny. Jedná se o úzkou sníženinu převážně na území Brna, protáhlou ve směru severoseverozápad až jihojihovýchod. Prolom vznikl na vyvřelinách brněnského plutonu jako součást systému neogenních podmořských kaňonů. Dno prolomu je vyplněno miocenními usazeninami (spraše) a je od okolí ostře ohraničeno vrcholy pokleslých ker (mendipy) z hornin brněnského plutonu. Nejvyšším bodem je mendip Šiberná s výškou 358,8 m n. m. mezi Kuřimí a Českou. Územím protéká od severu k jihu říčka Ponávka, jež v severní části kopíruje okraj prolomu a v jižní částí se stáčí od západu k východu. Celá oblast Řečkovického prolomu byla v minulosti značně ovlivněna činností člověka a dnes je z převážné části urbanizovaným územím. V prostoru prolomu se nachází brněnské části Veveří, Ponava, Královo Pole, Medlánky, Řečkovice, obec Česká a část Lelekovic.\n"}
{"id": "1506995", "url": "https://cs.wikipedia.org/wiki?curid=1506995", "title": "Oční studánka", "text": "Oční studánka\n\nOční studánka (německy Augenbrünnel)  je pramen, který se nachází na severním svahu Svince, 1,3 km jihovýchodně od obce Starý Jičín v okrese Nový Jičín v Moravskoslezském kraji, v nadmořské výšce 380 metrů. \n\nVede zde žlutá turistická trasa Kletné – Starý Jičín – Oční studánka – Jasenice.\nSilně vápenatá voda zdejšího pramene je svedena do kamenem vydlážděného výustního objektu. \nExistuje spousta legend a pověstí, které říkají, že voda ve studánce je zázračná a údajně uzdravila mnoha lidem oči, když si je v její vodě smočili. \nOkolí studánky je tvořeno smíšeným lesem. V její bezprostřední blízkosti se nacházejí dvě kapličky s posezením a přístřeškem k odpočinku. Prostor je pravidelně udržován v dokonalé čistotě.\nDenně si sem pro vodu jezdí mnoho lidí, což svědčí o její jedinečné kvalitě a chuti. Toto místo je a vždy bylo častým cílem procházek nejen místních obyvatel, ale i zastávkou turistů navštěvujících a objevujících další zajímavá místa v blízkém okolí. \nKaždoročně se zde první neděli v srpnu konají mše svaté při příležitosti zahájení poutního období na Starém Jičíně. Na slavnost svatého Václava, který je patronem Starého Jičína, se z tohoto místa zahajuje tradiční Svatováclavský běh.\nDo konce druhé světové války se v prostoru Oční studánky nacházel jen upravený výtok pramene vody s obrázkem Panny Marie na dřevěném sloupu. Nyní se zde nachází uměle vytvořená jeskyně se sochou Panny Marie Lurdské postavená Johannem Stieberem v roce 1889 a další kaplička Panny Marie Svatohostýnské postavená starojičínskými farníky po skončení druhé světové válce. \n\nJohann Stieber (1828–1906) byl novojičínský cestovatel a kostelník Španělské kaple, který se na popud zjevení Panny Marie v jihofrancouzských Lurdech rozhodl, tak jako mnoho jiných, navštívit toto poutní místo. Při návštěvě učinil slib, zřídit ve své rodné vlasti tři lurdské jeskyně k poctě Panny Marie. Svůj slib také dodržel a to stavbou lurdských jeskyní právě u Oční studánky (asi 100 m vlevo od studánky ve svahu) na úpatí Svince, další v Petřkovicích u Starého Jičína pod Petřkovskou horou, a také v Zašové u Valašského Meziříčí v místě zvaném Stračka. K vysvěcení kaple u Oční studánky došlo dne 6. října 1889 ve svátek Panny Marie Růžencové. Této významné slavnosti se  zúčastnilo až 7 000 lidí.\nKapličku Panny Marie Svatohostýnské, která se nachází přímo u Oční studánky, údajně nechal postavit v letech 1946 až 1948 na své náklady pan Antonín Jakůbek z Loučky za splupráce pana P. Františka Janíka, faráře ze Starého Jičína, zedníka Antonína Trefila z Jičiny, Karla Váni a Jana Orlity z Loučky a Jaroslava Korčáka z Jičiny. Pan Antonín Jakůbek byl ve svých mladých letech těžce nemocný a slíbil, že když se uzdraví, nechá postavit kapličku zasvěcenou právě Panně Marii Svatohostýnské, a tak se také stalo. \n\nBUBENÍK, Václav. \"Místopis města Nového Jičína, III. svazek, Vycházky Novojičínských.\" Nový Jičín: Klub rodáků a přátel města Nový Jičín, první vydání 2015, 142 s. \n\n"}
{"id": "1506996", "url": "https://cs.wikipedia.org/wiki?curid=1506996", "title": "Forty Licks", "text": "Forty Licks\n\nForty Licks je kompilační album britské rockové skupiny The Rolling Stones, které vyšlo v roce 2002. Album vyšlo jako retrospektivní připomínka 36 největší hitů skupiny společně se čtyřmi novými skladbami, které skupina nahrála speciálně pro toto album. Kompilace vyšla k 40. výročí od založení skupiny v roce 1962.\n\nThe Rolling Stones\n\n"}
{"id": "1506998", "url": "https://cs.wikipedia.org/wiki?curid=1506998", "title": "Pieter Mulier mladší", "text": "Pieter Mulier mladší\n\nPieter Mulier mladší také Pieter Mulier II. či Cavalier Pietro Tempesta (1637, Haarlem – 29. června 1710, byl nizozemský malíř krajinář.\n\nPieter Mulier se narodil v Haarlemu. Naučil se malovat od svého otce Pietera Muliera staršího. Odcestoval do Itálie, kde v letech 1656 až 1670 pracoval v Římě, v letech 1670 až 1684 v Janově a v severní Itálii. Mezi jeho žáky byli Carlo Antonio Tavella a Pietro Cignaroli (aktivní 1716 v Milánu). Je známý jako malíř italské krajiny ve stylu Thomase Wijcka.\nPodle Arnolda Houbrakena Pieter Mulier II. zvaný Tempeest byl synem Pietera de Molyn, ne Pietera Muliera staršího. Maloval celkem slušně, už když jako mladý odcestoval do Říma. Zde se stal členem uměleckého spolku Bentvueghels a dostal přezdívku \"Tempeest\". Malíř Isaac de Moucheron, který žil také v Římě a ve spolku Bentvueghels měl přezdívku \"Ordenantie\" (\"Objednávka\"), ho v roce 1697 pokládal za padesátiletého. Pieter Mulier se specializoval na obrázky krajin či lovecké scény ve stylu Franse Snyderse. V Janově byl 16 let vězněn za zabití své ženy. Ve vězení ho navštívil Jan Visser, malíř známý v Bentvueghels pod přezdívkou \"Slempop\". Když Francouzi v roce 1684 na město stříleli z děl, dostal se na svobodu a uprchl do Parmy, kde se dožil vysokého věku. V té době musel při malování používat dvoje brýle, nasazené jedny na druhé.\n\n\n\n"}
{"id": "1506999", "url": "https://cs.wikipedia.org/wiki?curid=1506999", "title": "Igor Piačka", "text": "Igor Piačka\n\nIgor Piačka (* 8. října 1962, Třebíč) je slovenský malíř.\n\nIgor Piačka se narodil do československé rodiny v Třebíči, vyrůstal však na Slovensku ve městě Vrbové. Mezi lety 1983 a 1989 studoval na Akadémii výtvarných umení v Bratislave v ateliéru profesora Albína Brunovského. Mezi lety 1987 a 1988 studoval na Academie Royale des Beaux Arts v Bruselu. Od roku 1990 do roku 2003 působil jako odborný asistent na Vysokej škole výtvarných umení v Bratislavě, od roku 2003 pak působí jako umělec na volné noze. \n\nJeho manželkou je Júlia Piačková. \n\nJe zastoupen v mnoha soukromých i veřejných sbírkách. Věnuje se malbě, grafice, kresbě, ilustraci a známkové tvorbě. Tvoří postmoderní malby, kdy vychází z abstrakce, surrealismu nebo hyperrealismu. Kreslí také figurální grafiky technikou suché jehly a leptu. Hlásí se ke stylu a odkazu Zdeňka Buriana.\n\nVystavoval od roku 1990 na více než 100 samostatných výstavách a na mnoha společných. Získal více než 40 ocenění za grafiku nebo malbu. Navrhl také 27 poštovních známek, 83 ex libris a 60 ilustrovaných knih nebo obálek. Je členem skupin G-bod a spolku Sdružení českých umělců Hollar. Roku 2019 vystavoval poprvé ve svém rodišti, v Třebíči, společně se svou manželkou.\n\nSpolečně vystavoval na Slovensku i v zahraničí, např. v Barceloně (1994), Londýně (1996), Torontu (1997), Washingtonu (1998), Pekingu (2003) i jinde, autorsky pak mimo jiné v Bukurešti (1997), Skandenborgu (2004), New Yorku (2013) nebo v Jakartě (2013).\n\n\n"}
{"id": "1507000", "url": "https://cs.wikipedia.org/wiki?curid=1507000", "title": "Neukirchen beim Heiligen Blut", "text": "Neukirchen beim Heiligen Blut\n\nNeukirchen beim Heiligen Blut je německé město v zemském okresu Cham ve vládním obvodu Horní Falc spolkové země Bavorsko. Jeho kostel Narození Panny Marie je známé poutní místo.\n\nNeukirchen vznikl někdy ve 13. století spojením se dvěma dalšími lokalitami. První písemná zmínka o obci pochází z roku 1301. Roku 1377 obdržel Neukirchen od bavorského vévody Albrechta I. trhové právo. Znak trhovému městečku udělil vévoda Jan III. (vládl 1404–1425) a roku 1456 ho obnovil Albrecht III. Bavorský. První písemná zmínka o zdejším kostele pochází z roku 1326, v polovině 16. století se stal farním. V Neukirchenu stál hrad, kde sídlila soudní správa pro okolí. V jeho areálu stál původní kostel. Když se mu v roce 1609 zřítila věž, získal funkci farního kostela nedaleký poutní kostel. Hrad byl v 15. století poničen husity a za třicetileté války vypálen Švédy. Od roku 1695 probíhala jeho přestavba. Dnes je v něm muzeum poutnictví (Marktplatz 10).\n\nPoutní kostel se stavěl v několika etapách. V roce 1699 byla dokončena věž, novostavba kostela byla vysvěcena roku 1721. Roku 1659 přišli do Neukirchenu františkáni. Ti si postavili klášterní kostel, volně spojený s kostelem poutním. Ve městě je několik dalších stavebních památek, mj. měšťanské domy, tržní věž ze 17. století a několik dalších kostelů.\n\n\n"}
{"id": "1507001", "url": "https://cs.wikipedia.org/wiki?curid=1507001", "title": "Violeta Tomićová", "text": "Violeta Tomićová\n\nVioleta Tomićová (psáno také jako \"Tomičová\"; nepřechýleně \"Tomić\"; * 22. ledna 1963, Sarajevo, SR Bosna a Hercegovina, Jugoslávie) je slovinská televizní herečka a politička, členka strany Levice. V parlamentních volbách EU 2019 vedla kandidátku bloku Evropské sjednocené levice a Severské zelené levice.\n\nVioleta Tomićová v roce 1985 završila studium Akademie pro divadlo, rozhlas, film a televizi na Lublaňské univerzitě a následně se stala divadelní herečkou a zapojovala se také hojně do televize a filmu. K politice se dostala v roce 2014, kdy získala ve volbách mandát poslankyně v Národním shromáždění za stranu Sjednocená levice.\n"}
{"id": "1507005", "url": "https://cs.wikipedia.org/wiki?curid=1507005", "title": "Framasoft", "text": "Framasoft\n\nFramasoft je populárně naučná komunita používající svobodný software, kterou v roce 2001 založil Alexis Kauffmann. Od prosince 2003 je podporována stejnojmennou organizací založenou v Lyonu.\nAktivity této skupiny se na základě modelu spolupráce dělí do tří hlavních větví: propagace, šíření a vývoj svobodného softwaru, a obohacení open-source kultury a on-line služeb.\n\nFramasoft je jedním z hlavních frankofonních portálů zabývajících se svobodnou kulturou jak z pohledu nabízených služeb tak z pohledu komunity. Komunita kolem framasoftu pravidelně přináší zdroje a pomoc pro lidi, kteří jsou v prostředí svobodného softwaru noví, a přispívá k jeho rozšiřování do škol, do on-line světa i do komerčního prostředí. Doprovází také lidi, kteří chtějí vyměnit svůj proprietární software za otevřená řešení, především při přechod od Microsoft Windows na Linux.\n\nVeškerý obsah vytvořený v komunitě Framasoft je uvolněn se svobodnou licencí, aby byla garantována možnost jeho využití kýmkoliv a zabránilo se privatizaci.\n\nMimo jiné vyvíjí software PeerTube.\n\n\n"}
{"id": "1507008", "url": "https://cs.wikipedia.org/wiki?curid=1507008", "title": "Harry Hopman", "text": "Harry Hopman\n\nHarry Hopman, celým jménem Henry Christian Hopman (12. srpna 1906 Glebe – 27. prosince 1985 Seminole) byl australský tenista a trenér.\n\nNarodil se na sydneyském předměstí v učitelské rodině a vystudoval Parramatta High School, kde se věnoval tenisu, fotbalu a kriketu. Pracoval jako prodejce sportovních potřeb. Jako tenista vyhrál 34 turnajů, na Australian Open byl třikrát finalistou dvouhry (1930, 1931 a 1932), dvakrát vyhrál čtyřhru mužů (1929 a 1930, spolu s Jackem Crawfordem) a čtyřikrát smíšenou čtyřhru (1930, 1936, 1937 a 1939, pokaždé spolu se svojí manželkou Nell Hallovou-Hopmanovou). Vyhrál také mix na US Open v roce 1939, kde byla jeho partnerkou Alice Marbleová. \n\nPsal o tenise do melbournských novin \"The Herald\". Vedl daviscupový tým Austrálie ve dvaadvaceti sezónách a získal se svým týmem šestnáct titulů (v roce 1939 byl hrajícím kapitánem a v letech 1950, 1951, 1952, 1953, 1955, 1956, 1957, 1959, 1960, 1961, 1962, 1964, 1965, 1966 a 1967 nehrajícím kapitánem). Od roku 1969 působil v USA jako trenér v Port Washington Tennis Academy, k jeho svěřencům patřil např. John McEnroe.\n\nV roce 1978 byl uveden do Mezinárodní tenisové síně slávy. Byl podle něj pojmenován turnaj reprezentačních smíšených týmů Hopmanův pohár, založený v roce 1989.\n"}
{"id": "1507009", "url": "https://cs.wikipedia.org/wiki?curid=1507009", "title": "Jelenská hora", "text": "Jelenská hora\n\nJelenská hora (1068 m n. m.) je hora na Šumavě tyčící se 5,5 km jihovýchodně od Stožce a 7,5 km severozápadně od Nové Pece u Lipna. Na severním a severovýchodním okraji vrcholové části se rozkládají mrazové sruby.\n\nSvahy Jelenské hory obtáčí Medvědí stezka, druhá nejstarší naučná stezka na českém území, vyznačená v roce 1967. Stezka vede mezi Černým Křížem a Ovesnou a mezi její největší zajímavosti na svazích Jelenské hory patří:\n\nStezka dále pokračuje na východ a protlétá se mezi četnými skalní útvary z pleknštejnské žuly.\n\nNejjednodušší přístup vede z obce Jelení, na jejímž konci je parkoviště s rozcestníkem značených cest. Od něj vede žlutě značená Idina cesta (která je i cyklotrasou) k Jelenímu jezírku, kde značka odbočuje doprava. Cyklotrasa pokračuje stále rovně a po necelých 100 metrech se od ní odpojuje doleva do kopce neznačená cesta. Ta se po 700 metrech plynulého stoupání rozdvojuje a její levá část směřuje k vrcholové plošině. Samotný vrchol míjí o 150 metrů, které je třeba zdolat volným terénem. Celková délka výstupu je 2,5 km s převýšením 180 metrů.\n"}
{"id": "1507012", "url": "https://cs.wikipedia.org/wiki?curid=1507012", "title": "Joe Sestak", "text": "Joe Sestak\n\nJoseph Ambrose Sestak (* 12. prosince 1951 Secane) je politik za Demokratickou stranu ve Spojených státech amerických, v letech 2007–2011 poslanec Sněmovny reprezentantů za Pensylvánii. V roce 2010 jej Demokratická strana v Pensylvánii nominovala do voleb do Senátu Spojených států amerických, ovšem ve volbách jej porazil Pat Toomey z Republikánské strany. V červnu 2019 oznámil, že se pokusí získat nominaci Demokratické strany pro volby prezidenta Spojených států amerických v roce 2020. Sestakovi se nepodařilo splnit kritéria pro zařazení do žádné z televizních debat pod záštitou Demokratické strany a 1. prosince 2019 proto svou kampaň ukončil.\n\nNarodil se do rodiny Josepha Sestaka, amerického námořníka narozeného ve slovenské vesnici Dolné Lovčice. Stejně jako jeho otec vystudoval Námořní akademii Spojených států amerických, kterou absolvoval v roce 1974. Následovala kariéra u Námořnictva Spojených států amerických v letech 1974–2005, během které dosáhl hodnosti viceadmirála.\n"}
{"id": "1507013", "url": "https://cs.wikipedia.org/wiki?curid=1507013", "title": "Adam Frans van der Meulen", "text": "Adam Frans van der Meulen\n\nAdam Frans van der Meulen nebo Adam-François van der Meulen (11. ledna 1632, Brusel – 15. října 1690, Paříž) byl vlámský malíř a návrhář tapiserií. Známý byl svými obrazy válečných bitev. Studoval u malíře Pietera Snayerse. Adam Frans van der Meulen maloval portréty, lovecké scény, obrazy zámků a krajin. Vytvářel také návrhy pro tapiserie. Pracoval ve službě francouzského krále Ludvíka XIV., pro kterého maloval obrazy s náměty jeho vítězství, jeho nového majetku a portréty. Pomáhal vytvářet propagandistický obraz francouzského krále jako \"Krále Slunce\". Jeho bitevní scény měly významný vliv na vývoj žánru vojenského malířství ve Francii.\n\nAdam Frans van der Meulen se narodil v Bruselu, kde byl 11. ledna 1632 pokřtěn. Byl nejstarší ze sedmi dětí Pietera van der Meulena a jeho druhé manželky Marie van Steenwegen. Jeho otec byl respektovaný notář. Adam Frans van der Meulen byl zapsán dne 5. března 1651 v bruselském cechu sv. Lukáše jako žák malíře Pietera Snayerse, umělce z Antverp, který se přestěhoval do Bruselu aby zde pracoval jako dvorní malíř. Specializoval se na obrazy bitev, vojenských útoků na konvoje a civilisty a lovecké scény. Ještě než se přestěhoval do Francie oženil se s Catharine Huseweel. Pár měl několik dětí. Jeden syn, Louis, který se narodil 20. března 1669, byl pokřtěn dne 27. března 1669 v kapli Tuilerií arcibiskupem z Nazianze, který byl zároveň pomocníkem biskupa v Remeši. Kmotrem dítěti byl král Ludvík XIV. , kmotrou Anna Marie Louisa Orleánská, vévodkyně z Montpensier. Jeho první manželka zemřela v lednu 1677. Dne 22. března 1679 podepsal manželskou smlouvu s Catherinou Lobry, dcerou kapitána stráže hraběte Bassigniho. Catherine zemřela již 4. října 1680. Poté se 12. ledna 1681 oženil s dvacetiletou Marie de Bye, sestřenicí Charlese Le Bruna. Pár měl mnoho dětí, poslední se narodilo po smrti van Meulena.\n\nVan der Meulen si vybíral pro své obrazy podobná témata jako jeho učitel Snayers, zvláště si oblíbil jezdecké šarvátky. Byl také známý svými obrazy dvorské družiny na koních. Jeho dovednost v zobrazování podobných scén jej ve Francii proslavila. A jeho proslulost vedla k tomu, že byl povolán do Paříže, kde 1. dubna 1664 vstoupil do služby Ludvíka XIV. Je možné, že za královým jmenováním van der Meulena dvorním malířem stál Jean-Baptiste Colbert, mocný představitel Bâtiments, Arts et Manufactures (Colbert byl vrchním inspektorem staveb, umění a výroby) a pozdější francouzský ministr financí. Colbert dostal za úkol proslavit vojenské úspěchy Ludvíka XIV. K dosažení tohoto propagandistického účelu přišel s myšlenkou vytvořit sérii tapisérií, které by ukazovaly hrdinské činy svého krále.\n\nDvorní malíř (Premier peintre du roi) Charles Le Brun byl v roce 1663 pověřen zřídit Gobelins Manufactory (dílnu pro vytváření gobelínů) a byl oficiálně jmenován jejím ředitelem 8. března 1663. Pro realizaci Colbertova projektu vytvoření série tapisérií s náměty králových vojenských úspěchů se Le Brun snažil obklopit týmem malířů, kteří by byli schopní přenášet jeho návrhy na tapiserie a van der Meulen byl pozván pomáhat s tímto úkolem Le Brunovi. Pro tento účel byly obzvláště oceňovány Meulenovy různé dovednosti. Hlavně jeho schopnost v zobrazování koní byla citována jako jeden z důvodů, proč byl požádán aby pracoval ve Francii.\n\nVan der Meulen se podílel na návrhu řady tapisérií. Nejprve pracoval na sérii \"The History of the King\" (\"Královská historie\"), pro kterou vytvořil návrhy scén vojenských vítězství. Vzhledem k tomu, že práce na projektu byla časově náročná a složitá, van der Meulen pozval další vlámské umělce, aby mu s jeho návrhy pomohli. Krajinář Adriaen Frans Boudewijns s ním uzavřel v roce 1666 tříletou smlouvu o spolupráci. Když van der Meulen pracoval na designu dvanácti gobelínů pro krále, (pro každý měsíc jeden), vytvořil postavy a část krajiny van der Meulen, dokončení návrhu zpracoval Boudewijns a Abraham Genoels, další vlámský malíř aktivní v Paříži. Během svého pobytu v Paříži Boudewijns také udělal mnoho rytin van der Meulenových kompozic. Boudewijns si 12. ledna 1670 vzal Meulenovu sestru jménem Barbe nebo Barbara. Od roku 1668 van der Meulen pracoval na sérii tapisérií nazvané \"Maisons royales (Královské rezidence).\" Série zobrazovala různé královské paláce. Kariéra Van der Meulena ve Francii rychle stoupala. Jeho roční mzda u Gobelins Manufactory byla pravidelně zvyšována a v roce 1666 byl jedním z nejlépe placených umělců. Doprovázel Ludvíka XIV. během jeho cesty přes Flandry během devoluční války. Kreslil různá města včetně Turnhout, Kortrijk, Oudenaarde, Aalstu a Lille. Jeho obrazy dokumentující královu výpravu do Flander v roce 1667 tak krále potěšily, že bylo nařízeno, aby jej od tohoto data van der Meulen doprovázel na všech jeho taženích. Doprovázel také Ludvíka, vévodu Condé během jeho cesty přes Bourgogne-Franche-Comté. V roce 1669 získal královské privilegium, kterým bylo přikazováno aby jeho díla byla vyryta. V roce 1673 byl jmenován \"peintre ordinaire du Roy\" (prostým královským malířem). Ve stejném roce byl přijat do Académie royale de peinture et de sculpture (královská akademie malby a sochařství), a to bez předložení ukázky své práce, jak bylo povinné v jiných případech. V Akademii dosáhl v roce 1681 hodnosti rady a v roce 1688 byl zvolen hlavním radou.\n\nVan der Meulen doprovázel krále na devíti jeho vojenských výpravách s povinností dokumentace slavných vítězství. Na cestách si užíval komfortu: měl vlastní kočár, jedl s důstojníky a měl asistenta jménem Jean Paul, který mu pomáhal s kresbami. Tohoto umělce se nepodařilo identifikovat. Van Meulen se o něm zmiňuje jako o \"mon homme\" (můj muž) bez další specifikace. V roce 1673 následoval Ludvíka XIV. během fancouzsko-nizozemské války, doprovázený Jeanem Paulem. Oba umělci nakreslili asi 32 měst, která byla během kampaně dobyta Francouzi. Později také vytvořil kresby francouzských měst Blois, Amboise a Chambord. V roce 1674 pracoval v Maastrichtu, v letech 1676 až 1677 ve Flandrech. Během dalších tažení ve Flandrech v roce 1677 vedených generály princem Condé, Henri de la Tour d'Auvergne navštívil spolu s malíři Le Brunem, André Le Nôtre Cambrai, Valenciennes, Saint-Omer, Mont Cassel a Cassel.\nV roce 1679 byl pověřen zobrazit nová francouzská území, která Francie obdržela na základě míru uzavřeném v Nijmegen. Během této cesty se setkal s vlámským krajinářem Cornelisem Huysmansem poblíž Dinantu. Pokoušel se Huysmanse přesvědčit, aby se k němu v Paříži připojil jako designér pro Gobelins Manufactory, ale Huysmans odmítl. Později téhož roku byl van der Meulen v Dinantu a v letech 1681 a 1682 byl ve Štrasburku, kde kreslil nově nabyté francouzské vlastnictví ve Štrasburku a v Lotrinsku.\n\nAdam Frans van Meulen zemřel v Paříži v roce 1690. Po jeho smrti bylo jeho studio a byt uzavřen, stejně tak jako u krátce předtím zemřelého Charlese Le Bruna, což si Ludvík XIV. prosadil jako své královské privilegium. Protože van der Meulen byl dvorní malíř a bydlel v objektu Gobelins Manufactory, panovník nařídil veškeré práce odnést a předat mu je, neboť podle jeho názoru na ně měl právo.\n\nMezi jeho žáky a asistenty v jeho dílně patřili Saveur Lecomte, Mathieu Dufresnet, Dominicus Nollet, Gérard Jean Baptiste Scotin II, Nicolas de Largillière, Jan van Huchtenburg, Jean-Baptiste Martin a François Duchatel.\n\nVan der Meulen byl jedním z předních malířů své doby. Známý byl především svými topografickými kresbami, které dělal jako přípravu pro své bitevní scény. Maloval jezdecké portréty a maloval či kreslil mnoho studií zvířat. Jeho práce vždy připomínají jeho vlámský původ pokud jde o barvu a styl, přestože byl ovlivněn francouzskou malířskou školou. \n\nNejdůležitější část jeho práce tvoří bitevní scény, hlavně pak jeho rané práce z roku 1650, které jsou blízké Pieterovi Snayersovi. Stejně jako Snayers často ukazuje útok na vesnici. Bitevní vřavu jezdců a koní zobrazuje stejně sugestivně jako Leonardo da Vinci na jeho obraze Bitva u Anghiari. \n\nPracoval na výzdobě hlavního schodiště královského bytu ve Versailles, pro které navrhl čtyři gobelíny, představující zabrání různých měst. Od roku 1679 pracoval na velkoplošných obrazech \"Královská vítězství (Les conquêtes du Roi)\" určených pro výzdobu Royal Pavilion of Marly (královského pavilonu v Marly). Na těchto obrazech pracoval až do své smrti v roce 1690. Marly byla nová rezidence postavená pro potěšení krále jako architektonická fantazie, s dvanácti malými pavilony a elegantním královským pavilonem na čtvercovém půdorysu. Čtyři apartmány v pavilonu byly odděleny vestibuly s dvěma mramorovými stoly, nad nimi dva velké obrazy od van der Meulena ukazující \"Královská vítězství\". Anna Marie Louisa Orleánská, vévodkyně Montpensier pověřila van Meulena vytvořit menší repliky obrazů \"Královská vítězství\" pro výzdobu královské rezidence Château de Choisy (Zámek Choisy) (1680–1688). François-Michel le Tellier, markýz de Louvois požádal van Meulena o výzdobu Château de Meudon. Zachovalo se mnoho jeho topografických kreseb, které si dělal jako přípravu pro své bitevní scény, stejné přípravné skicy dělal i pro mnoho svých kreseb zvířat a rostlin.\n\nVan Meulen vyvinul nový přístup zobrazení bitev. Potlačil hrůzu války a morbidnost boje. Nesoustředil se pouze na stoupající vzrušení z boje, použil kompozici přeplněného vyvýšeného popředí se širokoúhlou panoramatickou krajinou. Postavy, kterým umělec zamýšlel dát klíčovou roli na scéně, jsou umístěny v popředí. Druhá rovina je znázornění třetí fáze bitvy proti městu. Akce je soustředěna v ustupujících rovinách akcentovaných zvlněným polem, střídáním zón stínu a světla a postupným zesvětlením naznačujícím pohled na vzdálené město. Použitím stejného kompozičního schématu dosahuje umělec dojmu jednoty scény. Podobnost jeho kompozic lze vysvětlit jejich použitím pro politické účely. Obrazy umělce však byly chváleny hlavně pro jejich krásu a byly využity pro královský pavilon Royal Pavilion of Marly.\n\nCharakter jeho stylu je jasně vidět na velkém cyklu obrazů \"Královská vítězství\" vytvořených pro královský pavilon v Marly. Jedna z nejpopulárnějších kompozic z této série je obraz \"Přechod přes řeku Rýn 12. června 1672\", který zobrazuje tuto událost. Existuje mnoho verzí tohoto obrazu, namalovaných s různou úrovní zapojení van Meulenovy dílny. (Louvre, Musée des Beaux-Arts de Caen (Muzeum výtvarného umění v Caen), Musée des Beaux-Arts de Dijon (Muzeum výtvarného umění v Dijonu), Rijksmuseum, Philadelphia Museum of Art (Muzeum výtvarného umění ve Filadelfii), Versailles, soukromá sbírka). Popsaná událost je přebrodění řeky Rýn francouzskými vojsky během francouzsko-nizozemských válek. Přechod nevyžadoval žádnou vojenskou akci, žádný nepřítel v dohledu a vody bylo málo. Ve francouzské propagandě byl přechod přes Rýn srovnáván s vítězným tažením makedonského krále Alexandra Velikého či boji Konstantina I. Velikého. Mnoho spisovatelů a dalších umělců velebilo Ludvíka XIX. za jeho chrabrost. Tato zobrazení však zkreslují skutečnou historii. Ludvík XIV. nebyl ve skutečnosti vůbec přechodu přes Rýn přítomen, byl právě u svého bratra Filipa I., vévody z Orléans v klášteře v Elterbergu. Van der Meulenovy obrazy jsou tedy zkreslením historie za účelem propagandy, když ukazují v popředí Ludvíka XIV. na koni, velícího celé akci.\n\nVe verzi pro Louvre van der Meulen umístil Ludvíka XIV. do středu akce, do bezprostřední blízkosti nebezpečí, čímž zdůraznil odvahu a moc krále. Král zastiňuje ostatní osobnosti: jeho bratr Filip I., vévoda z Orléans a Ludvík Bourbon, kníže z Condé, kteří plánovali manévr, jsou umístěni za panovníkem. Podobný propagandistický účel byl použit i v tiscích, které byly vytvořeny podle van der Meulenových návrhů. Nápisy pod tisky napsal Claude-François Ménestrier, francouzský heraldik a jezuita, který byl číšníkem u královského dvora. Tyto nápisy vždy zdůrazňují přímé zapojení francouzského krále do slavných událostí, které jsou zobrazeny, a překrucují tak skutečnost. Je jasné, že záměrem králova okolí bylo zachovat vzpomínku na skvělé královské vojenské výkony pro budoucí potomstvo. Potvrzuje to rytý portrét van der Meulena vytvořený Pieterem van Schuppenem podle malby Nicolase de Largillière. Pod portrétem malíře se objevuje následující nápis, který nezmiňuje van der Meulena, ale spíše mluví o králi jako malíři: \nV různých verzích kompozice zobrazení krále jsou ostatní postavy v jeho společnosti namalovány vždy na stejném místě. Je možné, že tyto variace byly provedeny na pokyn objednatele, pro kterého byla vytvořena konkrétní verze. Cyklus maleb pro Královský pavilon Marly byl velmi úspěšný. Zavedl módu výzdoby paláců a veřejných budov obrazy vojenských scén.\n\nProces, který nastartoval tvorbu velkých obrazových kompozic byl studován historiky umění. Je známo, že van der Meulen byl přítomen některým scénám, které ztvárnil. Později také tato místa navštívil a strávil mnoho času přípravou topografických náčrtků krajin a měst, které byly následně zobrazeny v jeho bitevních scénách. Často se také obracel na jiné umělce, aby mu s těmito náčrtky pomohli. Příkladem je základ pro obraz \"Obléhání Utrechtu\", kde dokonce použil i malby jiných umělců. Pohledy na Utrecht na jeho obraze jsou velmi podobné malbě holandského malíře Hermana Saftlevena. Van der Meulen tyto pohledy a profily integroval do svých rozsáhlých kompozic. Také je použil na design tapisérií stejně jako pro tisky. Výzkum ukázal, že řada tisků zobrazujících vitězství Ludvíka XIV. byla provedena před tím, než byly vytvořeny obrazy zobrazující stejné scény. Jinými slovy, některé z tisků jsou základem pro pozdější malby nebo naopak. Van der Meulen také namaloval několik studií koní. Z těchto studií sestavil album, které mohl používat ve svých kompozicích, stejně jako modely pro své žáky. Holandský rytec Jan van Huchtenburg vyryl řadu jeho náčrtků koní zabitých v boji. Van der Meulenova schopnost malovat koně byla pověstná.\n\nByl mu udělen královský patent, který mu dovoloval mít své originální návrhy vyryté a smět je publikovat. Pro vytvoření rytin jeho náčrtů sestavil tým malířů – grafiků. Mnoho z těchto grafiků přišlo z Flander a Holandské republiky, jako Adriaen Frans Boudewijns, Abraham Genoels, Jan van Huchtenburg nebo Romeyn de Hooghe. Francouzský rytec Robert Bonnart byl žákem van der Meulena a jeho tisky také prodával. Van der Meulen uspořádal mnoho ze svých kreseb a obrazů krajin a scén z vojenského života pro vytvoření rytin. Ty byly určeny pro privátní klientelu. Své tisky on (a později i jeho vdova) prodával po celou dobu, kdy byl ubytován u Gobelin Manufakturs. Měl najaté vydavatele a obchodníky, kteří jeho tisky distribuovali. V roce 1670 vybral třináct námětů velkoplošných pláten představujících obléhání měst či obrazy královských hradů, které měly být provedeny pro královský kabinet. Tyto tisky byly v roce 1679 vydávány královskou tiskovou kanceláří pro sběratele. V roce 1685 prodal tisky králi a poté uspořádal pro veřejnost druhé vydání tisků ukazujících sérii královských vítězství, kterou maloval pro Marly.\n"}
{"id": "1507014", "url": "https://cs.wikipedia.org/wiki?curid=1507014", "title": "Větrný mlýn (Hlavnice)", "text": "Větrný mlýn (Hlavnice)\n\nVětrný mlýn německého (sloupového) typu se nachází v obci Hlavnice okres Opava. Byl zapsán do Ústředního seznamu kulturních památek ČR.\n\nZa obcí Hlavnice stály dva větrné mlýny. První stál na samotě 136, jehož majitelem od roku 1929 byl Karel Gross. Dřevěný mlýn německého typu, o němž první písemná zmínka pocházela z roku 1879, mlel až do roku 1957. V roce 1960 po úderu bleskem vyhořel. U mlýna stála obytná budova, která je v majetku potomků mlynáře Grosse. \n\nDruhý mlýn, jehož majitelem od roku 1929 byl mlynář Raab, stál asi 500 metrů od Grossova mlýna. Mlýn byl postaven v roce 1810 v obci Sosnová a v roce 1840 přenesen do Hlavnic. Mlýn byl v činnosti do roku 1953. V rámci Benešových dekretů byl předán Vincenci Jaroni, který se mlýna vzdal v roce 1964, a mlýn převzal stát. V roce 1974 byla provedena kompletní rekonstrukce. Další rekonstrukce byla provedena v roce 1986. Od roku 1992 mlýn chátrá kvůli nevyjasněným majetkovým poměrům. \n\nDřevěný mlýn německého (sloupového, beraního) typu na téměř čtvercovém půdorysu byl osazen na dřevěný sloup, což umožňovalo otáčení. Při rekonstrukci v roce 1974 otáčení bylo znemožněno. Návětrná strana a sedlová střecha jsou kryty šindelem. Ostatní stěny jsou pobity prkny. Na hlavním hřídeli byla dvě paleční kola o průměru 3,5 metrů s 84 jednoduchými palci a 3,3 metry s 102 dvojitými palci. Ve mlýně byla dvě složení. První mělo mlecí kameny o průměru 1,34 metry a výšce 22 (běhoun) a 18 centimetrů (spodek), v druhém byl běhoun o průměru 0,93 metry a výšce 29 centimetrů, spodní kámen o průměru jeden metr a výšce 25 centimetrů. Mlýn měl čtyři perutě, plocha křídel byla 16,7 m² a činná plocha jednoho křídla byla 10–12 m².\n\n"}
{"id": "1507018", "url": "https://cs.wikipedia.org/wiki?curid=1507018", "title": "Skalnatý hřbet", "text": "Skalnatý hřbet\n\nSkalnatý hřbet (německy \"Farbenberg\", 1072 m n. m.) je hora na Šumavě tyčící se 3 km západně od městečka Strážný. Vrcholová část je zakončena kamennou kupou a celou horu pokrývají četné skalky, ale také kamenice a meze.\n\nNa západním hřbetu stojí sestava dvou menhirů na přírodní skále, zvaná Pohanské nebo též Slunovratové kameny, které zřejmě sloužily ke sledování data letního slunovratu podle východu Slunce.\n\nZnačené cesty Skalnatý hřbet obcházejí, přesto je dobře přístupný, především ze Strážného. Buď po zeleně značené cestě podél potoka Častá, ze které u rozcestí U mlýnku odbočuje doleva neznačená cesta, která pozvolně stoupá na západní svah. Tady odbočuje prudce doleva cesta na vrcholový hřbet, která vede kolem Slunovratových kamenů a dál až pod vrchol, který míjí o necelých 100 metrů.\n\nDruhou možností je začít po žlutě značené Vimperské Zlaté stezce a u nouzového nocoviště nad Strážným z ní odbočit doprava a pokračovat po červeně značené cestě nad údolím Řasnice až do bývalé osady Horní Světlé Hory, kde odbočuje doprava cesta na západní svah a dále na vrcholový hřbet. Obě cesty ze Strážného měří 6-7 km s převýšením 270 metrů.\n"}
{"id": "1507022", "url": "https://cs.wikipedia.org/wiki?curid=1507022", "title": "Klinopád obecný", "text": "Klinopád obecný\n\nKlinopád obecný (\"Clinopodium vulgare\") je vytrvalá, do půl metru vysoká, planě rostoucí rostlina s dlouze chlupatou lodyhou, která vykvétá v letních měsících růžovými až světle fialovými květy. Tato bylina je v české přírodě původní druh a je jediným zástupcem rodu klinopád na českém území.\n\nRostlina má původní areál poměrně rozsáhlý, rozkládá se od Britských ostrovů a střední Skandinávie na severu po africkou stranu Středomoří na jihu, východním směrem zasahuje přes celou Evropu na Kavkaz, do jihozápadní Asii a západní Sibiře. Dále byla zavlečena do Severní Ameriky, kde se hojně rozšířila na jihu Kanady a po velké části území Spojených států.\n\nV České republice roste hojně v teplejších oblastech, ve vyšších polohách pak spíše roztroušeně a také méně se vyskytuje v oblastech intenzivně zemědělsky využívaných.\n\nHemikryptofyt rostoucí na sušších, mělčích i hlubokých půdách, které mohou být slabě kyselé či zásadité, na živiny ale bohaté a dobře odvodněné. Vyskytují se v suchých trávnících, bylinných lemech světlých listnatých lesů, na pasekách v doubravách, bučinách i dubohabřinách, ve výslunných křovinatých stráních a kamenitých pastvinách i podél silničních a železničních komunikací. Roste i na neobdělávaných polích nebo rumoviskách, kde preferuje bazické podloží. Fenologické optimum kvetení je od července do srpna a semena dozrávají v srpnu a září. Ploidie druhu je 2n = 20.\n\nJe hojným druhem hlavně v termofytiku, frekvence výskytu je však menší na intenzivně zemědělsky využívané půdě. Ve vyšších polohách mezofytika roste roztroušeně a často jen na bazických substrátech. V nižších polohách oreofytika je již vzácný. V české krajině je znám jeho nejvyšší výskyt v 950 m n. m. v Krušných horách a v 940 m na Šumavě.\n\nVytrvalá bylina s přímou či vystoupavou lodyhou dlouhou nejčastěji od 15 do 50 cm, vyrůstající z dřevnatějícího oddenku s tenkými dlouhými kořeny. Lodyha se jen málo větví, je podélně hranatá a porostlá dlouhými bělavými chlupy. Listy jsou celistvé a vyrůstají vstřícně (křižmostojně, jsou pootočené o 90°), mají kratičký řapík, jejich čepel je vejčitá, 35 až 45 mm dlouhá a 15 až 25 mm široká, na bázi krátce sbíhavá či uťatá, na vrcholu tupě špičatá, po okraji mělce zubatá a oboustranné dlouze chlupatá. Po rozemnutí jsou listy slabě aromatické. Palisty klinopád obecný nemá.\n\nKvěty jsou nahloučené po deseti až patnácti ve vrcholových a případně v dalších dvou, navzájem oddálených, lichopřeslenech. Oboupohlavné květy, porostlé dlouhými bílými chlupy, vyrůstají na krátkých stopkách z úžlabí vejčitých listenů podobným listům, dlouhé listence jsou šídlovité. Kalich dlouhý asi 10 mm je dvoupyský, zelený nebo fialově naběhlý, na bázi není vydutý, trubku má mírně prohnutou, horní pysk je třícípý, dolní pysk dvoucípý a delší než horní. Koruna je dvoupyská, asi 15 mm dlouhá, má rovnou trubku růžově fialovou, světle fialovou či purpurovou, vzácně bílou, horní pysk má celistvý a na vrcholu mělce vykrojený, dolní třílaločný pysk je delší horního, laloky jsou čárkovité, stejně velké. V květu jsou čtyři tyčinky (dvě přední jsou delší než zadní) s eliptickými prašníky, semeník vzniklý srůstem dvou plodolistů a dvouramenná čnělka. Podsemeníkový žláznatý val produkující nektar má čtyři slabě zřetelné laloky. Opylování zajišťuje hmyz, hlavně včely, motýli a čmeláci, přilétající pro pyl a nektar.\n\nRostliny mohou na stanovištích s dostatkem živin vytvářet jednodruhové kolonie rozrůstáním nedlouhých oddenků. Při množení semeny se tato vysévají na konci léta velmi plytce do studeného pařeniště, kde při teplotě okolo 20 °C vyklíčí do dvou týdnů. Koncem jara následného roku se vzrostlé semenáče mohou sázet na trvalá stanoviště. Semena se také mohou vysévat z jara na záhon a po vyklíčení se vyjednotí.\nKlinopád obecný býval v lidové medicíně užíván jako léčivá bylina a měl svou roli i v kuchyni. Z čerstvých i sušených listů se může připravit osvěžující čaj, který navíc pozitivně ovlivňuje trávení a má rovněž antibakteriální účinky. Mladé listy mohou být voňavou součásti letního zeleninového salátu.\n\n"}
{"id": "1507024", "url": "https://cs.wikipedia.org/wiki?curid=1507024", "title": "Strážný (Šumava)", "text": "Strážný (Šumava)\n\nStrážný (německy \"Schlösslberg\", 1115 m n. m.) je rozlehlá hora na Šumavě tyčící se 2 km severozápadně od městečka Strážný. Svahy jsou zalesněny smrčinou s příměsí jedle, jeřábu a buku.\n\nNa východním výběžku Strážného stojí zřícenina hradu Kunžvart, chráněná jako kulturní památka České republiky. Tento strážní hrádek vznikl pravděpodobně na počátku 14. století z podnětu Jana Lucemburského v souvislosti s jeho péčí o nové zajištění západních hranic státu. Význam hrádku se zvýšil v období, kdy král Václav IV. dovolil vimperským pánům obnovit pobočku Zlaté stezky do Vimperka a umožnil na ní vybírat clo. Na hradě sídlil purkrabí a jeho menší družina. Podle zprávy z roku 1547 se zde již nebydlelo a hrad se tak postupně změnil ve zříceninu.\n\nAž na vrchol nevedou žádné značené cesty, přesto je dobře přístupný. Nejjednodušší cesta pro pěší vede po modré značce ze Strážného na Kunžvart. Od rozcestí Kunžvart zřícenina odbočuje na západ neznačený průsek až na vrchol. Trasa měří necelých 2,5 km s výrazným převýšením 300 metrů.\n\nStrážný je dobře přístupný i pro cykloturisty po Vltavské cyklotrase od Strážného nebo od podstatně vzdálenější Kvildy a pramene Vltavy. Cyklotrasa prochází údolím Časté jižně od vrcholu. Na rozcestí Pod Homolí z ní odbočuje na sever cyklotrasa č. 1038, ze které se po 1 km odpojuje neznačená lesní silnice směrem k vrcholu. Ta po 800 metrech dorazí pod strmou cestu vedoucí až na vrchol, vzdálený dalších 600 metrů. Tato trasa měří 6 km se shodným převýšením 300 metrů. Je tedy výrazně méně strmá než trasa přes Kunžvart.\n"}
{"id": "1507027", "url": "https://cs.wikipedia.org/wiki?curid=1507027", "title": "Minipivovar Černý orel", "text": "Minipivovar Černý orel\n\nMinipivovar Černý orel je pivovar s restaurací sídlící v Kroměříži. Nachází se na Velkém náměstí v historickém měšťanském domě U Černého orla, který je od roku 1958 s názvem Wechova lékárna zapsán pod číslem 16429/7-6009 jako kulturní památka. Dům pochází z 15. století a od roku 1734 sloužil jako lékárna. Rekonstrukce proběhla v letech 2008 až 2009 a po jejím dokončení byl otevřen pivovar. Jeho majitelem je Boris Zubík.\n\nVýstav se pohybuje okolo 600 hektolitrů ročně, veškerá produkce se zkonzumuje v pivovarské restauraci. Pivovar se zaměřuje především na světlý jedenáctistupňový ležák, sezónně vaří i speciální piva. \n\nČerný orel byl uveden mezi turistickými tipy v průvodci vydaném redakcí \"New York Times\". Pivovar získal v roce 2015 Zlatou pivní pečeť za Výroční silný speciál Prometheus 17,5°.\n\n"}
{"id": "1507028", "url": "https://cs.wikipedia.org/wiki?curid=1507028", "title": "Větrný mlýn (Choltice)", "text": "Větrný mlýn (Choltice)\n\nVětrný mlýn německého (sloupového) typu se nachází v obci Choltice, okres Opava. Byl zapsán do Ústředního seznamu kulturních památek ČR.\n\nVětrný mlýn byl postaven v roce 1833 Augustinem Foltýnem ve vesnici Sádek. V roce 1878 byl zakoupen mlynářem Františkem Romfeldem a přenesen do Choltic. Mlýn se nachází asi jeden kilometr severně od Litultovic v nadmořské výšce 350 m. Byl činný do druhé světové války. V období války tajně mlel a po válce byl činný až do roku 1954. V roce 1958 byly provedeny nejnutnější opravy a v roce 1969 byl chátrající mlýn celkově zrekonstruován. V roce 1994 mlýn odkoupil zpět původní majitel Konrád Romfeld. V roce 2003 byl mlýn opraven Radomírem Romfeldem. Mlýn je přístupný. \n\nDřevěný mlýn německého (sloupového, beraního) typu na obdélném půdorysu je osazený na dřevěném sloupu, který umožňuje otáčení. Stěny jsou kryté bedněním, návětrná strana a sedlová střecha s valbou vysoká pět metrů je krytá šindelem. Na závětrné straně je šalanda s krytým schodištěm a tzv. ocasy (ráhna) k natáčení mlýna proti větru. Na hlavním hřídeli byla dvě kola, paleční o průměru 3,4 metry s 145 palci a druhé bez palců sloužilo jako řemenice. Ve mlýně je jedno složení. Mlecí kámen o průměru 1,42 metrů dosahoval při mletí až 108 otáček za minutu, to je obvodová rychlost 8 m/s. Mlýn má čtyři perutě vytočené o 25°, plocha jednoho křídla je 12,3 m². V moučnici se nachází sbírka sekernického nářadí.\n\n"}
{"id": "1507030", "url": "https://cs.wikipedia.org/wiki?curid=1507030", "title": "Hradečan (vlak)", "text": "Hradečan (vlak)\n\nHradečan (podle města Hradec Králové) je rychlíkový vlakový spoj dopravce České dráhy provozovaný na základě státní objednávky na lince R10, který spojuje města Praha a Hradec Králové, respektive Trutnov, Letohrad či Meziměstí. Pod označením Hradečan je vedeno 31 spojů číslovaných od GVD 2013/2014 v rozmezí 920 až 957. Jednotné slovní označení nesou tyto spoje od jízdního řádu 2018/2019. Původní označení vlaků vycházela především ze zeměpisných názvu v Podkrkonoší, kam vlak zajíždí.\n\nMezi Prahou a Hradcem Králové zastavuje rychlík podle jízdního řádu 2018/2019 ve městech Nymburk, Poděbrady a Chlumec nad Cidlinou. Oproti dřívějšímu stavu vlak jede odklonem od stanice Lysá nad Labem.\n\nNa větvi do Trutnova jsou to Jaroměř, Česká Skalice, Starkoč, Červený Kostelec, Rtyně v Podkrkonoší, Malé Svatoňovice a Velké Svatoňovice.\n\nNa větvi do Meziměstí jsou to sídla Jaroměř, Česká Skalice, Starkoč, Václavice, Náchod, Velké Poříčí, Hronov, Police nad Metují, Žďár nad Metují, Česká Metuje a Teplice nad Metují.\n\nNa větvi do Letohradu města, obce nebo jejich části Třebechovice pod Orebem, Týniště nad Orlicí, Čestice, Častolovice, Kostelec nad Orlicí, Doudleby nad Orlicí, Záměl, Potštejn, Litice nad Orlicí, Bohousová, Žamberk a Lukavice (okres Ústí nad Orlicí)Lukavice v Čechách.\n\nV čele vlaků jsou v úseku z Prahy do Hradce Králové minimálně od GVD 2008/2009 nasazovány stejnosměrné lokomotivy řady 163 a v neelektrifikovaných návazných úsecích do GVD 2011/2012 lokomotivy řady 754, následně modernizovaná řada 750.7. V GVD 2018/2019 se na některých spojích v elektrifikovaném úseku objevují také lokomotivy 150.2.\n\nVozy řazené ve vlacích jsou v GVD 2019/2020 tvořeny především oddílovými vozy Bmz234 a dále velkoprostorovými vozy Bpee237. Dále jsou ve vlacích řazeny vozy se služebním oddílem BDs449 a modernizované vozy s oddílem 1. a 2. třídy ABpee347. Dále se lze na některých spojích setkat s vozy A149, AB349 i staršími B249.\n\n"}
{"id": "1507033", "url": "https://cs.wikipedia.org/wiki?curid=1507033", "title": "Vysočina (vlak)", "text": "Vysočina (vlak)\n\nVysočina (podle hovorového označení Českomoravské vrchoviny, později kraje) je rychlíkový vlakový spoj dopravce České dráhy provozovaný na základě státní objednávky na lince R9, který spojuje města Praha a Brno, respektive Jihlava. Pod označením Vysočina je vedeno 28 spojů číslovaných od GVD 2013/2014 v rozmezí 960 až 991. Jednotné slovní označení nesou tyto spoje od jízdního řádu 2018/2019. Původní označení vlaků vycházela především ze zeměpisných názvů v trase vlaku. Název Vysočina dříve nesl pár spojů na této trase. Před rokem 1993 byla Vysočina mezistátním rychlíkem, v letech 2006 až 2013 pak pouze spěšným vlakem na území Kraje Vysočina a Pardubického kraje.\n\nPřed vznikem samostatné České republiky se rychlík nesoucí název \"Vysočina\" řadil mezi přední vlakové spoje v Československu. Základem jeho trasy bylo spojení dvou největších českých měst Prahy s Brnem po trati přes Havlíčkův Brod, která tvořila páteř železniční dopravy v Československu. Většinou však ani v jednom z těchto měst neměl konečnou a jeho trasa byla delší. Významnost vlaku dokládá i tehdejší řazení lokomotiv řady 350 zvaných Gorila do čela vlaků. Lokomotiva řady 350 před rokem 1990 patřila k nejmodernějším strojům ve vozovém parku Československých státních drah a byla jedinou vícesystémovou lokomotivou schopnou dosahovat rychlosti 160 km/h, díky čemuž byla využívána pro vozbu mezistátních vlaků.\n\nJméno \"Vysočina\" se poprvé objevilo v GVD 1988/89 pro pár rychlíků číslo 570/571. Tento spoj jezdil na trase Praha hlavní nádraží až Nové Zámky na Slovensku přes Brno a Bratislavu. Na trase dále stavěl ve stanicích Kolín, Kutná Hora hl. n., Čáslav, Světlá nad Sázavou, Havlíčkův Brod, Žďár nad Sázavou, Křižanov, Tišnov, Brno hlavní nádraží, Břeclav, Kúty a Galanta. Pravidelný odjezd spoje 571 byl v 9:13 dopoledne. Do Brna dorazila za 3 hodiny a 48 minut a do konečné stanice Nové Zámky celkem za 7 hodin a 13 minut. Pro srovnání dnešní rychlíky Vysočina urazí trasu mezi stanicemi Praha hlavní nádraží a Brno Královo Pole (v roce 2019 z důvodu dlouhodobé výluky hlavního brněnského nádraží konečná spoje) za 3 hodiny a 25 minut. Spojení Prahy as Novými Zámky pak vlak EuroCity Hungaria nejrychleji za 4 hodiny a 59 minut, ovšem po jiné trase – prvním koridoru přes Pardubice a Českou Třebovou.\n\nVětšina dnešních rychlíků Vysočina získala své unikátní pojmenování až od GVD 2013/2014. Do té doby, na rozdíl od jiných spojů vyšších kategorií vedených po trati 250, rychlíky spojující Prahu a Brno pojmenování neměly.\n\n\n"}
{"id": "1507039", "url": "https://cs.wikipedia.org/wiki?curid=1507039", "title": "Svitavy (nádraží)", "text": "Svitavy (nádraží)\n\nSvitavy je železniční stanice ve východní části okresního města Svitavy v Pardubickém kraji. Leží na tratích 260 a 261. Stanice je elektrifikovaná (3 kV DC). Ve Svitavách se dále nachází železniční zastávky \"Svitavy zastávka\" (Trať 261), \"Svitavy-Lačnov\" (Trať 260) a \"Svitavy-Lány\" (Trať 260).\n\nStanice byla vybudována jakožto součást Severní státní dráhy spojující primárně tratě v majetku společnosti procházející Brnem a Českou Třebovou. Práce započaly roku 1843 ve směru od Brna v Obřanech, hlavním projektantem trati se stal inženýr Hermenegild von Francesconi. Práce zajišťovala brněnská stavební firma bratří Kleinů, která po určitou dobu měla svou kancelář v domě rodiny Blodigů ve Svitavách. První vlak dorazil na svitavské nádraží 1. ledna 1849, roku 1869 byla zdvoukolejněna. Táhlá původní jednopatrová budova stanice svou podobu nijak výrazně nezměnila (2019). 15. září 1896 došlo po vleklých jednáních a díky lokálním investicím k dokončení železničního spojení s Poličkou, které bylo roku 1897 prodlouženo do Skutče.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava sem byla dovedena roku 1966 ve směru z České Třebové, ze Svitav dále pak trakce nepokračovala. K dokončení elektrifikace úseku Česká Třebová – Brno došlo až v 90. letech, pravidelný provoz elektrických souprav zde byl zahájen v roce 1999. Jižně od železniční stanice \"Svitavy\" se na kilometru 18,1 nachází přechod stejnosměrné a střídavé napájecí soustavy (od Brna 25 kV 50 Hz AC, k České Třebové 3 kV DC).\n\nStanicí prochází První železniční koridor, leží na trase 4. Panevropského železničního koridoru. V letech 1992–1998 prošel celý traťový úsek rekonstrukcí, nachází se zde dvě nekrytá nástupiště, ke kterým se přichází přechody přes kolejiště a jedno kryté ostrovní nástupiště s podchodem pro cestující (2019). Motorové soupravy ve směru do Poličky a Skutče odjíždí od prvního nástupiště, na severní straně staniční budovy. V roce 2019 byl rekonstruován prostor před nádražím: vznikla nová autobusová nástupiště, parkoviště nebo stojany na kola.\n\n\n"}
{"id": "1507042", "url": "https://cs.wikipedia.org/wiki?curid=1507042", "title": "Veselí nad Lužnicí (nádraží)", "text": "Veselí nad Lužnicí (nádraží)\n\nVeselí nad Lužnicí () je železniční stanice v severní části města Veselí nad Lužnicí v Jihočeském kraji v okrese Tábor poblíž soutoku řek Lužnice a Nežárky. Stanice je elektrifikovaná (25 kV, 50 Hz AC), leží na tratích 220, 225 a 226. Ve městě se dále nachází železniční zastávka \"Veselí nad Lužnicí zastávka\". Adresa budovy je Nádražní 152, Veselí nad Lužnicí II, 391 81.\n\nŽelezniční stanici vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně s Prahou, první vlak tudy projel v září roku 1871. Dne 8. června 1874 byl stejnou společností uveden do provozu též úsek do Českých Budějovic. Vyrostla tu i výtopna, lokomotivní točna, drážní skladiště a další provozní stavby. Zpočátku neslo nádraží název dle Mezimostí nad Nežárkou (dnes součásti Veselí nad Lužnicí), které se díky železnici rozvíjelo rychleji než nedaleké historické město. Dne 3. listopadu 1887 zahájila společnost Českomoravská transverzální dráha provoz v úseku Veselí nad Lužnicí přes Horní Cerekev do Jihlavy a severně od budovy \"KFJB\" vystavěla také novou, prostornější budovu nádraží.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. 27. září 1975 byla do stanice ve směru z Českých Budějovic dovedena elektrická napájecí soustava.\n\nStarší výpravní dvoupatrová budova s lomenou střechou a dvěma čelními štíty stavěná dle jednotného architektonického vzoru stanic \"KFJB\" se k osobní dopravě nadále nevyužívá. Novější nádražní stavba byla spolu s celým areálem v letech 2013-2016 rekonstruována a upravena dle parametrů na koridorové stanice: byla zvýšena průjezdová rychlost stanicí na 160 km/h, vznikla dvě zastřešená ostrovní nástupiště s podchody a výtahy a cestujícím tu slouží elektronický informační systém. Nádražní provoz je řízen dálkově díky traťovému zabezpečovacímu zařízení, elektronickému stavědlu ESA 11. Cestující mohou využít bezplatné, nicméně naprosto odpudivé veřejné toalety.\n\n"}
{"id": "1507043", "url": "https://cs.wikipedia.org/wiki?curid=1507043", "title": "Findlaterův altán", "text": "Findlaterův altán\n\nFindlaterův altán byl postaven v roce 1801 na zakázku hraběte Jamese Ogilvy Findlatera truhlářským mistrem Franzem Knollem ve stráni nad levým břehem řeky Teplé na území lázeňských lesů města Karlovy Vary.\n\nByl prohlášen kulturní památkou, památkově chráněn je od 3. května 1958.\n\nFindlaterův altán je nejstarší výletní altán na území karlovarských lesů. O jeho výstavbu se v roce 1801 zasloužil skotský hrabě lord James Ogilvy Earl of Findlater and Seafield. V letech 1793–1810 se v Karlových Varech léčil celkem čtrnáctkrát. Byl okouzlen krásou okolních lesů a z vděčnosti za to, že místní horké prameny měly na jeho zdravotní stav pozitivní vliv, nechal zřídit či rozšířit některé lesní promenádní cesty a dal postavit tento altán. Stavba byla umístěna na pečlivě zvoleném místě tehdy s výhledem do údolí řeky Teplé směrem k Březové a již od doby vzniku se altán nazýval Findlaterův. Stavbu provedl místní stavitel a truhlářský mistr Franz Knoll ze slavného rodu Knollů. \n\nPrvní významnější opravu po listopadu 1989 sponzorovala karlovarská realitní kancelář Recom. V létě roku 2008 se uskutečnila další větší rekonstrukce. Pro co nejvěrnější zachování podoby altánu byla použita předloha původního vyobrazení a ikonografie. Podle ní byla vyměněna střešní krytina, nové ozdobné klempířské a dřevěné prvky byly instalovány v původním vzhledu, byly opraveny zdi a aplikován nový nátěr omítek v původní barevnosti. Při opravě došlo i k vyrovnání přístupové cesty a obnově odvodnění. Polovina nákladů na rekonstrukci byla hrazena z \"Programu regenerace městských památkových rezervací\", druhou polovinu hradil vlastník objektu město Karlovy Vary.\n\nAltán byl vystavěn v tehdy velmi oblíbeném romantickém antickém slohu. Nachází se nedaleko rozcestí lesních cest ve stráni nad levým břehem řeky Teplé na jižním úbočí vrchu \"Hammerberg\" (dnešní \"Jižní vrch\") jižně od města. Jedná se o jednoduchou průchozí zděnou sloupovou stavbu s apsidou. Průčelí o šířce 5 metrů se čtyřmi sloupy iónského typu je orientováno směrem do údolí. Sloupy podepírají na kladí umístěný trojúhelníkový tympanon. Mezi sloupy jsou tři pole dřevěného zábradlí.\n\nI když kvůli vzrostlé vegetaci altán přestal být vyhlídkou, láká i nadále návštěvníky k zastavení a odpočinku. Objekt je celoročně volně přístupný.\n\n\n"}
{"id": "1507064", "url": "https://cs.wikipedia.org/wiki?curid=1507064", "title": "Grip (elektronická cigareta)", "text": "Grip (elektronická cigareta)\n\nJako grip neboli mod je označována podskupina elektronických cigaret. Obecně je používají lidé, kteří mají s vapováním již určité zkušenosti. Gripy tvoří tělo elektronické cigarety obsahující vestavěnou baterii ale častěji jen prostor pro vkládání baterie externí – jednoho či dvou článků. Součástí gripu je také ovládací zařízení, případně i informační displej. Gripy se prodávají samostatně nebo v kompletu s clearomizérem.\n\nGripy se dělí na dvě základní skupiny:\n\nElektronické gripy jsou relativně složitější zařízení, která vedle baterie obsahují i ovládací elektroniku. Ta umožňuje individuální nastavení e-cigarety. U většiny modelů lze stanovit hned několik parametrů, které se podílejí na výsledném zážitku z vapování. Základem je nastavení výkonu a určení odporu žhavicí spirály. Některé elektronické gripy poskytují statistické údaje o vapování, informaci o stavu akumulátoru a také ochranu proti přehřátí.\n\nMechanické mody jsou jednoduchá zařízení, což někteří uživatelé oceňují díky nižší poruchovosti. Na druhou stranu tato zařízení neposkytují ochranu před případným zkratem. Sestávají z tubusu, ve kterém je vestavěná nebo vyjímatelná baterie a atomizéru. Další součástkou je spínač, případně bezpečnostní zámek bránící nechtěnému spuštění. Mechanické mody jsou určené pro zkušenější vapery. Baterie by neměla být přetěžována příliš nízkým odporem žhavicí spirály nebo silným vybíjením. \n"}
{"id": "1507065", "url": "https://cs.wikipedia.org/wiki?curid=1507065", "title": "Libuš (stanice metra)", "text": "Libuš (stanice metra)\n\nLibuš je chystaná stanice na lince D pražského metra. Bude se nacházet se na úseku I.D2 mezi stanicemi Nové Dvory a Písnice pod ulicí Novodvorská na katastru Libuš. 19. června 2019 započal geologický průzkum pro linku D, ale zatím v okolí stanice neprobíhá. Zprovoznění stanice se předpokládá v roce 2027.\n\nStanice Libuš se bude nacházet pod ulicí Novodvorská v Praze 4 na katastru Krče. Bude hloubená v hloubce 13 m.\n\nLibuš bude mít dva výstupy s dvěma povrchovými vestibuly, umístěným přímo pod ulicí Novodvorská. Ke stanici metra do oblasti Libuše bude prodloužena i stávající tramvajová trať do Modřan.\n"}
{"id": "1507071", "url": "https://cs.wikipedia.org/wiki?curid=1507071", "title": "Emergence (seriál)", "text": "Emergence (seriál)\n\nEmergence je připravovaný americký dramatický televizní seriál od tvůrců Tary Butters a Michele Fazekas pro studio ABC Studios. Původně byl produkován pro stanici NBC, nakonec však projekt skončil na stanici ABC. Premiérový díl byl vysílán dne 24. září 2019.\n\n\n\nDne 11. ledna 2019 stanice NBC objednala produkci pilotního dílu. Pilot napsali Tara Butters a Michele Fazekas. Výrobní společnosti zapojené do pilotního projektu byly Fazekas & Butters a ABC Studios. Nakonec však seriál skončil na stanici ABC, která produkci první řady objednala dne 11. května 2019. Seriál měl premiéru dne 24. září 2019. \n\nV únoru 2019 bylo oznámeno, že Allison Tolman a Alexa Skye Swinton byly obsazené do hlavních rolí v pilotním dílu. V březnu 2019 se k obsazení připojili Owain Yeoman, Donald Faison a Zabryna Guevara. V srpnu bylo oznámeno, že Terry O'Quinn si v seriálu zahraje vedlejší roli Richarda. \n\n"}
{"id": "1507072", "url": "https://cs.wikipedia.org/wiki?curid=1507072", "title": "Arman Adamjan", "text": "Arman Adamjan\n\nArman Adamjan (* 14. února 1997) je ruský zápasník–judista a sambista arménského původu.\n\nS judem/sambem začínal v 10 letech ve Volgogradu, kam se s rodiči přistěhoval z rodné Arménie. Na judo se začal specializovat od 18 let ve vrcholovém policejním tréninkovém centru Dinamo pod vedením Sergeje Sidorova. V ruské mužské judistické reprezentci se pohybuje od roku 2017 v polotěžké váze do 100 kg.\n\n\n\n"}
{"id": "1507076", "url": "https://cs.wikipedia.org/wiki?curid=1507076", "title": "Inal Tasojev", "text": "Inal Tasojev\n\nInal Tasojev (Tasojty) (* 5. února 1998) je ruský zápasník–judista a sambista osetské národnosti.\n\nZačínal se zápasem, od kterého přešel v pubertě do judistické tréninkové skupiny Alika Bekuzarova ve Vladikavkazu. V ruské mužské judistické reprezentaci se prosazuje od roku 2018 v těžké váze nad 100 kg.\n\n\n\n"}
{"id": "1507080", "url": "https://cs.wikipedia.org/wiki?curid=1507080", "title": "Hormidor", "text": "Hormidor\n\nHormidor je legendární postava nejstarších moravských pověstí. Dle ústního podání z Velkého Meziříčí měl být devátým moravským králem, jindy se uvádí jako čtvrtý v pořadí.\n\nDle Tomáše Pešiny z Čechorodu král Hormidor vládl v letech 796–811.\nVedl boje s Avary a Čechy, stejně tak jako musel bojovat s domácími bouřemi. Mezi jinými dobyl hradiště Povel u Olomouce a znovuvybudoval hrad Valy u Mikulčic, bránil starou slovanskou víru, tedy pohanství, proti nově příchozímu náboženství, proti křesťanství. Na rozdíl od svého předchůdce Sámoslava se nikdy nedal pokřtít.\nPo Hormidorově smrti se měl ujmout vlády na Moravě jeho syn Mojmar.\n\nHormidor měl zemřít na hradě Samohradě, což má být dnešní Velké Meziříčí. Příčinou měl být mor. Po smrti byl král Hormidor převezen do Brna a údajně pochován na Špilberku.\n\nPodle jiné pověsti z Knínic u Boskovic, zemřel zde. Jeho přátelé a vojáci ho pohřbili na  rovině mezi Knínicemi a Šebetovem i s jeho koněm, celou výzbrojí a bohatými dary. Vysokou mohylu osázeli stromy. Pověst ztotožňuje onu mohylu s kopcem Hájek.\n\n\n"}
{"id": "1507084", "url": "https://cs.wikipedia.org/wiki?curid=1507084", "title": "Zámecký park ve Vrchotových Janovicích", "text": "Zámecký park ve Vrchotových Janovicích\n\nZámecký park se nachází v centru městyse Vrchotovy Janovice v okrese Benešov ve Středočeském kraji. Park spolu s vodním příkopem, mosty, domkem zahradníka, hospodářským zázemím a dalšími objekty, drobnými stavbami a komponenty je součástí památkově chráněného areálu místního zámku, zapsaného na ústředním seznamu kulturních památek pod číslem 18748/2-234, který je od druhé poloviny 50. let 20. století v majetku Národního muzea v Praze.\n\nZámecký park ve Vrchotových Janovicích lze charakterizovat jako přírodně krajinářský park (tento typ parků bývá také označován jako anglický park). S rozlohou 16,8 ha se řadí mezi menší zámecké parky, avšak díky své historii, spojení se životem a tvorbou známých osobností a půvabnému uspořádání patří k nejvíce obdivovaným přírodním parkům ve středních Čechách. \n\nNení známo, kdy došlo k prvním krokům při proměně terénu v okolí někdejší gotické tvrze pánů z Janovic na zámeckou zahradu. Předpokládá se, že se tak stalo v druhé polovině 16. století při první renesanční přestavbě zmíněné vodní tvrze. Podle portálů umístěných ve východním průčelí zámku v místě zvaném \"Amáliino zákoutí\" se usuzuje, že zde byl na přelomu 17. a 18. století vstup do zahrady s barokní či klasicistní úpravou. \n\nV roce 1750 převzal panství hrabě Arnošt František ml. z Vrtby (1704-1791), který pokračoval v úpravách interiérů zámku i zámeckého parku, započatých již jeho otcem stejného jména. Jako důkaz je zmiňována skutečnost, že nejstarší stromy v parku pocházejí právě z uvedené doby, existence obory v jihovýchodní části parku nebo rokokový kamenný stolek se sedátky, který nechala později baronka Sidonie Nádherná přemístit blíže ke hrázi rybníka a jemuž se pak přezdívalo \"Janovo odpočívadlo\" nebo \"Stůl Jana Nádherného\". Podoba zámeckého parku s umělým vodním systémem a romantickými stavbami je zdokumentována ve stabilním katastru z roku 1840 a také v soudním ocenění panství z roku 1844.\n\nV pamětní knize janovické farnosti jsou podrobně zaznamenány rozsáhlé úpravy parku, které v letech 1845-1846 podle vlastního návrhu provedl hrabě Josef Vratislav z Mitrovic spolu se správcem Františkem Schmiedlem a za souhlasu svého otce, hraběte Františka Josefa Vratislava z Mitrovic, který byl v oné době majitelem panství. Mj. byla vyčištěna zasypaná část příkopu kolem zámku a byla sem přivedena voda, aby tato vodní plocha mohla sloužit zábavným projížďkám na lodičkách. Za účasti stovek poddaných byly v parku provedeny rozsáhlé terénní úpravy, bylo sem navezeno množství kamenů a balvanů, s jejichž pomocí byly zasypány rokle a vytvořeny umělé terasy. Následně byly do parku přivezeny stovky vozů zeminy a drnů, byly vysázeny tisíce nových stromů a keřů, vytvořeny nové skupiny dřevin a parkové cesty byly vysypány štěrkem a pískem, čímž vznikla základní podoba přírodně krajinářského parku, která přetrvala až do 21. století. \n\nV roce 1879 zakoupila janovické panství rodina Nádherných z Borutína a rytíř Karel Nádherný st. z Borutína spolu s přestavbou zámku se rozhodl pro poslední velkou přeměnu zámeckého parku. Autorem návrhu parkových úprav, které následně realizoval zámecký zahradník Josef Sekal, byl zahradní architekt Eduard Fiala, který mj. působil jako ředitel Společenské zahrady v Praze Na Slupi a byl spolupracovníkem Muzea Království českého (pozdějšího Národního muzea). Z té doby, tedy z 80. let 19. století, tak pochází například koncepce \"Centrální louky\", doplněné solitérními dřevinami.\n\nPosledními majiteli zámku, kteří ovlivnili podobu zámeckého parku, byli sourozenci-dvojčata Sidonie (1885-1950) a Karel (1885-1931) Nádherní z Borutína. Úpravy konzultovali se známým dendrologem a parkovým architektem Camillem Schneiderem, který v letech 1922-1932 pravidelně jednou až dvakrát ročně Vrchotovy Janovice navštěvoval. \n\nNa počátku 20. století se stal janovický zámek a zejména jeho park místem setkání významných osobností společenského, politického a kulturního života. Mezi zdejšími hosty byli například malíři Herbert Masaryk, Viktor Stretti a pravděpodobně i Max Švabinský či architekt Adolf Loos, básníci Richard Schaukal a především pak Reiner Maria Rilke a novinář, dramatik a básník Karl Kraus, kteří patřili mezi blízké přátele Sidonie Nádherné a jejichž jména nesou i některá místa v janovickém zámeckém parku.\n\nPo smrti Karla Nádherného byl park kvůli nedostatku peněz udržován jen pasívně. Po roce 1943, kdy zámek obsadily jednotky SS, i později po roce 1949, kdy byl zámek zestátněn, nastala postupná devastace zámku i parku. Sidonie Nádherná se v letech 1945-1948 snažila zachránit vyrabovaný zámek a poničený park, ale tato snaha přišla nazmar. Obrat k lepšímu nastal po roce 1957, kdy zámek s parkem získalo Národní muzeum v Praze, které areál opravilo a zpřístupnilo veřejnosti. Sidonie Nádherná musela emigrovat v roce 1949 do Anglie, kde o rok později zemřela. Její ostatky byly vráceny do Čech až v roce 1999 a byly pohřbeny na rodinném hřbitově v jejím milovaném parku ve Vrchotových Janovicích.\n\nZámecký park ve Vrchotových Janovicích je přístupný veřejnosti od dubna do září v době od 8 do 21 hodin, v zimním období od října do března je park otevřen od 8 do 16.30 hodin. Na rozdíl od zámku je do parku vstup volný bez průvodce.\n\n\n"}
{"id": "1507088", "url": "https://cs.wikipedia.org/wiki?curid=1507088", "title": "Josef Beránek (1942)", "text": "Josef Beránek (1942)\n\nJosef Beránek (* 22. května 1942, Litvínov) je bývalý český hokejový útočník. Po skončení aktivní kariéry působil jako trenér. Jeho synem je bývalý hokejista Josef Beránek. \n\nV československé lize hrál za TJ CHZ Litvínov a během vojenské služby za VTJ Litoměřice. Odehrál 15 ligových sezón, nastoupil v 422 ligových utkáních, dal 113 gólů a měl 85 asistencí. \n\nV hokejové extralize trénoval HC Litvínov, HC Energie Karlovy Vary a HC Slavia Praha, v druhé lize HC Kometa Brno a HC Chomutov.\n\n\n"}
{"id": "1507096", "url": "https://cs.wikipedia.org/wiki?curid=1507096", "title": "Darija Mežecká", "text": "Darija Mežecká\n\nDarija Jevgenijevna Mežecká (* 24. června 1994 Perm) je ruská zápasnice–judistka.\n\nS judem/sambem začínala v rodném Permu pod vedením Marata Bibarceva. Po smrti svého trenéra se v 15 letech přesunula do Samary, kde se připravuje pod vedením Sergeje Gerasimova. V ruské ženské judistické reprezentaci se prosazuje od roku 2016 v lehké váze do 57 kg.\n\n\n"}
{"id": "1507101", "url": "https://cs.wikipedia.org/wiki?curid=1507101", "title": "Boris Ščerbina", "text": "Boris Ščerbina\n\nBoris Jevdokimovič Ščerbina (, ; 5. říjen 1919 Debalceve – 22. srpna 1990 Moskva) byl sovětský politik, \nkterý zastával místo místopředsedy Rady ministrů v letech 1984–1989. Během tohoto období dohlížel na krizové řešení dvou velkých katastrof: havárie jaderné elektrárny v Černobylu v roce 1986 a zemětřesení v Arménii v roce 1988. Během řešení situace v Černobylu nařídil evakuaci blízkého města Pripjať 36 hodin po výbuchu. \n"}
{"id": "1507110", "url": "https://cs.wikipedia.org/wiki?curid=1507110", "title": "Albrechtice u Českého Těšína (nádraží)", "text": "Albrechtice u Českého Těšína (nádraží)\n\nAlbrechtice u Českého Těšína (\"Albersdorf\" do 31.12.1924) je železniční stanice v Albrechticích, okres Karviná.\n\nPůvodní trať z Kunčic do Prostřední Suché byla uvedena do provozu 15. listopadu 1911, dále z Prostřední Suché přes dnešní území Polska do Českého Těšína 1. září 1914. Po posunutí hranic byl úsek vedoucí Polskem v roce 1931 zrušen a byla vybudována přeložka po českém území. Přeložka trati z Havířova do Albrechtic mimo Prostřední Suchou byla dána do provozu v roce 1962, včetně zdvoukolejnění a dílčích posunů celé trasy Ostrava-Kunčice - Český Těšín. Větev trati z Ostravy-Kunčic přes Vítkovice do Polanky nad Odrou a Ostravy-Svinova byla dána do provozu 22. prosince 1964. Současně s přeložkami a zdvoukolejněním proběhla v letech 1961 až 1965 také elektrizace trati.\n\nV roce 1914 byla postavena společností Ostravsko-frýdlantská dráha v zastávce Albrechtice nová dvoupodlažní staniční budova. Dne 1. srpna 1963 byla uvedena do provozu nová staniční budova, která byla od staré vzdálena asi sto metrů. Stará budova sloužila jako hostinec pod názvem \"Rakovec\" až do roku 1987, kdy byla určena k demolici. V roce 2020 je plánována oprava pláště budovy v hodnotě tří miliónů korun.\n\nŽelezniční stanicí Albrechtice u Českého Těšína prochází železniční trať\n\n"}
{"id": "1507113", "url": "https://cs.wikipedia.org/wiki?curid=1507113", "title": "Vladimír Doležal (pěvec)", "text": "Vladimír Doležal (pěvec)\n\nVladimír Doležal (* 1951) je český operní tenorista, sólista opery Národního divadla v Praze.\n\nObor klasický zpěv vystudoval na Pražské konzervatoři u prof. Miluše Dvořákové a poté také u Karla Bermana. V době studií vstoupil do nově vzniklého hudebního tělesa Miroslava Venhody \"Pražští madrigalisté\".\n\nOd roku 1988 působil jako sólista opery Národního divadla, kde ztvárnil řadu hlavních rolí, mj. Prince ve Dvořákově \"Rusalce\".\n\nBěhem své kariéry spolupracoval s významnými dirigenty, jako např. Václav Neumann, Zdeněk Košler, Jiří Bělohlávek, Sir Charles Mackerras, Sir Colin Davis, Aldo Ceccato, Helmuth Rilling, Jiří Kout ad.\n\nMá dceru Kláru (herečka a televizní moderátorka).\n\nBěhem svého působení v Národním divadle vystupoval v rolích, např.: \n\n"}
{"id": "1507114", "url": "https://cs.wikipedia.org/wiki?curid=1507114", "title": "Nemocnice Krč (stanice metra)", "text": "Nemocnice Krč (stanice metra)\n\nNemocnice Krč je chystaná stanice na lince D pražského metra. Bude se nacházet se na úseku I.D1 mezi stanicemi Nádraží Krč a Nové Dvory pod ulicí Novodvorská na katastru Krče. 19. června 2019 započal geologický průzkum pro linku D, ale zatím v okolí stanice neprobíhá. Zprovoznění stanice se předpokládá v roce 2027.\n\nStanice Nemocnice Krč se bude nacházet pod ulicí Zálesí, ve směru s ulicí Vídeňská v Praze 4 na katastru Krče. Bude hloubená v hloubce 17 m.\n\nNemocnice Krč bude mít dva výstupy s dvěma povrchovými vestibuly, umístěným přímo pod ulicí Zálesí, ve směru s ulicí Vídeňská. Ražba tunelu stanice metra bude provedena od oblasti Písnice kvůli problémům vzhledem k dopravní situaci oblasti Krče s případným odvozem zemin nákladními auty.\n"}
{"id": "1507115", "url": "https://cs.wikipedia.org/wiki?curid=1507115", "title": "Klara Apotekarová", "text": "Klara Apotekarová\n\nKlara Apotekarová (* 2. srpna 1997 Celje) je slovinská zápasnice–judistka.\n\nPochází z obce Vojnik nedaleko Celje. S judem začínala v 5 letech po boku své starší nevlastní sestry Anamari Velenšekové. Od svých 15 let se připravuje vrcholově v klubu Sankaku pod vedením Marjana Fabjana. V slovinské ženské judistické reprezentaci se pohybuje od roku 2014 v polotěžké váze do 78 kg. Z počátku jako sparringpartnerka své starší sestry, kterou v roce 2016 pomohla připravit k zisku bronzové olympijské medaile na olympijských hrách v Riu.\n\n\n\n"}
{"id": "1507116", "url": "https://cs.wikipedia.org/wiki?curid=1507116", "title": "Berliner (vlak)", "text": "Berliner (vlak)\n\nBerliner (podle německého hlavního města Berlína) je mezistátní vlakový expres dopravce České dráhy na lince Ex5 v její části mezi městy Praha a Kiel, které spojuje. Původní označení ve směru do Německa využívají i v roce 2020 spoje EC 172 a 173 Hungaria. Označení ostatních spojů dnes pojmenovaných Berliner vycházelo před prosincem 2018 především ze jmen německých hudebních skladatelů, dříve ale v tomto směru jezdil i výše jmenovaný vlak Vindobona a také prodloužená Slovenská strela.\n\nPod označením Berliner je vedeno 10 spojů číslovaných od GVD 2006/2007 v rozmezí 170 až 179 a rovněž pár vlaků číslo 378 a 379. Jednotné slovní označení nesou tyto spoje od jízdního řádu 2018/2019. Od roku 2018 jezdí na vlaku výlučně lokomotivy řady 383 Simens Vectron.\n\n\n"}
{"id": "1507124", "url": "https://cs.wikipedia.org/wiki?curid=1507124", "title": "Červinkovský dům", "text": "Červinkovský dům\n\nČervinkovský dům (číslo popisné 27) je původně středověký věžový dům patřící k nejstarším zachovalým památkám v Kolíně.\n\nPrvní zmínky jsou datovány od poloviny 13. století, tedy od založení města. V tuto dobu vzniklo raně gotické jádro domu, které je patrové a v každém podlaží obsahuje dvouprostorovou dispozici. Dům měl ještě jedno podlaží, které mohlo být roubené nebo hrázděné, ale nezachovaly se žádné pozůstatky. Nejstarší písemná zmínka o domě se zachovala z roku 1494. Dům sloužil jako špitál pro chudé, krčma, obydlí atd. V první polovině 16. století došlo renesanční přestavbě, v roce 1648 byl dům opraven v barokním slohu (dodnes se zachovala valená klenba s lunetovými výsečemi), 1796 město postihl požár – dům byl opraven v pozdně barokním slohu, získal mansardovou střechu a jednoduchou úpravu průčelí se šambránami a lizénovými rámci, v tuto dobu byla výrazně změněna dispozice budovy. Gotická vstupní síň byla zrušena a rozdělena do několika místností pomocí vložení několika příček a stropu. Hlavní vstup byl přemístěn z jižního průčelí do západního, zde se nacházel až do 80. let 20. století, kdy proběhla rekonstrukce. Tento dům se také stal v roce 1886 rodištěm malíře Rudolfa Kremličky. Na jaře roku 1945 během 2. světové války byl dům poškozen při bombardování města. Kvůli špatnému stavu hrozila domu demolice. V letech 1982 – 1985 byl objekt rekonstruován podle projektu arch. Bohuslava Vrabce pro účely Regionálního muzea v Kolíně. Během rekonstrukce došlo k poškození několika cenných architektonických detailů. Ale průčelí získalo znovu svou středověkou podobu s rekonstruovanými kamennými ostěními oken a v jižním průčelí byl osazen hrotitý portál v místě původního vstupu. V 80. letech došlo na východní straně Červinkovského domu k přístavbě části s výstavními sály, která zabírá původní plochu dvorku a sousedního domu čp. 26. Jednalo se o menší dům středověkého původu.\n\nDo dnešní doby se zachovalo přízemí (dnes se projevuje jako suterén), ve kterém se nachází jedno pole valené klenby a jedno pole křížové žebrové klenby ze třetí čtvrtiny 13. století. Valená klenba má půlkruhový tvar a tvoří čelní oblouk, který je nesen dvěma podporami – kamennými zdmi. Řadí se mezi zavřené rovné klenby, má řídící přímky rovnoběžné a kolmé na čelní oblouk. Křížová klenba plná nad čtvercovým půdorysem vzniká průnikem dvou valených kleneb, které jsou k sobě kolmé a patří mezi klenby otevřené. Tam, kde se protnou, vznikají ostrá žebra neboli křížení a prostor mezi nimi se nazývá klenební kápě. Žebra jsou zesílená a vystupují. Povrchové přímky jsou kolmé k čelním obloukům a tlak se soustřeďuje do žeber, kterými se přenášejí do pilířů. Z této doby je pravděpodobně i trámový strop (napuštěný volskou krví) se záklopem ze štípaných kamenných desek, který se nachází ve větší zadní místnosti.\n\nHorní podlaží raně gotického domu bylo změněno pozdějšími úpravami, zejména renesančními.\n\nNa konci 14. století proběhla vrcholně gotická přestavba – dům byl rozšířen přístavbou rozlehlé vstupní síně, tedy mázhausu, který se obrací směrem ke kostelu sv. Bartoloměje na jih a nachází se v něm vnitřní dřevěná pavlač, jejíž střechu nesou původní štíhlé dřevěné sloupky. Je možné, že mázhaus původně sloužil jako kamenická dílna Petra Parléře při výstavbě kostela sv. Bartoloměje. Tuto síň osvětluje trojice velkých obdélných oken s dělícími kamennými kříži. Ze síně bylo také možné projít dodnes existujícím hrotitým portálkem na dvorek (ten původně přiléhal k východnímu průčelí). Vstupní portál není v interiéru nijak zdoben, je jednoduchý a rámuje ho výklenek bývalého portálu odlišného tvaru z dřívější přestavby.\n\nNárožní dvoukřídlý dům založený ve svahu, z části přízemní a z části patrový omítaný. Starší část domu ukončuje mansardová střecha krytá šindelem, mladší pak valbová, rovněž pokrytá šindelem. Jihozápadní část domu prosvětlují čtyři gotická okna. Vstupní portál na jižní straně je opatřen lomeným obloukem se dvěma pruty a šikmo se rozvíjejícím ostěním. Mezi nadpražím a obloukem chybí tympanon. Dále se na této fasádě nachází dvě gotická obdélná okna s kamennými kříži. Na jihovýchodním nároží se nachází kamenná bosáž. Východní fasáda obsahuje šest gotických oken o různých tvarech a propisuje se zde část původního lomového zdiva.\n\nV Regionálním muzeu Kolín se zachovalo spoustu zajímavých exponátů – pozdně gotický zvon z počátku 16. století z kostela sv. Bartoloměje v Býchorech, pravděpodobně prací některé kovolitecké dílny v Kutné Hoře. Dále klenební svorník z kostela Všech svatých v Kolíně roku 1300. Původní chrlič z kostela sv. Bartoloměje v Kolíně, parléřovská huť, 14 století. Zdobený džbán s torzem obličeje, představující ženskou postavu, z poškozené hlavy se dochovala část obličeje s vystupující bradou a ústy, na zadní části těla jsou naznačeny dva copy, 13. /14. století. Nápisová deska z Kolínského hradu z roku 1437, na níž je uvedeno jméno stavitele Petra. A fragmenty architektonických prvků z raně středověké stavby kostela sv. Bartoloměje v Kolíně ze 13. století.\n\nRoku 1703 koupil dům řezník Václav Červinka z Nymburka, jehož potomci v Kolíně sídlili více než sto let. V červenci roku 1796 postihl Kolín požár, který dům velmi zdeformoval. Objekt byl nákladem Františka Červinky opraven v pozdně barokním slohu.\n\n"}
{"id": "1507125", "url": "https://cs.wikipedia.org/wiki?curid=1507125", "title": "Písnice (stanice metra)", "text": "Písnice (stanice metra)\n\nPísnice je chystaná stanice na lince D pražského metra. Bude se nacházet se na úseku I.D2 mezi stanicemi Libuš a Depo Písnice pod ulicí Libušská v katastru Písnice. Zprovoznění stanice se předpokládá v roce 2027.\n\nStanice Písnice se bude nacházet pod ulicí Libušská v Praze 4 na katastru Písnice. Bude hloubená v hloubce 13 m.\n\nPísnice bude mít jeden výstup s jedním podpovrchovými vestibuly, umístěným přímo u křižovatky ulic Libušská a V Lužích. U stanice vznikne záchytné parkoviště P+R s 400 místy. \n"}
{"id": "1507136", "url": "https://cs.wikipedia.org/wiki?curid=1507136", "title": "Turistická značená trasa 7341", "text": "Turistická značená trasa 7341\n\nTuristická trasa má svůj počátek v Orlickém Záhoří konkrétně v místní části Kunštát na rozcestí, kde navazuje na modře značenou trasu 1849 ze Zdobnice. Zpočátku je vedena jižním směrem po silnici II/311 v souběhu se zeleně značenou trasou 4325 směr Pěticestí. Asi po šesti stech metrech trasa odbočuje na východ a po sto metrech končí na mostu přes Divokou Orlici u hraničního přechodu Orlické Záhoří - Mostowice. Zde na ní navazuje rovněž žlutě značená polská turistická trasa do Mostowic a dále do Bystřických hor.\n\n"}
{"id": "1507138", "url": "https://cs.wikipedia.org/wiki?curid=1507138", "title": "Nové Dvory (stanice metra)", "text": "Nové Dvory (stanice metra)\n\nNové Dvory je chystaná stanice na lince D pražského metra. Bude se nacházet se na úseku I.D1 mezi stanicemi Nemocnice Krč a Libuš pod ulicemi Durychova a Libušská na území Nových Dvorů. 19. června 2019 započal geologický průzkum pro linku D, ale zatím v okolí stanice neprobíhá. Zprovoznění stanice se předpokládá v roce 2027.\n\nStanice Nové Dvory se bude nacházet na území Nových Dvorů. Bude hloubená v hloubce 33 m.\n\nNové Dvory bude mít dva výstupy s dvěma povrchovými vestibuly, umístěným přímo pod ulicemi Durychova a Libušská.\n"}
{"id": "1507143", "url": "https://cs.wikipedia.org/wiki?curid=1507143", "title": "Zdeněk Bár", "text": "Zdeněk Bár\n\nZdeněk Bár (19. ledna 1904 Štramberk – 17. července 1980 Ostrava) byl český (moravský) spisovatel (básník a prozaik) a regionální kulturní pracovník.\nNarodil se v rodině řídícího učitele Josefa Bára (1872–1959) a jeho manželky Karly (1872–1960)(sňatek). Byl mladší ze dvou synů. Po maturitě na reálném gymnáziu v Příboře studoval na Univerzitě Karlově v Praze. Začal studovat práva, ale pokračoval na filozofické fakultě, kde studoval němčinu, francouzštinu a češtinu. Na studium, které ukončil úspěšně roku 1927, navázal zkouškami učitelské způsobilosti v roce 1929.\n\nV roce 1926 získal z \"Fondu Julia Zeyera\" ČAVU stipendium 400 Kč, což mu umožnilo vycestovat do Francie.\n\nV průběhu studií začal vyučovat na reformním reálném gymnáziu v Praze. V letech 1927–1936 byl pedagogem na reálném gymnáziu v Hlučíně, v letech 1936–1946 na stejném typu školy v Ostravě. V období 1946–1949 byl lektorem češtiny na univerzitě v Grenoblu.\n\nV roce 1948 se Zdeněk Bár vrátil na prázdniny z Grenoblu do vlasti, ale již nebyl znovu ministerstvem nově jmenován lektorem. V říjnu 1949 byl zatčen a odsouzen na patnáct let vězení. Podmínečně byl propuštěn v prosinci 1957.\n\nPo propuštění z vězení pracoval jako úředník, rehabilitován byl v roce 1967. V letech 1967–1974 byl ředitelem hlučínského kulturního domu.\n\nZdeněk Bár byl ženat, jeho žena Blanka byla středoškolská profesorka a redaktorka \"Moravsko-slezského deníku\". Manželé Bárovi měli dceru Blanku (1933–1983). Zdeněk Bár je pohřben na hřbitově ve Štramberku, spolu s dcerou a rodiči.\n\nZdeněk Bár byl členem Moravského kola spisovatelů.\n\nPsal lyriku, od poloviny 30. let 20. století se věnoval i románům, zejména ze slezského prostředí. Vydával periodické přehledy literatury Ostravska, v monografiích se věnoval Petru Bezručovi a Vojtěchu Martínkovi. Psal divadelní kritiky, přispíval do řady deníků a časopisů.\n\n\n\n"}
{"id": "1507145", "url": "https://cs.wikipedia.org/wiki?curid=1507145", "title": "Undertale", "text": "Undertale\n\nUndertale je Indie RPG hra, jejímž autorem je Toby Fox a byla vydána 15. září 2015. Hra je unikátní svým soundtrackem, který vytvořil sám autor a soubojovým systémem na způsob Shoot 'em up. Hru je možné také dohrát bez zabitím jediné postavy. V nastavení hry jsou k dispozici dva jazyky; angličtina a japonština.\n\nHráč se pohybuje ve hře jako dítě, které podle úvodu do hry vyšplhalo na horu \"Ebott\", kde spadlo do propasti, když hledalo úkryt před špatným počasím. Cílem hry je dostat se ven z podzemí, obývaného podivnými tvory, ve hře označovanými jako \"Monstra\". Konec hry se odvíjí od hráčových rozhodnutích v průběhu hry.\n\nSouvisející hra stejného žánru, od stejného autora má název Deltarune.\n"}
{"id": "1507150", "url": "https://cs.wikipedia.org/wiki?curid=1507150", "title": "Matthias Casse", "text": "Matthias Casse\n\nMatthias Casse (* 19. února 1997) je belgický zápasník–judista.\n\nVyrůstal v Hemiksenu na předměstí Antverp. S judem začínal v nedalekém Boomu v klubu Fudji Yama pod vedením Hugo Mampaeye. Vrcholově se připravuje s vlámským týmem pod vedením nizozemského trenéra Marka van der Hama. V belgické mužské reprezentaci se pohybuje od roku 2016 v polostřední váze do 81 kg a na olympijských hrách v Riu pomohl jako sparingpartner připravit k zisku nečekané bronzové olympijské medaile Dirka Van Tichelta.\n\n\n\n"}
{"id": "1507155", "url": "https://cs.wikipedia.org/wiki?curid=1507155", "title": "Ahmed Dizdar", "text": "Ahmed Dizdar\n\nAhmed-efendija Dizdar (? Mostar, osmanská říše – 1904 Mostar, Bosna a Hercegovina) byl bosenskohercegovský islámský duchovní bosňáckého původu.\n\nO mládí a dětství Ahmeda Dizdara nejsou bližší zprávy. V rodném mostaru navštěvoval Karađozbegovu medresu. Sám se poté stal učitelem, mudarrisem, v mostarské Roznamedžijinově medrese a krátký čas byl učitelem v sarajevském Daru-l-mualliminu (1893) a honorárním učitelem v sarajevské Šarí'atské soudní škole (1895).\n\nRoku 1892 byl jmenován členem ulema-medžlisu, nejvyšší rady duchovních Islámského společenství v Bosně a Hercegovině, když nahradil zesnulého Huseina Ibrulje. Na této pozici setrval až do své smrti.\n\nJeho synem byl Muhammed Emin Dizdar (1880–1939) \n"}
{"id": "1507156", "url": "https://cs.wikipedia.org/wiki?curid=1507156", "title": "Hans Scherfig", "text": "Hans Scherfig\n\nHans Christian Scherfig (8. dubna 1905 Kodaň – 28. ledna 1979 Hillerød) byl dánský spisovatel a výtvarník.\n\nPocházel ze zámožné měšťanské rodiny, studoval zoologii na Kodaňské univerzitě, školu však nedokončil. Cestoval do USA i SSSR, v roce 1931 se oženil s malířkou Elisabeth Karlinskou. V roce 1932 vstoupil do Komunistické strany Dánska a spolupracoval s jejím tiskovým orgánem \"Land og Folk\". Za německé okupace Dánska byl uvězněn, ale z důvodu těžké oční vady byl záhy propuštěn. V roce 1965 mu byla udělena Holbergova medaile a v roce 1973 Velká cena Dánské akademie.\n\nJeho nejznámějším dílem je \"Promeškané jaro\", příběh ze srazu abiturientů, v němž se detektivní zápletka proplétá se satirou na školský systém, založený na pokryteckém konformismu a memorování nepodstatných údajů. Román byl zfilmován v roce 1993 režisérem Peterem Schrøderem. \n\nKromě literárních prací vytvářel také grafiky, jejichž zobrazování exotické přírody bylo inspirováno stylem Henriho Rousseaua.\n\nJeho neteří je filmová režisérka Lone Scherfigová.\n\n"}
{"id": "1507157", "url": "https://cs.wikipedia.org/wiki?curid=1507157", "title": "Husein Ibrulj", "text": "Husein Ibrulj\n\nHusein-efendija Ibrulj (? Ljubuški?, osmanská říše – 28. září 1891 Sarajevo, Bosna a Hercegovina) byl bosenskohercegovský islámský duchovní bosňáckého původu. Někdy bývá uváděn s příjmením Ibrahimović.\n\nO mládí a dětství Huseina Ibrulja nejsou bližší zprávy. V rodném městě byl kádím a učitelem, muderrisem, v islámské vyšší škole, medrese. Ta byla v Ljubuškém založena krátce před rokem 1850.\n\nRoku 1882 byl jmenován členem ulema-medžlisu, nejvyšší rady duchovních Islámského společenství v Bosně a Hercegovině. Na této pozici setrval až do své smrti.\n"}
{"id": "1507159", "url": "https://cs.wikipedia.org/wiki?curid=1507159", "title": "Amalín (železniční zastávka)", "text": "Amalín (železniční zastávka)\n\nAmalín (dříve \"Amalienfeld\") je železniční zastávka na úzkorozchodné trati 298 v obci Amalín v okrese Bruntál.\n\nZastávka se nachází na km 10,2 v nadmořské výšce 295 m a vznikla v roce 1929. Je vybavena dřevěnou čekárnou. Pozemek a čekárna byl v roce 2018 převeden z majetku Správy železniční dopravní cesty do majetku Osoblažská úzkorozchodná dráha o.p.s. Stanice je zařazena do integrovaného dopravního systému.\n"}
{"id": "1507161", "url": "https://cs.wikipedia.org/wiki?curid=1507161", "title": "Kwara", "text": "Kwara\n\nKwara ( Ìpínlẹ̀ Kwárà) je jeden ze států Nigérie. Nachází se v západní části země a sousedí s Beninem a nigerijskými státy Niger, Kogi, Ekiti, Osun a Oyo. Patří do regionu \"Middle Belt\", kde se prolínají vlivy křesťanského jihu a muslimského severu Nigérie. Díky relativně pokojnému soužití různých etnik má přezdívku „stát harmonie“. \n\nV devatenáctém století bylo území součástí Sokotského sultanátu, později ho ovládli Britové a od roku 1961 patří Nigérii. Stát Kwara vznikl při administrativní reformě v roce 1967, jeho území bylo zmenšeno při zvyšování počtu států v letech 1976 a 1991. Název státu je odvozen od místního označení řeky Niger. \n\nStát Kwara má rozlohu 36 825 km² a žije v něm okolo dvou a půl milionu obyvatel, hustota zalidnění patří k nejnižším v Nigérii. Většinu obyvatel tvoří Jorubové, žijí zde také Fulbové a Baribové. Hlavním městem je Ilorin. Území Kwary je rozděleno na šestnáct administrativních regionů: Asa, Baruten, Edu, Ekiti, Ifelodun, Ilorin East, Ilorin South, Ilorin West, Irepodun, Isin, Kaiama, Moro, Offa, Oke Ero, Oyun a Pategi.\n\nKrajina je tvořena savanou a řídkými lesy. Pěstuje se kukuřice, rýže, čirok, kolovník, kávovník, tabák a bavlník. Nerostné bohatství zahrnuje turmalín, tantalit, mramor a kaolin. Šesté největší nigerijské město Ilorin je centrem potravinářského, textilního a papírenského průmyslu, má dvě veřejné iniverzity, islámskou univerzitu, baptistickou vysokou školu a dvě polytechniky. Hlavní turistickou atrakcí státu je národní park Kainji.\n\nV Ilorinu sídlí fotbalový klub Kwara United FC.\n"}
{"id": "1507163", "url": "https://cs.wikipedia.org/wiki?curid=1507163", "title": "Itami", "text": "Itami\n\nItami () je město v prefektuře Hjógo v Japonsku. K roku 2019 v něm žilo přes 198 tisíc obyvatel.\n\nItami leží v jižní části největšího japonského ostrova Honšú. Patří do prefektury Hjógo v oblasti Kansai, ale nejvýraznější vazby má na Ósaku v sousední prefektuře Ósaka, které je fakticky jedním ze severních satelitů.\n\nV Itami je letiště Ósaka-Itami, které od postavení mezinárodního letiště Kansai v roce 1994 obsluhuje pouze vnitrostátní lety.\n\nSoučasné město vzniklo ze správního hlediska 10. listopadu 1940.\n\nV roce 1995 bylo město značně poničeno zemětřesením v Kóbe.\n\n"}
{"id": "1507165", "url": "https://cs.wikipedia.org/wiki?curid=1507165", "title": "Spor o základ státu", "text": "Spor o základ státu\n\nSpor o základ státu (; nebo ) v letech 1586–1614 byl spor mezi Wan-lim, císařem čínské říše Ming a značnou částí mingských úředníků o jmenování korunního prince. Úředníci hájili zákonný princip primogenitury a požadovali jmenování korunním princem císařova nejstaršího syna Ču Čchang-luoa, císař si zřejmě za následníka přál spíše Ču Čchang-süna, syna své oblíbené konkubíny paní Čeng. Císař se otevřeně nevyjádřil pro Ču Čchang-süna, vzdoroval však tlaku úředníků a odkládal rozhodnutí od roku 1586 až do roku 1601, kdy konečně Ču Čchang-luoa jmenoval následníkem a Ču Čchang-süna knížetem. Ču Čchang-sün měl být po dosažení osmnácti let roku 1604 odeslán do svého regionálního sídla, císař ho však ponechával v Pekingu do roku 1614, což živilo podezření o jeho záměrech a vedlo k dalším protestům opozičních úředníků.\n\nSpory o následníka znovu vzplanuly roku 1615 v souvislosti s takzvaným „případem muže s holí“, snad pokusem o atentát na Ču Čchang-luoa.\n\nV tehdejší politické terminologii byl následník trůnu označován za „základ státu“ ().\n\nRoku 1586 se otevřela otázka nástupnictví, když císař svou oblíbenou konkubínu paní Čeng, poté co mu porodila syna, povýšil na „císařskou urozenou dámu“ (\"chuang-kuej-fej\"), což ji stavělo jen o stupeň níže než císařovnu Wang a výše než kteroukoliv jinou z jeho konkubín, včetně paní Wang, matky císařova nejstaršího syna Ču Čchang-luoa (1582–1620). Pro okolí bylo z toho zřejmé, že by si přál za následníka spíše syna paní Čeng Ču Čchang-süna (1586–1641) – svého třetího (druhý syn zemřel v kojeneckém věku) – než Ču Čchang-luoa. Byrokracie se potom rozdělila; část úředníků začala hájit práva prvního syna s odkazem na zákonnou primogenituru, část však spojila svůj osud s povýšením syna paní Čeng.\n\nCísař, přestože vládl autokraticky, neměl legislativní moc a měl jen omezenou možnost vynášet samostatná rozhodnutí. Neměl proto sílu na změnu pravidel následnictví. Na širokou podporu práv nejstaršího syna mezi úředníky reagoval odkládáním rozhodnutí: nejmenoval následníkem ani prvorozeného, ani mladšího syna. \n\nRoku 1589 císař souhlasil se jmenováním nejstaršího syna následníkem, paní Čeng se však postavila proti, což vyprovokovalo vlnu vzájemného obviňování a o dva roky později i zatýkání, když se v Pekingu rozšířil pamflet obviňující ji ze spiknutí s některými vysokými úředníky proti císařovu nejstaršímu synovi. Císař se naopak snažil v očích veřejnosti vykreslit paní Čeng v příznivém světle, vrcholu jeho snaha dosáhla roku 1594, kdy podpořil její pomoc obětem hladomoru v Che-nanu příkazem všem pekingským úředníkům páté a vyšší hodnosti přispět jí ze svých příjmů. Císař odkládání jmenování následníka odůvodňoval čekáním na syna od císařovny. Nejmenování následníka však vyvolávalo vlny protestů vysokých hodnostářů, včetně velkých sekretářů Šen Š’-singa (v úřadě 1578–91) a Wang Si-ťüea (v úřadě 1584–91 a 1593–94). Nástupnictví Ču Čchang-luoa podporovala i Wan-liho matka, císařovna vdova Li. Když panovník namítal, že jeho nejstarší syn je synem pouhé palácové služebnice, odpověděla, že i on, Wan-li, je synem pouhé služebné. Podle kritiků se v kauze následnictví ukázala Wan-liho neschopnost plnit úkoly panovníka.\n\nKdyž Ču Čchang-luo roku 1590 dosáhl osmi let, úředníci požadovali jeho jmenování následníkem, aby mohla být oficiálně zahájena jeho výuka (obvykle počínala v šesti letech). Argumentovali, že sám Wan-li byl v jmenován následníkem coby dítě, Wan-li se bránil s tím, že prince vyučují eunuchové. Roku 1591 císař pod tlakem úředníků nakonec slíbil, že následníka jmenuje do dvou let, opozice – v obavách z dalšího odkladu – reagovala požadavkem zahájení jeho výuky a zahájení příprav na jmenování, což panovník s hněvem odmítl.\n\nRoku 1593 úředníci očekávali, zda panovník splní slib z roku 1591. Císař se ke jmenování neměl, navrhl však velkému sekretáři Wang Si-ťüeovi, že své tři žijící syny jmenuje knížaty – což by bylo v souladu se zákony – a vyčká, zda císařovna nebude mít syna. Wang sestavil edikt a poslal jej ministerstvu obřadů, aby zahájilo přípravy. Opoziční kritici však myšlenku odmítli s tím, že nejstarší syn má být jmenován korunním princem, nikoliv knížetem, a donutili Wang Si-ťüea aby se císaři omluvil s tím, že jmenování tří knížat provést nelze, protože odporuje zákonům, což si dříve neuvědomil. Císař se poté myšlenky na jmenování synů knížaty vzdal, ale prohlásil, že následníka neurčí nyní ani v dalších dvou až třech letech.\n\nRoku 1599, u příležitosti osmnáctin Ču Čchang-luoa, přišla vlna žádostí o jeho jmenování korunním princem. Císař reagoval požadavkem na ministerstvo daní, aby shromáždilo 24 milionů liangů stříbra k úhradě nákladů ceremonií spojených s jmenováním následníka (a ostatních synů knížaty). Od císaře to byla jasná obstrukce (požadavek několikanásobně převyšoval roční příjmy ministerstva ve stříbře a odpovídal ročnímu příjmu státu ve stříbře i naturáliích dohromady).\n\nAž roku 1601 panovník souhlasil se jmenováním a velký sekretariát připravil edikt. Na poslední chvíli se císař pokusil vyhlášení ediktu odložit, ale první velký sekretář Šen I-kuan tvrdě stál na svém a neustoupil, takže v listopadu 1601 císař konečně jmenoval nejstaršího syna následníkem a čtyři své mladší syny knížaty. Ču Čchang-sün dostal titul knížete z Fu, nicméně zůstal v Pekingu, ačkoliv měl být do provincie odeslán po dosažení osmnácti let věku, tedy roku 1604, což živilo fámy o tom, že otázka následnictví je stále otevřená. Císař prince odeslal do jeho provinčního sídla, po dlouhé řadě výzev a protestů proti nečinnosti, až roku 1614. Tehdy při jednom z protestů zdůvodnila paní Čeng ponechání prince v Pekingu péčí o císařovnu vdovu Li, totiž plánováním jeho přítomnosti na oslavách narozenin císařovny vdovy příští rok. Císařovna vdova reagovala povoláním do Pekingu svého mladšího syna Ču I-lioua, knížete z Lu. Rozhodnutí císařovny vdovy bylo výzvou císaři, pobyt knížat v hlavním městě byl totiž považován za nepatřičný a rizikový, protože se – jako alternativní následníci – mohli postavit proti korunnímu princi. Císař poté ustoupil.\n\nS debatami o následníkovi souvisel „případ muže s holí“, který poškodil prestiž panovníka. \n\nKoncem května 1615 byl u paláce následníka zadržen muž s holí. Z následného vyšetřování vyplynulo, že se jmenuje Čang Čcha, je bláznivý a chtěl s pomocí hole dořešit konflikt s dvěma palácovými eunuchy, se kterými se nepohodl. Na tom měla být kauza uzavřena a muž popraven. Do případu se však zamíchal vězeňský úředník Wang Č’-caj, který odmítl verzi o šílenci a prosadil veřejné vyšetřování se zapojením představitelů ministerstva trestů. Podle nové verze případu byl muž psychicky zdravý a do paláce vnikl na žádost dvou eunuchů blízkých paní Čeng a jejímu bratrovi, což vyvolalo podezření, že cílem akce mělo být zabití následníka a dosazení na jeho místo syna paní Čeng. Záležitost měla velký ohlas u dvora. Wan-li reagoval bezprecedentním krokem, svolal civilní i vojenské úředníky zaměstnané v pekingských úřadech, předstoupil před ně – bylo to první setkání císaře s úředníky „vnějšího dvora“ od roku 1602 – s Ču Čchang-luoem a jeho rodinou (syny a dcerou) a obořil se na úředníky, jak mohou pochybovat o jeho vztazích k následníkovi, kterému věří a spoléhá na něj. Ču Čchang-luo potvrdil svůj blízký vztah k otci a žádal ukončení celé záležitosti. Dále císař rozhodl o popravě Čang Čchaa i obou do případu zapletených eunuchů. Proti popravě se postavili představitelé ministerstva trestů, požadující další vyšetřování. Poté velcí sekretáři zprostředkovali kompromis – Čang Čcha byl na druhý den popraven, podezřelí eunuchové měli být vyslechnuti. Výslech proběhl, oba však zůstali pod dozorem císařových eunuchů a pátý den po císařově projevu bylo úředníkům oznámeno, že zemřeli. Případ potom utichl.\n\n"}
{"id": "1507167", "url": "https://cs.wikipedia.org/wiki?curid=1507167", "title": "Jang Wej", "text": "Jang Wej\n\nJang Wej je čínské jméno vícera osob:\n\n"}
{"id": "1507168", "url": "https://cs.wikipedia.org/wiki?curid=1507168", "title": "Demetrios I. (patriarcha)", "text": "Demetrios I. (patriarcha)\n\nDemetrios I. rozený Demetrios Papadopoulos (řecky: Δημήτριος Αʹ, Δημήτριος Παπαδόπουλος; 8. září 1914, Konstantinopol – 2. října 1991, Istanbul) byl konstantinopolský arcibiskup a pravoslavný patriarcha.\n\nNarodil se 8. září 1914 v Konstantinopoli. Základní vzdělání získal na řeckých školách v Therapii a poté odešel studovat na Teologickou školu v Chalki. Dne 25. dubna 1937 byl vysvěcen na diakona.\n\nV letech 1937-1938 byl eparchiálním sekretářem a kazatelem Svaté metropole v Edesse a od roku 1939-1945 sloužil jako diakon ve Ferikioi kde také působil jako kněz a to od 29. března 1942 kdy byl vysvěcen na kněze. Od roku 1945-1950 byl knězem v pravoslavném kostele Zvěstování v Teheránu. Během tohoto času získal od šáha Muhammada Rezá Pahlavího povolení k výuce starověké řečtiny na univerzitě v Teheránu. Roku 1950 se vrátil zpět do Ferikioi.\n\nDne 23. července 1964 byl zvolen titulárním biskupem z Eleie a dne 9. srpna stejného roku byl vysvěcen. Začal sloužit jako hierarchální vikář a patriarchální dohled farností Ferikioy, Haskioy, a Tataoula. Tyto funkce zastával až do 15. února 1972 kdy byl zvolen metropolitou Imvrosu a Tenedosu. Po smrti patriarchy Athenagora I. byl dne 16. července 1972 zvolen Svatým synodem jeho nástupcem. Dne 18. července 1972 byl slavnostně intronizován.\n\nRoku 1987 navštívil v Římě papeže Jana Pavla II. Zde po dlouhé době společně odrecitovali Nicejské vyznání.\n\nZemřel 2. října 1991 v Istanbulu.\n\n"}
{"id": "1507169", "url": "https://cs.wikipedia.org/wiki?curid=1507169", "title": "Jan Vaněk (architekt)", "text": "Jan Vaněk (architekt)\n\nJan Vaněk (13. ledna 1891 Třebíč – 22. srpna 1962 Praha) byl český interiérový designér, architekt a publicista.\n\nJan Vaněk se narodil v Třebíči v roce 1891, jeho otcem byl majitel stolařské dílny. Mezi roky 1905 a 1909 studoval v Chrudimi průmyslovou školu pro zpracování dřeva, posléze do roku 1911 žil v Německu, kde pracoval v nábytkářských dílnách v Mnichově, Stuttgartu a Heilbronnu, spolupracoval také s architekty, jako byl Bruno Paul. V roce 1911 převzal dílnu svého otce a přejmenoval společnost na Uměleckoprůmyslové dílny. Postupně začal spolupracovat s architekty, jako byl Jan Kotěra a další. \n\nMezi lety 1919 a 1922 podle návrhu Josefa Gočára nechal vybudovat v Třebíči rondokubistickou výrobní budovu. V roce 1920 však společnost měla problémy s financemi, a tak se musela spojit s dalšími společnostmi, kdy pak sloučená společnost byla pojmenována Spojené uměleckoprůmyslové závody. V roce 1922 se stal ředitelem nové společnosti a nechal zavést sériovou výrobu nábytku, což přineslo společnosti vysoké úspory. Cílem bylo, aby moderní a funkční nábytek byl k dispozici všem vrstvám obyvatelstva. Roku 1925 byl pak Vaněk z důvodu nevyhovujících finančních výsledků společnosti z pozice ředitele odvolán.\n\nV roce 1925 pak také založil ve spolupráci se Stanislavem Kučerou a Vilémem Hrdličkou společnost \"Standard, bytová společnost\". Mimo jiné tato společnost navrhovala nábytek pro hotel Avion v Brně a pro vilu Tugendhat. Společnost pak byla zrušena v roce 1932. Posléze Jan Vaněk působil v Praze, kde postupně založil společnosti pod názvy Poradna moderního bydlení, Dílny pro Dům a zahradu a Vatex. Mezi lety 1936 a 1943 navrhoval také výstavy pro Uměleckoprůmyslové muzeum a mezi lety 1939 a 1944 působil jako pedagog na Baťově škole umění ve Zlíně. \n\nRoku 1948 se stal generálním ředitelem Československých dřevozpracujících závodů, později se stal také ředitelem Ústřední lidové umělecké výroby a v roce 1954 se stal ředitelem společnosti Dřevařský vývoj. Současně působil jako předseda Vědeckotechnické rady dřevoprůmyslu při Ministerstvu spotřebního průmyslu. \n\nRoku 1956 byl Janu Vaňkovi udělen Řád práce. Zemřel 22. srpna 1962 v Praze.\n\nVěnoval se návrhům nábytku pro své společnosti. Navrhl interiéry bytu Karlu Čapkovi, Jaroslavu Seifertovi nebo Hugu Haasovi. Působil také jako architekt, kdy navrhl např. malometrážní domy v Černé Hoře nebo Brně-Černých Polích, spolu s Ferdinandem Fenclem pracoval na stavbě Masarykova sanatoria v Dobříši. Pracoval také jako publicista, kde sám mezi lety 1912 a 1914 vydával časopis Český interiér, v roce 1924 pak vydával časopis Bytová kultura. Působil také v redakčních radách několika dalších časopisů. \n\nByl členem Zemského svazu stolařů a příbuzného průmyslu na Moravě, Svazu československého díla, Bloku architektonických pokrokových spolků, Svazu socialistických architektů, Bytového a průmyslového svazu a Družstevní práce.\n\nRoku 2008 byl připraven projekt širokopásmové výstavy v Muzeu města Brna. V roce 2010 byla v Muzeu hlavního města Prahy vystavena výstava věnující se životu a tvorbě Jana Vaňka.\n\n"}
{"id": "1507199", "url": "https://cs.wikipedia.org/wiki?curid=1507199", "title": "Julian Alaphilippe", "text": "Julian Alaphilippe\n\nJulian Alaphilippe (* 11. června 1992 Saint-Amand-Montrond) je francouzský cyklista, člen profesionální stáje Deceuninck–Quick-Step.\n\nJe synem dirigenta a od dětství se kromě cyklistiky věnoval také hudbě. Začínal jako cyklokrosař, získal stříbrnou medaili na mistrovství světa v cyklokrosu 2010 a dvakrát byl mistrem Francie do 23 let. Profesionální silniční cyklistice se věnuje od roku 2013, je specialistou na klasiky.\n\nZávodním cyklistou je také jeho mladší bratr Bryan Alaphilippe.\n\n\n"}
{"id": "1507200", "url": "https://cs.wikipedia.org/wiki?curid=1507200", "title": "Anenská Studánka (železniční zastávka)", "text": "Anenská Studánka (železniční zastávka)\n\nAnenská Studánka je železniční zastávka ve stejnojmenné obci v okrese Ústí nad Orlicí.\n\nŽelezniční zastávka se nachází v km 70,817 na trati 017 Česká Třebová – Dzbel, Chornice – Velké Opatovice, v nadmořské výšce 480 m.\n\nStaniční budova je přízemní zděná omítaná stavba se sedlovou střechou.\n"}
{"id": "1507201", "url": "https://cs.wikipedia.org/wiki?curid=1507201", "title": "Llanquihue", "text": "Llanquihue\n\nLlanquihue může být:\n\n"}
{"id": "1507203", "url": "https://cs.wikipedia.org/wiki?curid=1507203", "title": "Sambo na Evropských hrách 2019", "text": "Sambo na Evropských hrách 2019\n\nSoutěže zápasu sambo na II. Evropských hrách proběhly v Sportovním paláci v Minsku ve dnech 22. a 23. června 2019.\n\n\n\n\n\n\n"}
{"id": "1507204", "url": "https://cs.wikipedia.org/wiki?curid=1507204", "title": "Vila Josefa Filipa", "text": "Vila Josefa Filipa\n\nVila Josefa Filipa je rodinný dům, který stojí v Praze 5-Hlubočepích ve vilové čtvrti Barrandov v ulici Barrandovská v její východní části.\n\nV letech 1929–1930 si manželé Josef a Ludmila Filipovi na Barrandově postavili vilu podle návrhu architekta Aloise Houby. K roku 1937 zde měl adresu bratr Josefa Oldřich Filip a jeho manželka Jitka.\n\nJosef Filip se s Václavem M. Havlem přátelil již od dob studií na obchodní škole. Později se v Národní bance stal ředitelem devizového oddělení. Pro jeho činnost v zednářské lóži jej roku 1944 zatklo gestapo. Byl také aktivní v odboji, což zůstalo utajeno. V prosinci téhož roku při jeho návštěvě v Petschkově paláci byla zadržena také jeho žena a jejich dvě dcery zůstaly až do konce války ve vile samy se svou babičkou.\n\nPo skončení války odešel Josef Filip z Národní banky do invalidního důchodu. Spolupracoval se švýcarskou firmou Longines, která vyráběla hodinky. Po nuceném vystěhování z Barrandova v září 1952 žila rodina nejdřív v Rumburku, poté v Černošicích v domku a později v hausbótu postaveném otcem.\n\nLudmila Filipová, rozená Syllabová, byla dcerou MUDr. Ladislava Syllaby, osobního lékaře a přítele prezidenta Masaryka, a sestrou lékaře Jiřího Syllaby.\n\nV září 1952 byla rodina Filipových ze svého domu vystěhována. Následujícího roku se do vily nastěhoval Bedřich Kozelka, představitel pražské organizace KSČ. Později ve vile sídlila Správa Svazu uranových dolů, poté ji získala Správa služeb diplomatického sboru.\n\nPo roce 1989 byla vila vrácena původním majitelům. Roku 2000 prošla kompletní rekonstrukcí včetně zateplení a výměny okenních a dveřních výplní. Její prvorepubliková podoba se tímto zásahem změnila.\n\nDům na půdorysu písmene „L“ má plochou střechu, v místech setkání obou ramen je oblé schodiště. Tento schodišťový rizalit byl původně prosvětlen oblou prosklenou stěnou. Z uličního průčelí vystupuje přístavba garáže, na kterou navazuje vstup do domu krytý portikem. Při ulici je vila dvoupodlažní s minimem oken, směrem do zahrady třípodlažní. V zahradní části jsou hlavní obytné místnosti a je sem orientováno východní průčelí domu. Průčelí původně symetricky členila sestava špaletových oken. Pravoúhlý arkýř v prvním patře jižní části průčelí byl prosklený pásovým oknem. Jeho střechu tvořila pochozí terasa.\n\n\n\n"}
{"id": "1507205", "url": "https://cs.wikipedia.org/wiki?curid=1507205", "title": "Plošec sundský", "text": "Plošec sundský\n\nPlošec sundský (\"Mormolyce phyllodes\") je brouk z čeledi střevlíkovitých, který obývá deštné pralesy jihovýchodní Asie. Dosahuje délky 60–100 mm. Tělo je lesklé, černé až hnědé barvy, krovky mají charakteristický tvar, který plošcům vynesl anglické označení „violin beetle“ (houslový brouk). Mimikry je chrání před predátory, díky zploštělému tělu se mohou pohybovat pod kůrou stromů . Štít a hlava jsou protáhlé, končetiny a tykadla dlouhé a tenké.\n\nDospělí jedinci i larvy jsou dravci. V případě ohrožení vyměšují jedovatý sekret na bázi kyseliny máselné. Larvy žijí v rourkách chorošovitých hub. Stadium larvy trvá 8–9 měsíců, stadium kukly 8–10 týdnů, dospělci se líhnou od srpna do listopadu. \n\n\n"}
{"id": "1507208", "url": "https://cs.wikipedia.org/wiki?curid=1507208", "title": "Sambo na Evropských hrách 2015", "text": "Sambo na Evropských hrách 2015\n\nSoutěže zápasu sambo na I. Evropských hrách proběhly v areně Hejdara Alijeva v Baku ve dnech 22. června 2015.\n\n\n\n\n\n"}
{"id": "1507210", "url": "https://cs.wikipedia.org/wiki?curid=1507210", "title": "Puerto Varas", "text": "Puerto Varas\n\nPuerto Varas je chilské město a obec v provincii Llanquihue v regionu Los Lagos. Leží na břehu jezera Llanquihue, asi 20 km severně od regionálního hlavního města Puerta Montt, se kterým tvoří konurbaci. Ve městě žije obyvatel. Vzniklo roku 1853 a jméno nese po chilském politikovi Antoniu Varasovi (1817–1886).\n\nKlima města je deštivé oceánské, může zde pršet po celý rok, největší intenzity srážek jsou zaznamenány v zimě a na jaře (srpen–říjen). Zimní srážky bývají jen výjimečně sněhové. Letní teploty (v lednu a únoru) dosahují maximálně 30 °C.\n\nZápadně od centra města prochází dálnice 5 \"(Panamericana)\" a kromě místních autobusových linek a kolektivního taxi \"(colectivo)\" je Puerto Varas propojeno dálkovými linkami mj. s městy Puerto Montt, Llanquihue, Castro, Osorno či Valdivia. Mezi turistické cíle obsluhované spoji patří zejména lokality pod sopkou Osorno – Ensenada, vodopády Pedrohue a jezero Všech svatých \"(Lago Todos los Santos)\".\n\nOblast v okolí byla osídlena německými a rakouskými přistěhovalci (některými i z českých zemí – na tento fakt odkazuje i název vesnice patřící k Purto Varas – Nueva Braunau – „Nový Broumov“), mezi místní tradiční pokrmy se tak řadí \"Kuchen\", tedy koláče, bábovky a buchty typické pro středoevropskou gastronomii.\n\n\n"}
{"id": "1507216", "url": "https://cs.wikipedia.org/wiki?curid=1507216", "title": "Bernolákova kaple", "text": "Bernolákova kaple\n\nBernolákova kaple byla postavena v roce 1722 v barokním slohu v Nových Zámcích. Ačkoli zasvěcena Svaté Trojici, obecně je zvána Bernolákova.\n\nByla postavena na hřbitově zrušeném roku 1872, nechal ji zbudovat Jakub Škultéty k Boží slávě. Je pokládána za poctu Antonu Bernolákovi, knězi a pedagogovi, který kodifikoval spisovnou slovenštinu. Ačkoli Bernolákův hrob nebyl nikdy nalezen, předpokládá se, že je pohřben nedaleko kaple.\n\nAnton Bernolák přibyl do Nových Zámků 1. června 1797, pracoval zde šestnáct let a kromě povinností faráře spravoval i místní školu. Zemřel v Nových Zámcích v roce 1813. Kaple byla několikrát renovována, naposledy v roce 1977.\n"}
{"id": "1507219", "url": "https://cs.wikipedia.org/wiki?curid=1507219", "title": "Novi Marof", "text": "Novi Marof\n\nNovi Marof je město v Chorvatsku ve Varaždinské župě. Nachází se asi 11 km jihozápadně od Varaždinu. V roce 2011 žilo v Novém Marofu 1 956 obyvatel, v celé občině pak 13 857 obyvatel.\n\nV blízkosti města prochází dálnice A4. V připadající občině se nacházejí vesnice Bela, Donje Makojišće, Filipići, Gornje Makojišće, Grana, Jelenščak, Kamena Gorica, Ključ, Krč, Madžarevo, Možđenec, Orehovec, Oštrice, Paka, Podevčevo, Podrute, Presečno, Remetinec, Strmec Remetinečki, Sudovec, Topličica a Završje Podbelsko.\n"}
{"id": "1507222", "url": "https://cs.wikipedia.org/wiki?curid=1507222", "title": "Sveta Nedelja (rozcestník)", "text": "Sveta Nedelja (rozcestník)\n\nSveta Nedelja (nebo Sveta Nedjelja) je název pro několik obcí v Chorvatsku:\n\n"}
{"id": "1507223", "url": "https://cs.wikipedia.org/wiki?curid=1507223", "title": "Butler (Pensylvánie)", "text": "Butler (Pensylvánie)\n\nButler je město v Pensylvánii ve Spojených státech amerických. Leží v okrese Butler County. Nachází se 56 km severně od města Pittsburgh a je součástí Greater Pittsburgh Region. K roku 2010 čítala zdejší populace 13 757 obyvatel. V květnu roku 2012 se Butler umístil na sedmém místě mezi nejlepšími malými městy v žebříčku časopisu \"Smithsonian\". \n\nButler byl pojmenován podle generála Richarda Butlera, který padl v bitvě u Wabash (také známé jako St. Clairova porážka nebo bitva tisíce mrtvých) v západním Ohiu v roce 1791.\n\nV roce 1803 se John a Samuel Cunninghamovi stali prvními osadníky v obci Butler. Poté, co se oba bratři usadili, vytvořili obec tím, že navrhli pozemky pro nově příchozí osadníky. Od roku 1817 byla obec rozdělena do čtvrtí. První osadníci byli irského nebo skotského původu a jeli na západ z Connecticutu.\n\nV roce 1802 začali přijíždět němečtí přistěhovalci. Jedním z přistěhovalců byl Detmar Basse, který se usadil v Jackson Township v roce 1802 a rok poté založil novou čtvrť Zelienople. V roce 1805 přišel George Rapp a založil čtvrť Harmony, následovalo ho velké množství osadníků. V roce 1832 John A. Roebling založil čtvrť Saxonburg a v ní se usadil, v té době byla obec plná německých osadníků.\n\nMěsto Butler bylo hlavní výrobní a průmyslové centrum. V roce 1902 otevřela společnost Standard Steel Car jeden z největších závodů na výrobu železničních vozů v Butleru (vlaků). Zde bylo postaveno několik prvních ocelových kolejových vozidel. Diamond Jim Brady, legendární finančník, gurmán a obchodník, v roce 1902 založil společnost Standard Steel Car Company, která se v roce 1934 spojila s Pullman Palace Car Company, aby vytvořila Pullman-Standard, monopol, který byl nakonec rozbit vládou.\n\nVýchodoevropské přistěhovalce na počátku 20. století lákala jistota pracovních míst, která někdy zahrnovala i bydlení zdarma. Společnost postavila baseballové hřiště, které bylo domovem farmářského klubu New York Yankees. Během 2. světové války podnik vyráběl dělostřeleckou munici.\n\nZávod Pullman-Standard byl uzavřen v roce 1982 a v roce 2005 zbořen. Na jeho místě stojí nákupní centrum.\n\nButler je domovem jedním z časných Ford prodejců, založeným v roce 1918 (stále existuje).\n\nOd sedmdesátých let se ekonomika čtvrtí drasticky změnila. Výroba klesá a dobře placená pracovní místa jsou mnohem vzácnější.\n\nMěstem protéká řeka Connoquenessing Creek, která se v roce 2000 umístila na druhém místě v žebříčku nejznečištěnějších vodních toků v USA.\n\nHlavní zaměstnavatelé:\n\n\nSídlí zde společnost Baptiste Corp.\n\n\n"}
{"id": "1507226", "url": "https://cs.wikipedia.org/wiki?curid=1507226", "title": "Zalissja", "text": "Zalissja\n\nZalissja (, , v českém překladu \"Zálesí\") je zaniklá vesnice v uzavřené zóně Černobylské jaderné elektrárny. Leží zhruba 3 kilometry jihozápadně od města Černobyl a 15 kilometrů od elektrárny. V roce 1986 měla 2 849 obyvatel, kteří byli osm dní po explozi reaktoru evakuováni kvůli zamoření obce radioaktivním spadem. Několik z nich se později vrátilo, v roce 2014 měla vesnice jednu stálou obyvatelku. Obec byla z evidence ukrajinských sídel formálně vyřazena v roce 1999, stejně jako další zaniklé vesnice v okolí elektrárny.\n\nV blízkém okolí vesnice bylo nalezeno pohřebiště zarubiněcké kultury a pozůstatky neolitického sídliště. Není známo, kdy byla založena samotná vesnice Zalissja, pojednává o ni ale dokument polského krále a litevského velkoknížete Zikmunda II. Augusta z roku 1566.\n\nV roce 1887 měla 1 155 obyvatel, roku 1900 jich ve vesnici žilo 1 282.\n\nPodle encyklopedie \"Historie měst a vesnic Ukrajinské SSR\" mělo v roce 1971 Zalissja 3 062 obyvatel a působilo v ní zemědělské družstvo \"Družba\" (\"Дружба\") hospodařící na 5 300 hektarech zemědělské půdy. Právě zemědělskou výrobou se živila většina obyvatel. V obci fungovala rovněž střední škola, knihovna, porodnice či dům kultury.\nČernobylská havárie se odehrála 26. dubna 1986, následující den bylo evakuováno nedaleké město Pripjať. Zalissja bylo stejně jako další obce v okolí kontaminováno radioaktivním spadem, přičemž míra radiace představovala bezprostřední ohrožení obyvatel i zvířat ve vesnici. Okamžitá evakuace byla však nařízena až osm dní po explozi, tedy 4. května 1986. Svůj majetek i zvířata museli obyvatelé nechat na místě.\n\nVětšina z evakuovaných byla přemístěna do nově založené vesnice Nove Zalissja. Na rozdíl od vesnice Kopači, jejíž budovy byly v období po havárii kvůli extrémním hodnotám radiace zbořeny a zavezeny zeminou, ale Zalissja zůstalo stát. Některým ze starších obyvatel bylo později umožněno vrátit se domů. V roce 2014 žila již pouze jedna z nich.\n"}
{"id": "1507231", "url": "https://cs.wikipedia.org/wiki?curid=1507231", "title": "Nikolaj Dolležal", "text": "Nikolaj Dolležal\n\nNikolaj Antonovič Dolležal (; Omelnyk Jekatěrinoslavská gubernie, Ruské impérium – 20. listopad 2000 Moskva, Rusko) byl sovětský vědec, energetik, profesor. Člen-korespondent AV SSSR od 1953, akademik od 1962.\n\nNositel tří Stalinových (1949, 1952, 1953), Leninovy (1957) a dvou Státních (1970, 1976) cen SSSR, hrdina socialistické práce (1949, 1984), nositel Řádu rudé hvězdy (1945), Řádu rudého praporu práce (1945), Leninova řádu (1949, 1956, 1959, 1969, 1979, 1984), Řádu říjnové revoluce (1975) a Řádu Za zásluhy o vlast (1999).\n\nHlavní konstruktor prvního ve světě jaderného reaktoru AM-1, jaderná elektrárna Obninsk. Hlavní konstruktor jaderného reaktoru RBMK.\n\nNarodil se 27. října 1899 v rodině zemského traťového inženýra Antona Ferdinandoviče Dolležala (původem z Čech) ve vsi Omelnyk. Od 1913 bydlel v Podolsku, tam se učil na reálce (která později byla pojmenována po Dolležalovi).\n\nV 1917 nastoupil na Moskevskou státní technickou univerzitu N. E. Baumana (MVTU) a v 1923 je absolvoval jako inženýr-mechanik. \n\nV 1929 se účastnil stáží v Evropě (Německo, Československo, Rakousko). Brzy po návratu, v říjnu 1930, byl zatčen OGPU a strávil 1,5 roky ve věznici. Byl obviněn ze spolupráce se „škůdci“, zatčenými v souvislosti s Procesem Prompartie. V lednu 1932 byl propuštěn.\n\nAž do říjnu 1933 pracoval jako zástupce hlavního inženýra ve zvláštní konstrukční kanceláři č. 8 technického oddílu OGPU, což byla jednou z prvních „šarašek“.\n\nNásledně pracoval ve společnosti Giproazotmaš (Státní ústav pro projektování podniků dusíkového průmyslu) v Leningradě jako technický ředitel (zástupce ředitele pro vědu). Souběžně působil jako vedoucí katedry chemického strojírenství na Leningradské polytechnice.\n\nV říjnu 1934 byl přeřazen do společnosti Chimmaštrest (Trust pro výrobu a montáž zařízení pro chemický a cukrárenský průmysl) v Charkově na pozici hlavní inženýr a zástupce ředitele.\n\nV dubnu 1935 byl začleněn do Technické rady při Lidovém komisariátu těžkého průmyslu SSSR. V listopadu určen do pozice hlavního inženýra továrny Bolševik (Kyjev).\n\nV červnu 1938 byl převeden do pozice zástupce hlavního inženýra v Glavchimmaši (Hlavní ředitelství pro chemické strojírenství, Moskva).\n\nV prosinci 1938 přešel na práci ve VIGM (Všesvazový ústav pro hydraulické strojírenství, Moskva), v němž pracoval až do července 1941.\n\nPak až do září 1942 pracoval jako hlavní inženýr Uralmaši (Uralský závod těžkého strojírenství, Sverdlovsk).\n\nV 1943 stanul v čele sverdlovského Vědecko-výzkumného ústavu (NII) chemického strojírenství.\n\nOd roku 1946 Dolležal a jeho NII byli přivoláni k sovětskému atomovému projektu. Projektovali první průmyslové jaderné reaktory na výrobu zbrojního plutonia („agregáty A“, „AI“). To byly zařízení se svislým rozmístěním grafitových moderujících sloupů a kanálů vodního chlazení. Po úspěšné zkoušce atomové bomby v letě 1949 se pustil do rozvoje energetických reaktorů pro instalaci na lodích. V 1954 pod vedením Dolležalovým byl vyvinut první projekt tlakovodního reaktorového zařízení pro ponorky. Tentýž rok byl zahájen provoz první ve světu JE v Obninsku, jejíž srdcem byl „agregát AM“, první kanálový jaderný reaktor (vodou chlazený grafitem moderovaný) v SSSR.\n\nV 1952 Dolležal stanul v čele „Zvláštního ústavu“, nebo NII-8, jenž byl založen pro konstruování reaktorů všech druhů, a řídil je 34 let. Dolležalův ústav projektoval reaktory všech základních druhů: energetické, průmyslové, výzkumné. V 1958 byl zahájen provoz dvouúcelového reaktoru EI-2 (Sibiřská JE), který vyráběl energii v průmyslovém měřítku i zbrojní plutonium. V 1964 a 1967 byl zahájen provoz reaktorů řady AMB na Bělojarské JE, která se stala první „velkou“ JE v sovětské energetice. Následně Dolležalův a Kurčatovův ústavy společně vyvinuly dvouúcelové (později i čistě energetické) reaktory RBMK.\n\nV 1961 Dolležal stvořil „jadernou“ katedru „Energetické stroje a zařízení“ ve svém alma mater MVTU a pak jí řídil 25 let.\n\nN. A. Dolležal zemřel 20. listopadu 2000. Byl pohřben na hřbitově vesnice Kozino Odincovského rajónu Moskevské oblasti.\n\nJaderný fyzik Boris Dubovskij měl Dolležala za skutečného viníka havárie na Černobylské JE a aktivně prosazoval svůj názor v tisku. Ve zprávě MAAE o havárie nebylo však Dolležalovo jméno zmíněno.\n\nNa druhou stranu generální tajemník ÚV KSSS Michail Gorbačov v zasedání Politbyra 3. července 1986 řekl: „Kdo schválil rozmístění JE ve hustě osídlených oblastech? Pamatujete si diskusi na toto téma v Kommunistu (vydání č. 14 z 1979)? Jenže tehdy umlčeli akademika Dolležala“.\n"}
{"id": "1507232", "url": "https://cs.wikipedia.org/wiki?curid=1507232", "title": "Zakamensk", "text": "Zakamensk\n\nZakamensk () je město v Burjatsku v Ruské federaci. Při sčítání lidu v roce 2010 měl přes jedenáct tisíc obyvatel. \n\nZakamensk leží v údolí potoka \"Modonkul\" vlévajícího se do Džidy, přítoku Selengy v povodí Angary. V rámci Burjatska leží u jeho jižního okraje, pouhých osm kilometrů severně od mongolsko-ruské státní hranice. Od Ulan-Ude, hlavního města Burjatska, je vzdálen přibližně 420 kilometrů.\n\nZakamensk vznikl v roce 1893 jako hornické sídlo s jménem \"Gorodok\". K oficiálnímu založení dochází až v roce 1933 současně s počátkem těžby wolframu a molybdenu.\n\nV roce 1944 je Gorodok povýšen na město a v roce 1959 přejmenován na \"Zakamensk\".\n"}
{"id": "1507233", "url": "https://cs.wikipedia.org/wiki?curid=1507233", "title": "Asveja", "text": "Asveja\n\nAsveja (, – \"Osveja\", , , ) je sídlo městského typu ve Vitebské oblasti v Bělorusku. K roku 2018 v něm žilo přibližně dvanáct set obyvatel.\n\nAsveja leží na jižním břehu Asvejského jezera v nejsevernější části Běloruska jen zhruba deset kilometrů na jihovýchod od bělorusko-lotyšské státní hranice a deset kilometrů na jihozápad od bělorusko-ruské státní hranice. Leží přibližně čtyřicet kilometrů severně od Verchňadzvinsku, správního střediska rajónu.Ve Verchňadzvinsku je také nejbližší železniční stanice, jež je na trati z Polacku do Daugavpilsu.\n\nPrvní zmínka je z roku 1503, městská práva byla Asveji propůjčena od roku 1695.\n\n"}
{"id": "1507235", "url": "https://cs.wikipedia.org/wiki?curid=1507235", "title": "Jodid astatný", "text": "Jodid astatný\n\nJodid astatný je interhalogen s chemickým vzorcem AtI. V plynné fázi jej lze připravit reakcí astatu s parami jodu. Ve vodném roztoku je možné jej získat reakcí astatu se směsí jodu a jodidu.\n"}
{"id": "1507243", "url": "https://cs.wikipedia.org/wiki?curid=1507243", "title": "Vladimír Machulda (1949)", "text": "Vladimír Machulda (1949)\n\nIng. Vladimír Machulda (* 20. dubna 1949, Braňany) je bývalý český hokejový útočník. Po skončení aktivní kariéry působil jako trenér mládeže. Jeho synem je bývalý hokejový reprezentant a trenér Vladimír Machulda. \n\nV československé lize hrál za TJ CHZ Litvínov. Odehrál 11 ligových sezón, nastoupil v 333 ligových utkáních, dal 90 gólů a měl 66 asistencí. V 18 letech byl nejlepším střelcem Litvínova v ligovém ročníku. V nižších soutěžích hrál za TJ VTŽ Chomutov a TJ Baník Most.\n\n\n"}
{"id": "1507244", "url": "https://cs.wikipedia.org/wiki?curid=1507244", "title": "Loriana Kukaová", "text": "Loriana Kukaová\n\nLoriana Kukaová (* 5. dubna 1997) je švýcarská a kosovská zápasnice–judistka.\n\nNarodila se do rodiny kontroverzního kosovského podnikatele Sylejmana Kuky a vyrůstala nedaleko švýcarského Curychu ve Wollerau. S judem začala v místním klubu Do-Jigo pod vedením svého otce a Švýcarsko reprezentovala do roku 2017 ve střední váze do 70 kg. Od roku 2018 startuje v polotěžké váze do 78 kg jako reprezentantka Kosova.\n\n\n\n"}
{"id": "1507249", "url": "https://cs.wikipedia.org/wiki?curid=1507249", "title": "Turistická značená trasa 4325", "text": "Turistická značená trasa 4325\n\nTuristická trasa má svůj počátek v Orlickém Záhoří konkrétně v místní části Kunštát na rozcestí, kde navazuje na modře značenou trasu 1849 ze Zdobnice. Zpočátku je vedena jižním směrem po silnici II/311 v souběhu se žlutě značenou trasou 7341. Ten končí asi po šesti stech metrech, kdy trasa 7341 odbočuje na východ k hraničnímu přechodu do Mostowic. Trasa 4325 vede dále po silnici na jižní okraj obce, kde jí opouští, a po asfaltové komunikaci přechází jihozápadním směrem louky k zalesněným svahům hlavního hřebene hor. Po stejné komunikaci, kterou též využívá zeleně značená cyklistická trasa 4307, stoupá vzhůru přičemž často mění směr až na koncové rozcestí tzv. Pěticestí. V závěru vede v krátkém souběhu s hřebenovou červeně značenou Jiráskovou cestou. Průchozí je zde i žlutě značená trasa 7255 ze Zdobnice do Říček.\n\n"}
{"id": "1507252", "url": "https://cs.wikipedia.org/wiki?curid=1507252", "title": "Turistická značená trasa 7297", "text": "Turistická značená trasa 7297\n\nTuristická trasa má svůj počátek v centru Neratova, kde navazuje na modře značenou trasu 1850 z Rokytnice v Orlických horách. Trasa stoupá severozápadním směrem po asfaltové komunikaci obsluhující zástavbu Neratova až na jeho horní zakončení, kde se nachází vyhlídkový bod. Poté vstupuje do lesa a u hájovny přechází na lesní cestu. Po ní stoupá severovýchodním úbočím Anenského vrchu k silnici Černá Voda - Říčky v Orlických horách. Po ní absolbuje poslední půlkilometr vzdálenosti na koncové rozcestí v sedle Mezivrší. Sedlem prochází hřebenová Jiráskova cesta a zeleně značená trasa 4231 z Černé Vody do Říček.\n\n"}
{"id": "1507255", "url": "https://cs.wikipedia.org/wiki?curid=1507255", "title": "Beneš-Mráz Be-555 Super Bibi", "text": "Beneš-Mráz Be-555 Super Bibi\n\nBeneš-Mráz Be-555 Super Bibi byly československé sportovní dvoumístné dolnoplošníky z konce třicátých let 20. století, které byly vyrobeny ve firmě Beneš-Mráz v Chocni. Letouny byly určeny pro sportovní a turistické létání. \nJednalo se o poslední předválečný model do řady úspěšných letadel Beneš-Mráz, která byla vyráběna pro sportovní účely, a byl označován za vyvrcholení Benešovy konstrukční práce. Konstrukce ing. Pavla Beneše vycházela ze dvou předchozích typů, z dvousedadlového Be-51 (1936) se sedadly v tandemovém uspořádání a s motorem Walter Minor 4 a z dvousedadlového Be-550 (1936) se sedadly vedle sebe a se slabším motorem Walter Mikron. Ing. Beneš zesílil konstrukci Be-550 a vmontoval do ní silnější motor Minor 4, se kterým měl dobré zkušenosti z Be-51. První prototyp s imatrikulací OK-BEX, která byla letounu přidělena 26.8.1938, byl zalétán 15. května 1938. V září se tento letoun společně s druhým prototypem OK-BEJ zúčastnil letecké soutěže Kolem Malé dohody. \n\nSvětovou premiéru si letoun Be-555 (OK-BEJ) odbyl od 25. listopadu 1938 na XVI. mezinárodním aerosalónu v Paříži, kde vzbudil značnou pozornost. Letoun se sedadly vedle sebe byl v roce 1938 svého druhu ojedinělou konstrukcí v celém světovém letectví. Krátce před zahájením výstavy byl letoun přeletěn továrním pilotem Josefem Koukalem z Prahy do Paříže. V den zahájení aerosalonu navštívil stánek francouzský prezident Albert Lebrun (v doprovodu ministra letectví Guye la Chambra) a se zájmem si vyslechli výklad zástupce továrny Beneš-Mráz, tajemníka Sirotka. \n\nCelkem bylo v letech 1938-1941 vyrobeno 12 letounů, z nichž valná část byla prodána a provozována na Slovensku. \n\nIng. Pavel Beneš měl připraveny další projekty (Be-352, Be-520, Be-580), ale krátce po okupaci Československa z firmy odešel a projekty zůstaly nedokončeny. Ing. Jaroslav Mráz na přelomu let 1939/40 přejmenoval firmu na \"Ing. J. Mráz, továrna na letadla\" (\"Ing. J. Mráz, Flugzeugfabrik\"). V průběhu II. světové války byla otevřena pobočka této firmy ve slovenské Nitře. Během války továrna vyráběla letouny původní konstrukce Zobor I a německé Fieseler Fi 156 “Storch” (po válce Mráz K-65 Čáp) a cvičný kluzák DFS Kranich II pro německou Luftwaffe. \nZa přednost tohoto typu byla označována maximální rychlost letounu (až 240 km/h), ale i malá přistávací rychlost (70 km/h), vybavení kokpitu, dolet mezi 1150-1550 km a dobré letové vlastnosti.\n\nLetadlo Be-555 Super Bibi byl celodřevěný, dolnokřídlý samonosný jednoplošník. Podvozek, motorové lože a ovládání byly vyrobeny z ocelových trubek. Křídlo se dvěma skříňovými nosníky bylo složeno ze tří částí, střední část byla vetknuta do spodní části trupu a obě vnější části byly demontovatelné. Křídlo a celý trup měly dýhovaný potah. Kokpit pro 2 osoby sedící vedle sebe byl umístěn téměř v těžišti letounu. Řízení bylo jednou rozvidlenou pákou a zdvojenými pedály. Za dvojsedadlem byl dostatečný prostor pro zavazadla. \n\nLetoun byl osazen vzduchem chlazeným, pístovým, invertním, řadovým čtyřválcem Walter Minor 4 o výkonu 85 k (62,5 kW)-95 k (69,9 kW). Benzínové nádrže byly v letounu tři, dvě v nástavcích křídla a třetí v trupu. Celkový objem nádrží byl 127 litrů paliva.\nOd srpna 1938 byla letadla dodávána jednotlivým aeroklubům Aeroklubu RČs. prostřednictvím Ministerstva veřejných prací, některá zůstala v majetku továrny Beneš-Mráz. Jak již bylo zmíněno, dva letouny se účastnily I. ročníku závodu turistických letadel Kolem Malé dohody (Praha - Zlín - Bukurešť - Bělehrad - Arad - Praha), který se uskutečnil na přelomu srpna a září 1938. \n\nPosádky ing. Zdeněk Svoboda - ing. Stanislav Konečný z Aeroklubu Č. Budějovice (OK-BEX, st. č. 45) a Miroslav Plecitý - Vincenc Hodek z Aeroklubu RČs. (OK-BEJ, st. č. 46) ve své kategorii (IIA) obsadily 3. a 9. místo. Tento nepříliš výrazný výkon byl přičítán spíše nezkušenosti pilotů s novým strojem než-li jeho vlastnostem a schopnostem. Z choceňské továrny Beneš-Mráz se tohoto závodu účastnilo 5 typů letounů. Mimo dvou nových Be-555 to byly léty osvědčené stroje Be-50, Be-51, Be-150 a Be-550 (všechny s motory Walter). Celkem se této soutěže zúčastnilo 21 typů letounů a 9 z nich bylo osazeno 5 typy motorů Walter (NZR 120, Junior, Mikron II, Minor 4 a Major 4).\n\nV srpnu 1939 byla prodána na Slovensko sada po čtyřech kusech, které pak létaly ve Slovenském leteckém sboru s československými imatrikulacemi OK. V roce 1941 to byla další sada 4 letounů. Na Slovensko se pak dostaly ještě další 2 stroje. Letouny využívalo i slovenské vojenské letectvo při kurýrní službě.\n\nZa války amatérský letec, akademický sochař V. Ihriský vytvořil na tomto letounu slovenský výškový rekord, když vystoupal do výšky 5200 m. \n\n\nÚdaje podle\n\n\n\n\n"}
{"id": "1507264", "url": "https://cs.wikipedia.org/wiki?curid=1507264", "title": "Chov krkavců v Toweru", "text": "Chov krkavců v Toweru\n\nChov krkavců v Toweru je zvyk, jehož původ se traduje do 17. století a podle kterého má přítomnost skupiny krkavců v londýnském Toweru zaručit existenci Spojeného království.\n\nPodle legendy jsou v Toweru krkavci po staletí a když se v druhé polovině 17. století ke králi Karlu II. Stuartovi doneslo proroctví, že pokud někdy krkavci Tower opustí, tento hrad a s ním i celá Anglie padne, nechal sedmi zdejším krkavcům přistřihnout křídla.\n\nNejstarší dochované zmínky o krkavcích v Toweru ale pochází až z konce 19. století. Ornitolog William Henry Hudson ve své knize \"Birds in London\" (Ptactvo Londýna) vydané v roce 1898 píše, že krkavci z jihu Anglie vymizeli ale „v Toweru se chovají dva nebo tři po mnoho let.“\n\nGeoff Parnell připisuje původ krkavců strážcům Toweru, takzvaným Yeomen Warders, kteří měli krkavce za domácí mazlíčky. Romantizaci a popularizaci krkavců měl na svědomí Edgar Allan Poe díky své básni Havran (v originále \"\" – Krkavec). K podobnému závěru došel také Boria Sax, podle něhož byli krkavci účelně dosazeni do pozic jakýchsi zlověstných kulis pro viktoriánské převyprávění příběhů o popravách královen Jany Greyové a Anny Boleynové z 16. století. Samotná legenda spojená s Karlem II. pravděpodobně vznikla během druhé světové války při bombardování Londýna.\nV současnosti jsou volně poskakující krkavci jedním ze symbolů a turistických lákadel Toweru a je o ně proto velmi dobře postaráno. Na plný úvazek se jim věnuje jeden z Yeomen Warders (Beefeaterů) z pozice \"ravenmaster\" – pán krkavců. Od roku 2011 je jím Christopher Skaife. V roce 2018 byla sestava sedmi dospělých jedinců následující: Erin, Gripp, Harris, Jubilee, Merlina, Munin a Rocky.\n\nV roce 2006 byli v obavách z ptačí chřipky na nějakou dobu přesunuti dovnitř.\n\nV roce 2018 byl z důvodu snižování počtu chovatelů krkavců spuštěn program na vlastní odchov. První úspěch přišel v dubnu 2019, když se v Toweru poprvé po třiceti letech narodila čtyři ptáčata.\n\nO chovu krkavcovitých v Toweru napsal knihu (\"Vrána\") americký historik vědy a filozof Boria Sax.\n\n"}
{"id": "1507267", "url": "https://cs.wikipedia.org/wiki?curid=1507267", "title": "Residenztheater", "text": "Residenztheater\n\nResidenztheater je divadelní budova na Max-Joseph-Platz v Mnichově a hlavní scéna Bavorské státní činohry, která se v obecném jazyku a ve všech publikacích jmenovitě ztotožňuje s názvem Residenztheater. Hovorově ji Mnichované nazývají „Resi”.\n\nKdyž divadlo Salvatortheater na Salvátorském náměstí, ve kterém bavorský dvůr nechával hrát hlavně italské opery, zchátralo a divadlo v „St.-Georg-Saal\" Mnichovské rezidence vyhořelo, nechal kurfiřt Maxmilián III. Josef v letech 1751 až 1753 postavit v Mnichovské rezidenci novou operní scénu, původní divadlo \"Residenztheater\". Nádhernou rokokovou budovu navrhl dvorní architekt François de Cuvilliés starší. Podle něj je také známé jako Divadlo Cuvilliés („Cuviliiés Theater\"). Slavnostní otevření proběhlo s operou \"Catone in Utice\" Giovanniho Battisty Ferrandiniho. V roce 1781 tam měla premiéru Mozartova opera \"Idomeneo.\" Když se pak první stálý německý divadelní soubor po rozpuštění italské opery „National-Schaubühne“) za kurfiřta Karla Theodora přeměnil na \"Kurfiřtské dvorní a Národní divadlo\" („Kurfürstliches Hof- und Nationaltheater“), jak se od roku 1795 jmenovalo Staré rezidenční divadlo („Altes Residenztheater\"), mohlo být zchátralé divadlo na Salvátorském náměstí v roce 1799 zavřeno. Pro velké publikum však bylo s 560 místy příliš malé. Proto v Mnichově po roce 1800 vzniklo Národní divadlo, hlavní scéna Bavorské státní opery. Divadlo Residenztheater se však pro divadelní představení stále užívalo. Po nějaké době, kdy sloužilo jako sklad dekorací, bylo na přání krále Maxmiliána II. Bavorského znovu obnoveno. Během druhé světové války bylo divadlo zničeno, ale vybavení hlediště i lóží bylo včas uskladněno na jiném místě.\n\nPo zničení ve druhé světové válce bylo v letech 1949 až 1951 postaveno nové divadlo na základech původního divadla Residenztheater. Dnešní divadlo však se starým Dvorním divadlem („Hoftheater\") nemá nic společného. Kromě obvodových zdí zabudovaných do nové budovy. Průčelí mezi Národním divadlem a královskou budovou Rezidence („Königsbau\") navrhl architekt Karl Hocheder ve stylu klasicismu se sedmi vstupními portály v přízemí, za nímž následovala souvislá skleněná fasáda s úzkými ocelovými sloupy, za kterými se nachází Wandelhalle. Nad nimi, na odskočeném průčelí druhého patra, je šest oken s mezipatrem, kde kdysi byla královská zimní zahrada postavená v roce 1854. Uvnitř budovy vedla její vynucená poloha k osovému posunutí vstupní haly a hlediště na sever. Jevištní systém měl splňovat nejmodernější požadavky a počet diváků se měl zdvojnásobil. Architekt Karl Hocheder a profesor Adolf Linnebach, zodpovědný za jevištní techniku, navrhli divadlo s více než 1 000 místy, které ve své době mělo jedno z nejlépe vybavených jevišť z hlediska možností jeho proměn. Vzhledem k nečekaně vysokým nákladům a k málo pozoruhodnému architektonickému řešení však byla nová budova v tak důležité městské lokalitě veřejností i odbornými kruhy silně kritizována. Navzdory obtížím poválečného období bylo nově postavené divadlo Residenztheater poprvé otevřeno 28. ledna 1951 kouzelnou pohádkou \"Der Verschwender\" od Ferdinanda Raimunda. Od 1. srpna 1988 bylo divadlo rozsáhle rekonstruováno podle plánů Alexandra Freiherr von Brancas. Ztráta architektury typické pro padesátá léta však tehdy byla také kritizována. Nástropní malby vytvořil v letech 1988/89 Fred Thieler a byla jimi spotřebována většina prostředků určených na uměleckou výzdobu stavby. Dodatečné náklady ještě vznikly odstraňováním stavebních chyb, například špatného osvětlení. Divadlo bylo znovu otevřeno 18. října 1991, opět s inscenací Raimundova \"Der Verschwender\". V roce 2011 byly ještě Konstantinem Grcicem přestavovány foayer a prostory s výhledem na Max-Joseph-Platz v prvním patře budovy. Residenztheater je hlavní scénou Bavorské státní činohry. („Das Bayerische Staatsschauspiel\")\n\nV padesátých letech dvacátého století byly stále silnější hlasy, které požadovaly rekonstrukci starého divadla Cuvilliés. Jeho obnova na původním místě však nebyla možná, protože tam již bylo vybudováno nové divadlo Residenztheater. Nové umístění se nalezlo na jiném místě, v lékárenské části mnichovské rezidence.kde bylo divadlo nově vystavěno. Hlediště bylo z velké části věrně rekonstruováno podle originálu za pomoci původního vybavení, které bylo z divadla demontováno, během války na bezpečném místě uschováno a tak zachráněmo. Jeho název je \"Altes Residenztheater\" nebo \"Cuvilliés Theater\". Od roku 2008 je to druhá scéna divadla \"Residenztheater\" a hrají tam soubory Bavorského státního divadla.\n\nKe konci ruku 1960 hledalo mnoho umělců alternativní scénu pro nová experimentální díla a v roce 1972 byla v rámci kulturního programu olympijských her v Mnichově slavnostně otevřena nová experimentální scéna, Marstall. Vznikla tak třetí scéna divadla \"Residenztheater.\"\n\n"}
{"id": "1507270", "url": "https://cs.wikipedia.org/wiki?curid=1507270", "title": "Jorgos Azoidis", "text": "Jorgos Azoidis\n\nJorgos Azoidis (* 6. května 1993) je řecký zápasník–judista a sambista gruzínského původu.\n\nNarodil se do řecko-gruzínské rodiny. Připravuje se v řecké Soluni v klubu Aris pod vedením rodiny Iliadisů. V řecké mužské judistické reprezentaci se pohyboval ještě jako junior od roku 2010 v pololehké váze do 66 kg. Od roku 2014 startuje v lehké váze do 73 kg, ve které se v roce 2016 na olympijské hry v Riu nekvalifikoval.\n\n\n\n"}
{"id": "1507277", "url": "https://cs.wikipedia.org/wiki?curid=1507277", "title": "Petr Krátký", "text": "Petr Krátký\n\nJméno a příjmení Petr Krátký má více nositelů:\n\n"}
{"id": "1507279", "url": "https://cs.wikipedia.org/wiki?curid=1507279", "title": "Cerro Batoví", "text": "Cerro Batoví\n\nCerro Batoví je vrch v Uruguayi, vysoký 224 m. Nachází se v pásmu Cuchilla de Haedo \n25 km jižně od města Tacuarembó. Kopec je dostupný po státní silnici č. 5, na jeho úpatí leží vesnice Sauce de Batoví. Jeho stáří se odhaduje na 200 milionů let.\n\nVýraz „batoví“ znamená v guaranštině „dívčí ňadro“ a odkazuje k charakteristickému tvaru kopce. Cerro Batoví je výraznou dominantou okolních plání a je vyobrazeno ve znaku departementu Tacuarembó, přijatém v roce 1960.\n"}
{"id": "1507280", "url": "https://cs.wikipedia.org/wiki?curid=1507280", "title": "Helmuth Rilling", "text": "Helmuth Rilling\n\nHelmuth Rilling (* 29. května 1933, Stuttgart) je německý chrámový hudebník, dirigent a sbormistr a hudební pedagog.\n\nHelmuth Rilling studoval na Vysoké škola hudební a divadelní ve Stuttgartu u profesorů Karla Ludwiga Geroka, Hermanna Kellera a Hanse Grischkata, poté od roku 1955 hru na varhany u Fernanda Germaniho v Římě. 1. prosince 1957 se stal kantorem v obnoveném pamětním v městské části Stuttgart-Nord a krátce nato přijal místo pedagoga na Berlínské škole duchovní hudby. Od roku 1963 byl ředitelem kůru ve Stuttgartu, a v letech 1969–1985 byl profesorem sbormistrovství na Vysoké škole hudební a divadelní ve Frankfurtu nad Mohanem. \n\nPůvodně se věnoval interpretaci předbachovské hudby, sborové hudby romantismu a soudobé hudby, od 70. let se však jeho činnost soustředí na duchovní a světskou hudbu Johanna Sebastiana Bacha. Mezi roky 1970 a 1985 jako první dirigent natočil všechny duchovní Bachovy kantáty. Vadavatelství Friedrich Hänssler za tento soubor desek v roce 1985 získal ocenění Grand Prix du Disque.\n\nV lednu 1954 Rilling založil sdružení Gächinger Kantorei a v roce 1965 Bach-Collegium Stuttgart, dále roku 1970 Oregon Bach Festival a v roce 1981 Internationale Bachakademie Stuttgart, jejíž uměleckým vedoucím byl do února 2012. V letech 1985 až 1996 byl uměleckým vedoucím sborů v Bádensku-Württembersku, v letech 1969 až 1982 řídil také Frankfurter Kantorei.\n\nMezi žáky Helmutha Rillinga se řadí:\n"}
{"id": "1507281", "url": "https://cs.wikipedia.org/wiki?curid=1507281", "title": "Torre de la Parada", "text": "Torre de la Parada\n\nTorre de la Parada je bývalý lovecký zámeček, který se nacházel v dnešním Monte de El Pardo ve Fuencarral-El Pardo, nedaleko královského paláce El Pardo. Nacházel se mimo Madrid v pohoří Sierra de Guadarrama. Zámeček byl velmi poničen požárem během války o španělské dědictví v roce 1714 rakouským vojskem. Zůstaly jen ruiny.\n\nZámeček byl postaven v letech 1547–49 architektem Luisem de Vegou. Během let 1635–40 byl místem velkého architektonického a dekorativního projektu španělského krále Filipa IV. Španělského, který byl velkým loveckým nadšencem. V roce 1636 pověřil španělského architekta Juana Gómeze de Mora, aby zámeček zrekonstruoval. Nechal ho vyzdobit předními malíři, včetně Rubense a Velázqueze, kteří přispěli některými ze svých \"šaškovských\" portrétů, včetně obrazu \"Šašek Don Juan de Austria\", \"Šašek Don Diego de Acedo\", \"Portrét Francisca Lezcanoa\" a \"Portrét Pabla de Valladolida\" od Velázqueze. Jeho obrazy \"Aesop\" a \"Menippus\" byly také určeny pro zámeček, stejně jako několik jeho známých portrétů královské rodiny v jejich soukromí, na lovu či v jezdeckém úboru na obrazu \"Princ Baltazar Karel na lovu\". V roce 1636 byl Peter Paul Rubens pověřen namalovat šedesát mytologických obrazů. Práce mu trvala asi 18 měsíců, na projektu s ním spolupracovali Jacob Jordaens, Cornelis de Vos, Peter Snayers, Thomas Willeboirts Bosschaert, Theodoor van Thulden, Jan Boeckhorst a další. Čtyřicet obrazů se dochovalo, stejně jako mnoho Rubensových olejových skic a kreseb. Většina těchto prací je v Museo del Prado v Madridu. V roce 1710 byly nejcennější obrazy přesunuty jinam. V roce 1806 jsou popisovány obrazy vlámských malířů Paula de Vos, Erasma Quellina II., Thomase Willeboirtse Bosschaerta, Jana Cossierse a \"Yorise\" (možná Joris van Son, který pracoval s Erasmem Quellinem II.).\n\n\n\n"}
{"id": "1507282", "url": "https://cs.wikipedia.org/wiki?curid=1507282", "title": "Jorre Verstraeten", "text": "Jorre Verstraeten\n\nJorre Verstraeten (* 4. prosince 1997 Lovaň) je belgický zápasník–judista.\n\nVyrůstal v Heverlee na předměstí Lovaně. S judem začal v místním Judocentru v 6 letech pod vedením Reno Ruttena. Vrcholově se připravuje s valonským týmem pod vedením Frédérica Georgeryho. V belgické mužské reprezentaci se pohybuje od roku 2016 v superlehké váze do 60 kg.\n\n\n\n"}
{"id": "1507286", "url": "https://cs.wikipedia.org/wiki?curid=1507286", "title": "Kondopožská vodní elektrárna", "text": "Kondopožská vodní elektrárna\n\nKondopožská vodní elektrárna (rusky \"Кондопожская ГЭС\") je vodní dílo v Karelské oblasti v Rusku. Je jednou z nejstarších elektráren v Rusku a byla vyhlášena národní technickou památkou.\n\nŘíční síť v Karélii je charakteristická střídáním toků a úzkých jezer ve směru od severoseverozápadu. Takto byla vytvořena vymíláním tektonických puklin na desce prvohorního původu před nástupem doby ledové. Po ústupu ledovce zhruba před 7 – 7,5 tisíci lety se do původních vodních cest dostaly překážky ve formě morénových valů. Sever Oněžského jezera v předglaciální době byl rozsáhlejší a pozůstatky historické plochy existují dnes v podobě jezer navýšených oproti původní hladině v řádu desítek metrů vlivem ledovcové činnosti. Takovým případem jsou jezera, z nichž největší nese název Sandal a které je spolu se svými odnožemi od hladiny Oněžského jezera odděleno v místě historického města Kondopoga. \n\nPřirozený odtok z jeho povodí je kolem 10 m/s a vodu odváděla řeka Sandalka do řeky Suna jako její levostranný přítok. Přehrazením tohoto místa u sídla Sopocha vznikla nádrž s převýšením hladin oproti Oněžskému jezeru 28,2 m. Tento spád byl využit Kondopožskou vodní elektrárnou, která v roce uvedení do provozu v roce 1929 poskytovala výkon 4,5 MW, odpovídající průtoku řeky Sandalky na 28 m spádu. Od roku 1940 byla do složitého systému Sandalské vodní nádrže převedena voda z řeky Suny o průměrném ročním průtoku 60 m/s, celkový přítok pro energetické zpracovaní tak vzrostl na hodnotu kolem 70 m/s a výkon vodního díla na 26 MW. \n\nOdvod řeky Suna mimo přírodní řečiště byl uskutečněn v místě počátku známých vodopádů Girvas. Tím se proslulé Girvaské vodopády i pod nimi ležící vodopády Poor-Porog staly po většinu roku vyschlými koryty a níže položené vodopády Kivač jsou zavodněny průtokem sníženým o odvod pro energetické účely. Spád při převodu řeky je od roku 1954 energeticky využíván vodním dílem Paleozjorská vodní elektrárna.\n\nSunská kaskáda je dvojice vodních elektráren, které vznikly jako samostatně fungující jednotky jediného velkorysého projektu z roku 1915. Obě elektrárny pracují na stejném spádu, při podobných průtokových poměrech a při podobných výkonech. V obou případech výkony zajišťují Francisovy turbíny, což je při daných spádech netypické a je důsledkem historického vývoje. Paljeozerská elektrárna na začátku vodní cesty kromě výroby elektřiny zajišťuje také převod vod řeky Suny do unikátní vodní cesty, na jejímž konci je dolní elektrárna kondopožská, jejíž spodní hladinu tvoří Oněžské jezero asi pět kilometrů od ústí původního řečiště řeky.\n\nPo opuštění turbín Paljeozerské elektrárny zaplňují vody řeky Suna údolí vyplněné plochou Paljeozerské vodní nádrže. Vodní nádrž vznikla přehrazením v místě, kde se údolí svažovalo do jezera Navda, odkud by se voda přirozeným tokem vracela zpět do řečiště Suny. Takto se vzedmutý tok pohybuje opačným směrem do údolí jezera Palje, z jehož severního okraje vytéká řekou Nivka opět směrem, charakteristickým pro místní říční síť. Nivka vytéká již přirozeným spádem do jezera Krimozero a odtud řekou Tivdijkou do jezera Sandal.  Z jezera Sandal by přirozeným tokem vytékala řekou Sandalkou zpět do koryta řeky Suna. Tomu brání další přehrada u města Sopocha. Vzedmutá voda je tak nucena téci do jezera Nigo na jihozápadě a odtud derivačním kanálem ke Kondopožské elektrárně. Přehrady Navda i Sopocha jsou zemní sypané hráze o délce přes 1 km bez přelivových systémů.\n\nV roce 1934 byl vybudován kanál pro plavení dříví z oblasti jezera Sandal do koryta řeky Suna, která je pod Kivačskými vodpády již splavná. Přívodní kanál je zhruba 2 km dlouhý o hloubce přes 7 m a šířce 34 m s propustností 200 m/s. To odpovídá dvěstěletému průtoku původního odtoku z jezera Sandal. Tento průtok je možné propustit do koncového Oněžského jezera pomocí hltnosti turbín a přelivového systému vedle elektrárny o propustnosti 140 m/s.\n\nPro vzhled elektrárny je typická budova řídící vstup vody na konci derivačního kanálu a dvě potrubí o průměru 4,5 m, délce 92 m a tloušťce 12 mm spojující obě jezera přes turbíny masivní budovy elektrárny, postavené ze žulových kvádrů. V budově jsou dvě sekce, první se strojovnou horizontální jednotky první generace z roku 1929 a druhá se dvěma vertikálními soustrojími druhé generace z roku 1941. Na spádu 28 m podává první jednotka výkon 4,2 MW a druhé dvě jednotky 2x10,7 MW, celkem 25,6 MW.\n\nAtraktivnost karelských vodopádů Kivač, Girvas a Poor-Porog přitáhla ke břehům řeky Suna kromě běžných návštěvníků i pozornost zájemců o vodní energii. Koncem 19. století byl uskutečněn první dálkový přenos elektrické energie ruským vědcem Michailem Dolivo-Dobrovolským v Německu i srbským vynálezcem Nikolou Teslou v USA. Zájem o elektrickou energii vzrostl ze strany všech velkoměst, včetně Petrohradu. Z vodních zdrojů se pro hlavní město Ruského impéria nabízely energie na vodopádech na řece Narva a na vodopádech na řece Suna. Od roku 1898 vzniklo několik projektů, většinou využívající řeky Suna na jednotlivých vodopádových stupních. Projekt jednoho z nejvýznamnějších ruských projektantů vodních děl Henricha Graftia z roku 1915 předpokládal využití přírodního valu nad městečkem Kondopoga a přivedení vod řeky Suna do tohoto místa. Na začátku první světové války vznikl projekt na výstavbu celulózky v městě Kondopoga, stejně jako závodu na výrobu kyseliny dusičné. Obě továrny měly dodávat nitrocelulózu pro výrobu střelného prachu. Práce na realizaci projektu začaly ihned v roce 1915. Využitím práce válečných zajatců většinou ze zemí Rakousko-Uherska byla postavena hráz u vesnice Sopocha, zabraňující odtoku vody z jezera Sandal přirozenou cestou a tím byla voda nadržena pro potřeby budoucí elektrárny, dále byla vybudována železnice a základy továren v městě Kondopoga. Další výstavbu přerušila Říjnová revoluce a následná Občanská válka. Po stabilizaci se projekt dostal do plánu GOELRO s předpokladem využití v průmyslu sídel Kondopoga a Petrozavodsk. Sám Henrich Graftio byl převelen na stavbu stěžejní elektrárny na řece Volchov.. Přestože v projektech vodních děl Sovětského svazu se již objevily návrhy na stonásobně výkonnější vodní díla na Volze, byly výkony v řádu desítek MW stále zajímavé. \n\nVýstavba první etapy probíhala v letech 1923 až 1929 a využívala pouze vody z přirozeného povodí jezera Sandal, tedy zhruba 10 m/s, což při téměř třicetimetrovém spádu představovalo výkon kolem 5 MW. Turbosoustrojí o výkonu 4,2 MW začalo dodávat elektřinu do sítě v lednu 1929. Jednalo se o horizontální dvojitou Francisovu turbínu švédské firmy NOHAB a švédský generátor od firmy ASEA. Provoz trpěl nedostatkem vody a pracoval v dávkových intervalech. \n\nVýstavba druhé etapy, využívající již vody z řeky Suna probíhala od roku 1931 a nejdříve byly vybudovány potřebné hráze pro převod Suny do jezera Sandal, Jednalo se o navýšení hráze Sopocha, vybudování hrází Navda pro zamezení odtoku z jezera Paljeozero a hrází Vagan a Kojkary nadržující vodu Suny pro odvod do jezera Palje. Přehradní hráz Girvas s propustmi pak ukončila celoroční přitažlivost vodopádů Girvas a Poor-Porog. Z jezera Sandal bylo možno odebírat vodu řeky Suna od roku 1940 a v lednu 1941 byly v elektrárně instalovány dvě turbíny finského výrobce Tampella o hltnosti odpovídající novým hydrologickým podmínkám. Celkový výkon elektrárny tak vzrostl na 27,5 MW. \n\nPřed blížící se frontou Druhé světové války byla většina turbosoustrojí demontována a odvezena za Ural, elektrárna byla válečnými událostmi poškozena a zcela byla zničena přehrada Girvas. K obnově začalo ihned v roce 1944 a v roce 1951 elektrárna pracovala při plném provozu. Od roku 1954 po vybudování vodního díla u girvaské odbočky se veškeré zařízení pro odvod řeky Suna do jezera Palje stalo součástí vodního díla Paljeozerská vodní elektrárna.\n\n\n\n\n\n\n\n"}
{"id": "1507287", "url": "https://cs.wikipedia.org/wiki?curid=1507287", "title": "Paleozjorská vodní elektrárna", "text": "Paleozjorská vodní elektrárna\n\nPaleozjorská vodní elektrárna (rusky \"Пальеозёрская ГЭС\" ) je vodní dílo na řece Suna v Karelské oblasti v Rusku. Kromě výroby elektrické energie slouží k odvodu řeky Suny pro zpracování Kondopožskou elektrárnou.\n\nŘeka Suna na své cestě překonává více jak dvacet výrazných prahů, vzniklých zdoláváním čtvrtohorních ledovcových nánosů. Asi 50 km od svého ústí naráží na prekambrijské vyvřelé horniny, které byly později geology označeny jako pozůstatky obrovského vulkánu zvaného Girvas s předpokládaným stářím přes dvě miliardy let. Na povrchu těchto hornin, které patří mezi nejstarší horniny na zemském povrchu vůbec, vytvářela řeka jedny z nejmohutnějších vodopádů v Rusku, nazvaných Girvas a Poor-Porog. Když byl v roce 1915 schválen projekt výstavby vodní elektrárny v Kondopoze, požadující převedení řeky Suna do jezera Sandal, bylo jako místo určené k odklonu řeky určeno právě místo nad vodopády. Zde bylo přírodní koryto řeky Suna přehrazeno a nadržená voda byla odvedena údolím potoka Girvas proti jeho toku do jezera Palje. Hltnost turbín Kondopožské elektrárny byla navržena s ohledem na průměrný průtok řeky Suna nad vodopády. Tím věhlasné vodopády přišly o vodu a staly se po většinu roku vyschlými skalnatými koryty.\n\nOdtokový koeficient povodí se pohybuje v rozmezí 9-10 l/s.km, poměr sněhových a dešťových srážek je vyrovnaný. Jarní povodeň zimního typu je zcela pravidelná a zaručuje vysokou vodnatost vodopádů pravidelně ve druhé polovině května. Průměrný průtok řeky Suna nad vodopády Girvas je 60 m/s.\n\nProjekt převodu řeky Suna do jezera nad městem Kondopoga pochází z roku 1915 a jejím autorem je slavný ruský konstruktér a stavitel Henrich Graftio. Jeho realizaci lze rozdělit na tři etapy.\n\n\nPřevod řeky Suny je uskutečněn jejím vzedmutím soustavou hrází v oblasti nad kaňonem vodopádů Girvas. Zemní sypaná hráz Kojkary o délce 623 m zamezuje odtoku do údolí z převýšené hladiny na západ od vodopádů, hráz Vagan o délce 1 280 m tvoří zároveň pravý břeh derivačního kanálu. Přehrazení samotného kaňonu zajišťuje železobetonová Girvaská přehrada o délce 103 m s propustmi o celkové hltnosti 700 m/s. Derivační kanál vznikl v původním korytu potoka Vagan-oj a je schopen přivádět 287 m/s. Voda dále proudí k turbínám elektrárny a při přesahu hltnosti turbín může být 200 m/s přepuštěno po přírodním přepadu hrany vulkánu Girvas při levém břehu vodní cesty. V případě přepouštění vody je místo navštěvováno turisty a nazýváno Nový Girvas. Čas přepouštění je oznamován v místních médiích. Horní hladina vodní cesty se nazývá Girvaská vodní nádrž a zahrnuje v sobě původní úzká jezera Viškozero, Suchoje, Lavalampi a Kodanlampi. Celková plocha nádrže o délce 18 km a největší šířce 2,1 km je 18 km.\n\nDo jezera Palje voda přitéká Pioněrným kanálem, který vznikl vymletím koryta potoka Lukan-oj vodami převedené řeky a následným vybagrováním.\n\nPřívod vody k budově elektrárny zajišťuje dvojité ujímané potrubí, s počátečním průměrem 5,5 m a koncovým průměrem 4 m o celkové délce 19 m. Potrubí je umístěno ve skalnatém loži se zemní obsýpkou. Na celkovém spádu 28 m pracují dvě vertikální Francisovy turbíny švédského výrobce NOHAB o hltnosti 2 x 43,5 m/s o výkonu 2 x 12,5 MW. Rotory turbín podle švédské dokumentace vyrobily strojírny v Leningradu. Elektrickou energii do sítě předávají dvě linie 110 kV a jedna 35 kV.\n\n\n"}
{"id": "1507288", "url": "https://cs.wikipedia.org/wiki?curid=1507288", "title": "Mallorca Open 2019 – ženská čtyřhra", "text": "Mallorca Open 2019 – ženská čtyřhra\n\nŽenská čtyřhra Mallorca Open 2019 probíhala ve druhé polovině června 2019. Do deblové soutěže mallorského tenisového turnaje hraného na trávě nastoupilo šestnáct dvojic. Obhájcem titulu byl pár Andreja Klepačová a María José Martínezová Sánchezová, jehož členky nestartovaly společně. Klepačová se turnaje nezúčastnila. \n\nVítězem se stal druhý nasazený, belgicko-švédský pár Kirsten Flipkensová a Johanna Larssonová, který ve finále za 70 minut zdolal španělské turnajové trojky Maríu José Martínezovou Sánchezovou a Saru Sorribesovou Tormovou po dvousetovém průběhu 6–2 a 6–4. Obě šampionky si do žebříčku WTA připsaly 280 bodů a získaly třetí společnou trofej. Flipkensová vybojovala pátý deblový titul na okruhu WTA Tour a pro Larssonovou to bylo čtrnácté takové turnajové vítězství.\n\n"}
{"id": "1507291", "url": "https://cs.wikipedia.org/wiki?curid=1507291", "title": "Nature Valley Classic 2019 – ženská čtyřhra", "text": "Nature Valley Classic 2019 – ženská čtyřhra\n\nŽenská čtyřhra Nature Valley Classic 2019 probíhala ve druhé polovině června 2019. Do deblové soutěže birminghamského tenisového turnaje hraného na trávě nastoupilo šestnáct dvojic. Obhájcem titulu byl první světový pár Tímea Babosová a Kristina Mladenovicová, jehož členky do turnaje nezasáhly.\n\nVítězem se stal druhý nasazený, tchajwansko-český pár Sie Su-wej a Barbora Strýcová, který ve finále zdolal německo-nizozemské turnajové čtyřky Annu-Lenu Grönefeldovou s Demi Schuursovou. Po dvousetovém průběhu 6–4 a 6–7 rozhodl až supertiebreak poměrem míčů [10–8]. Obě šampionky si do žebříčku WTA připsaly 470 bodů a získaly čtvrtou společnou trofej, respektive první z trávy. Sie vybojovala dvacátý třetí deblový titul na okruhu WTA Tour a pro Strýcovou to bylo dvacáté šesté takové turnajové vítězství.\n\n"}
{"id": "1507294", "url": "https://cs.wikipedia.org/wiki?curid=1507294", "title": "Turistická značená trasa 1852", "text": "Turistická značená trasa 1852\n\nTuristická trasa má svůj počátek u nádraží v Lanšperku na rozcestí se zeleně značenou trasou 4232 Ústí nad Orlicí - Žamberk a výchozí žlutě značenou trasou 7327 do Horní Dobrouče. Trasa sleduje proti proudu Tiché Orlice cyklostezku k vlakové zastávce v Hnátnici, odtud vede po silnici na okraj obce, aby se na cyklostezku opět vrátila. Po ní dále prochází Valdštejnem, kde se opět křižuje s trasou 4232, a přichází do Červené, kde cyklostezku opouští. Po pěšině stoupá severním směrem částečně lesem a částečně loukami do osady Pustiny, kde se stáčí k východu a v souběhu s červeně značenou cestou J. S. Gutha-Jarkovského klesne do Letohradu. \n\nNa zdejším náměstí souběh končí a začíná nový krátký se žlutě značenou trasou 7270 Dolní Čermná - Kunvald. Trasy se rozcházejí po průchodu pod železniční tratí do Týniště nad Orlicí, trasa 1852 stoupá mezi městskými sportovišti k severovýchodu, 0,5 km sleduje silnici II/360 a poté kolem biatlonového areálu stoupá po lesní cestě do Šedivce. Po průchodu obcí přechází silnici I/11 a po místní komunikaci klesá do Nekoře. V centru obce se nachází rozcestí se zde výchozí červeně značenou trasou 0416 ke Kašparově chatě. Z Nekoře trasa 1852 stoupá po cestě nad levým břehem Divoké Orlice a poté nad vodní nádrží Pastviny II do osady Údolí. Zde přimyká k levobřežní komunikaci obsluhující chatové osady nad vodní nádraží Pastviny a po ní pokračuje do samotných Pastvin. U Studenské zátoky prochází rozcestím se zde výchozí žlutě značenou trasou 7272 do Jablonného nad Orlicí.\n\nZ Pastvin vede trasa nadále severním směrem po levém břehu Divoké Orlice po silnici přes Lhotku do Klášterce nad Orlicí. Zpočátku vede v souběhu se zeleně značenou trasou 4233 Žamberk - České Petrovice. V centru Klášterce trasa přechází řeku na pravý břeh a prochází rozcestím se zde výchozími červeně značenou trasou 0417 do Žamberka a modře značenou trasou 1851 do Kunvaldu. Po lesních cestách a pěšinách přes několik lučních enkláv pokračuje trasa 1852 proti proudu Divoké Orlice do Orlických hor, kterými prochází skrz Zemskou bránu, kde mmj. přechází řeku po Pašerácké lávce. Po průchodu branou vstupuje trasa do souběhu s červeně značenou hřebenovou Jiráskovou cestou a společně s ní stoupá po silnici II/311 do osady Čihák, kde končí. Jiráskova cesta pokračuje dál po silnici do Českých Petrovic, na trasu 1852 zde navazuje polská rovněž modře značená trasa přecházející blízkou hranici a vedoucí k nedaleké vsi Lesica.\n\n\n"}
{"id": "1507296", "url": "https://cs.wikipedia.org/wiki?curid=1507296", "title": "Výzkumný ústav geodetický, topografický a kartografický", "text": "Výzkumný ústav geodetický, topografický a kartografický\n\nVýzkumný ústav geodetický, topografický a kartografický, v.v.i. (VÚGTK) je veřejná výzkumná instituce jako vědecko-výzkumná základna resortu Českého úřadu zeměměřického a katastrálního. VÚGTK byl založen roku 1954. Roku 2007 byl zapsán do Rejstříku veřejných výzkumných institucí.\n"}
{"id": "1507297", "url": "https://cs.wikipedia.org/wiki?curid=1507297", "title": "Luka Majisuradze", "text": "Luka Majisuradze\n\nLuka Majisuradze (* 30. ledna 1998) je gruzínský zápasník–judista.\n\nJe odchovancem známého judistického centra Gurama Papitašviliho v Gori. Vrcholově se připravuje v Tbilisi v policejním sportovním centru Dinamo. V gruzínské mužské reprezentaci se pohybuje od roku 2019 v polostřední váze do 81 kg.\n\n\n\n"}
{"id": "1507298", "url": "https://cs.wikipedia.org/wiki?curid=1507298", "title": "Masarykova základní škola Plzeň", "text": "Masarykova základní škola Plzeň\n\nMasarykova základní škola byla postavena na Jiráskově náměstí v Plzni podle projektu plzeňského architekta Hanuše Zápala. \n\nPrvní návrh stavby vznikl již v roce 1915, ale kvůli vypuknutí války se nerealizoval a nakonec byl použit pozdější a úspornější projekt z roku 1919. Jelikož se jednalo o první novostavbu školní budovy v Plzni po vzniku Československa, požádalo vedení města prezidenta Tomáše Garrigua Masaryka, zda by škola mohla nést jeho jméno, a následně byl za jeho účasti dne 2. října 1921 slavnostně položen základní kámen. Výstavba probíhala od roku 1921 do roku 1923 a 1. února 1923 započala v nově postavené budově výuka.\n\nOd 12. května 2003 je budova nemovitou kulturní památkou.\n\nŠkolní budova byla postavena ve stylu národního dekorativismu s výraznými kubistickými prvky. Jedná se o nejvýznamnější příklad Zápalovy tvorby ovlivněné kubismem. Na stavbě se podílela plzeňská stavební firma Müller & Kapsa. \n\nTřípodlažní budova na půdorysu písmene U je charakterizována vyšším středovým rizalitem se štítem a pilastry, v této části se nacházejí místnosti vedení školy a tělocvična. Místnosti vedení školy byly vybaveny atypickým nábytkem v barvách odpovídajících fasádě. Pozoruhodným prvkem interiéru je schodiště v kubistickém stylu, jehož pilíře jsou zdobeny krychlemi postavenými na špičku. Ve vstupní hale se nachází busta Tomáše Garrigua Masaryka. Průčelí má dvoubarevnou omítku a stojí na soklu z přírodního kamene. V pravém nároží je při vnějším schodišti zasazen základní kámen. Ke středové části budovy přiléhají dvě téměř identická křídla s vlastními vchody, určenými pro chlapeckou a dívčí základní školu. Jejich vstupní portály zdobí osmiúhelníkové sloupy a trojúhelníkový štít, v tympanonech jsou umístěny nápisy Hoši a Dívky, doplněné dětskými sousošími z umělého kamene, která na základě vítězství v sochařské soutěži vytvořil akademický sochař Otokar Walter ml. Nad vchodem do dívčí části školy jsou dvě skupinky hrajících si dívek, nad vchodem chlapeckým dvě skupinky sportujících chlapců. Sousoší byla osazena v roce 1924. \n\n"}
{"id": "1507299", "url": "https://cs.wikipedia.org/wiki?curid=1507299", "title": "Pavel Bartoň", "text": "Pavel Bartoň\n\nPavel Bartoň, vl. jménem Jiří Šeda (* 20. dubna 1950 Litomyšl), je bývalý český zpěvák aktivní v letech 1972 až 1989.\n\nPavel Bartoň absolvoval vojenskou službu jako zpěvák Armádního uměleckého souboru a krátce poté se vydal na profesionální pěveckou dráhu. V té době byl jeho otec, hudební vědec a spisovatel Jaroslav Šeda (1925–1993), generálním ředitelem hudebního vydavatelství Supraphon. Aby nebyl považován za protekčního synka, zvolil si zcela odlišné umělecké jméno.<br>První singl nahrál v dubnu 1972 a hned následující rok znamenal vrchol v jeho kariéře. V roce 1973 zvítězil ve třetím ročníku soutěže Intertalent v Gottwaldově a dále se zúčastnil písňových soutěží Děčínská kotva (s písní \"Chléb se solí\") a Bratislavská lyra, kde zvítězil s písní \"Tou dálkou\". Téhož roku dosáhl na 7. místo v anketě Zlatý slavík, což bylo jeho nejvyšší umístění v této anketě. Navíc v roce 1973 stihl ztvárnit epizodní roli mnicha ve filmovém muzikálu Noc na Karlštejně. Následně dostal nabídku na exkluzivní slouvu s německou vydavatelskou firmou Ariola, kterou zhatil postoj agentury Pragokoncert.<br>\n\nPopularita Pavla Bartoně postupně klesala. Jedním z důvodů byl jeho odchod z Prahy do Ostravy, kde spolupracoval s Ivo Pavlíkem. Svou roli také hrála okolnost, že nikdy neměl vlastní doprovodné těleso, ale spoléhal na osvědčené big bandy. V 80. letech spolupracoval zejména s Orchestrem Václava Hybše, s nímž pořídil své poslední nahrávky.<br>Po roce 1989 pěveckou kariéru definitivně ukončil a začal se věnovat pěstování bonsají a výrobě keramických misek na ně.\n\nPavel Bartoň natočil u Supraphonu dvě LP desky:\n– v roce 1975\n\nV roce 2008 vyšlo na CD toto albu bez písní \"Je to málo\" a \"Vítr\", ale doplněné 11 dalšími nahrávkami ze singlů pod názvem \"Můj svět (+singly 1975–1980)\". Zároveň vyšlo kompilační CD s dalšími nahrávkami ze singlů pod názvem \"Má, má tě rád (singly 1972–1975)\". \n\n– v roce 1983 – anglicky\n\nna SP a na kompilačních albech:\n\n\nŘada těchto nahrávek je součástí kompilačních CD alb, například \"Hybš hraje o lásce\" z roku 1990.<br>\nV roce 1976 se podílel spolu s Eduardem Kohoutem na nahrávce Miroslava Horníčka \"Vyznání Mariánským Lázním v červnu a červnu v Mariánských Lázních\".\n\nostatní studiové (rozhlasové a televizní) nahrávky:\n\n\njiné:\n"}
{"id": "1507300", "url": "https://cs.wikipedia.org/wiki?curid=1507300", "title": "Větrný mlýn (Hačky)", "text": "Větrný mlýn (Hačky)\n\nAtypický větrný mlýn se nachází jihozápadně od obce Hačky, okres Prostějov. Větrný mlýn je kombinovaná stavba zděné základny a dřevěné kónické nástavby s otáčivou střechou ve tvaru kupole.\n\nVětrný mlýn stojí asi 300 metrů jihozápadně od obce Hačky v nadmořské výšce 490 m. Na jeho místě stál původně dřevěný mlýn německého (beraního, sloupového) typu z roku 1826, který v roce 1911 vyhořel. Současný větrný mlýn byl postaven v letech 1922–1923 patrně mlynářem Josefem Blažkem. Sloužil k výrobě krup a šrotování. V roce 1965 nefunkční mlýn byl zakoupen olomouckým fotografem a výtvarníkem Antonínem Gribovským. Mlýn je zrekonstruován a slouží jako obytná stavba. \n\nMlýn není památkově chráněn a není přístupný.\n\nZděná základna mlýna má čtvercový půdorys a je vysoká 5,7 metrů. Na ni je postavena dřevěná konstrukce komolého kužele o výšce pěti metrů a spodním průměru 2,2 metry. Komolý kužel je zakončen otáčivou střechou ve tvaru kupole, která je krytá dehtovou lepenkou. Větrné kolo o průměru sedm metrů je usazené na litinové hřídeli a má šest dřevěných perutí, každá peruť je 2,5 metrů dlouhá a má plochu 3,7 m². Ve mlýně bylo jedno složení. Náhony a hřídele byly z oceli. Spodní náhon byl hnán řemenicí. Zbytky složení jsou umístěny u mlýna jako dekorace.\n\n"}
{"id": "1507303", "url": "https://cs.wikipedia.org/wiki?curid=1507303", "title": "Bagrat Nynyjašvili", "text": "Bagrat Nynyjašvili\n\nBagrat Nynyjašvili (* 1. října 1998) je gruzínský zápasník–judista.\n\nS judem/sambem začínal v 7 letech v Dmanisi pod vedením Besa Mumladzeho. Vrcholově se připravuje v Tbilisi v policejním sportovním centru Dinamo. V gruzínské mužské reprezentaci se pohybuje od roku 2017 v pololehké váze do 66 kg.\n\n\n\n\n"}
{"id": "1507411", "url": "https://cs.wikipedia.org/wiki?curid=1507411", "title": "Noventi Open 2019 – mužská čtyřhra", "text": "Noventi Open 2019 – mužská čtyřhra\n\nMužská čtyřhra Noventi Open 2019 probíhala ve druhé polovině června 2019. Do deblové soutěže tenisového turnaje hraného v severoněmeckém Halle na trávě nastoupilo šestnáct dvojic. Obhájcem titulu byli Łukasz Kubot a Marcelo Melo.\n\nVítězem se stal druhý nasazený, jihoafricko-novozélandský pár Raven Klaasen a Michael Venus, který ve finále zdolal polsko-brazilské turnajové jedničky Łukasze Kubote s Marcelem Melem. Po dvousetovém průběhu 4–6 a 6–3 rozhodl až supertiebreak poměrem míčů [10–4]. Oba šampioni si do žebříčku ATP připsali 500 bodů a získali druhou společnou trofej. Klaasen vybojoval devátý deblový titul na okruhu ATP Tour a pro Venuse to bylo patnácté takové turnajové vítězství. Klaasen již na Halle Open triumfoval s Ramem v letech 2015 a 2016.\n\n\n\n\n"}
{"id": "1507692", "url": "https://cs.wikipedia.org/wiki?curid=1507692", "title": "Stanislav Bruder", "text": "Stanislav Bruder\n\nStanislav Bruder (4. září 1933 Praha – 19. června 2019) byl český filmový a televizní herec.\n\na další...\n\n"}
{"id": "1507815", "url": "https://cs.wikipedia.org/wiki?curid=1507815", "title": "Měsíční svit", "text": "Měsíční svit\n\nMěsíční svit (v anglickém originále Moonlighting) je americký komediálně-dramatický televizní seriál, který byl vysílán televizní síti ABC od 3. března 1985 do 14. května 1989. Celkem bylo natočeno 66 dílů. Pilotní epizoda byla u dalších repríz rozdělena na dvě části. V hlavních rolích byla Cybill Shepherdová a Bruce Willis jako soukromí detektivové. Seriál byl směs dramatu, komedie, fantasy a romantiky. \"Měsíční svit\" je považován za jeden z prvních úspěšných a vlivných příkladů komediálního dramatu. \n\nSpoluautorem úvodní znělky a interpretem byl jazzový zpěvák Al Jarreau. Znělka se stala hitem. Televizní seriál měl úspěch díky filmové hvězdě, Bruci Willisovi, který byl dokonalým sparring partnerem herečce Cybill Shepherdové, pro kterou to byl „nový začátek\" po řadě nevydařených projektů. \n\nV roce 1997 byl čtvrtý díl druhé řady s názvem \"Každý má své dny\" (anglicky The Dream Sequence Always Rings Twice) zařazen v rámci žebříčku \"TV Guide's 100 Greatest Episodes of All Time\" na 34. místo. V roce 2007 časopis Time ve svém žebříčku \"100 Best TV Shows of All-Time\" vyhodnotil tento seriál jako jeden z nejlepších. Vztah mezi Davidem a Maddie byl v seznamu \"TV Guide\" označen jako nejlepší televizní pár všech dob.\n\nDěj seriálu se točil kolem kriminálních případů, které vyšetřovala detektivní agentura \"Blue Moon\", ve které obchodními partnery byli: \"Madeline „Maddie\" Hayes\" a \"David Addison jr.\" Seriál byl kombinací záhad, ostrých dialogů a sexuálního napětí mezi nimi. Seriál představil světu Bruce Willise a po téměř desetileté nepřítomnosti přivedl Cybill Shepherdovou zpět do centra pozornosti. Obě hlavní postavy byly představeny ve dvouhodinové pilotní epizodě.\n\nSeriál začíná osobním neštěstím \"Maddie Hayesové\", bývalé modelky, který ocitá se v konkurzu poté, co její účetní zpronevěřila všechny její likvidní aktiva. V rámci daňové optimalizace si kdysi dávno pořídila několik neúspěšných firem. Jednou z těchto firem je \"City of Angels Detective Agency\", kterou vede bezstarostný \"David Addison jr.\" Když se dozví, že jeho podnik převzala \"Maddie Hayesová\", přesvědčí ji, aby agenturu zachovala a stali se obchodními partnery. Ona souhlasí, ale pod podmínkou, že bude detektivní agentura přejmenována na \"Blue Moon Investigations\". Toto jméno vybrala proto, že dříve byla známá jako tím, že jako modelka půjčila svůj hlas (fiktivní) společnosti \"Blue Moon Shampoo Company\". V některých epizodách byla podle hlasu různými postavami poznávána jako ona „dívka Blue Moon“.\n\nTvůrce seriálu, Glenn Gordon Caron, při vydání DVD s třetí sérii, řekl, že jeho inspirací pro tento seriál byla hra od Wiliama Shakespeara, Zkrocení zlé ženy (anglicky The Taming of the Shrew), kterou viděl v Central Parku, v hlavních rolích s Meryl Streepovou a Raúlem Juliou. Parodie na tuto hru uvedena ve 3. sérii v epizodě \"Atomic Shakespeare\".\n\n\n\nTuto seriálovou sérii vytvořil Glenn Gordon Caron, jeden z producentů seriálu Remington Steele, když byl osloven manažerem ABC Lewisem H. Erlichtem. Tomu se líbila práce, kterou Caron udělal na sitkomu Taxi a seriálu Remington Steele. Chtěl udělat detektivní seriál s filmovou hvězdou v hlavní roli, která by oslovila diváky. Caron chtěl udělat romantický seriál, na to mu Erlicht odpověděl: „Je mi jedno co to je, pokud je to detektivní seriál.“\n\nTón seriálu byl ponechán na produkčním týmu, což vedlo k tomu, že se \"Měsíční svit\" stal jedním z prvních úspěšných komediálně-dramatických televizních seriálů, ve kterém byla stejná rovnováha humoru a vážného obsahu. Seriál byl znám rychlým přechodem obrazů, stejně jako rychlých dialogů mezi hlavními aktéry. Byl to návrat k komediálním filmům, jaké točil např. Howard Hawks. Všechny tyto inovace vyústily v nominaci seriálu, poprvé v padesátileté historii Directors Guild of America, na cenu za Nejlepší drama a Nejlepší komedii v roce 1985, a 1986.\n\nSeriál \"Měsíční svit\" byl znám svým prolamováním, tzv. čtvrtou stěnu, v mnoha epizodách, kde v dialozích byly přímé odkazy na scenáristy, publikum, ABC, nebo samotné série. Například, když se žena snažila spáchat sebevraždu tím, že chtěla skočit do vany s televizí, ve které vystupují Tři moulové (anglicky The Three Stooges), \"David Addison jr.\" říká: „The Stooges? Are you nuts? The network'll never let you do that, lady!\"\n\nV úvodní scénce (anglicky cold open, nebo teaser sequence) byly někdy zmíněny hlavními postavami \"Maddie Hayes\" a \"David Addison jr.\" jiní herci, diváci nebo televizní kritici, případně byli osloveni diváci ve studiu, nebo producenti samotného seriálu. \n\nTyto scénky vznikly jako nouzové řešení, kdy se měl vyplnit čas, protože dialog ve scéně skončil dříve, a producenti potřebovali další téma, kterým by doplnili plánovanou délku dílu.\n\nSeriál obsahoval také prvky fatnasy, v díle \"Každý má své dny\" (anglicky The Dream Sequence Always Rings Twice), jsou dvě dlouhé a komplikované černobílé sekvence. \"David Addison jr.\" a \"Maddie Hayes\" vyprávěli divákům o vraždě dědice tehdy slavného nočního klubu, ke které došlo ve čtyřicátých letech minulého století. \"Maddie Hayes\" a \"David Addison jr.\" se dohadují, zda ten muž a žena, kteří byli za zločin popraveni, tedy zda byli skutečným vrahy. Ve filmu jsou dvě sekvence, detektivní verze toho, jak k vraždě došlo. tyto sekvence byly natočeny na černobílý film, aby vypadaly jako tehdejší filmy ze 40. let. Ze strachu z reakce fanoušků na tuto černobílou epizodu, studio ABC před vysíláním tohoto dílu uvedlo krátkou zprávu, že film bude hrán v černobílé verzi. \n\nProducenti seriálu angažovali jako herce Orsona Wellese, kdy měl hrát sám sebe, jako mrtvého. Orson Welles zemřel za týden po natáčení. Tento díl byl vysílán několik dní poté.\n\nV díle \"Atomic Shakespeare\", který byl vytvořený jako variace na komediální hru Zkrocení zlé ženy, kdy v roli Petruccia byl \"David Addison jr.\", \"Maddie Hayes\" hrála Kateřinu, \"Agnes DiPesto\" Bianku a \"Herbert Viola\" Lucentia. Tento díl měl kostýmy z Shakespearovské éry, došlo k vytvoření vtipných anachronismu a variací na seriál \"Měsíční svit\". Postavy říkají dialogy básnickou formou blankvers, která byla složena v jambickém pětistopém verši. Do dílu byla přidána scéna, kdy Shakespeara nutí jeho matka k dělání domácí úlohy, zatím co on si v duchu představuje jak sleduje seriál \"Měsíční svit\". \n\nSeriál částečně zesměšňoval spojení Pierce Brosnana s seriálem Remington Steele, kdy v jednom díle \"Měsíčního svitu\" udělají scénu, která je velmi podobná scéně z Remington Steele. Seriál \"Měsíční svit\" uznal také vliv seriálu \"Hart a Hartová\" (původní název \"Hart to Hart\"). V díle \"It’s a Wonderful Job\" se \"Maddie Hayes\" zjevuje anděl, který ji sděluje, že v alternativní realitě převzali Hart a Hartová její detektivní agenturu. Představitelé Harta a Hartové, Robert Wagner a Stefanie Powers, se nikdy v seriálu neobjevili. Lionel Stander si zahrál roli, jako Hartův asistent Max. \n\nSeriál \"Měsíční svit\" byl v té době unikátní, byl jeden ze tří, který byl pro tzv. FCC regulaci (anglicky FCC regulations) vlastněn a produkován přímo samotnou televizní společností (např. NBC produkovala Punky Brewster, CBS produkovala Twilight Zone revival). To umožnilo televizní společnosti větší flexibilitu při sestavování rozpočtu, protože „back-endový potenciál“ pro zisk byl mnohem větší, když se nemusel platit licenční poplatek filmovému studiu nebo nezávislé produkční společnosti. Ve výsledku dostal tvůrce Caron od ABC dosti velkou kontrolu nad výrobou. Caron byl perfekcionista a pohlížel na seriál jako na hodinový film, používat techniky obvykle určení pro velko-rozpočtové filmy. Když chtěl zachytit atmosféru 40. let, zakázal používání zoomu, kamera se musela fyzicky přiblížit ke scéně, to pak vede k tomu, že se musí současně pracovat i s osvětlením. Tzv. difúzní disky (anglicky Diffusion disks), které byly použity, změkčily rysy Cybill Shepherdové. Musela být použita zvláštní čočka, díky které byla \"Maddie Hayes\" rozostřena a \"David Addison jr.\" ne.\n\nVelkou zásluhu na tomto stylu a dojmu měl Gerald Finnerman, jako kamerový ředitel. Finnerman byl kameraman druhé generace, byl vychován ve staré škole kinematografie, když spolupracoval se svým otcem, Perry Finnermanem a později jako kameraman s Harry Stradlingem na filmech My Fair Lady a Obraz Doriana Graye (anglicky The Picture of Dorian Gray). Finnerman pak pokračoval jako kamerový ředitel pro televizní seriál Star Trek a byl zodpovědný za vytváření scén v tomto seriálu, za pomocí černobílých osvětlovacích technik použitých pro barevný film. Díky této spolupráci získal seriál \"Měsíční svit\" nominaci na Cenu Emmy za černo-bílou epizodu \"Každý má své dny\" (The Dream Sequence Always Rings Twice). Finnerman byl do týmu přijat až po odvysílání pilotního dílu. Dohlížel na každý aspekt seriálu včetně skriptů, osvětlení, scénografie, a režíroval některé z pozdějších epizod.\n\nTypický scénář pro hodinový televizní seriál měl 60 stran. Scénáře pro \"Měsíční svit\" měly 2× tolik, díky překrývání dialogů hlavních postav. Natáčení průměrného televizního dílu trvalo 7 dní, jeden díl \"Měsíčního svitu\" byl natáčen 12 až 14 dní, vč. dokončení dialogů, které Caron dopsal v den, kdy se natáčelo. Díky tomu se seriál stal jedním z nejdražších televizních pořadů. Průměrné náklady na běžnou epizodu byly 900.000USD, náklady na epizodu v tomto seriálu byly téměř dvojnásobné. Epizodu \"Každý má své dny\" (anglickyThe Dream Sequence Always Rings Twice) se natáčela 16 dní a náklady byly 2.000.000USD.\n\nCaron často obhajoval svou filmovou práci v zájmu diváka, co by chtěl a proto produkoval kvalitní produkt. Použil následující analogii k ilustraci tohoto záměru: „Přemýšlení pracovníků v televizi, které mi nedávalo smysl, je to, že půlhodina televizních nákladů je X, a hodina televizních nákladů je Y, bez ohledu na to, co je to vlastně televize. Paralelně k tomu, když máte hlad, ať už jdete do McDonald's, nebo jestli jdete do 21 Clubu, je to stejné, protože v obou podnicích si naplníte žaludek.\"\n\nCelé soustředění na detail vyústilo ve zpoždění výroby seriálu a jeho následné vysílání. Seriál byl notoricky znám tím, že nové epizody nebyly včas připraveny pro vysílání. První dvě série \"Měsíčního svitu\" se soustředily především na hlavní dvě postavy, \"Maddie Hayes\" a \"Davida Addison jr.\", které byly téměř v každé scéně. Podle Cybill Shepherdové: „Odcházela jsem každý den v 5 hodin dopoledne. Scénáře pro \"Měsíční svit\" měly skoro sto stran, tedy dvojnásobné oproti hodinovému televiznímu seriálu. Téměř od chvíle, kdy se kamery začaly pohybovat, jsme byli na place, někdy jsme dokončovali jen stěží šestnáct epizod na sérii, nikdy ne dvacet, jak tomu bylo u standardních seriálů.\"\n\nZpoždění bylo tak velké, že i ABC používala toto zpoždění v reklamě, kdy se uvádělo, že ve vedení netrpělivě čekají na doručení nových epizod. Jedna epizoda představovala televizního kritika Jeffa Jarvise, jak v úvodu sarkasticky připomíná divákům, předešlou zápletku, protože ji již určitě zapomněli.\n\nV díle \"The Straight Poop\" si scenáristé dělali legraci ze zpoždění epizod tím, že hollywoodská publicistka Rona Barrettová oslovila detektivní agenturu Blue Moon, aby zjistili, proč nemohou být \"Maddie Hayes\" a \"David Addison jr.\" spolu. Nakonec je Rona Barrettová přesvědčila, aby se navzájem omluvili a slíbili divákům, že příští týden bude nová epizoda.\n\nSkutečné těhotenství Cybill Shepherdové a nehoda při lyžování, kdy si Willis zlomil klíční kost, také přispělo ke zpožděním výroby. Scenáristé se proto ve 4. sérii zaměřili na další postavy seriálu: \"Agnes DiPesto\" a \"Herberta Violu\". Díky tomu bylo možné pokračovat v dalších epizodách.\n\nNa seriálu se v průběhu let podílelo několik režisérů.\n\nNa seriálu se v průběhu let podílel jeden scenárista a několik spolu-scenáristů.\n\nČeské znění připravili: Barbora Wildová, Milada Dobiášová, Radka Lehká, Zdeněk Franc, Karolína Průšová, Jan Morávek\n\nRežie českého znění: Vladimíra Wildová\n\nVyrobila: ČNTS Nova, v agentuře Bontonfilms\n\nOba představitelé, Cybill Shepherdová a Bruce Willis v seriálu zazpívali několik písní. Spolu s nimi vystupovala také swingová kapela a jazzový zpěvák. \n\nSeriál \"Měsíční svit\" byl hitem u televizního publika, stejně jako u kritiků a odborníků ve filmovém a televizním průmyslu. Druhá série získala 16 nominací na Ceny Emmy. Tato série byla na 20. místě hodnocení dle hodnoticí agentury Nielsen. Ve třetí sérii dosáhl seriál vrcholu, byl na 9. místě, v další sérii spadl na 12 místo.\n\nSeriál, resp. začátek jeho poklesu byl zaznamenán ve 3. sérii, u 14. epizody \"Am Curious… Maddie\", kdy mělo dojít k započetí vztahu mezi \"Maddie Hayes\" a \"David Addison Jr.\" po téměř dva a půl roku trvajícím romantickém napětí. Na DVD s 3. sérii režisér Caron řekl, že necítil, že by tato událost v seriálu měla vést k poklesu sledovanosti a následnému ukončení seriálu.\n\nSeriál přišel o Carona, jako o výkonného producenta a hlavního scenáristu po neshodách s produkcí. Jak řekl: „Nemyslím si, že Cybill Shepherdová pochopila, jak velké bude její pracovní vytížení. Vznikla s ní jistá situace (komplikace) a v určitém okamžiku to bylo jasné, že ... ehm ... Stačí když řeknu, že jsem tam nebyl poslední rok a půl.\" Cybill Shepherdová si vzpomněla, že když Caron opustil show, prohlásil, že je to buď on, nebo ona, a on si nemyslel, že by to byl nápad vedení ABC.\n\nKdyž se postava \"Maddie Hayes\" v druhé polovině 4. série vrátila do Los Angeles, scenáristé se pokusili znovu vytvořit napětí mezi ní a \"Davidem Addisonem Jr.\". V díle \"Tracks of My Tears\" vytvořili zápletku, kdy se \"Maddie Hayes\" po několikahodinové jízdě vlakem do L.A. spontánně provdala za muže, kterého poznala právě v tom vlaku a oním mužem byl \"Walter Bishop\", kterého hrál Dennis Dugan. Když si Cybill Shepherdová přečetla scénář, vyjádřila se proti tomu, řekla že by její postava nikdy nic takového neudělala, ale její námitka byla zamítnuta. Tento krok scenáristů nedokázal oživit sexuální napětí a jiskření mezi hlavními postavami, stejně tak tento krok nebyl přijat publikem. To vedlo k dalšímu poklesu sledovanosti.\n\nŽádná z hlavních hvězd nebyla obsazena do poslední série: Bruce Willis, který měl velký úspěch s filmem Smrtonosná past, chtěl točit více filmů. Cybill Shepherdová, která porodila dvojčata Zacka a Ariel, byla unavená z dlouhých a vyčerpávajících natáčecích dnů.\n\nV 5. sérii (1988–1989) klesla sledovanost. Stávka Writers Guild of America, která trvala od března do srpna 1988, zničila plány na pokračování seriálu (1987–1988). Seriál by dotočen podle napsaných scénářů a vysílal se v televizi ve 3-D verzi, po dohodě s Coca-Colou. První epizoda z 5. série byla uvedena se zpoždění 6. prosince 1988. V květnu 1989 byl odvysílán poslední díl.\n\nDle tradice s prolomením tzv. čtvrté stěny, byla poslední epizoda nazvána \"Lunar Eclipse\". \"Maddie Hayes\" a \"David Addison jr.\" se vracejí ze svatby \"Agnes DiPesto\" a \"Herbert Violy\". Najdou svou kancelář Blue Moon rozebranou. Manažer ABC jim sdělí, že seriál byl zrušen. Oba protagonisté pak ve studiu hledají televizního producenta, kterému říkají \"Cy\", aby mu sdělili že jejich svět \"Měsíčního svitu\" se demontuje. Najdou \"Cy\", který si pouští \"In 'n Outlaws\", epizodu, která byla vysílána o dva týdny dříve. Jakmile jsou informováni o situaci, \"Cy\" upozorňuje \"Maddie Hayes\" a \"David Addison jr.\" na nebezpečí, že pokud bude seriál pokračovat, ztratí své publikum a křehkost romantiky. \"Cy\" byl hrán Dennisem Duganem, stejným hercem, který hrál \"Waltera Bishopa\" v epizodě \"Maddie Hayes Got Married\" a také byl režisérem této epizody.\n\n\"Maddie Hayes\" a \"David Addison jr.\" si přiznávají porážku, že seriál končí, ale ne dříve, než \"Maddie Hayes\" řekne \"Davidovi Addisonovi jr.\": „Nedokážu si představit, že vás zítra uvidím znovu.“ Seriál končí zprávou, která uvádí že: „Detektivní agentura Blue Moon přestala fungovat 14. května 1989. Případ Anselmo nebyl nikdy vyřešen ... a zůstává tajemstvím dodnes.\"\n\nV rámci seriálu nebylo vytvořeno dostatečné množství epizod k získání tzv. syndikačního kontraktu, po odvysílání seriálu to nebylo nereálné. Ke změně došlo po vydání DVD. Seriál se v letech 1990 a 2000 objevil na kabelových kanálech, např. Lifetime a Bravo v USA, a W Network v Kanadě. Bravo ve svém vysílání často uvádělo nové promo akce s \"Maddie Hayes\" a \"David Addison jr.\" s použitím originálních seriálových klipů. Díl \"Atomic Shakespeare\" byl vysílán na televizní síti Nick at Nite v roce 2005 jako součást oslav 20. let existence. V roce 1985 společnost ABC v pořadu Tuesday night line-up ocenila seriály \"Who's the Boss?\" (1984), \"Growing Pains\" (1985) a \"Měsíční svit\". BBC Two zpočátku vysílala seriál ve Velké Británii v letech 1986 až 1989, později seriál uváděla stanice Sky One, v roce 1991. Na CBS Drama byl seriál uváděn od listopadu 2009. Mezi lety 2005 a 2008 se seriál objevoval na zaniklém kanálu ABC1.\n\nV Asii byla 1. a 2. série vysílána od prosince 2013 na Rewind Network's, resp. na kanálu HITS.\n\nV 90. letech byla 1. a 2. série vysílána v ČSFR na ČT. Seriál, resp. 1.; 2.; 3. a 4. série byla v roce 2011 vysílána na AXN Crime a v roce 2012 na TV Barandov.\n\nSeriál byl nominován na mnoho ocenění, včetně nominací na Cenu Emmy, kde získal 7 cen. Byl také nominován na Zlatý glóbus, kde získal 3 ceny. \n\nAnchor Bay Entertainment vydal původní pilotní epizodu na DVD v regionu 1. Lions Gate Entertainment vydal později celou sérii Měsíčního svitu, včetně pilotní epizody, v regionu 1. Každé vydání DVD obsahovalo bonusové díly, včetně komentářů. V roce 2013 byla ukončena výroba těchto DVD.\nV České republice distribuci DVD zajišťovala společnost Centrum českého videa.\n\n\"Riptide\", byl populární detektivní seriál, jehož sledovanost klesala poté, co byl vysílán v čase, kdy byl uváděn seriál \"Měsíční svit\", přesněji 1. a 2. série. V epizodě, která byla vysílána sítí NBC 16. dubna 1986 ve 20h, pod názvem \"Moonlighting\" si postavy \"Rosalinda Granta\" (hraje Annette McCarthy) a \"Cary Russella\" (hraje Richard Greene), dělaly legraci z \"Maddie Hayes\" a \"David Addison jr.\", když se stali odbornými poradci (detektivními experty) pro fiktivní detektivní seriál. Epizoda byla upravena tak, že stylem dialogů připomínala dialogy ze seriálu \"Měsíční svit\". Oba protagonisté to doplnili patřičnými kostýmy. Výkonný producent seriálu \"Riptide\" Babs Greyhosky řekl: „Udělali jsem si z nich trochu srandu, když nás vyhodili do vzduchu a dodal, že celý štáb, vč. herců jsou fanoušky seriálu Měsíční svit.\"\n\nEpizoda byla společností NBC záměrně propagována, jako parodie na seriál \"Měsíční svit\", mělo to vyznít jako pocta tomuto seriálu.\n\n"}
{"id": "1507817", "url": "https://cs.wikipedia.org/wiki?curid=1507817", "title": "Fever-Tree Championships 2019 – mužská čtyřhra", "text": "Fever-Tree Championships 2019 – mužská čtyřhra\n\nMužská čtyřhra Fever-Tree Championships 2019 probíhala ve druhé polovině června 2019. Do deblové soutěže londýnského tenisového turnaje v Queen's Clubu hraného na trávě nastoupilo šestnáct dvojic. Obhájcem titulu byli Henri Kontinen s Johnem Peersem, kteří skončili v semifinále na raketách Lópeze a Murrayho.\n\nVítězem se stal španělsko-britský pár Feliciano López a Andy Murray, který ve finále zdolal americko-britskou dvojici Rajeev Ram a Joe Salisbury. Po dvousetovém průběhu 7–6 a 5–7 rozhodl až supertiebreak poměrem míčů [10–5]. Oba šampioni si do žebříčku ATP připsali 500 bodů a získali premiérovou společnou trofej. 37letý López vybojoval pátý deblový titul na okruhu ATP Tour a pro Murrayho to bylo třetí takové turnajové vítězství.\n\nAndy Murray se deblovou soutěží vrátil na okruh po únorové operaci kyčle. Na Queen's Club Championships vyhrál celkově šestou trofej, když pětkrát předtím triumfoval ve dvouhře. To představovalo turnajový rekord. Feliciano López se stal prvním hráčem od Marka Philippoussise z roku 1997, který na londýnské události ovládl dvouhru i čtyřhru v jediném ročníku. Naposledy předtím obě soutěže jediného turnaje vyhrál Matteo Berrettini na Swiss Open Gstaad 2018.\n\n\n\n\n"}
{"id": "1507824", "url": "https://cs.wikipedia.org/wiki?curid=1507824", "title": "Transfunkcionální bohyně", "text": "Transfunkcionální bohyně\n\nTransfunkcionální bohyně je podle trojfunkční hypotézy typ indoevropské bohyně vztahující se ke všem třem funkcím, tedy suverenitě, válce i plodnosti. Mezi transfunkcionální bohyně jsou řazeny následující:\n\n\nVznik komplexních transfunkcionálních bohyň lze interpretovat skrze difuzi. Podle takového výkladu byly domorodé bohyně s jejichž kultem se Indoevropané během své expanze setkávali přiřazeny k třetí, tedy plodnostní a ekonomické. Později však byly vztaženy také ke zbylým dvěma funkcím a získal tak atributy suverénních a válečnických božstev, třetí funkce je ostatně nejvíce přístupná synkrezi. Podle odlišné interpretace byl ženský prvek v indoevropském myšlení prvek chápán jako universální a syntetizující, oproti analytickému prvku mužských božstev, a transfunkcionální bohyně tak byly od počátku chápány jako dodávající svoji moc všem funkcím.\n\nKromě bohyň vykazují známky transfunkcionality některá božstva reprezentující přírodní živly, například védský Agni „Oheň“, zarathuštričtí fravaši, kteří jsou „dobří, silní a spravedliví“ nebo postava krále, jako severský Ríg – Heimdall.\n"}
{"id": "1507825", "url": "https://cs.wikipedia.org/wiki?curid=1507825", "title": "Pyroelektrický jev", "text": "Pyroelektrický jev\n\nPyroelektrický jev je schopnost některých krystalů generovat elektrický náboj při změně teploty. Je obdobou piezoelektrického jevu, při němž vzniká elektrický náboj na povrchu krystalu při mechanickém stlačení.\n\nV nevodivých pevných krystalických látkách způsobuje změna teploty deformaci krystalové mřížky. U látek s vhodnými vlastnostmi vzniká elektrický náboj mezi chladnější a teplejší částí krystalu. U látek s jedinou polární osou symetrie se změnou teploty vytvoří dipólový moment, který je zodpovědný za vznik elektrického napětí. Všechny pyroelektrické materiály mají též piezoelektrické vlastnosti, avšak jen některé materiály s piezoelektrickými vlastnostmi vykazují též vlastnosti pyroelektrické, neboť pyroelektřina má vyšší nároky na asymetrii krystalu.\n\nJev je znám již od 17. století, kdy byl pozorován na krystalu turmalínu. Ten při vhození do horkého popela nejprve jeho částečky přitahuje a později, po ohřátí, naopak odpuzuje. Pyroelektrický jev na krystalech ledu v kumulonimbech je též podstatou vzniku elektrických výbojů (blesků) při bouřce.\n\nOpačným dějem je elektrokalorický jev, při němž se vložením krystalu elektrického pole mění jeho teplota.\n\n"}
{"id": "1507826", "url": "https://cs.wikipedia.org/wiki?curid=1507826", "title": "Zilhad Ključanin", "text": "Zilhad Ključanin\n\nZilhad Ključanin (5. března 1960 Trnova, okres Sanski Most, Federativní lidová republika Jugoslávie – 6. června 2016 Sarajevo, Bosna a Hercegovina) byl bosenskohercegovský básník, prozaik a dramatik bosňáckého původu.\n\nAbsolvoval studium filozofie a sociologie na Filozofické fakultě Univerzity v Sarajevu. Magisterský titul získal na filozofické fakultě v Záhřebu, doktorát na filozofické fakultě v Sarajevu. Jeho dizertace nesla název Zbožná bosňácká poezie 20. století (\"Pobožna bošnjačka poezija XX. vijeka\").\n\nMezi lety 1991 a 1997 vedl malé nakladatelství \"Biblioteka Ključanin\" (Knihovna Ključanin), která vydávalo díla podporující národní emancipaci muslimského/bosňáckého obyvatelstva Bosny a Hercegoviny. Během válečného konfliktu v Bosně a Hercegovině (1992–1995) byl ostrým kritikem srbského nacionalismu a řadil se k nejhlasitějším zastáncům nesmlouvavé politiky Bosňáků vůči svým sousedům.\n\nVelký ohlas si získal jeho román \"Šehid\" (Mučedník, 1998), pojednávající o utrpení bosňáckého obyvatelstva za války v autorově rodném kraji. Dílo bylo později i zdramatizováno.\n\nRoku 2015 se stal šéfredaktorem časopisu \"Život\", který vydává Spolek spisovatelů Bosny a Hercegoviny. Než se však pustil do redakční práce, těžce onemocněl a nečekaně zesnul. \n\n\n"}
{"id": "1507828", "url": "https://cs.wikipedia.org/wiki?curid=1507828", "title": "Rilakkuma", "text": "Rilakkuma\n\nRilakkuma () je fiktivní plyšový medvěd vytvořený japonskou společností San-X jako jeden z maskotů pro jejich psací potřeby. Postavu navrhla v roce 2003 designérka Aki Kondó. Svým vzhledem vychází z fenoménu japonské popkultury \"kawaii\" – „roztomilých věcí“ – podobně jako například Hello Kitty společnosti Sanrio. Jeho jméno je složeninou do japonštiny přejatého slova \"relax\" a kuma – \"medvěd\". Jeho charakteristikami jsou nicnedělání a pojídání sladkostí a pamlsků.\n\nKromě psacích a kancelářských potřeb vydává společnost San-X také komiksy, plyšové hračky nebo oblečení. Podle statistik vynesla značka spojená s Rilakkumou společnosti do roku 2016 až 250 miliard jenů (asi 50 miliard korun). Velký úspěch tohoto lenošivého medvěda vysvětluje Carolyn Stevensová částečně vzepřením se mladší generace proti japonské pracovní kultuře plné stresu.\n\nNa streamovací službě Netflix vyšel 19. dubna 2019 třináctidílný animovaný seriál \"Rilakkuma a Kaoru\" () natočený metodou stop motion japonským studiem Dwarf. V něm vystupuje kromě Rilakkumy i medvídě \"Korilakkuma\", žlutý ptáček \"Kiiroitori\" a mladá žena \"Kaoru\", u které všechna zvířata bydlí a která se o ně stará. Režisér Masahito Kobajaši uvádí jako inspiraci film Wese Andersona Fantastický pan Lišák. Na seriálu se podílela i původní autorka Rilakkumy, Aki Kondó.\n\n"}
{"id": "1507833", "url": "https://cs.wikipedia.org/wiki?curid=1507833", "title": "Dragor", "text": "Dragor\n\nDragor (v makedonské cyrilici Драгор) je malá řeka v jižní části Severní Makedonie. Teče západo-východním směrem, největším sídlem, kterým protéká, je město Bitola. Pramení nedaleko od vesnice Sapunčica v pohoří Baba planina. Vlévá se do Černé řeky západně od obce Novaci. \n\nCelková délka toku řeky činí 25 km, s přítoky 67 km, její povodí potom 188 km a průměrný pád 17 %. Největší průtok zaznamenává řeka v dubnu a květnu, kdy v pohoří Baba planina a na vrcholu Pelister taje sníh. Naopak od června do září je díky nižším srážkám v regionu velmi malý průtok v řece. Koryto řeky je regulováno, regulační práce byly prováděny postupně již od konce 19. století.\n"}
{"id": "1507834", "url": "https://cs.wikipedia.org/wiki?curid=1507834", "title": "Nádorové mikroprostředí", "text": "Nádorové mikroprostředí\n\nNádorové mikroprostředí zahrnuje všechny buněčné i nebuněčné složky, které jsou součástí nádorové tkáně a zároveň i interakce mezi nádorovými buňkami a zdravými tkáněmi přímo v nádoru či jeho blízkém okolí. V naprosté většině nádorů se kromě samotných transformovaných buněk nachází i krevní a lymfatické cévy, leukocyty, fibroblasty, cytokiny a další signální molekuly či složky extracelulární matrix. Navíc je prostředí nádoru specifické i svými fyzikálně-chemickými vlastnosti jako je pH či parciální tlak kyslíku. Všechny tyto složky tvoří nádorové mikroprostředí a ovlivňují progresi nádoru. Na rozdíl od dalších termínu označujících součásti nádoru (nádorový parenchym, nádorové stroma aj.), se výrazem nádorové mikroprostředí zdůrazňuje zejména dynamika a reciprocita funkčních vztahů mezi jednotlivými složkami.\n\nPrvní teorie týkající se vztahu mezi nádorovými buňkami a zdravou tkání se objevily už v druhé polovině 19. století, kdy si Rudolf Virchow (mimo jiné jeden z průkopníku buněčné teorie) všiml na jedné straně charakteristické infiltrace nádorů bílými krvinkami a na straně druhé vyššího výskytu nádorů u pacientů s chronickými záněty. Ještě významnější závěry publikoval roku 1889 James Paget v podobě tzv. „seed and soil“ hypotézy, která popisuje metastázování jako nenáhodný proces závislý na interakci nádorové buňky a vhodného prostředí v tkáni, tedy místě potenciální metastáze („seed and soil“, česky půda a semeno je metafora zdůrazňující podstatu recipročního vztahu mezi nádorovou buňkou –„semenem“ a tkání – „půdou“, nutného pro růst nádoru či metastáz).\n\nV druhé polovině 20. století začal vznikat moderní koncept nádorového mikroprostředí. Zpočátku se jednalo zejména o práce věnující se vztahu mezi angiogenezí a růstem nádoru či o experimenty navazující na myšlenky Virchowa, zaměřené na asociaci nádorů s chronickým zánětem.. Od druhé poloviny 20. století až do současnosti postupně dochází k stále detailnějšímu popisu jednotlivých aspektů nádorového mikroprostředí: konkrétních populací imunitních buněk, vlivu cytokinů, chemokinů a dalších signálních molekul na nádorové buňky, vztahu mezi ECM (extracelulární matrix) a schopností buněk metastázovat či změnám nádorového mikroprostředí v závislosti na nejčastějších terapeutických postupech.\n\nStejně jako v případě zdravých tkání a orgánů, i buňky nádoru potřebují zásobení kyslíkem a živinami či odvod metabolitů zprostředkovaný cévami. Jakmile velikost nádoru přesáhne řádově milimetry, dojde v důsledku hypoxického prostředí v nádorové tkáni k iniciaci růstu stávajících cév, popřípadě k jejich novotvorbě (angiogeneze či vaskulogeneze). Růst cév je spouštěn signálními molekulami jako VEGF (vaskulární endotelový růstový faktor) či FGF (fibroblastový růstový faktor) produkovanými nádorovými buňkami v reakci na nedostatek kyslíku, nebo chronicky v důsledku mutace v některém z onkogenů.\n\nKromě produkce pro-angiogenních faktorů transformovanými buňkami, existuje v nádoru i několik dalších mechanismů kterými k indukci vaskularizace dochází. Nádorové buňky mohou produkovat metaloproteázy, enzymy degradující extracelulární matrix a uvolňující tak VEGF, který je v ní vázaný. Zdrojem VEGF a dalších pro-angiogenních molekul jsou často i netransformované buňky nádorového mikroprostředí, zejména pak tumor-asociované makrofágy (TAM). Cévy v nádorech mají odlišnou morfologii od zdravé tkáně: jejich růst je chaotický, jsou dilatované, případně mají velmi heterogenní průsvit, obsahují slepá zakončení a jsou permeabilnější.\n\nKromě primární funkce vaskulatury (zásobení kyslíkem a odvod metabolitů) navíc buňky endotelu tvořící cévy ovlivňují imunitní odpověď na nádor (produkcí chemokinů a adhezních molekul) a zároveň i schopnost transformovaných buněk metastázovat do okolí.\n\nSchopnost imunitního systému rozpoznávat a likvidovat poškozené buňky vlastních tkání je stěžejním mechanismem bránícím vzniku a rozvoji nádorů, jak ukazuje zvýšený výskyt rakoviny u imunokompromitovaných osob a modelových organismů, a navíc i množství terapií (viz dále) zaměřených právě na stimulaci imunitní odpovědi proti nádorovým buňkám. Pro eliminaci nádorů jsou stěžejní zejména cytotoxické T lymfocyty, které mají schopnost rozpoznat a likvidovat poškozené buňky. Další subtypy imunitních buněk, které se podílí na eliminaci nádoru a jsou spojeny s lepší prognózou pacientů jsou M1 makrofágy a NK buňky.\n\nV kontrastu s již zmíněnými, existuje množství mechanismů, kterými složky imunitního systému naopak podporují růst a progresi nádoru, ať už přímo či skrz inhibici protinádorových imunitních mechanismů. Například MDSC (myeloidní supresorové buňky) a M2 makrofágy inhibují skrz produkci protizánětlivých cytokinů (TGFβ, IL-10) cytotoxickou imunitní odpověď proti nádorovým buňkám. TGFβ produkovaný těmito buňkami navíc stimuluje epiteliálně-mezenchymální tranzici (EMT) a angiogenezi a přispívá tak k schopnosti nádoru metastázovat. Ke komplexitě vztahů mezi imunitním systémem a nádorem pak přispívá množství dalších složek imunitního systému jejichž vliv na nádor je stále nejasný, či které působí protichůdně v závislosti na typu nádoru. Příkladem jsou Th2 či Th17 či regulační T-lymfocyty, které jsou asociovány s lepší či horší prognózou v závislosti na typu nádoru popřípadě, které mají jak pro- tak protinádorové efekty.\n\nDalšími buňkami hojně zastoupenými v mikroprostředí nádoru jsou fibroblasty. Ve zdravých tkáních fibroblasty produkují složky extracelulární matrix a při zranění se aktivují a napomáhají hojení. Obdobné efektorové mechanismy se uplatňují i v případě fibroblastů v nádoru, kde jsou tyto buňky konstitutivně aktivovány. Již od poloviny 19. století vznikala dodnes uznávaná teorie, která pohlíží na nádor jako stále se nehojící ránu – „wound that do not heal\" – a vysvětluje tak i složení nádorového mikroprostředí a jeho vztah k zánětu a fibróze). Fibroblasty stimulují angiogenezi produkcí molekul jako VEGF či FGF. Také napomáhají proliferaci nádorových buněk produkcí růstových faktorů, produkcí složek extracelulární matrix a její remodelací. \n\nFibroblasty spolu s mezenchymálními kmenovými buňkami produkcí TGFβ stimulují EMT nádorových buněk a tím jejich schopnost metastázovat. Mezenchymální kmenové buňky pak pravděpodobně hrají roli i při uchycování migrujících nádorových buněk v místech budoucích metastáz.\n\nVzhledem k tomu, že nádorové mikroprostředí přispívá k progresi a v pozdějších fázích i metastázím nádorových buněk, jsou jeho jednotlivé složky cílem mnoha terapií.\n\nJedním z cílů terapií je inhibice angiogeneze v nádoru a tím omezení jeho růstu a pravděpodobnosti metastáze. Terapie cílí na inhibici signálních drah stimulujících angiogenezi, například vyvázáním proangiogenních signálních molekul pomocí specifických protilátek (Bevacizumab, protilátka vázající VEGF a tím bránící jeho navázání na receptor) či inhibicí příslušných receptorů (Cabozantinib, inhibitor receptoru pro VEGF).\n\nPřirozené schopnosti imunitního systému likvidovat nádorové buňky využívají různé druhy imunoterapií stimulující imunitní odpověď vůči nádoru. Může jít o nespecifickou stimulaci imunitního systému jako v případě BCG terapie či podávání cytokinů. Významný úspěch v posledním desetiletí zaznamenaly terapie založené na blokaci PD-1 a CTLA-4: molekul inhibujících imunitní odpověď vůči nádoru. Dalším nadějným imunoterapeutickým přístupem je využití T buněk s chimerními antigenními receptory.\n"}
{"id": "1507837", "url": "https://cs.wikipedia.org/wiki?curid=1507837", "title": "Vila Biljana", "text": "Vila Biljana\n\nVila Biljana (makedonsky Вила Биљана) je vilový areál/komplex, který se nachází na břehu Ochridského jezera, v jihozápadní části Severní Makedonie. Areál tvoří několik vil; vilu prezidenta republiky, vilu premiéra, ministra vnitra (policie) a několik vil, které jsou určeny vysokým státním úředníkům. Areál byl vybudován původně jako rekreační vila pro Josipa Broze Tita, hlavu státu Jugoslávie. Po rozpadu státu přešla do vlastnictví Republiky Severní Makedonie. Areál navštívila řada zahraničních politiků, jako např. Sergej Lavrov, Leonid Kučma, Slobodan Milošević, José Manuel Barroso, Václav Klaus a další. \n"}
{"id": "1507838", "url": "https://cs.wikipedia.org/wiki?curid=1507838", "title": "Crveni Vrh", "text": "Crveni Vrh\n\nCrveni Vrh () je malá vesnice a přímořské letovisko v Chorvatsku v Istrijské župě, spadající pod opčinu města Umag. Nachází se blízko slovinských hranic, u Piranského zálivu, asi 6 km severovýchodně od Umagu. V roce 2011 zde žilo 192 obyvatel v 58 domech, což je nárůst oproti roku 2001, kdy zde žilo 173 obyvatel. Do roku 2001 patřil Crveni Vrh vesnici Valica, takže v něm nebylo prováděno sčítání obyvatel. Název znamená \"červený vrch\", popř. \"červený kopec\".\n\nSousedními vesnicemi jsou Murine, Savudrija, Valica a opuštěná vesnice Kanegra.\n"}
{"id": "1507840", "url": "https://cs.wikipedia.org/wiki?curid=1507840", "title": "Mešita Ajdar Kadi", "text": "Mešita Ajdar Kadi\n\nMešita Ajdar Kadi (makedonsky Ајдар-кади џамија, turecky Gazi Haydar Kadi Cami) se nachází v severomakedonském městě Bitola. Jedná se o kulturní památku. Mešita se nachází nedaleko ovčího trhu (Овчи пазар) a zájezdního hostince (hanu) Deboj ve staré části města. \n\nMešita byla budována v letech 1561 až 1563 z rozhodnutí místního soudce (kadija) Ajdara, podle něho nese své jméno. Navrhli ji stavitelé školy tureckého stavitele Mimara Sinata, známá je též jako \"Balkánská princezna\". Mešita má čtvercový půdorys, velikou kupoli vysokou 19 metrů a vstupní bránu. Jako jediná mešita na území Severní Makedonie má dva minarety. Mešita má velmi jednoduše provedený interiér, který i přes rekonstrukci provedenou v letech 1960 až 1961 byl po dlouhou dobu značně poškozen. Na přelomu 20. a 21. století byla mešita opětovně renovována za pomoci finančních prostředků, které poskytlo Turecko. \n"}
{"id": "1507842", "url": "https://cs.wikipedia.org/wiki?curid=1507842", "title": "Kostel svatého Jana Křtitele (Damníkov)", "text": "Kostel svatého Jana Křtitele (Damníkov)\n\nKostel svatého Jana Křtitele vytváří dominantu viditelnou ze širokého okolí a nachází se uprostřed obce Damníkov u hlavní silnice. Současný pseudogotický kostel byl postaven na místě zbořeného gotického kostela. \n\nHistorické prameny se liší v údajích o tomto objektu. Jeden uvádí, že původním záměrem stavby v roce 1384 byla kamenná tvrz a druhý z roku 1412 popisuje stavbu jako kostel. Starý kostelík byl 22 metrů dlouhý, 9,5 metrů široký a jeho součástí bylo presbyterium, sakristie a márnice na hřbitově. Kolem kostela se nacházel hřbitov s nízkou vstupní stavbou.\n\nPodle zachovaných fotografií měl zděný kostel presbytář o čtvercovém půdorysu. Presbytář byl klenutý žebrovou klenbou křížovou a uzavřený třemi stranami osmiúhelníku s nepravidelně zaklenutými žebry. K severní straně presbytáře přiléhala klenutá sakristie. Loď měla plochý dřevěný strop. Nedílnou součást kostela tvořila kruchta s varhanami. Průčelní věž s předsazeným dřevěným podbitím kryla střechu ve tvaru stanu. Celý kostel zdobily fresky. Jeho podoba je známa dnes jen z dobových fotografií a modelu v lanškrounském muzeu. \n\nGotický kostel začal postupně chátrat a přestal postačovat zvyšujícímu se počtu věřících v Damníkově. Správa obce měla tedy k řešení dané situace dvě možnosti: velmi nákladnou rekonstrukci stávajícího objektu nebo ještě nákladnější výstavbu kostela nového.\n\nRada obce se rozhodla pro výstavbu nového kostela. S jeho stavbou se mělo původně započít už v roce 1830. Po prvních setkání se pozvolna začalo svážet stavební dříví, ale po provizorním zastřešení chrámové lodi a věže místní farníci ztratili zájem a z příprav sešlo. \n\nRoku 1853 byl dokonce vypracován stavební plán nového kostela. Celou záležitostí se přestali zabývat až do roku 1885, kdy mělo dojít ke generální opravě chrámu za 15 tisíc zlatých. Změny navržené roku 1888 architektem R. Vomáčkou nebyly knížetem z Lichtenštejna přijaty.\n\nPo dlouhých letech jednání s knížetem se nakonec zdejší farníci roku 1892 rozhodli postavit nový kostel. Kníže slíbil nahradit 2/3 nákladů, proto v roce 1895 byl původní kostel zbořen a podle plánů architekta Karla Weinbrennera se začal budovat současný pseudogotický kostel v novogotickém slohu. Stavba byla zadána lanškrounskému staviteli Seifertovi. \n\nDne 7. 6. 1895 se začalo se stavbou. Slavnost základního kamene se konala 21. 7. 1895 za účasti mnoha kněží, církevních i světských hodnostářů a asi 1000 lidí místních a z okolí. Stavba trvala až do roku 1898 a inaugurace proběhla 17. 7. téhož roku. Nyní měla komunita věřících v Damníkově nový kostel novogotického slohu, jehož impozantní budova ze zlatavého pískovce byla obdivována všemi z blízkého i dalekého okolí.\n\nVedle stojící starý kostelík byl stržen a některé jeho stavební prvky byly pro zachování zazděny do zdejší ohradní hřbitovní zdi.\n\nVe 20. století došlo k různým rekonstrukcím, například střechy.\n\nKostel je postaven na mírně vyvýšeném místě u komunikace vedoucí do centrální části obce. Celý objekt kostela je složen z presbytáře, hlavní lodě, sakristie, hlavní a vedlejší věže. Na jeho výstavbu bylo použito mnoho mohutných bloků kamene pískovce. \n\nNa západní straně kostela stojí hlavní a vedlejší věž. Hned vedle vedlejší věže je umístěna otevřená předsíň, která dotváří půdorys kostela. Kryje hlavní vstup do kostela.\n\nVnější plášť kostela je osazen několika druhy oken a členěn horizontálně podokenní římsou. Vertikální členění vytváří odstupňované opěrné pilíře, které jsou kryté zkosenými stříškami. Okna jsou hrotitá nečleněná gotickou okenní kružbou a sdružená lomená okna s jednoduchým ostěním. Hlavní a boční vchody do kostela uzavírají masivní dvoukřídlové otvíravé dveře osazené do kamenné zárubně s tvarovaným horním překladem. \n\nOsvětlení a odvětrání krovového systému zajišťují trojúhelníkové a obdélníkové vikýře osazené v pravidelných rozestupech v ploše střechy.\n\nK východní části lodě je připojen presbytář s půdorysem nepravidelného šestiúhelníku. Závěr presbytáře je zaklenut paprsčitou klenbou s jednoduchým svorníkem. Další pole klenby je zaklenuto křížovou klenbou. Žebra jsou ukončena na konzolách kuželovitého tvaru. Sakristie má obdélníkový půdorys a obdélníkový vstup. Vítězný oblouk se zkosenými hranami odděluje hlavní loď od kněžiště.\n\nProstor nad hlavní lodí je klenut stoupající křížovou klenbou s žebry. Žebra pozvolna přechází do opěrných pilířů v obvodovém plášti objektu. Mezi těmito pilíři jsou vyklenuty pasy, které zesilují čelní oblouky klenby.\n\nSoučástí interiéru kostela je kruchta s varhany. Pod kruchtou se nachází arkády lomeného oblouku jdoucí do pilířů se zkosenými hranami.\n\nPod hlavní věží kostela se nachází otvor pro ducha svatého s hvězdicovou čtyřcípou klenbou. \n\nSoučástí hlavního oltáře je oltářní mensa. Obraz na hlavním oltáři pochází ze starého kostela a je prací neznámého malíře z Orlických hor.\nVýrazným prvkem je neogotická kazatelna přístupná po schůdcích, odkud se pronáší kázání. Kamenná kazatelna má řečniště s nohou a je opatřena stříškou.\nKamenné architektonické fragmenty, dochované z původního gotického kostela sv. Jana Křtitele, jsou vezděné do ohradní zdi v úseku za presbytářem u nového kostela z let 1895 – 1898. Tyto hodnotné gotické fragmenty pochází z počátku 15. století a byly restaurovány roku 1995 K. Krátkým. \n\nHřbitovní zeď ozvláštňuje gotický portál s bohatým profilováním, dvěma hruškovitými profily a jedním oblounem. Ostění, jehož pruty se ve vrcholu přetínají, zdobí výžlabky. Sanktuárium zazděné v portálu je pravoúhlé. Jeho rám tvoří výžlabkový profil. Samotné sanktuárium završuje oslí hřbet, který ukončuje kytka. V ohradní zdi jsou zakomponovány dvě okenní kružby trojlistého tvaru s jednoduchou profilací (tzv. jeptišky). Dále se zde nacházejí tři klíčové střílny a kamenný svorník s hlavou vousatého muže. Vlevo od něj je fragment ostění s rovným nadpražím a s reliéfním vlysem. Vpravo od gotického portálu se rýsuje náhrobník s rytým motivem kříže, jehož ramena se rozšiřují. Pod rameny kříže se nachází reliéfní geometrický ornament z polokruhových úsečí. Dále byl do ohradní zdi zazděn polokruhový portálek a jeho kamenné ostění, které je na obvodu profilováno páskou. Ve vrcholu oblouku je vytesán letopočet 1624. Další prvek tvoří půlkruhový portálek lemovaný páskou, jehož vrchol je označen vročením 1704. Stěžejním materiálem celé hřbitovní zdi je pískovec. Dále se zde nachází několik ornamentálních náhrobků, dvě sochy a hlavní oltář se sousoším Nejsvětější Trojice z druhé poloviny 18. století.\n"}
{"id": "1507844", "url": "https://cs.wikipedia.org/wiki?curid=1507844", "title": "Peko", "text": "Peko\n\nPeko je estonský epos psaný v setuském nářečí a sestavený pěvkyní Anne Vabarnou ve spolupráci s estonským archivářem a knihovníkem Paulopriitem Voolainem na konci 20. let 20. století. V knižní podobě epos vyšel poprvé až v roce 1995 ve finském Kuopiu. Dílo se skládá ze čtyřiceti tří zpěvů a je rozděleno na dvě části, které dohromady obsahují téměř 8000 veršů. Hlavní postavou eposu je původně setuský bůh úrody a hojnosti Peko, který je zde ovšem vykreslován jako hrdina se zázračnou dubovou palicí, válečník a lovec. Po jeho boku se objevuje například postava Ježíše či Marie. Vzhledem k ženské perspektivě na úrovni vypravěče i tematizaci ženského údělu se epos řadí mezi tzv. ženské baltofinské eposy.\n\nPrvní myšlenky na sestavení setuského eposu Peko sahají až do roku 1921, kdy se v Petseri konalo první shromáždění Setuů, v rámci něhož vznikla idea propagace setuské kultury, a to i prostřednictvím vydávání literatury psané setuským nářečím. Této myšlenky se nadšeně chytil zejména Lauri Kettunen, profesor baltofinských jazyků na Univerzitě v Tartu, který přesvědčil setuského rodáka Paulopriita Voolaineho k sepsání setuské čítanky, jejíž první část vyšla v roce 1925. Ta obsahovala mimo jiné články etnomuzikologa Armase Otta Väisänena o setuských lidových písních a hudbě. Z hlediska budoucího eposu sehrála zásadní roli Voolaineova lyricko-epická báseň o setuském králi. \n\nV roce 1926 došlo pravděpodobně k prvnímu osobnímu setkání P. Voolaineho a A. Vabarny. V únoru 1927 poslal Voolaine A. Vabarně dopis, v němž nastínil základní dějovou linku eposu a přibližně sto témat. Vabarna poté linku a navržená témata rozvinula, přičemž vycházela především z toho, co sama zažila a viděla. Pro Estonce, kteří mají v eposech dlouholetou zálibu, se tento lidově-slovesný experiment stal významným milníkem, ačkoliv k jeho vydání došlo až ke konci 20. století. Setuové mají k eposu Peko naopak zvláštní symbolický vztah. \n\nEpos je psán v setuštině (\"seto kiil´\"), která patří mezi baltofinské jazyky. Jedná se o jihoestonské podnářečí, jímž hovoří Setuové. Od standardní (severní) estonštiny se setuský jazyk liší v mnoha aspektech, a to zejména z hlediska fonologie, gramatiky a slovní zásoby. V roce 2011 hovořilo setuštinou necelých 13 000 mluvčích.\n\nMezi tvůrce setuské tradiční lidové slovesnosti patřily zejména ženy, stejně jako je tomu ve zbytku Estonska. Nejznámějším umělkyním v této oblasti se říkalo \"lauluemot\" (‘matky písní’) a patřily mezi ně například Hilana Taarka, Miku Ode nebo Veera Pähnäpuu. Setuskou lidovou slovesnost předávali také mužští zpěváci, avšak jejich přínos v rámci sesbíraných materiálů je značně menší, jelikož například některé žánry příležitostných písní (např. týkající se pití) se zpravidla písemně nezaznamenávaly.\n\nPro jihoestonskou slovesnost je obecně typickým znakem lyrika, v setuské oblasti však vždy převládaly epické písně. Běžný byl taktéž vícehlasný sbor o alespoň dvou hlasech, přičemž větší část sboru (\"torrõ\") opakovala melodii hlavního zpěváka, zatímco jeden zpěvák (\"killõ\") zpíval vyšší melodii. Písně byly přímo určeny k veřejnému předvádění a vznikaly vlastně až při samotném zpívání, šlo tedy z velké části o improvizaci. Při písemném zápisu měl pak zpěvák často problémy si na text písně vzpomenout. Tradičně měla jedna píseň mnoho podob – měnila se totiž s každým dalším vystoupením.\n\nTypickým znakem setuských písní je variace, a to na všech úrovních. Jedna píseň se tak mohla u každého zpěváka lišit, a jak již bylo zmíněno, většinou existovalo několik verzí písně i u stejného zpěváka. Zdokumentované látky lidové slovesnosti závisely ve značné míře také na pohlaví sběratele. Pro sběratelky bylo například složité hovořit s mužskými zpěváky, jelikož interpretace zpěvů byla mnohdy ovlivněna předsudky a genderem. Mezi formální prvky setuské lidové slovesnosti patří zejména stereotypní formulace, užívání stejných veršů v různých písních (i v improvizaci) nebo stejné kombinace skupin veršů a motivů v různých písních. O skutečném repertoáru daného zpěváka hovoří především šíře jeho veršového rejstříku. Taktéž v eposu Peko se objevují výpůjčky ze starších setuských písní. \n\nAnne Vabarna (1877−1964) byla významná setuská pěvkyně, z jejíž tvorby máme, na rozdíl od jiných stejně talentovaných pěvkyň, i zvukové nahrávky. Bylo to díky živému zájmu tehdejších folkloristů, ale i zásluhou A. Vabarny, která se sama aktivně přičinila o zaznamenávání svých zpěvů. Sama neuměla psát, a její texty proto písemně zachycoval devatenáctiletý syn Ivo. Její dílo je uloženo v archivech estonské lidové slovesnosti, navíc bylo publikováno několik jejích nahrávek a textů a také mnoho studií vycházejících z jejích zpěvů. A. Vabarna za svůj život vytvořila přibližně 150 000 veršů, což je více než u kteréhokoliv jiného ugrofinského pěvce, a toto její dědictví je významným etnografickým obrazem tehdejší setuské společnosti. Texty A. Vabarny jsou hlubokým vhledem do světa jedince, ale i generalizací světa setuské společnosti na počátku 20. století.\n\nA. Vabarna se narodila poblíž dnešního estonského města Värska a již ve svých osmnácti letech se provdala a přestěhovala do vedlejší vesnice Tonja, kde porodila celkem devět dětí. Jako první projevil o její písně zájem etnomuzikolog a folklorista Armas Otto Väisänen, a to v roce 1914, když A. Vabarna zpívala v pěveckém sboru. Samostatně začala zpívat v roce 1923 a v tomtéž roce Väisänen zaznamenal prvních 8500 veršů. \n\nEpos Peko je výsledkem spolupráce A. Vabarny s estonským sběratelem lidové slovesnosti a archivářem Paulopriitem Voolainem (vl. jménem Friedrich Pedmanson). Voolaine (1899–1985) se narodil v jižním Estonsku ve městě Räpina a s mluvčími setuštiny byl v kontaktu již od útlého dětství. V rámci svých studií na Univerzitě v Tartu navštěvoval například přednášky již zmíněného profesora Lauriho Kettunena. Voolaineho nejvíce zajímala právě národní kultura a nářečí. Z jeho badatelské činnosti se dochovalo více než 5000 stran týkajících se lidové slovesnosti, 400 stran textů o nářečích, stovky obrázků a muzejních předmětů apod. \n\nEpos Peko v mnoha směrech navazuje na jiná epická díla lidové slovesnosti. Srovnat jej lze například se staroanglickým hrdinským eposem Béowulf, jenž je podobně jako Peko založen na mýtu o bohu úrody žijícího v oblasti Baltského moře – v tomto případě se jedná o syna dánského krále Scylda. Přestože Béowulf vykazuje rozpoznatelné prvky lidové slovesnosti, jejich zdroj je nejasný. Peko naproti tomu přímo souvisí s lidovým kultem uctívání boha hojnosti Peka a nepřímo navazuje též na estonské lidové příběhy o bohatýrovi Kalevipoegovi. \n\nEpos Peko je do značné míry ovlivněn právě estonským eposem Kalevipoeg od F. R. Kreutzwalda a také finskou Kalevalou sestavenou E. Lönnrotem. Z Kalevipoegu pocházejí například náměty orby nebo zbavování lesa dravé zvěře. Postava Peka bývá často přirovnávána také ke kalevalskému hrdinovi Sampsu Pellervoinenovi. Kalevipoeg i Kalevala sloužily jako vzor zejména při snaze vyobrazit minulost bájnou formou, v níž nesmějí chybět popisy hrdinských činů. \n\nPodobnost s Kalevalou vykazuje epos hned v několika ohledech: je psaný tzv. kalevalským metrem, tj. čtyřstopým nerýmovaným trochejem, jemuž se v estonštině říká také \"regivärss\". Z formálních rysů se v obou dílech objevují například paralelismy či aliterace. Dalším charakteristickým znakem lidové slovesnosti, který oba eposy spojuje, je přítomnost pěvce (ačkoliv v eposu Peko jde o ženu). Společnými motivy jsou pak zrození, statný dub se zázračnými účinky, hudební nástroj kantele, sauna nebo motiv námluv. Podobně jako v Kalevale se zde zpívá o říši mrtvých (v Kalevale Tuonela, v Peku Toone). V obou dílech pak nalezneme rysy křesťanství i pohanské víry. \n\nNa první pohled jsou zde jasné také odkazy na Bibli. Pohanský bůh Peko je vykreslen jakožto Ježíšův pomocník a po celý život je doprovázen právě Ježíšem a Marií. Explicitně je zde znázorněna hrdinova víra v jediného boha a návaznost na Bibli se velmi silně projevuje zejména v epilogu. Mimo to se zde objevují další biblické narážky, např. v podobě kouzelné jabloně nebo žebra, které Peko na sklonku života uková.\n\nSetuská postava Peka má stejné kořeny jako Pellonpecko (Pekko) uvedený v díle Mikaela Agricoly \"Psalttari\" (1551). Pekko je považován za boha ječmene a ječmenného nápoje. Hrdina eposu Peko je pak ekvivalentem finsko-karelského Pekky. Podle finského religionisty Una Harvy nebyl Pekko pro Finy pouze bohem ječmene a piva, ale také básní a písní, podobně jako v řecké mytologii bůh Dionýsos. \n\nJméno Peko odpovídá pravděpodobně finskému vlastnímu jméno Pekko, které prapůvodně vychází z latinského Petrus. Podoba jména mohla být ovlivněna též finským výrazem peikko (šotek, skřítek) – v některých finských nářečích se totiž objevuje jeho monoftongizovaná varianta pekko. Slovem pekko se též ve staré finštině a některých dialektických variantách označují lesní zvířata (např. \"metsänpekko – medvěd\").\n\nPeko byl setuský bůh úrody a lidé věřili, že přináší do každodenního života štěstí a například ochranu úrody před kroupami. V oblasti Setumaa však nešlo o jediného boha úrody. Modlitby k Pekovi a jeho uctívání byly součástí slavnosti \"korädsipraasniekka\". Boha Peku představovala postavička vytvořená ze dřeva či vosku, která každý rok putovala zabalená v bílé látce od rodiny k rodině, kde byla většinou uložena v sýpce. Slavnosti boha Peka se konaly dvakrát do roka, přičemž ta podzimní byla určena pouze mužům. Její součástí byly rituály s chlebem či společná modlitba v kruhu u hospodáře, jenž u sebe daný rok držel rituální postavičku Peka. Po modlitbě následovaly zápasy mužů, během nichž často docházelo i k přeskakování plotu. Ten, kdo začal nejdříve krvácet, byl pro následující rok zvolen Pekovým hospodářem a musel zorganizovat příští slavnost. \n\nEpos Peko tvoří dvě hlavní části: část o Pekově životě a epilog s podtitulem „Pekovy předpovědi se naplňují“, jenž obsahuje různorodé příběhy vedlejších postav. První část obsahuje celkem dvacet devět zpěvů, druhá čtrnáct. První a poslední zpěv eposu tvoří úvodní a závěrečná slova zpěvačky. \n\nEpos začíná úvodním zpěvem pěvkyně, která se modlí k Ježíšovi a prosí jej o pomoc při psaní tohoto díla a poté představuje čtenáři postavu Peka, o němž bude dále zpívat. Následuje okamžik zrození postavy Peka, jemuž předchází velmi náročný porod. Už zde se objevují také postavy Ježíše a Marie, kteří při porodu Peka pomáhají. Tyto biblické postavy jsou dále zapojeny do všech událostí týkajících se Peka i jeho rodiny. Po vzoru epických hrdinů Peko zázračně rychle roste a brzy získává vlastnosti dospělého muže. Když dospěje, rozhodne se oženit a od svých rodičů žádá nejen požehnání, ale i rady. Bůh sešle jeho matce sen, podle něhož se na břehu moře nachází zázračná jabloň a pod ní sedí Ježíšem vychovaná panna Nabra a plete punčochu. Peko ji požádá o ruku, Nabra souhlasí a koná se svatba. Společný život manželského páru probíhá po všech stránkách dobře. Mladičká Nabra svým zpěvem dokáže přivolat déšť a zlepšit úrodu. Mladému páru se také narodí dva chlapci – odvážný Jorosk a Merosk, který hraje na kantele. \n\nPoklidný každodenní život se změní, když Peko nalezne na poli dubovou palici. Čísla a nápisy na ní si vyloží tak, že má palici uložit do truhly a použít ji pouze v případě nouze, tedy když je špatná úroda nebo dojde-li k válce. Než k válce skutečně dojde, umírají Pekovi rodiče, kteří ji předpověděli. Peko si bere dubovou palici a meč a je odhodlán bránit svou zem. Pomocí svíčky rodina dostává předpověď, že jakmile se Peko vrátí z války domů, stane se králem polí. Peko poté odchází do svého tajného příbytku v jeskyni, brzy však přilétnou ptáci a sdělí mu, že Ježíš již očekává silného muže, jenž bude ve válce proti Rusům bojovat. Peko tedy odchází do války, v níž udatně bojuje. Dubovou palici schová pod kámen a bojuje pouze mečem. V noci během spánku je ale zajat záludnými nepřáteli. \n\nNabra poté vyšle syny, aby Peka z jeskyně přivedli, ten tam však již dávno není. Na radu šesti dívek, které bůh poslal, zůstává Merosk v jeskyni a hraje na kantele, dokud Nabra s Joroskem nepřivedou otce zpět. Ve válce však Jorosk zahyne a Nabra upadne do zajetí Rusů. Peko se vrací sám do jeskyně a vypráví Meroskovi, co se stalo. Přichází také Ježíš, který Peka korunuje králem polí i celé oblasti Setumaa. Zároveň ukládá Pekovi první úkol – vyčistit zem od divokých zvířat, která se během války přemnožila. Peko se rozhodne nadále žít v jeskyni. Meroskovi Ježíš přislíbí za ženu jednu z dívek seslaných bohem, Anne. Mladý pár přichází po svatbě do jeskyně, aby Peka pozval domů, ale ten to odmítá, neboť má jako král mnoho povinností. Bere svůj meč a odchází „vyčistit“ lesy od dravé zvěře, jak mu bylo uloženo. Pomocí kouzelné palice se zase stará o dobrou úrodu. \n\nKdyž Peko zestárne, ukuje na památku budoucím generacím podle vlastního žebra železné žebro. Na vršku jeskyně zasadí dubovou větvičku, z níž vyroste dub, jehož kůra napomáhá od bolesti zubů. Přikáže také postavit klášter (klášter v kraji Petseri). K Pekově přípravě na smrt patří také zlé předtuchy týkající se budoucnosti. \n\nZávěr eposu (epilog) je svou kompozicí méně jednotný než zbytek díla. Obsahuje tyto hlavní části: vyobrazení Ježíšova života vycházející z Bible, popis života původních obyvatel, vyprávění o stěhování Setuů na Sibiř za lepším životem na přelomu 19. a 20. století a příběh o osiřelé dívce Luko, která prosí měsíc, aby jí ulevil od těžkého života a vzal si ji k sobě. Měsíc dívčinu prosbu vyslyší a pozve ji k sobě nahoru na nebe. Od té doby vždy, když je krásné počasí a měsíc jasně září, září také Luko a krásně osvětluje polovinu světa. \n\nHlavní hrdina eposu a současně světec, zemědělec, válečník a lovec a prorok. Za ženu si vezme dívku Nabru vychovanou Ježíšem a Marií, čímž je v eposu vyřešen konflikt mezi křesťanstvím a pohanstvím. Po válce je Ježíšem korunován na krále polí a celé oblasti Setumaa. Nad svou jeskyní vysadí dub a zaslouží se o výstavbu kláštera v Petseri. Pekovými atributy jsou dubová palice a jeskyně, v níž tráví čas modlitbou a půstem. \n\nDívka vychovaná Ježíšem a Marií, později Pekova manželka a matka dvou synů. Svým zpěvem umí přivolat déšť. \nNabra se poprvé zjevuje ve snu Pekovy matky. Je spojována se zázračnou jabloní, jež kvete na podzim a plody nese v zimě. Na svatbě s Pekem ji Ježíš s Marií nazývají dcerou a dávají jí rady do budoucího život. Během války upadá do zajetí Rusů, ale Ježíš jí brzy umožní vstoupit do říše Toone, tedy zemřít.\n\nVládce nebes, jediný stvořitel a Pekův životní společník. Jeho epické činy se odehrávají v dávných časech, kdy Ježíš učil, uzdravoval a pomáhal lidem. Je hlavním hrdinou několika zpěvů v druhé části eposu (např. Ježíš léčí nemocné, Ježíšova smrt nebo Ježíš pomáhá rybáři).\n\nJežíšova společnice, jeho odpovídající božský protějšek. Nekoná samostatně, objevuje se vždy po boku Ježíše. V mnoha případech nejsou od sebe promluvy Ježíše a Marie nijak odděleny.\n\nStarší syn Peka a Nabry. Po svém otci zdědil odvahu a společně s matkou se vydává zachránit Peka ze spárů Rusů. Při tom je zabit.\n\nMladší syn Peka a Nabry, hráč na kantele, Ježíšův zeť. V mnoha verších se objevuje po boku Joroska, jelikož bratři vše dělají společně. Rozdělí se, až když Jorosk s matkou odcházejí do Ruska, zatímco Merosk zůstává v Pekově jeskyni a hraje na kantele. Později si vezme za manželku Anne, jednu z dcer Ježíše a Marie.\n\nDcera Ježíše a Marie, manželka Meroska. Anne se objevuje v eposu poté, co byl Peko korunován na krále. Povzbuzuje Meroska, aby přestal truchlit nad smrtí bratra a začal opět hrát na kantele. Merosk si ji chce vzít za ženu, Ježíš se sňatkem souhlasí a dává mladému páru požehnání.\n\nPři odhlédnutí od makrostruktury díla a přesunutí pozornosti k jeho mikrostruktuře se objevuje zcela nová a hlubší stránka díla, kdy už se nejedná o pouhý hrdinský příběh. Hlavní dějová linka popisující Pekovy epické činy, která je výsledkem spolupráce A. Vabarny a P. Voolaineho, obsahuje také mnoho dějových odboček, scén a motivů, které nejsou o nic méně důležité než hlavní děj. Jestliže o Voolaineho příběhu (tj. Pekův hrdinský příběh) budeme hovořit jako o kostře celého eposu, pak ostatní a na první pohled menší příběhy tvoří jeho vazy a svaly. V těchto příbězích se objevují postavy (zejména ženské), které z hlediska celého eposu představují pouze podpůrné role, avšak z ideologického hlediska se jedná o ústřední postavy – jsou to například Pekova matka, Pekova manželka Nabra, snacha Anne nebo osiřelá dívka Luko. Ve scénách s těmito postavami můžeme zpozorovat také jisté zpomalení hlavního narativu, místo něhož autorka dává do popředí popis takových události, jako je například oblékání, stravování, půst či další druhy rituálního chování. V zásadě se tak jedná o popis každodenního života setuských žen. \n\nObjevuje se zde také motiv ženského těla a kontroly nad ním (např. nemocná matka nečekaně ztrácí vědomí po návštěvě sauny, což vede následně k její smrti a konečné ztrátě kontroly nad jejím tělem). Epos obsahuje mnoho realistických popisů všedního života setuských žen, jejich práce, zvyků i rodinných vztahů. V tomto díle jsou reflektovány zejména vztahy v rámci širší rodiny, ale také mezi mužem a jeho manželkou. Zřetelná je také snaha \no zobrazení každodenních drobných strastí žen, jako jsou starost o jídlo a strávníky, porod a rekonvalescence po něm, starost o nemocné, umírající či mrtvé, dodržování rodinných tradicí a náboženských zvyků. Při pozornějším čtení lze zaznamenat drobnější, avšak o to důležitější každodenní traumatické zážitky, jimiž si žena prochází, například potlačované city. Texty písní do jisté míry odráží autorku a způsob, jímž vnímá okolní svět. Obrazy a motivy, které na první pohled působí genderově neutrálně, vycházejí při bližším zkoumání z ženské zkušenosti. \n\nEpos obsahuje mnoho stylistických prostředků a básnických figur typických pro lidovou slovesnost. Velmi častým prostředkem je paralelismus či opakování, které také sloužilo ke snazšímu zapamatování písně. V díle se dále objevuje vzestupná gradace (klimax), v níž dochází k postupnému zesilování (např. \"Essut jal kutsuti kolmõ (tři) paika / viite (pět) paika veerätedi\"), ale také sestupná gradace (antiklimax), a to zejména číselná (např. \"Pekot uut‘ kodo kolm (tři) päivä / kai kodo kats (dva) päivä\"). Častou figurou je také epanastrofa, tj. opakování stejného slova či slovního spojení na konci jednoho a začátku následujícího verše (např. \"Õga õks nä seda usust võta-as / usust võta-as, tõõst panõ-s\"), čímž dochází také ke vzniku již zmíněného opakování. Dalšími typickými prostředky jsou přirovnání, metafora, rétorická zvolání, přírodní personifikace či aliterace (např. \"kandku‘ kodo kui kanno\").\n\nVedle běžné slovní zásoby se v eposu objevují například výpůjčky z ruštiny. Přestože byli Setuové dlouhou dobu v těsném kontaktu s tímto jazykem, takových výpůjček se zde objevuje poměrně málo, přibližně padesát. Dále zde nalezneme ozvláštňující prvky, například rýmové konstrukce (\"hulgõ-halgõ\", \"tsilgõ-tsälgõ\", \"riste-räste\"). Velmi často se v díle opakují některé výrazy, např. \"kulus\" (dobrý, slušný) nebo \"veerüs\" (krásný).\n\n\n"}
{"id": "1507845", "url": "https://cs.wikipedia.org/wiki?curid=1507845", "title": "Kostel svatého Petra a Pavla (Budeč)", "text": "Kostel svatého Petra a Pavla (Budeč)\n\nRománská rotunda svatého Petra a Pavla je součástí hradiště na Budči u obce Zákolany (a její části Kováry) v okrese Kladno. Jedná se o národní kulturní památku a má velký význam pro poznání nejstarší české sakrální architektury, protože její kruhová loď je nejstarší dochovanou stavbou tohoto typu na českém území. \n\nBěhem archeologického výzkumu prováděného Milošem Šollem (1990) a revidovaného Andreou Bartoškovou (2003) bylo zjištěno, že se zřejmě jedná o nejstarší stále stojící křesťanskou stavbu na území České republiky. Výzkumy, spolu se stavebně-historickým průzkumem, prokázaly, že od základů až po klenbu je loď kostela původní stavbou rotundy sv. Petra. Její založení je podle písemných pramenů 10. století přisuzováno knížeti Spytihněvovi I. a mělo k němu dojít někdy mezi lety 895-915, s největší pravděpodobností roku 905.\n\nVe druhé polovině 11. století byla na severní straně připojena druhá apsida, která však ustoupila stavbě románské věže ve druhé polovině 12. století. Z doby připojení věže pravděpodobně pochází i rozšíření svatopetrského zasvěcení kostela o sv. Pavla.\n\nRotunda původně měla na východní straně podkovovitou apsidu, ta však byla v období baroka nahrazena pravoúhlým presbytářem. V okolí presbytáře jsou patrny pouze její pozůstatky.\n\nStavba leží v prostoru velkém asi půl hektaru, který nejspíš zaujímal dvorec.\n\nLoď kostela se tyčí na kruhovém půdorysu o průměru 9 metrů, má přibližně metr silné stěny z dobového lomového zdiva a směrem ke hřbitovu do jejího interiéru vnáší světlo dvě okna tvaru lomeného oblouku se zkoseným ostěním. Je zakončena kuželovitou střechou.\n\nNa severozápadě na kruhovou loď navazuje hranolovitá románská věž z kvádříkového zdiva s jehlanovitou střechou. Na severovýchodě je umístěn obloukový vstupní portál do věže, ke kterému vede kamenná cestička od branky. Na stejné fasádě je ve spodní polovině umístěno malé obdélníkové okénko, v horní polovině pak dvě malá oblouková okna a nad nimi jedno sdružené okno s oblouky oddělenými sloupkem. Oblouky oken jsou vyplněny deskami s otvory ve tvaru kříže.\n\nNa severozápadní a jihozápadní fasádě věže je umístěno po dvou dvojicích malých obloukových oken.\n\nFasáda lodi a věže je horizontálně členěna společným pásem. Fasáda lodi je členěna na dvě části, u věže je opatřena ještě jedním vlastním pásem a věž je tak rozčleněna do tří částí. Pasy jsou zvýrazněna i nároží věže.\n\nPři severovýchodní části lodi je pravoúhlý barokní presbytář, který má čtvercové okno na severovýchodě a je náhradou za původní podkovovitou apsidu. Na něj navazuje renesanční přístavba sakristie z roku 1663, která je přístupná portálem z jihozápadu, a původně byla přistavěna a navazovala na apsidu.\n\nJednotlivé části prostoru jsou kopulovitě zaklenuty a provázány vítězným obloukem lomeného tvaru. Vrchol klenby lodi se nachází ve výšce 13 metrů. Stěny v interiéru kostela jsou omítnuty vápennou omítkou, v menší míře se propisuje kamenné zdivo. Podlaha je vydlážděna z kamenných kvádrů propisujících se jako čtvercová síť.\n\nObjekt je vybaven kamennou renesanční kazatelnou, kamennou mensou a velkým dřevěným krucifixem. V kruhovém půdorysu se pak nachází obloukový dřevěný kůr s varhanami a několik dřevěných vyřezávaných lavic.\n\nZajímavostí je, že podle svatováclavských legend na Budči pobýval svatý Václav. Na Budeč byl poslán otcem Vratislavem, aby se zde učil čtení, psaní, zpěvu a dovednostem potřebným pro vládnutí.\n\nO Václavovi a dalších českých bájných postavách se zmiňuje také \"Hájkova kronika\".\n\nKromě písemných pramenů o zajímavosti stavby svědčí i archeologické průzkumy. \n\nNa rotundu je vázán hřbitov s 56 nalezenými hroby (Šolle, 1990; Váňa, 1995, 77-94). Radiální rozmístění hrobů kolem rotundy svědčí o pohřbívání nedlouho po postavení kostela. V několika hrobech byly nalezeny šperky velkomoravského charakteru, ve dvou pak ostruhy s dlouhými bodci.\n\nNa fasádě stavby rotundy se nachází pamětní deska upomínající na zemřelé děti Olgu Felcmanovou a Milana Felcmana z roku 1881.\n\nDalší zajímavostí je archeologicky zjištěný příkop kolem rotundy (Šolle, 1982). Jeho původní účel zatím není znám, mohl mít pouze symbolický význam.\n\nRotunda sv. Petra a Pavla je nepochybně důležitou stavbou svědčící o našich nejstarších dějinách a architektuře a spjatou s počátky české státnosti.\n\n\n\n"}
{"id": "1507846", "url": "https://cs.wikipedia.org/wiki?curid=1507846", "title": "Onești", "text": "Onești\n\nOnești ( \"Ónfalva\") je město v Rumunsku. Nachází se v župě Bacău na historickém území Moldávie a protéká jím řeka Trotuș. Žije v něm obyvatel.\n\nMěsto bylo založeno v roce 1458. Bylo nevýznamnou vesnicí až do padesátých let 20. století, kdy ve čtvrti Borzești vyrostla velká petrochemická továrna. V roce 1965 bylo Onești přejmenováno na Gheorghe Gheorghiu-Dej podle zesnulého generálního tajemníka Komunistické strany Rumunska. V roce 1990 mu byl vrácen původní název. Městem prochází evropská silnice E574. Nachází se v něm pravoslavný chrám Adormirea Macii Domnului z 15. století.\n\nV roce 1961 se v Onești narodila gymnastka Nadia Comaneciová.\n\n"}
{"id": "1507853", "url": "https://cs.wikipedia.org/wiki?curid=1507853", "title": "Palác Noordeinde", "text": "Palác Noordeinde\n\nPalác Noordeinde (nizozemsky Paleis Noordeinde) je jeden ze tří oficiálních paláců nizozemské královské rodiny. Nachází se v Haagu v provincii Jižní Holandsko. Další dva jsou Královský palác v Amsterdamu a Huis ten Bosch v Haagu. Od roku 2013 je Noordeinde používán nizozemským králem Vilémem Alexanderem jako budova úřadu pro všechny politické a státní záležitosti.\n\nPůvodní středověký statek byl v roce 1533 přestavěn na prostornou rezidenci správcem holandských stavů panem Willemem van de Goudtem. V suterénu paláce jsou stále k vidění původní sklepy. V letech 1566 až 1591 měl palác různé majitele. Poté byla budova pronajata a v roce 1595 zakoupena holandskými stavy pro Louisu de Coligny, vdovu po Vilémovi I. Oranžském, a jejího syna, prince Frederika Hendrika. Jako uznání Vilémovy služby národu holandské stavy v roce 1609 budovu rodině věnovaly. Frederik Hendrik podstatně rozšířil dům, který byl tehdy známý jako Oude Hof. Začal nákupem okolních pozemků. Na rekonstrukci se podíleli architekti Pieter Post a Jacob van Campen, kteří v roce 1645 prováděli přestavbu paláce Huis ten Bosch. Změny zahrnovaly prodloužení hlavní budovy a přidání křídel na obou stranách, čímž se vytvořila charakteristická forma H, kterou má palác dodnes. V roce 1647 po smrti Frederika Hendrika Oranžského jeho vdova Amálie zu Solms-Braunfels trávila většinu svého času v Oude Hof. Když v roce 1675 zemřela, byl dům po mnoho let víceméně prázdný. Po smrti místodržícího Viléma III. Oranžského v roce 1702 přešla budova do majetku pruského krále Fridricha I., vnuka Frederika Hendrika. \n\nV roce 1740 bydlel v jednom z apartmánů Voltaire, když jednal s nizozemským vydavatelem Janem van Durenem o vydání eseje Fridricha II. Velikého \"Antimachiavell\". V roce 1754 prodal král Fridrich II. Veliký své pozemky v Nizozemsku nizozemskému místodržiteli Vilémovi V.\n\nSyn Viléma V., budoucí král Vilém I. Nizozemský, začal v roce 1792 bydlet v Oude Hofu. Když však Francie v roce 1795 zaútočila na Nizozemsko, tak se spolu se svým otcem, místodržícím Vilémem V. Oranžským, postavil na stranu protinapoleonské koalice. Během revolučních válek byli on a jeho rodina nuceni uprchnout do Anglie. Francouzi na tomto území vyhlásili Batávskou republiku a později Holandské království, které bylo v letech 1810 až 1814 připojeno přímo k Francii. Oude Hof se stal majetkem Batávské republiky, byl tedy součástí státního majetku a je jím dodnes. Zahrady paláce jsou přístupné veřejnosti.\n\nV roce 1813 se po pádu Napoleona vrátil princ Vilém do Nizozemska, kde byl vyhlášen vládcem. Bylo rozhodnuto, že stát poskytne letní a zimní dům pro panovníka. Zpočátku existovaly plány na vybudování nové zimní rezidence, ale nakonec bylo rozhodnuto o rozsáhlých úpravách Oude Hofu. Král Vilém I. se přestěhoval do paláce Noordeinde v roce 1817 a žil tam až do své abdikace v roce 1840. Jeho nástupce, král Vilém II. Nizozemský tam nikdy nebydlel. Stejně jako jeho dědeček, nizozemský král Vilém III. užíval Noordeinde jako svou zimní rezidenci, přestože dával přednost své rezidenci letní, paláci Het Loo v Apeldoornu v majetku dynastie Nasavských. V roce 1876 měl své královské stáje postavené v zahradách za palácem Noordeinde. Dne 18. července 1839 se Vilém III. ve Stuttgartu oženil s Žofií Württemberskou. Po její smrti se dne 17. ledna roku 1879 Vilém podruhé oženil s Emmou Waldecko-Pyrmontskou. Královská rodina pokračovala v užívání Noordeinde jako své zimní rezidence. Jejich dcera, princezna Vilemína, se narodila v roce 1880 právě tam. Královna Emma a její dcera trávili zimu v Noordeinde i po smrti krále v roce 1890. V roce 1895 královna regentka nechala postavit v areálu paláce budovu pro královský archiv.\n\nV roce 1901 se královna Emma přestěhovala do paláce Lange Voorhout, dnešní budovy muzea věnované umělci Mauritsi Cornelisi Escherovi Escher in Het Paleis, zatímco královna Vilemína a její manžel princ Hendrik zůstali v Noordeinde. Až do německé invaze v roce 1940 královna Vilemína stále užívala palác Noordeinde. Po válce byl palác opět využíván jako zimní sídlo královny. V roce 1948 byla centrální část paláce zničena požárem. Ve stejném roce Vilemínina dcera Juliána Nizozemská nastoupila na trůn. Ta upřednostňovala jako své oficiální sídlo Soestdijk Palace. Někteří členové královského domu pokračovali v užívání kanceláří v Noordeinde. V letech 1952 až 1976 byl v severním křídle paláce založen Ústav sociálních studií. Po důkladné rekonstrukci v roce 1984 se palác stal pracovištěm a úřadem nizozemského monarchy pro všechny politické a státní záležitosti.\n\n\n"}
{"id": "1507857", "url": "https://cs.wikipedia.org/wiki?curid=1507857", "title": "Gülhanský vznešený dekret", "text": "Gülhanský vznešený dekret\n\nGülhanský vznešený dekret (hatišerif), doslova \"dekret z Růžového pavilonu\", známý také turecky jako \"Tanzimât Fermânı\", byl dekret vydaný osmanským sultánem Abdülmecidem I. dne 13. listopadu 1839. Jednalo se o dokument, který odstartoval několik desítek let trvající období reforem říše známé pod názvem Tanzimat. \n\nDokument, který byl vydán s podporou reformního velkého vezíra Mustafy Reşida Paši, sliboval reformu výběru daní, armády, zajištění práv všech obyvatel Osmanské říše bez ohledu na náboženské vyznání nebo etnickou skupinu. Reformy měly pomoci modernizovat upadající říši tak, aby její moc neklesala ve srovnání s evropskými impérii. Rovněž měli být státní úředníci placeni, měl být vytvořen profesionální administrativní aparát a zvýšena efektivita fungování státní správy i armády. Měla být posílena role centrální vlády na úkor některých provincií (např. Egypta), což vedlo obecně k velké neoblibě reforem v okrajových provinciích Osmanské říše.\n"}
{"id": "1507858", "url": "https://cs.wikipedia.org/wiki?curid=1507858", "title": "Kostel Panny Marie (Pirna)", "text": "Kostel Panny Marie (Pirna)\n\nKostel Panny Marie je evangelicko-luterský městský kostel v Pirně, který patří k významným sakrálním památkám Saského Švýcarska. Je centrem evangelického života v Pirně a konají se v něm různé koncerty především díky jeho skvělé akustice.\nPirna patřila v pozdním středověku, především díky živému obchodování a získanému právu nuceného skladu v roce 1256, k nejbohatším městům Míšeňského markrabství.\n\nRaně gotický městský kostel stojí na místě původně románské baziliky, protože ta brzy větším nárokům na prostor a reprezentativním potřebám občanů nestačila, a tak se rozhodlo o přestavbě. První změnou byla výstavba velkolepé věže, která probíhala od roku 1466 do roku 1479. Její výška po nahrazení gotické věžní báně barokní helmovou střechou ještě dnes dosahuje asi 60 metrů. V roce 1502 začala výstavba vnějších zdí nového kostela.\n\nNávrh prostorného, trojlodního kostela pocházel od stavitele Petra Ulricha, zvaného Petr z Pirny. Po jeho smrti na díle pracovali další stavitelé, tak vznikla například z dílny Jörga von Maulbronna, pod vedením pirnského stavitele Wolfa Blechsmidta, detailně zpracovaná síťová, hvězdicová a kroužená klenba. V roce 1539, kdy byly v Sasku zavedeny reformy, se stavba zvenku dokončila. Do roku 1546 byla práce uvnitř kostela vymalováním kleneb dokončena a první evangelický superintendentem Pirny byl posvěcen Antoniusem Lauterbachem. Lauterbach byl přítelem Martina Luthera a sám dal popud, aby tématem maleb v klenbách byly motivy ze Starého i Nového Zákona, které posílili luteránské učení.\n\nStavba je lemovaná dvaceti jednoduchými opěrnými sloupy, mezi kterými jsou vysoká okna s lomeným obloukem. Okna jsou vitrážová a v každém je jiný motiv, nejčastěji se objevují kružby s plaménkovým motivem. Hlavní vchodové dveře jsou zdobeny rozetovým oknem a portálem s oslím hřbetem. Pruty portálu jsou ve vrcholech přetnuty.\n\nPortál na jižní straně kostela má dva vchody ukončené sedlovým portálem, mezi nimiž je umístěn erb, obklopený dubovými větvičkami. Nad vchody je tympanon s výjevem Panny Marie, malého Ježíška a andělů, a to vše je lemované oslím hřbetem, který má ve vrcholech přetnuté pruty a je završen fiálou s lilií. Na rozích jsou sochy dvou svatých na konzolách, obklopené čtyřmi jeptiškami, ze kterých vychází fiály s kraby. Vše nakonec přechází do jediné fiály s kraby zakončené lilií. Na bočních stranách se vždy nachází jedno okno se dvěma jeptiškami a kružbou s plaménkovým motivem, vybíhající do fiály s lilií. Na hraně přiléhající k vlastnímu kostelu jsou umístěni chrliči ve tvaru lidí. Vše je zakončeno zábradlím s kružbami a plaménkovými motivy.\n\nDominantou kostela je 60 metrů vysoká věž už se zdobným opěrným systémem. Do věže se vstupuje z interiéru a nebo točitým schodištěm ze severní strany exteriéru kostela.\n\nVnitřek halového kostela vykazuje délku 49 metrů a šířku 25 metrů a nabízí prostor o 2 000 míst k sezení. V bočních lodích se nachází trojramené tribuny. Dvanáct štíhlých, lehkých osmihranných osově souměrných volných pilířů, na kterých leží klenba, nekazí jednotný dojem prostoru, a proto je rozdělení na tři lodě, které jsou téměř stejné výšky, sotva znatelné. Hlavní loď má klenbu síťovou, vedlejší lodě pak hvězdicovou. V presbytáři je klenba kroužená. Žebra kleneb mají hruškovitý tvar, na zeď se napojují křížením a volně se napojují na pilíře. Poprsnice klenby jsou vyplněny malbami s biblickými motivy. Interiér kostela dotváří především kamenná galerie, zdůraznění chóru pomocí oken a oltářní deska orientovaná na východo-západ.\n\nJako příklad lze uvést pozdně gotickou reliéfně zdobenou pískovcovou kazatelnu z roku 1525, která je připisovaná Franzi Maidburgovi, dále kamennou křtitelnici se znázorněním 26 malých dětí po obvodu od Hanse Walthera II. z roku 1561 a velkolepý, 10 metrů vysoký a 5 metrů široký, pískovcový oltář zhotovený sochaři z Pirny Michaelem a Davidem Schwenkem v roce 1610. Tento velkolepý vícepodlažní oltář se počítá se svojí expresivní a filigránskou dispozicí k hlavním dílům německému pozdně renesančnímu umění. Kostelní varhany byly postaveny v roce 1842 Friedrichem Nikolausem Jahnem z Drážďan. Několikrát přestavované a doplňované mají dnes 56 registrů a přes 4 000 píšťal a jsou to největší varhany Saského Švýcarska. Se svojí vyváženou dispozicí a bohatým zvukem se využívají ke koncertům.\n\nV pravém závěru kostela se nachází kroužené žebro v prostoru, jehož závěr je stylizovaný do hlavy hada. V centrálním závěru se nachází žebra ve tvaru stromu po nichž se šplhají divá žena, divý muž a divé dítě, může se jednat o Adama a Evu. Tato žebra mají pouze ozdobnou funkci.\n\nPirna je považována za bránu do Saského Švýcarska a vybízí k putování historií. Je to velké okresní město na řece Labi, ležící v německé spolkové zemi Sasko, mezi Děčínem a Drážďany. Historické centrum města, které zůstalo skoro kompletně zachováno, má přibližně 38 000 obyvatel, řadu středních škol a památek. Se stavbami z období gotiky až do dnes je postupně restaurováno a získává zpátky svůj původní půvab, který inspiroval již malíře Bernarda Bellotta, zvaného Canaletto k tvorbě řady slavných vedut.\n"}
{"id": "1507859", "url": "https://cs.wikipedia.org/wiki?curid=1507859", "title": "Antonín Capoušek", "text": "Antonín Capoušek\n\nAntonín Capoušek (* 27. října 1983 Duchcov) je český manager, podnikatel, satirik a politik.\n\nV letech 1999–2003 studoval SOŠT Glaverbel Czech obor Výpočetní technologie se zaměřením na aplikaci PC. V roce 2016 nastoupil ke studiu na Vysoké škole ekonomie a managementu na obor Podniková ekonomika a management.\n\nV roce 2009 vstoupil do ODS. Až do konce svého působení byl členem MS Čimice, kde se seznámil s Lenkou Kohoutovou. Pomáhal jí v začátcích kampaně ve volbách do PSP 2010. ODS opustil v roce 2015. V roce 2018 se angažoval v kampani Martina Uhlíře do voleb do senátu (kandidoval za TOP 09 jako nestraník), pomáhal s analýzou volebního obvodu a s financováním kampaňe. V roce 2018 stál u zrodu politického satirického hnutí ANO, vytrollíme europarlament. 24.6.2019 se stal prvním místopředsedou hnutí. Za hnutí kandidoval ve volbách do EP v roce 2019. Byl na druhém místě kandidátky s povoláním Kryptobaron a získal 2,76 procent preferenčních hlasů. Během kampaně působil jako stratég a volební manager. V průbehu rozhovoru pro aktualne.cz vymyslel postavu Ištvána Jesetera, za kterého se podepsal. Aktualne.cz jeho odpovědi otiskli i s citací této fiktivní postavy. \n\nV roce 2017 začal propagovat kryptoměny. Jako obor si vybral těžení takzvaných altkoinů (alternativní kryptoměny k Bitcoin). O problematice přednášel i na půdě Paralelní Polis. Pořádal i vlastní kurz. Pro privátní investory stavěl těžební farmy. Propagoval anonymní kryptoměny, hlavně Monero.\n\nV roce 2013 nastoupil jako Ředitel vývoje do digitální divize Mladé Fronty vlastněné kontroverzním podnikatelem Františkem Savovem. Setrval v ní až do roku 2016, kde v rámci akvizice mezi Mladou Frontou a vydavatelstvím Czech News Center ovladané Danielem Křetínským přešel do nově vzniklé společnosti Serafico investment s.r.o. následně přejmenované na CN Invest, která vznikla připojením digitální divize z Mladé Fronty. Zde působil na pozici ředitele divize digitálních médií a pracoval na integraci akvizice do struktur společnosti. Z CN Invest odešel ještě tentýž rok, když se společnost organizačně sloučila s Czech News Center.\n\n4.2.2008 založil společně s Danielem Mařatkou společnost Netzona.Cz s.r.o. Společnost provozovala webhostingovou službu netzona.cz. Společnost se zabývala i jinou podnikatelskou činností. V roce 2009 společnost začala jako jedna z prvních nabízet kontrolu nemocných zaměstnanců. Reagovala tak na změnu zákona, kde čtvrtý až čtrnáctý den nemoci zaměstnanci již neproplácel stát, ale zaměstnavatel. Společnosti ale museli sami zajistit kontrolu, zda je zaměstnanec doopravdy nemocný a zdržuje se na místě nahlášené na neschopence. Právě na tuto povinnost nebyly schopny firmy včas zareagovat a tak vznikla začátkem roku 2009 poptávka po službě kontroly nemocných. Netzona.Cz s.r.o. upadla 15.11.2010 do insolvence a Krajský soud v Ústí nad Labem na ní vyhlásil 23. března 2011 konkurz. Insolvenční správce žaloval Antonína Capouška pro porušení povinnosti řádného hospodáře o 442 254 Kč, kde soud žalobci nevyhověl a insolvenční správce se neodvolal.\nV roce 2010 spoluzaložil společnost Hell Solutions s.r.o. s Petrem Balounem. Byl vlastník 20 procent. Společnost začala svou činnost tím, že provozovala marketingové weby propagující HellSpy. Později spustili řadu affiliate webů jako například sexyoutlet.cz, vtipnatricka.cz a nakupniradce.cz. Dále se pustili jako jedni z prvních do výroby dekorativních samolepek na zdi v ČR, kde samolepky sami vyráběli pod značkou krasnedekorace.cz. Jako zahajovací akci použili slevu na slevovém portále slevomat, kde za první dva dny prodali 1 063 voucherů po 299 Kč. Koncem roku 2011 Antonín Capoušek prodal svůj podíl Petrovi Balounovi a ve společnosti již dál nepůsobyl.\nManželka Nela Capouškova (za svobodna Schejbalová) vlastní 50 procentní podíl ve společnosti Mighty Business s.r.o. Tato společnost založila datové úložiště Datator.cz, který hned od startu zaujal média získal si značnou popularitu. Za rychlým startem stojí fakt, že původní marketingové weby, které vlastnila Hell Solutions s.r.o. koupil Capouškovo přítel Jan Rákosník a přesměroval propagaci na Datator.cz. V roce 2017 projekt Datator.cz společnost Mighty Business s.r.o. prodala podnikatelům z Plzně. Společnost je v roce 2019 stále aktivní a za rok 2018 dosáhla tržby 8 395 000 Kč.\n"}
{"id": "1507864", "url": "https://cs.wikipedia.org/wiki?curid=1507864", "title": "Pulec (galaxie)", "text": "Pulec (galaxie)\n\nArp 188 (také galaxie Pulec) je narušená spirální galaxie s příčkou v souhvězdí Draka. Halton Arp ji zařadil do svého katalogu zvláštních galaxií mezi galaxie s tenkými vlákny. Nachází se ve vzdálenosti 420 milionů světelných let. Zajímavá je závojem dlouhým 280 tisíc světelných let, který obsahuje mnoho mladých modrých hvězd. Na obrázku vlevo nahoře můžeme skrz její spirální ramena vidět kompaktní galaxii, která se nachází odhadem 300 tisíc světelných let za ní. Byla navržena hypotéza, že slapovými silami při minulém přiblížení způsobila pekuliární vzhled galaxie Pulec. Závoj by se časem měl přeměnit na malé satelitní galaxie. Mnoho podobných galaxií bylo identifikovaných v Hubbleově ultra hlubokém poli. \n"}
{"id": "1507868", "url": "https://cs.wikipedia.org/wiki?curid=1507868", "title": "VfL Gummersbach", "text": "VfL Gummersbach\n\nVerein für Leibesübungen Gummersbach von 1861 e.V. je sportovní klub z německého města Gummersbach (spolková země Severní Porýní-Vestfálsko), známý především díky svému týmu mužské házené. Jeho sídlem je Schwalbe-Arena, důležité zápasy hraje v dortmundské Westfalenhallen.\n\n\"Gummersbacher Turnverein\" byl založen 3. března 1861. V roce 1923 byl založen házenkářský oddíl a v roce 1937 vznikl fúzí s dalšími místními kluby VfL Gummersbach. Nejvyšší německou soutěž hraje Gummersbach od roku 1966, stal se mistrem Německa v letech 1966, 1967, 1969, 1973, 1974, 1975, 1976, 1982, 1983, 1985, 1988 a 1991 a vybojoval DHB-Pokal 1977, 1978, 1982, 1983 a 1985. Pětkrát vyhrál Ligu mistrů EHF (1967, 1970, 1971, 1974 a 1983), čtyřikrát Pohár vítězů pohárů EHF (1978, 1979, 2010 a 2011), dvakrát Pohár EHF (1982 a 2009) a dvakrát Superpohár EHF (1979 a 1983).\n\nV roce 1983 vyhrál VfL Gummersbach anketu Německý sportovec roku v kategorii družstev. Korejský hráč klubu Yoon Kyung-shin získal v roce 2001 ocenění Hráč roku IHF.\n\nVfL Gummersbach má také oddíly atletiky, cyklistiky, tenisu, stolního tenisu, karate a gymnastiky.\n\n"}
{"id": "1507872", "url": "https://cs.wikipedia.org/wiki?curid=1507872", "title": "Thomas Willeboirts Bosschaert", "text": "Thomas Willeboirts Bosschaert\n\nThomas Willeboirts Bosschaert (1613 Bergen op Zoom – 23. ledna 1654 Antverpy) byl vlámský barokní malíř.\n\nWilleboirts Bosschaert se narodil v nizozemském městě Bergen op Zoom, kam se jeho katolická rodina přestěhovala koncem šestnáctého století. V roce 1628 se přestěhoval do Antverp a na osm let vstoupil do malířského studia Gerarda Segherse. V roce 1636 nebo 1637 se stal antverpským občanem a připojil se k uměleckému spolku Cech Svatého Lukáše. Zemřel v Antverpách.\n\nJeho styl byl silně ovlivňován Anthony van Dyckem. Maloval obrazy s historickými náměty a portréty. To vedlo některé umělecké historiky k názoru, že Bosschaert mohl u van Dycka studovat. Bosschaert provozoval vlastní studio s nejméně devíti známými žáky a spolupracoval i s dalšími umělci té doby, jako byli Daniel Seghers, Paul de Vos, Jan Fyt, Jan van den Hoecke, Frans Snyders a Adriaen van Utrecht. Pracoval stejně jako Peter Paul Rubens na výzdobě loveckého zámečku Torre de la Parada pro Filipa IV. Španělského v letech 1636–1638. V letech 1641 až 1647 pracoval také pro nizozemského místodržitele Frederika Hendrika Oranžského jako zastupující místodržitel. Vdova Frederika Hendrika Oranžského Amálie zu Solms-Braunfels si u Bosschaerta objednala výzdobu Oranžového sálu v paláci Huis ten Bosch (jeden z královských paláců v nizozemském Haagu). Na projektu výzdoby paláce pracovali malíři jak nizozemští, tak vlámští. V roce 1653 byla v Antverpách vyhlášena soutěž na vytvoření oltářního obrazu za peníze, které byly původně přidělené Van Dyckovi před jeho smrtí. O práci se ucházeli Bosschaert a Cornelis Schut. Schutův obraz \"Mučednictví svatého Jiří\" (Královské muzeum výtvarných umění, Antverpy), zvítězil. Bosschaert pracoval na dvou girlandových obrazech pro Daniela Segherse. Bosschaertovu práci na jednom z těchto obrazů Seghers ocenil částkou sto guldenů. Seghers za tento obraz dostal od prince Oranžského zlatý \"maulstick\".\n\n\nZa spolupráci na obraze Daniela Segherse \"Garland with Virgin (Girlanda s Pannou)\" dostal Bosschaert od Segherse 100 guldenů. V roce 1645 byl obraz ukázán Fredrikovi Hendrikovi Oranžskému. Ten byl obrazem tak unešen, že nechal vyrobit u zlatníka Hanse Coenraada van Brechtel zlatý maulstick, který v roce 1646 věnoval jezuitskému řádu, jehož byl Seghers členem. Constantijn Huygens, princův sekretář, napsal u příležitosti předání děkovnou báseň. Originál maulsticku byl ztracen, ale kopie byla vyrobena kolem roku 1724.\n"}
{"id": "1507873", "url": "https://cs.wikipedia.org/wiki?curid=1507873", "title": "Trumfové eso", "text": "Trumfové eso\n\nTrumfové eso () je italský komediální western z roku 1968. Hlavní role obsadili Terence Hill (Cat Stevens), Bud Spencer (Hutch Bessy) a Eli Wallach (Cacopoulos). Jedná se o pokračování filmu \"Bůh odpouští, já ne!\"\n\nStevens a Bessy v předchozím filmu zabili Billa Sana Antonia, který uskutečnil vlakovou loupež. Z výbuchu zbyl pouze jeho klobouk a boty. Bohužel se jim to nevyplatí, protože v městě ve kterém přijeli jim neuvěří, protože potřebují lepší důkaz. Cacopoulus, který 15 let seděl v base unikne před popravou oběšením a hodlá se pomstít svým falešným přátelům : Harolda, ředitele banky, Paca Rosa v Mexiku a Draka, podnikatele herny.Oloupí Stevensa a Bessyho, zakrátko ho na to najdou a budou od něj žádat ukradené peníze. Po chycení znovu Cacopoulus unikne a objeví se v městě, kde je Drake, jeho poslední nepřítel. Přizná se Bessymu, že všechny peníze promarnil v herně. Naši hrdinové brzy na to odhalí, že herna je falešná, protože pod ruletou je magnet, který určuje vybrané číslo. Nakonec je Drake poražen a uvězněn. \n"}
{"id": "1507876", "url": "https://cs.wikipedia.org/wiki?curid=1507876", "title": "Seznam dílů seriálu Kurz sebeovládání", "text": "Seznam dílů seriálu Kurz sebeovládání\n\nToto je seznam dílů seriálu \"Kurz sebeovládání\".\n\n<onlyinclude></onlyinclude>\n\n"}
{"id": "1507879", "url": "https://cs.wikipedia.org/wiki?curid=1507879", "title": "Gymnázium Zikmunda Wintra Rakovník", "text": "Gymnázium Zikmunda Wintra Rakovník\n\nGymnázium Zikmunda Wintra Rakovník je střední škola v Rakovníku, příspěvková organizace Středočeského kraje. Založeno bylo už v roce 1833 jako první česká reálka a pojmenováno je po spisovateli Zikmundu Winterovi, který zde deset let vyučoval. \n\nGymnázium, které lze absolvovat ve čtyřleté i osmileté formě studia, je fakultní školou Fakulty elektrotechnické ČVUT a Přírodovědecké fakulty UK, spolupracuje také s Vysokou školou chemicko-technologickou a dalšími vysokými školami.\n\nNa počátku rakovnického gymnázia stojí pražský arcibiskup Václav Leopold Chlumčanský, který se jako anonymní dárce rozhodl podpořit založení piaristického gymnázia v Liberci. Matyáš Kalina z Jäthensteinu jej ale nakonec přesvědčil, že lépe bude zřídit dvě praktičtěji zaměřené školy, tzv. reálky, z toho jednu v Rakovníku. Kvůli tomu se dosavadní místní triviální škola změnila v roce 1829 na čtyřtřídní hlavní školu, která byla přípravkou pro studium na reálkách. Téhož roku byla vydána zakládací listina reálky, pro niž měly být původně adaptovány prostory cisterciáckého domu (dnes sídlo muzea T. G. M.), což ale ukázalo jako nedostatečné řešení a tak se u kostela sv. Bartoloměje podle návrhu stavitele A. Müllera postavila budova zcela nová. Její stavba i pozdější provoz školy byl kromě fondu arcibiskupa Chlumčanského mj. financován ze zvláštní místní daně, tzv. pivního krejcaru. Výuka začala už ve školním roce 1833/1834, a proto je považována za nejstarší reálku v Čechách, byť vlastní stavba byla definitivně dokončena až o tři roky později.\n\nZpočátku byla vyučovacím jazykem pouze němčina, v letech 1862–1866 se vyučovalo dvojjazyčně a až poté se reálka stala plně českou školou. Žáci navštěvovali zejména praktické předměty jako bylo účetnictví, zbožíznalství, strojírenství, stavitelství či rýsování, ale také chemii, dějepis nebo zeměpis, včetně bohaté výuky cizích jazyků. Takto původní učební osnovy určil ještě František Josef Gerstner, profesor na pražské univerzitě, a v život je uvedli podle přání fundátora školy piaristé. Po roce 1849 školu vedli premonstráti ze Strahova, od roku 1872 již sedmitřídní, tedy vyšší reálku, provozovali jako necírkevní školu sami rakovničtí měšťané a v roce 1892 byla pod názvem „C. k. česká škola reálná“ převedena na stát. Vyučovala zde tehdy řada osobností, kromě spisovatele Zikmunda Wintra např. hudební skladatel Jan Pavel Martinovský, geolog Jan Kušta, matematik Antonín Sýkora nebo dramatik a režisér Josef Šmaha.\n\nPo vzniku Československa se přejmenovala na „Státní vyšší reálnou školu“ a např. ve školním roce 1924/1925 zde studovalo 569 studentů, z toho 97 dívek. Působilo na ní též rodičovské sdružení, které v roce 1936 prosadilo přeměnu reálky na osmileté reálné gymnázium, které už o rok později získalo čestný název „Státní čs. reálné gymnasium dr. Zikmunda Wintra“. Těžké časy přišly s německou okupací, kdy se zavedla opět výuka v němčině, školu museli opustit židovští studenti, řada profesorů byla perzekvována a vzhledem k válečným událostem sem byli sestěhováni žáci z ostatních rakovnických škol, neboť ty sloužily jako vojenské lazarety. Počátkem roku 1945 už byla výuka prakticky zastavena a teprve konec války znamenal postupný návrat k normálním poměrům.\n\nNe však na dlouho, i rakovnické gymnázium zasáhl únor 1948, když zde působil akční výbor, kvůli kterému muselo školu opustit mnoho učitelů. Stejně jako i jinde byly nejdříve zrušeny první čtyři ročníky a nakonec v roce 1953 bylo gymnázium změněno na jedenáctiletou střední školu. Nicméně o sedm let později došlo k další transformaci na pouze tříletou střední všeobecně vzdělávací školu, aby se od školního roku 1968/1969 škola vrátila k podobě čtyřletého gymnázia, byť zaměřeného na výchovu spíše polytechnického charakteru s odbornou praxí. Vyučovaly se ovšem i humanitní předměty, které zde učil např. Zdeněk Brůžek. V roce 1983 v souvislosti s oslavou 150. výročí založení se také do názvu vrátil odkaz na Zikmunda Wintra, který byl odstraněn v 50. letech, od té doby se škola nazývá „Gymnázium Zikmunda Wintra“. Po sametové revoluci pak bylo znovuzavedeno i osmileté gymnaziální studium, byla navázána spolupráce se školou v německém Illertissenu a provedena celková modernizace a rekonstrukce budovy, např. byl zřízen půdní ateliér nebo školní aula.\n\nNa rakovnickém gymnáziu studovala řada osobností, např.:\n\n\n"}
{"id": "1507886", "url": "https://cs.wikipedia.org/wiki?curid=1507886", "title": "Interleukin 12", "text": "Interleukin 12\n\nInterleukin 12 (IL-12) je cytokin, který ještě s IL-23, IL-27 a IL-35 patří do IL-12 cytokinové rodiny. Vzhledem k zprostředkovávání komunikace od vrozené části imunity k imunitě adaptivní se jedná o jeden z velmi důležitých cytokinů imunitního systému, který řídí zánětlivou odpověď imunity.\n\nZ molekulárního hlediska je IL-12 heterodimer tvořen dvěma podjednotkami p35 a p40, které jsou propojené disulfidickými můstky.\n\nPodjednotka p40 tvoří část heterodimeru IL-23 a podjednotka p35 heterodimeru IL-35.\n\nIL-12 je hlavně produkován aktivovanými antigen prezentujícími buňkami (APCs) jako jsou dendritické buňky, makrofágy a monocyty, ale méně také granulocyty a B lymfocyty. Tyto buňky mohou spustil produkci IL-12 po ligaci povrchových molekul jako jsou Toll-like receptory (TLRs), receptory pro IFN-β a IFN-γ nebo CD40/CD40L. Geny pro p35 a p40 se nacházejí na odlišných chromozomech, tudíž jejich exprese je alespoň částečně rozdílně regulována. \n\nTLRs rozpoznávají molekuly pocházející z patogenů a transkripce p40 je zahájena po ligaci většiny TLRs, zatímco transkripce p35 pouze po ligaci TLR3, TLR4 a TLR8. V signalizaci TLRs hrají roli transkripční faktory NF-κB a IRFs.\n\nReceptory pro IFN-β a IFN-γ také upregulují expresi obou podjednotek a transkripčními faktory jsou IRFs.\n\nDále je také exprese zvýšena v dendritických buňkách po interakci s T lymfocyty prostřednistvím CD40/CD40L.\n\nReceptor pro IL-12 se hlavně nachází na povrchu NK buněk a T lymfocytů. Receptor je také heterodimerem a skládá se ze dvou transmembránových podjednotek IL-12Rβ1 a IL-12Rβ2. IL-12Rβ1 podjednotka interaguje s p40 podjednotkou a je také součástí receptoru pro IL-23, který je částečně tvořen právě p40. IL-12Rβ2 podjednotka interaguje naopak s p35 a také zprostředkovává přenost signálu dovnitř buňky po navázání IL-12 na receptor.\n\nSignalizace IL-12R je fosforylační kaskáda a hlavními komponenty jsou Janus kinázy (JAKs) a transkripční faktory STAT.\n\nPo navázání IL-12 na receptor dojde k fosforylaci JAK2, která je asociována s IL-12Rβ2. Fosforylovaná JAK2 následně fosforyluje tyrosinový zbytek na receptorové podjednotce, která slouží k navázání transkripčního faktoru STAT4. STAT4 je po navázání také fosforylován, následně dimerizuje a dochází k jeho translokaci do buněčného jádra, kde řídí transkripci příslušných genů. \n\nNA cílové buňky působí IL-12 hlavně indukcí transkripce genu pro IFN-γ, na jehož promotor nasedá právě transkripční faktor STAT4, a polarizaci T buněčené odpovědi na Th1 typ. Jak již bylo zmíněno výše, IL-12R se nachází hlavně na NK buňkách a T lymfocytech, tudíž IL-12 působí převážně právě na tyto dva typy imunitních buněk.\n\nNaivní T lymfocyty (Th0) jsou při antigenní prezentaci od APCs polarizovány v jeden typ T buněčné odpovědi právě pomocí cytokinového mikroprostředí. IL-12 sekretovaný dendritickými buňkami při prezentaci antigenu právě řídí polarizaci naivních T lymfocytů na Th1 lymfocyty a zároveň blokuje polarizaci na Th2.\n\nIL-12 spouští sekreci IFN-γ v NK buňkách, Th1 polarizovaných lymfocytech a cytotoxických T lymfocytech (CTLs). IFN-γ poté může působit zpětně na makrofágy nebo například B lymfocyty a působit tak prozánětlivě.\n"}
{"id": "1507888", "url": "https://cs.wikipedia.org/wiki?curid=1507888", "title": "Mařinka barvířská", "text": "Mařinka barvířská\n\nMařinka barvířská (\"Asperula tinctoria\") je vytrvalá, až půl metru vysoká bylina s drobnými, bílými květy rozkvétajícími v letních měsících. Je v české přírodě původní druh. Vyskytuje se pouze řídce v termofytiku a ojediněle v nižším mezofytiku a v \"Červeném seznamu cévnatých rostlin České republiky\" je považována za ohrožený druh. Druhové jméno \"barvířská\" je odvozeno od používáni oddenků k barvení vlněných látek.\n\nRoste téměř v celé Evropě a na východě je v pásmu mezi 50° a 60° rozšířena až v západní Sibiři. V Čechách se hojněji vyskytuje pouze v Českém středohoří a v Českém krasu, na Moravě je častější v Bílých Karpatech. V ČR je nejvýše zaznamenaná v 700 m n. m.\n\nMařinka barvířská je hemikryptofyt, který vyrůstá v teplých oblastech, obvykle ve světlých listnatých lesích nebo na jejich okrajích, nejčastěji na vápencích, jílovcích nebo pískovcích. Nejlépe prospívá na dobře propustné půdě s neutrálním pH, může růst na slunci i v polostínu.\n\nKvete v červnu až srpnu. Druh zahrnuje diploidní i tetraploidní karyotypy, které se nedají morfologicky odlišit, 2n = 22 nebo 44.\n\nVytrvalá rostlina s přímými, 30 až 70 cm dlouhými lodyhami, které jsou čtyřhranné, lysé a často od báze větvené. Současně rostoucí sterilní, nekvetoucí lodyhy jsou kratší. Vyrůstá z dlouhých, plazivých, rozvětvených, oranžových oddenků. Listy jsou bez řapíku a stejně jako palisty mají jednožilné čepele úzce čárkovité, dlouhé 25 až 40 mm a široké 1 až 2 mm, na koncích tupě špičaté, po okraji nepodvinuté, lysé a oboustranně trávově zelené. Vyrůstají vstřícně, ve čtyř až šestičetných přeslenech, horní listy bývají bez palistů. Listeny jsou drobné, vejčité a na konci tupé, listence jsou vejčité, lysé a tupě špičaté.\n\nKvětenství je řídká lata s drobnými bílými, přisedlými nebo krátce stopkatými květy vyrůstajícími z úžlabí listenců, větve laty jsou delší než listeny. Oboupohlavný květ nemá kalich, pouze třícípou, srostlou korunu, která je úzce nálevkovitá, 4 mm dlouhá, bílá, trubku má asi 2 mm a cípy 1,5 mm. Květy jsou opylovány hmyzem. Plod je dvounažka okolo 2 mm dlouhá, tmavohnědá až černá, lesklá a lysá, která obsahuje dva polokulovité, na povrchu jemně zrnité plůdky.\n\nRostlinu lze rozmnožovat jarním výsevem, po dvoutýdenní jarovizaci semena vzklíčí za dva týdny. Je možno starší rostlinu rozmnožit na jaře dělením.\n\nDruh se v Evropě vyskytuje ve dvou poddruzích:\nPrvý uvedený, nominátní poddruh mařinka barvířská pravá, je v české přírodě považován za ohrožený taxon (C3).\n\nDruhý poddruh, mařinka barvířská brvitá, rostla pravděpodobně na jižní Moravě a v současnosti je považována za nejasný (A3), snad v české přírodě vyhynulý taxon; vzácně se vyskytuje v Rakousku, Maďarsku, Srbsku a Rumunsku. Od výše popisovaného nominátního poddruhu se odlišuje čárkovitě kopinatými, 2 až 3 mm širokými, po okraji podvinutými, drsnými listy a vejčitými, dlouze brvitými, zřetelně špičatými listenci.\n\nMařinka barvířská se před vynálezem syntetických barviv využívala jako barvířská rostlina, konkrétně její tenké oranžové oddenky sbírané koncem vegetačního období. Sloužívala na zabarvení vlny do růžově hnědé barvy, konkrétně na 0,1 kg vlny namočené v kamenci se použilo 0,1 kg nadrobno nasekaných oddenků macerovaných přes noc v 5 litrech vody; získaný barevný odstín byl velmi trvanlivý. Oddenky obsahují barviva alizarin, purpurin a pseudopurpurin. Z kvetoucí natě se připravoval odvar proti střevním parazitům.\n\n"}
{"id": "1507890", "url": "https://cs.wikipedia.org/wiki?curid=1507890", "title": "Huber Matos", "text": "Huber Matos\n\nHuber Matos Benítez (26. listopadu 1918 Yara – 27. února 2014 Miami) byl kubánský politik, voják a spisovatel. Byl členem Partido Ortodoxo a aktivním odpůrcem režimu Fulgencia Batisty. Po vítězství kubánské revoluce se stal velitelem provincie Camagüey, záhy však začal kritizovat Fidela Castra za personální změny ve vedení státu a příklon ke komunistické ideologii. V říjnu 1959 byl zatčen a odsouzen jako zrádce a kontrarevolucinář ke dvacetiletému odnětí svobody. Po odpykání trestu v pevnosti La Cabaña se s rodinou vystěhoval ze země, žil v Kostarice a později v USA, kde vedl exilovou organizaci Cuba Independiente y Democrática a založil vlastní nadaci pro rozvoj demokracie na americkém kontinentu. Vydal vzpomínkovou knihu \"Když přišla noc\". \n"}
{"id": "1507896", "url": "https://cs.wikipedia.org/wiki?curid=1507896", "title": "Pochod za rovnost (Kyjev)", "text": "Pochod za rovnost (Kyjev)\n\nPochod za rovnost (či pochod rovnosti, ', ') je festival hrdosti ukrajinské LGBT komunity pořádaný v hlavním městě Kyjevě. \n\nPodobná akce se poprvé konala v roce 2013, následujícího roku ji úřady z bezpečnostních důvodů odmítly povolit.\n\nDne 6. června 2015 se historicky druhého pochodu, který se uskutečnil na nábřeží Dněpru daleko od centra Kyjeva, zúčastnilo asi 300 demonstrantů. Napadlo jej asi 20 ultranacionalistů zejména z radikální organizace Pravý sektor s kuklami na hlavách, kteří metali kameny a odpadkové koše, akci samotnou se jim však narušit nepodařilo. Devět policistů utrpělo zranění, jeden z nich těžké. Kyjevský starosta Vitalij Kličko žádal přísné potrestání násilníků.\n\nV červnu 2017 se za přísných bezpečnostních opatření sešlo kolem 2 500 lidí. Akce pod heslem „Lidská práva nade všechno“ byla vyvrcholením týdenního festivalu nazvaného KyivPride a zúčastnila se jí mimo jiné i poslankyně Evropského parlamentu za Zelené Rebecca Harmsová. Podle hlášení došlo k menším potyčkám s nacionalistickými a ortodoxními pravoslavnými odpůrci. Policie zadržela šest lidí.\n\nV červnu 2018 se do pochodu zapojilo zhruba 5 000 účastníků. Podle údajů ministerstva vnitra na akci dohlížel zhruba obdobný počet policistů. Průvodu se postavil do cesty dav pravicových radikálů, policie pro uvolnění trasy použila obušky a slzný plyn, kolem 60 lidí zadržela, při střetech bylo zraněno 5 policistů a 10 demonstrantů.\n\nDalší ročník pochodu se uskutečnil pod heslem „Naše tradice je svoboda“ 23. června 2019. Byl poměrně poklidný a nenásilný, zároveň návštěvností dosud největší. Podle údajů organizátorů se zapojilo asi 8 000 účastníků, poprvé včetně skupiny asi 20 bývalých nebo současných LGBT vojáků. Zúčastnilo se i několik významných politických osobností, např. britská velvyslankyně na Ukrajině Judith Gough či zástupci americké ambasády.\n\n"}
{"id": "1507909", "url": "https://cs.wikipedia.org/wiki?curid=1507909", "title": "Dopravní stavby", "text": "Dopravní stavby\n\nDopravní stavby je obor stavebnictví, kterým se zabývá dopravní stavitelství.\n\nPod tento obor spadají stavby pozemních komunikací, železnic a letišť.\n\nV Česku je pro projektování a výstavbu dopravních staveb oprávněná autorizovaná osoba ČKAIT:\n\nMezi dopravní stavby se často zahrnují i další druhy staveb, které však oborem autorizace spadají pod jinou specializaci\n"}
{"id": "1507910", "url": "https://cs.wikipedia.org/wiki?curid=1507910", "title": "Li Kochman", "text": "Li Kochman\n\nLi Kochman (* 18. dubna 1995) je izraelský zápasník-judista.\n\nPřipravuje se pod vedením Gaje Fogla. V izraelské mužské reprezentaci se pohybuje s přestávkami od roku 2013 ve střední váze do 90 kg. V roce 2016 se na olympijské hry v Riu nekvalifikoval.\n\n\n\n"}
{"id": "1507911", "url": "https://cs.wikipedia.org/wiki?curid=1507911", "title": "Jan Vopat (1949)", "text": "Jan Vopat (1949)\n\nJan Vopat (* 24. července 1949) je bývalý český hokejový obránce. Po skončení aktivní kariéry působil jako trenér a hokejový funkcionář. Profesionálními hokejisty byli i jeho synové Jan Vopat a Roman Vopat. \n\nV československé lize hrál za TJ CHZ Litvínov. Odehrál 12 ligových sezón, nastoupil v 378 ligových utkáních, dal 29 gólů a měl 35 asistencí. Nejčastěji nastupoval v první litvínovské pětce v obranné dvojici s Jiřím Bublou. V nižších soutěžích hrál v době studia v Praze za Slavii Praha.\n\n"}
{"id": "1507914", "url": "https://cs.wikipedia.org/wiki?curid=1507914", "title": "Luchum Čchvimijani", "text": "Luchum Čchvimijani\n\nLuchum Čchvimijani (* 3. května 1993) je gruzínský zápasník–judista svanského původu.\n\nS judem/sambem začínal v svanetské Mestii. V roce 2010 si ho jako nadějného dorostence stáhli trenéři do Tbilisi, kde se připravoval v olympijském tréninkovém centru mládeže pod vedením Boriji Pircchelijaniho. Vrcholově se připravuje v policejním tréninkovém centru Dinamo pod vedením Ambako Avalijaniho. V mužské judistické reprezentaci se pohybuje od roku 2014 v superlehké váze do 60 kg jako reprezentační dvojka za Amiranem Papinašvilim. V roce 2016 se na olympijské hry v Riu nekvalifikoval.\n\n\n\n"}
{"id": "1507924", "url": "https://cs.wikipedia.org/wiki?curid=1507924", "title": "Vespersaurus", "text": "Vespersaurus\n\nVespersaurus byl rod malého teropodního dinosaura, žijícího na území jižní Brazílie v období rané svrchní křídy (asi 90 až 85 milionů let před současností). Obýval pravděpodobně pouštní oblasti a byl k tomuto způsobu života přizpůsoben. Fosilní otisky podivných úzkých stop, objevené již v 70. letech 20. století v oblasti Cruzeiro de Oeste, mohly být vytvořeny právě tímto dinosaurem nebo jeho přímým evolučním předkem.\n\nJednalo se o menšího (jen asi 1,5 metru dlouhého a kolem 15 kg vážícího) dravého dinosaura z čeledi Noasauridae. Jeho fosilie byly objeveny v tzv. geologické skupině Bauru (souvrství Rio Paraná) a formálně byly popsány týmem paleontologů v červnu roku 2019. Zajímavým anatomickým rysem je funkční jednoprstost (monodaktylie), což znamená, že při chůzi spočívala hmotnost těla tohoto dinosaura na jediném prstě obou zadních končetin.\n\n\"Vespersaurus\" spadal podle provedené fylogenetické analýzy do kladu (podčeledi) Noasaurinae. Blízkým příbuzným druhu \"V. paranaensis\" byl zřejmě argentinský noasaurid druhu \"Velocisaurus unicus\".\n\n"}
{"id": "1507933", "url": "https://cs.wikipedia.org/wiki?curid=1507933", "title": "Big Boy Band", "text": "Big Boy Band\n\nBig Boy Band je v současné době nejmladší (služebně i věkem) česká country a southern Rock kapela z Plzně působící na scéně od května 2013. Tehdy Big Boy Band založili bratři Cvrkové, kteří toužili začít dělat nový projekt s dalšími přáteli jako byli Radek Bim (zpěv), Danijel Jerman (bicí) a Jakub Fišer (housle). V průběhu let se však složení i žánr kapely mnohokrát změnil a s nynější již ustálenou sestavou se Big Boy Band pohybuje ve vodách Outlaw Country ve stylu Waylona Jenningse a rebelsko - vidlácké Country muziky Hanka Williamse III.\n\nV roce 2018 přichází do kapely Honza Seidl, hráč na dobro, banjo a pedal - steel kytaru. Díky tomu kapela získává již zmíněný zvuk Outlaw Country a její hudba je mnohem barevnější, než byla doposud. Na konci roku 2019 ale Big Boy Band opouští houslista Jakub Fišer s bubeníkem Šimonem Švédou z osobních důvodů. Šimon je nahrazen příchodem nového bubeníka Lubomíra Hnáta, bývalého člena české bluesové kapely Bluesberry. \n\nV roce 2017 kapela vydala své první čtyřsongové EP, které nese název „The Wind“ a je z něj cítit vliv \"syrového amerického jížanského rocku a rock n rollu.´\"CD bylo pokřtěno Míšou Leichtem (COP) v plzeňském Buena Vista Clubu.\n\n\n\n"}
{"id": "1507941", "url": "https://cs.wikipedia.org/wiki?curid=1507941", "title": "Josef Gerža", "text": "Josef Gerža\n\nJosef Gerža (28. května 1912 Třebíč – 7. září 1964 Třebíč) byl český pedagog a divadelní režisér. \n\nJosef Gerža se narodil v Třebíči do rodiny obuvníka, studoval na gymnáziu v Třebíči, kdy následně získal aprobaci odborného pedagoga a učil v různých školách na okrese Třebíč. Během druhé světové války se začal věnovat divadlu a v roce 1946 spolu se skupinou členů Československého svazu mládeže nastudoval několik divadelních her pro mládež. Posléze s divadelní skupinou přešli pod Sokolskou scénu v Třebíči, kdy pak mezi lety 1946 a 1952 nastudoval jako režisér několik inscenací. \n\nPravděpodobně v roce 1953 divadelní scéna Josefa Gerži byla změněna v Dramatické studio UP závodů v Třebíč, kdy ve skupině působili herci jako Lubomír Vidlák, Leopold Franc, Karel Nováček, Zdeněk Braunschläger, Milan Riehs a Karel Pospíšil. Součástí UP závodů byla divadelní scéna až do roku 1958, kdy přišla o samostatnou divadelní budovu sokolského hnutí a stala se součástí Domu osvěty v Třebíči. Po roce 1959 přešel Josef Gerža do divadelní skupiny při ZK Závodů Gustava Klimenta v Třebíči. V roce 1956 získal za svoji inscenaci Loupežník 1. cenu na soutěži Jiráskův Hronov. \n\nZemřel v Třebíči v roce 1964, kdy pak ukončilo svoje působení i divadlo pod Sokolskou jednotou.\n\nV roce 2001 obdržel od města Třebíče Pamětní plaketu k výročí založení kláštera 1101–2001.\n\n"}
{"id": "1507961", "url": "https://cs.wikipedia.org/wiki?curid=1507961", "title": "Jacob van Staverden", "text": "Jacob van Staverden\n\nJacob van Staverden (1656 Amersfoort – po roce 1716 Řím) byl nizozemský barokní malíř. Odešel do Říma, kde se přidal k uměleckému spolku žánrových malířů známých jako Bamboccianti.\n\nPodrobnosti o jeho životě jsou vzácné. Pravděpodobně se až do roku 1672 učil malovat v Amersfoortu zátiší a městské panorama u malíře Matthiase Withoose, který předtím žil a pracoval v Římě. Jacob van Staverden byl aktivní v Amersfoortu až do roku 1674. V tomto roce odešel do Itálie spolu s Gasparem van Wittelem, dalším Withoosovým žákem. Jeho pobyt v Římě je zdokumentován k datu 3. ledna 1675. Zde se stal členem Bentvueghels, sdružení především nizozemských a vlámských umělců pracujících v Římě. V Bentvueghels dostal každý charakteristickou přezdívku, takzvané \"ohnuté jméno\". Jacob van Staverden dostal přezdívku \"Ijver\" (\"Horlivost\"). Stal se také členem skupiny Bamboccianti, volného seskupení především nizozemských a vlámských žánrových malířů, kteří žili v Římě a kteří si jako přednostní téma svých obrazů vybrali každodenní život nižších tříd v Římě a na venkově. V březnu 1686 a lednu 1687 je dokumentován opět v Amersfoortu. Poté odešel znovu do Říma, kde žil od roku 1689 až do své smrti. V Římě bydlel společně s Casparem Van Wittelem v roce 1689 a v letech 1693-94. V roce 1694 vstoupil do služby k papežské gardě. To byl podle nizozemského životopisce Jana van Goola důvod nepřílišného úspěchu Staverdena jako umělce v Římě. Van Gool také zlomyslně říká, že Staverden se v Římě prohlašoval za šlechtice, zatímco ve skutečnosti byl jeho otec „pouze obyčejným řemeslníkem“.\n\nJméno Jacoba van Staverdena se objevuje v různých dokumentech z let 1706, 1710 a 1712 a 1716, které se týkají prodeje aktiv za účelem získání peněz. Jeho profese není v těchto záznamech zmíněna. Poslední záznam o umělci je datován rokem 1716. Není známo, kdy nebo kde umělec zemřel, i když se předpokládá, že zemřel v Římě.\n\nZ jeho práce se dochovalo jen málo. Jedná se především o žánrové malby ve stylu Bamboccianti. Van Gool uvádí, že Staverden maloval květinové a ovocné zátiší, ale v tomto žánru nejsou známy žádné známé příklady.\n"}
{"id": "1507967", "url": "https://cs.wikipedia.org/wiki?curid=1507967", "title": "Let Angara Airlines 200", "text": "Let Angara Airlines 200\n\nLet Angara Airlines 200 byl pravidelný osobní let z Ulan-Ude do Irkutska, který 27. června 2019 havaroval při mezipřistání v Nižněangarsku v Burjatsku. Ze 47 osob na palubě dvě zahynuly.\n\nPo startu z Nižněangarsku vysadil levý motor a posádka se rozhodla k návratu na letiště. Při nouzovém přistání posádka ztratila kontrolu nad pravým motorem a letadlo přišlo o pneumatiku na pravém podvozku. Po vyjetí z dráhy narazilo po 100 metrech do čističky odpadních vod a vznítilo se. Na palubě bylo 47 lidí, v tom čtyři členové posádky, kapitán a palubní inženýr po nárazu zemřeli.\n\nLetadlo An-24RV bylo dokončeno 16. září 1977 v podniku Aviant v Kyjevě a předáno Dálněvýchodnímu ředitelství civilního letectví. V roce 1991 bylo předáno společnosti Sachalinskoje PO, později společnost Sachalinskije aviatrassy (SAT), posléze sloučená do letecké společnosti Aurora. V roce 2013 letadlo převzaly aerolinky Angara, kde létalo až do nehody. K lednu 2010 mělo nalétáno 31 500 hodin ve 14 645 cyklech start/přistání.\n\nŠetření příčin nehody provádí Mezistátní letecký výbor a taktéž burjatské orgány ministersva vnitra kvůli podezření z nedbalostního porušení pravidel letecké bezpečnost s následkem smrti.\n"}
{"id": "1507968", "url": "https://cs.wikipedia.org/wiki?curid=1507968", "title": "Lüleburgaz", "text": "Lüleburgaz\n\nLüleburgaz je město v evropské části Turecka mezi Edirne a Istanbulem. Má obyvatel a je centrem stejnojmenného okresu v provincii Kırklareli.\n\nMěsto se původně jmenovalo \"Bergula\", císař Theodosius I. ho nazval \"Arkadiopolis\" (Αρκαδιούπολις) podle svého syna Arkadia. Název \"Lüleburgaz\" pochází z tureckého slova \"lüle\" (dýmka) a řeckého \"pyrgos\" (věž); město bylo dlouho proslulé svojí výrobou dýmek. V bulharštině se město nazývá Люлебургас. \n\nV pátém století našeho letopočtu zde vznikla arcidiecéze. V roce 970 v bitvě u Arkadiopole odrazil byzantský vojevůdce Bardas Skleros vpád vojska Svjatoslava I. Igoreviče. Na přelomu října a listopadu 1912 se mezi Lüleburgazem a Pınarhisarem odehrála nejvýznamnější bitva první balkánské války, v níž Bulhaři zvítězili nad Osmanskou říší. V letech 1919 až 1922 bylo město obsazeno řeckou armádou, po uzavření Lausannské smlouvy většina řeckého obyvatelstva Lüleburgaz opustila.\n\nV Lüleburgazu převládá lehký průmysl, v okolí se pěstuje zejména slunečnice a kukuřice. Architektonickými památkami jsou most přes říčku Lüleburgaz (přítok Ergene) a mešita Mehmeda Paši Sokoloviće – obě stavby vznikly v šestnáctém století podle projektu Mimara Sinana.\n"}
{"id": "1507970", "url": "https://cs.wikipedia.org/wiki?curid=1507970", "title": "V síti", "text": "V síti\n\nV síti je český dokumentární film o tématu kybergroomingu. Koproducentem filmu se stala Česká televize, producentem filmu je Hypermarket Film. Premiéra v českých kinech je naplánována na 27. února 2020. Celkem bylo pořízeno 390 hodin materiálu pro tento film. Film byl hotov již na podzim 2019. Teaser byl zveřejněn v květnu 2019. \n\nTento dokumentární film dokumentuje tři dospělé ženy (které předstírají, že jsou dvanáctileté dívky), Michaelu Soukupovou, Týnu Junovou a Nikolu Komárkovou. Tyto „dívky“ si píšou a telefonují s tzv. sexuálními predátory na internetu. Sexuální predátoři mají většinou za cíl z obětí vylákat obnaženou fotografii. Během natáčení filmu došlo také k několika osobním schůzkám (za přítomnosti skrytých kamer, ochranky a dalších odborníků).\n\nPro účely tohoto dokumentu byly ve studiu vybudovány tři dětské pokoje, ve kterých se odehrávala komunikace s predátory. Jen jeden z dvou a půl tisíce lidí si s dívkou chtěl jen psát, téměř všichni ostatní se zaměřovali na sexuální fotografie a videa. Dvě ze tří hereček musely podstoupit psychoterapii.\n\nNatáčení tohoto dokumentu probíhalo pod dohledem ředitelky Linky důvěry, psycholožky, sexuoložky, právníka a kriminalisty (se specializací na kyberkriminalitu). Do přípravy a zpracování filmu se také zapojil tým projektu E-Bezpečí.\n\nUvedení do kin je plánováno ve dvou verzích: klasický stominutový dokument bude přístupný od 15 let, pro diváky od 12 let se bude promítat verze \"V síti: Za školou\", která je dlouhá 63 minut.\n\nAutor projektu režisér Vít Klusák využil k zafinancování crowdfundingové kampaně, kde pomoci veřejné sbírky chtěl získat alespoň 850 tisíc korun, přičemž se mu podařilo takto nahromáždilo 3 012 923 Kč. V této sbírce nabídl, že ti, kdo přispějí částkou 15 000 Kč a více, budou uvedení v závěrečných titulcích filmu. Měsíc před premiérou prošla internetovýmí médii zpráva o tom, že tvůrci dokumentu se rozhodli vrátit příspěvek Československé pedofilní komunitě (ČEPEK), protože některý z koproducentů projektu si nepřeje, aby ČEPEK byl uveden v titulcích, i když při předpremiéře uveden byl.\n\nNa filmu se podíleli tito lidé:\n\n\n"}
{"id": "1507984", "url": "https://cs.wikipedia.org/wiki?curid=1507984", "title": "Sonia Rollandová", "text": "Sonia Rollandová\n\nSonia Rollandová (* 11. února 1981 Kigali) je francouzská modelka, herečka a režisérka.\n\nJejí otec je Francouz a matka rwandská Tutsijka, rodina žila v Africe do roku 1994, kdy se usadila v Cluny. V roce 2000 vyhrála Rollandová soutěž o Miss Francie a postoupila na Miss Universe, kde obsadila deváté místo. Pracovala pro agenturu Karin Models a absolvovala kurzy herectví ve Studiu Pygmalion v Montrouge. V roce 2002 debutovala jako herečka, jejím největším úspěchem byla titulní role v televizním seriálu z prostředí speciální policejní jednotky \"Léa Parker\". \n\nPůsobí rovněž jako televizní moderátorka, zúčastnila se soutěže \"Klíče od pevnosti Boyard\", ve vlastní produkční společnosti SoMad natočila dokumentární filmy \"Femme du Rwanda\" a \"Homosexualité: du rejet au refuge\", vydala vzpomínkovou knihu \"Les Gazelles n'ont pas peur du noir\", spolupracuje s kosmetickou firmou Mixa. Založila dobročinnou organizaci \"Sonia Rolland pour les enfants\", pomáhající africkým válečným sirotkům.\n\nMá dvě dcery: Tess (* 2007), jejímž otcem je Christophe Rocancourt, a Kahinu (* 2010), jejímž otcem je Jalil Lespert.\n\n"}
{"id": "1507990", "url": "https://cs.wikipedia.org/wiki?curid=1507990", "title": "Libéma Open 2019", "text": "Libéma Open 2019\n\nLibéma Open 2019, známý také pod názvem Rosmalen Grass Court Championships 2019, byl společný tenisový turnaj mužského okruhu ATP Tour a ženského okruhu WTA Tour, který se odehrával v Autotron parku na otevřených travnatých dvorcích. Konal se mezi 10. až 16. červnem 2019 v nizozemském Rosmalenu u 's-Hertogenbosche jako třicátý ročník turnaje.\n\nMužská polovina se řadila do kategorie ATP Tour 250 a její dotace činila 711 275 eur. Ženská část s rozpočtem 250 000 dolarů byla součástí WTA International.\n\nNejvýše nasazenými hráči v soutěžích dvouher se stali řecký šestý hráč žebříčku Stefanos Tsitsipas a světová čtyřka Kiki Bertensová z Nizozemska. Jako poslední přímí účastnici do dvouher nastoupili 81. tenista pořadí Slovinec Aljaž Bedene a 113. žena klasifikace Natalja Vichljancevová z Ruska.\n\nMužskou dvouhru ovládl 30letý Francouz Adrian Mannarino, jenž si po sérii šesti finálových proher připsal premiérový titul na okruhu ATP Tour. Druhou singlovou trofejí na okruhu WTA Tour přerušila 28letá Američanka Alison Riskeová šňůru šesti finálových porážek. Premiérovou společnou trofej z mužské čtyřhřy si odvezl britsko-americký pár Dominic Inglot a Austin Krajicek, jehož členové spolu odehráli první turnaj. Debutový společný titul z ženské čtyřhry vybojovala japonsko-srbská dvojice Šúko Aojamová a Aleksandra Krunićová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár natoupil z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1507993", "url": "https://cs.wikipedia.org/wiki?curid=1507993", "title": "Bohušovice nad Ohří (nádraží)", "text": "Bohušovice nad Ohří (nádraží)\n\nBohušovice nad Ohří je železniční stanice ve stejnojmenném městě v okrese Litoměřice na trati 090 Praha–Ústí nad Labem–Děčín.\n\nŽelezniční stanice byla postavena v roce 1850 při výstavbě železnice z Prahy do Drážďan. První vlak do stanice vjel 1. června 1850. Vedle patrové výpravny s restaurací byl postaven sklad zboží a remíza se skladem uhlí. Naproti výpravny přes koleje byla postavena patrová vodárna s postranními křídly.\n\nDne 1. června 1943 byla zprovozněna železniční odbočka do židovského koncentračního tábora, který byl umístěn v pevnosti Terezín. Drážní vlečka zvaná Židovka (její část) s bývalou váhou je kulturní památka ČR.\n\nJihovýchodně od stanice se nachází železniční most který byl postavený přes řeku Ohři v roce 1848. Empírový most je kulturní památkou ČR.\n\nNávrh stanice zpracoval architekt Anton Jüngling. Výpravní budova byla patrová podlouhlá stavba na straně kolejiště se čtyřmi mělkými rizality a středním křídlem o pěti okenních osách. V devadesátých letech 19. století byla výpravní budova upravena podle návrhů architekta NStB Johanna Oehma. Úpravy se dotýkaly jak vnitřní dispozice, tak vnějšího vzhledu. Uvnitř vstupního křídla byly odstraněny příčky pro vytvoření většího vestibulu, z něhož se vcházelo do zvětšených čekáren II. a III. třídy a spojovací chodby, která vedla k nástupišti. Venkovní fasáda byla členěna pásovou bosáží se zvýrazněnými záklenky nad okny a bosovanými nárožími. Okna byla segmentově ukončená. Střední dvojice rizalitů byly ukončeny atikovými štíty s čučky ve vrcholech. V šedesátých letech 20. století byla výpravna opět upravena. Fasáda byla vyhlazena, atikové štíty odstraněny, segmentová okna nahrazena okny pravoúhlými. Členění je provedeno lizenovými rámy. Stavba má zachovanou hmotovou dispozici, v interiéru vestibulu se dochovaly některé plastické detaily.\n"}
{"id": "1507994", "url": "https://cs.wikipedia.org/wiki?curid=1507994", "title": "Jan Bárta (spisovatel)", "text": "Jan Bárta (spisovatel)\n\nJan Bárta (27. února 1883 Dubňany – 22. března 1959 Lednické Rovne) byl český (moravský) spisovatel, žijící většinu života na Slovensku.\n\nJan Bárta se narodil v rodině Františka Bárty, správce skláren v Jaroňovicích (psáno též Jaronovice, dnes část Dubňan Jarohněvice), a jeho manželky Marie, rozené Novákové. Vychodil českou obecnou školu v Hodoníně a čtyři třídy německé reálky v Hodoníně.\n\nPo smrti otce nastoupil jako praktikant ve sklárně v Lednických Rovních. Vypracoval se na vedoucího leptárny a v roce 1909 se oženil. Ve sklárnách setrval až do důchodu, navrhoval dekory skla. Též se zabýval historií sklářství a aktivně se podílel na kulturní činnosti v obci.\n\nJan Bárta byl členem Moravského kola spisovatelů. \n\nSvé prvotiny (verše) psal v němčině. Věnoval se sklářskému prostředí, je též autorem romantizujících historických románů \"Vítěz\" a \"Rákóczyho pochod\". O vydávání jeho děl se zasloužil Jan Herben, který byl vydavatelem deníku \"Čas\", dlouho po jejich vzniku (román \"Vítěz\" byl napsán v letech 1910–1915, v \"Čase\" vyšel v roce 1921. V \"Čase\" vyšel i \"Román hloupého Honzy\" (pod titulem \"Smutný hrdina\"). Bártovy příspěvky se objevovaly i v Lidových novinách.\n\nOd 20. do 50. let 20. století přispíval odbornými články do časopisu \"Sklářské rozhledy\" a dalších technických a přírodovědných časopisů.\n\n\n\"Román hloupého Honzy\" posloužil jako námět stejnojmenného filmu z roku 1926. Hlavní roli hrál Zdeněk Štěpánek.\n\n"}
{"id": "1507995", "url": "https://cs.wikipedia.org/wiki?curid=1507995", "title": "Walter Merkur", "text": "Walter Merkur\n\nWalter Merkur byl licencí britského 9-válcového hvězdicového motoru Bristol Mercury, který vyráběla firma Bristol Aeroplane Company. Od poloviny 20. let. do 40. let 20. století poháněl civilní i vojenské letouny. Vyvinut byl z dřívějšího modelu Jupiter. Motor byl licenčně vyráběn ve Francii, v Itálii (Alfa Romeo Mercurius), v Polsku (P.Z.L. Mercury), v Finsku (Tampella) a ve Švédsku (NOHAB Mercury). Motor Mercury vyráběla v letech 1931-1939 i společnost A.S. Walter, továrna na automobily a letecké motory v Praze XVII. Jinonicích jako Walter Merkur v několika variantách.\nMotor Mercury byl vyvinut společností Bristol Aeroplane Company v roce 1925, kdy předchozí Bristol Jupiter dosáhl konce své životnosti. Návrh a konstrukci zpracoval stejně jako u Jupitera konstruktér Roy Fedden.Devítiválcový hvězdicový motor Bristol Mercury si zachoval základní charakteristiky a rozměry se svým předchůdcem Bristol Jupiter, který byl od roku 1927 v sublicenci francouzské Gnome et Rhône vyráběn továrnou Walter jako Walter Jupiter (vrtání 146 mm, zdvih 190 mm a objem válců 28 628 cm).\n\nDo Československa (Walter Merkur) se vlastně dostal dvojí cestou. Licence pro první verzi Merkuru byla nakoupena jako v případě Walter Jupitera jako sublicence od francouzské firmy Gnome et Rhône, typ Mercure (Mercury IV). Ta byla v Československu označena jako Walter Merkur IRC (1931). Licence pro další verze byly nakoupeny přímo od společnosti Bristol. V Československu byly tyto další verze motorů označeny jako Walter Merkur V-S2, VIII a IX (1934–1939). Nejúspěšnější v aplikacích byl Walter Merkur V-S2. Všech Merkurů se v Jinonicích se vyrobilo podle továrních údajů 40 ks, přičemž letounů Letov Š-231 s motory Walter Merkur V-S2 bylo vyrobeno 24 a k nim bylo dodáno 17 záložních motorů tj. 41. V tomto počtu vyrobených motorů nejsou započteny ostatní verze Merkur IRC, VIII a IX.\n\nPrvním motorem byl motor Mercury IRC (1931) s reduktorem 2:3 a s nuceným plněním vysokoobrátkového kompresoru. Byl překomprimovaný na 3400 m, kde dosahoval výkonu 530 k/390 kW. Tento motor byl předurčen pro rychlé stíhací a pozorovací letouny. Od roku 1934 byl ve výrobě Walter Merkur V-S2, rovněž vytipovaný pro stíhací letouny. Tento a následné motory měly zkrácený zdvih ze 190 na 165 mm a tím i snížený objem válců. Jako poslední byl ve výrobě Walter Merkur IX (1938), který byl předurčen pro instalaci do průzkumných letounů Aero A-300.\nOd svého předchůdce Jupitera se typ Mercury IRC v konstrukci nejzásadněji lišil použitím lisovaných hlav válců z hliníkové slitiny, s bohatým žebrováním, vyfrézovaným z výlisku. Dále byl upraven tvar kompresního prostoru a v rozvodu OHV novým uspořádáním čtyř ventilů (2 sací, 2 výfukové), uložením ventilů (pod úhlem 60°) a zapouzdřením tyčinek, vahadélek a per. Motor byl vybaven pneumatickým spouštěčem, palivovým čerpadlem s přetlakovým ventilem a automatickou regulací tlaku směsi za kompresorem. Motor byl opatřen souosým planetovým reduktorem s převodem na vrtuli 2:3 (0,666).\n\nOd typu Merkur V-S2 všechny další motory měly zkrácený zdvih. Přestože motor měl menší objem válců byl výkon zvýšen zpět na úroveň výkonu Jupitera, za cenu zvýšení otáček. Pro verze Merkur VIII a IX byl motor odlehčen, změněny převody reduktorů na vrtuli 7:4 resp. 2:1 a komprese byla zvýšena na 6,3:1.\nPrvní verze Merkura byla uvažována při modernizace letounu Aero A-42. V roce 1933 byl tento bombardovací letoun, který se příliš v provozu neosvědčil, byť s ním rotmistr Svozil roku 1930 vytvořil světový rekord – na okruhu dlouhém 1000 km se zátěží 500 kg dosáhl rychlosti 253,428 km/h. Byl tedy továrnou Aero upravován na dvoumotorovou verzi A-42c, která měla být osazena motory Walter Merkur IRC (Mercury IV) o nominálním výkonu 350 kW (475 k). V té době se s potížemi upravovala verze A-42b. Ministerstvo obrany se zaleklo narůstajících potíží a při současném poklesu prostředků ze státního rozpočtu na zbrojní výdaje celou akci A-42 v prosinci 1933 zrušilo a k použití motoru Walter Merkur IRC nedošlo. Rovněž jako se plané se ukázaly naděje továrny Walter na využití těchto motorů v letounech Letov Š-128 a Š-228 (1930–1931). Ty využily originální motory Gnome-Rhône Mercure 9Brs (Mercury IV).\n\nOd roku 1933 byl ve vývoji letoun Letov Š-231 a teprve v listopadu 1934 byl vydán oficiální závěrečný posudek s potvrzením, že letoun Š-231 po všech úpravách ministerstvu národní obrany vyhovuje. Sériové letouny vyráběné v roce 1935 byly poháněny licenčním levotočivým vzduchem chlazeným hvězdicovým devítiválcem Walter Merkur V-S2 o startovním výkonu 412 kW (560 k), krytým townendovým prstencem s dřevěnou dvoulistou vrtulí Letov. Palivo tvořila směs benzínu, benzolu a líhu (případně benzínu a benzolu). K československému vojenskému letectvu začal Letov Š-231 přicházet v druhé polovině roku 1936 (kdy byla dokončena série 25 strojů), avšak již na přelomu let 1936/1937 rozhodlo MNO o jejich prodeji Španělskému republikánskému letectvu. Krátce poté byly staženy z výzbroje u Leteckého pluku č. 2 v Olomouci. Kupní smlouvu na základě pověření ministerstva z 9. ledna 1937 na dodávku 24 stíhacích letadel Letov Š-231 a 17 záložních motorů Walter Merkur VS2 podepsali zástupci 23. ledna 1937 v estonském Tallinu a již 26. ledna převzal Letov do revize první dva Š-231. Následně 28. ledna 1937 dostala III. peruť 2. leteckého pluku rozkaz přelétnout do konce měsíce z Olomouce do Letňan dalších dvanáct strojů a 7. února stálo na továrním letišti Letova osm zbývajících Š-231. Do Španělska byly letouny zasílány v rozloženém stavu v průběhu roku 1937. Tyto letouny pak byly nasazeny ve španělské občanské válce na straně republikánů.\n\nDne 20. dubna 1938 poprvé vzlétl pozorovací letoun, čtyřmístný dvoumotorový dolnoplošník se zatahovacím záďovým podvozkem a uzavřenými prostory osádky Aero A-300 s odlehčenými motory verze Bristol Mercury IX. Předběžný posudek vydaný ústavem VTLÚ vyšel pro prototyp poměrně kladně. Celkově letoun vykazoval velmi dobré letové vlastnosti. Výzbrojní komise MNO 9. listopadu 1938 jednomyslně doporučila zavést A-300 do výzbroje. Nejdříve měla být objednána 10-15kusová ověřovací série s motory Walter Merkur IX, to by znamenalo vyrobit 20-30 motorů. Kolik z tohoto počtu jich bylo vyrobeno, známo není. Po vytvoření Protektorátu Čechy a Morava v březnu 1939 padl Němcům do rukou prototyp a dva rozestavěné stroje již s motory Walter Merkur IX. Tím vlastně projekt A-300 skončil. Následně prý Němci zkoušeli prototyp u společnosti Focke-Wulf v Brémách, kde po něm stopy mizí.\n\nPodle výrobce Walter byly motory Walter Merkur použity ještě na dalších typech letounů, zřejmě se však jednalo o jednotlivé instalace nebo ve svých materiálech výrobce použil dokumentaci s Bristol Mercury.\n\n\n\nÚdaje dle\n\n\n\n\n\n\n"}
{"id": "1508002", "url": "https://cs.wikipedia.org/wiki?curid=1508002", "title": "Smrt Panny Marie z Hazlova", "text": "Smrt Panny Marie z Hazlova\n\nSmrt Panny Marie z Hazlova (1500–1520) je rozměrný pozdně gotický reliéf, který zřejmě tvořil střed oltářního nástavce v kostele Povýšení sv. Kříže v Hazlově (Haslau). Jde o dílo nadprůměrné řezbářské kvality se vzácně dochovanou původní polychromií. Od konce 19. století byl reliéf uložen v chebském muzeu a později převeden do sbírek Galerie výtvarného umění v Chebu. \n\nReliéf z lipového dřeva o rozměrech 54 × 108 × 10,5 cm je sestaven ze čtyř desek. Chybí levá ruka Panny Marie, obě ruce sv. Jana, pravá ruka sv. Petra, levá ruka apoštola u hlavy lůžka, křídla andělíčka, poutnická hůl sv. Jakuba. Polychromie i zlacení je původní, z počátku 16. století. Reliéf byl restaurován K. Stádníkem (1970), J. Živným (1994) a P. Blattným (2008).\n\nPanna Marie leží na smrtelném loži obklopena dvanácti apoštoly. Po její levici je drobný anděl, který drží svíci. Nejblíže Marii je sv. Jan, který jí hledí do očí a drží ji za ruce, a čtoucí sv. Petr, který stojí za ním. Tři klečící apoštolové v popředí čtou modlitby z rozevřených knih. Na levé straně uzavírá scénu apoštol s kadidelnicí zobrazený v nápadné torzi, která má naznačit svižný pohyb. Čtyři apoštolové vpravo jsou pohrouženi do smutku, dva se drží za ruce a jeden si pláštěm osušuje slzy. Všední rekvizitou, která do ceremoniálního výjevu nezapadá, je noční mísa ve tvaru kalichu pod Mariinou postelí.\n\nŘezbářský mistr se dobře vyrovnal se složitou mnohafigurální kompozicí, ale nepodařilo se mu jednotlivé části pevněji organicky skloubit nebo odstínit více prostorových plánů. Jeho řezba vyniká smyslem pro detail a snahou neustrnout v navyklých schématech. Modelaci oživuje i pohyb a pestrost motivů drapérií. Podobný systém vlajících drapérií a řasení dlouhých přehybů byl ve starší literatuře vztahován k okruhu Veita Stosse. Výjev je rozdělen na dvě nestejné poloviny lůžkem Panny Marie, ke kterému směřují diagonály od nejvyšších postav apoštolů. Nejvíce plasticky je pojednána samostatná skupina vlevo. Apoštolové na pravé straně jsou navzájem i s ležící Pannou Marií organičtěji provázáni a důmyslným prokomponováním postav se sochař vyhnul i umístění hlav ve stejné výšce. Tváře jsou stylizované, ale nadprůměrná kvalita řezby jim dává půvab i specifické individuální rysy. Šat apoštolů je zpracován v nízkém reliéfu za použití několika základních schémat. \n\nPro reliéf z Hazlova je možno nalézt řadu analogií v řezenském řezbářství první čtvrtiny 16. století. Podobná schémata tváří se vyskytují na reliéfu \"Mučení a pohřeb sv. Biskupa\" (Městské muzeum Regensburg), analogické obličejové typy i záhybový systém drapérií mají i reliéfy \"sv. Jana na Patmu\" a \"sv. Jana\" v chrámu v Hemau. V západních Čechách lze nalézt paralelu v soše \"sv. Pavla\" (Západočeské muzeum v Plzni), která má natolik podobnou řezbu obličeje, že mohla vzejít ze stejné dílny jako reliéf z Hazlova. \n\nVýjev má představovat moralizující příklad \"dobré smrti\" nebo alegorii Církve. Absence Krista, který v podobných vyobrazeních přijímá duši Panny Marie, může naznačovat, že reliéf byl součástí většího celku. Např. oltář farního kostela v Bützow (1503, Mistr Bützovského oltáře) má scény Zesnutí, Nanebevzetí a Korunování anděly seřazeny nad sebou. Kolem Mariina nanebevzetí panovala uvnitř církve nejednota již od středověku a výklad o vzetí na nebe \"s tělem i duší\" se stal článkem víry až roku 1955. \n\nVe Francích a na jihu Německa se zachovala řada děl s tématem \"Smrt Panny Marie\". Inspirací mohl být rozměrný mědiryt Martina Schongauera (1460–1488) i jeho zjednodušená varianta, jejímž autorem byl Václav z Olomouce. Řada reliéfů s touto scénou vznikla rovněž v okruhu Tilmana Riemenschneidera (oltář z Würzburku, 1510) a Erasma Grassera. Reliéf \"Zesnutí Panny Marie\" je rovněž ve sbírce Západočeského muzea v Plzni. \n\n"}
{"id": "1508003", "url": "https://cs.wikipedia.org/wiki?curid=1508003", "title": "Yesterday (film, 2019)", "text": "Yesterday (film, 2019)\n\nYesterday (česky Včera) je britský film z roku 2019. Scénář napsal Richard Curtis, režie se ujal Danny Boyle. V českých kinech měl premiéru 27. června 2019, v amerivkých o den později, 28. června 2019.\n\nFilm vypráví o Jacku Malikovi, který se pokouší prosadit na hudební scéně, bohužel však neúspěšně. Jackovou jedinou opravdovou fanynkou a manažerkou je jeho kamarádka Ellie.\n\nVše se ale zásadně změní, když během celosvětového dvanáctisekundoveho black-outu Jacka při jízdě na kole srazí autobus. Naštěstí je opět schopen pohybu a přijde pouze o dva přední zuby a svůj pověstný plnovous.\n\nDomnívá se, že vše bude víceméně jako dřív; když ale při oslavě jeho propuštění z nemocnice zjišťuje, že nikdo z jeho kamarádů nepoznává píseň Yesterday, kterou Jack zahraje na svou zbrusu novou kytaru, a dokonce se ani nezdá, že by vůbec kdokoli z nich znal The Beatles.\n\nVyhledávání na internetu Jackovu domněnku potvrdí - Beatles jako by ani nikdy neexistovali. A to není to jediné, co v novém světě naprosto schází - Coca-Cola, cigarety či kapela Oasis.\n\nPřestože se Jack nejdříve zdráhá, nakonec začne písně Beatles vydávat za své. Konečně se mu začíná dostávat kýženého úspěchu. Navštíví ho Ed Sheeran, který Jackovi nabídne, aby mu dělal předskokana na evropském turné. Ten souhlasí a v doprovodu podivínského kamaráda Rockyho se s Edem na turné vydává.\n\nVšichni jsou z Jackovy hudby nadšeni a postupně se z něj stává fenomén. Edova chamtivá manažerka Debra se chopí příležitosti a nabídne Jackovi spolupráci, protože vycítí obrovský potenciální výdělek.\n\nJack nakonec její nabídku přijímá a začíná pracovat na prvních deskách. Se stoupající slávou má ale čím dál tím méně času na svou kamarádku Ellie, která mu navíc ještě před odjezdem do Los Angeles vyznala lásku, ale on jí nestačil nic odpovědět, zpanikařil a odešel.\n\nKdyž pak Jack odcestuje do Liverpoolu, aby navštívil Penny Lane, hrob Eleanor Rigby a jiná místa, která by mu mohla pomoci se vzpomínáním na zapomenuté texty Beatles, neočekávaně ho navštíví Ellie. Snaží se ji přesvědčit, že mu na ní záleží, ona ho ale nakonec odmítá a poukazuje na fakt, jak moc ho sláva změnila. Jack se vrací do Ameriky a jeho pocit zoufalství se prohlubuje, když mu při nahrávání desky Ellie zavolá, že začala chodit s Gavinem. Ten dříve vydal Jackovo úplně první album, které se rozdávalo zdarma k nákupu v supermarketu, kde Jack tehdy pracoval.\n\nJacka nyní čeká spousta rozhovorů a mítinků, ale zároveň ho čím dál tím více dohání jeho špatné svědomí a strach z odhalení podvodu, jehož se dopustil.\n\nKdyž pak uspořádá koncert na střeše znovu otevřeného hotelu ve svém rodném městě, je to pro všechny velká senzace. Návštěvnost je obrovská, Jack ale stále víc trpí ztrátou milované Ellie a při zpěvu písně Help začíná ztrácet glanc.\n\nJedním z mála světlých okamžiků této akce je pro Jacka chvíle, kdy ho navštíví dva lidé, kteří si jako jediní dva písně Beatles stále pamatují. Předávají mu symbolickou žlutou ponorku a vzkaz a děkují mu za to, že písně takto zachraňuje.\n\nPodle informací na lístku Já k vyhledá Johna Lennona, který v tomto světě stále ještě žije. Vypráví mu o svém klidném a spokojeném životě s milovanou ženou a o nutnosti jít si za láskou a štěstím a o tom, jak je důležité mluvit vždy pravdu.\n\nTo Jacka přiměje k tomu, aby požádal Eda Sheerana o možnost vystoupit po jeho koncertě ve Wembley, na němž je mezi fanoušky také Ellie. Poté, co Jack odehraje \"své\" písně, přivede Rocky Ellie do zákulisí. Jack všem přítomným sdělí pravdu o tom, co udělal, a oznámí, že si za písně Beatles nezaslouží žádný zisk, a proto je světu daruje, čímž si vyslouží mnoho nelibosti ze strany své hrabivé manažerky. Na konci svého proslovu pak vyzná Ellie veřejně lásku.\n\nGavin vše vezme relativně klidně a záhy si najde jinou přítelkyni. Vše tak končí dobře - svatbou Jacka a Ellie a jejich šťastným životem společně s vlastními dětmi. Jack pak písněmi Beatles baví na dětských akcích.\n\n"}
{"id": "1508007", "url": "https://cs.wikipedia.org/wiki?curid=1508007", "title": "Nature Valley Open 2019 – mužská čtyřhra", "text": "Nature Valley Open 2019 – mužská čtyřhra\n\nMužská čtyřhra Nature Valley Open 2019 probíhala v první polovině června 2019. Do deblové soutěže nottinghamského tenisového challengeru hraného na trávě nastoupilo šestnáct dvojic. Obhájcem titulu byl pár Frederik Nielsen a Joe Salisbury, jehož členové do turnaje nezasáhli.\n\nVítězem se stal nejvýše nasazený, mexicko-pákistánský pár Santiago González a Ajsám Kúreší, který ve finále zdolal čínskou dvojici Kung Mao-sin a Čang Ce. Po dvousetovém průběhu 4–6 a 7–6 rozhodl až supertiebreak poměrem míčů [10–5]. Oba šampioni si do žebříčku ATP připsali 125 bodů a na challengerech získali třetí společnou trofej. González vybojoval dvacátý osmý deblový titul na okruhu ATP Challenger Tour a pro Kúrešího to bylo dvacáté deváté takové turnajové vítězství.\n\n"}
{"id": "1508010", "url": "https://cs.wikipedia.org/wiki?curid=1508010", "title": "Queen + Adam Lambert", "text": "Queen + Adam Lambert\n\nQueen + Adam Lambert je americko-britská rocková hudební skupina, založená v roce 2011. Vznikla ze skupiny Queen, která po smrti frontmana Freddieho Mercuryho v roce 1991 hledala nového zpěváka. Tím se po Paulu Rodgersovi (který s kapelou vystupoval mezi lety 2004–2009 pod jménem Queen + Paul Rodgers) stal právě Adam Lambert. Kapela je tudíž druhý úspěšný pokus o obnovení Queen.\n\nRepertoár Queen + Adam Lambert tvoří písně složené \"bývalou\" kapelou Queen. Kapela má za sebou již několik turné po celém světě. Jejich doposud jediné oficiálně vydané album je koncertní (tzn. záznam z živého vystoupení), na níž je nahrán koncert z roku 2014 v Japonsku.\n\n\n\n\n\n"}
{"id": "1508013", "url": "https://cs.wikipedia.org/wiki?curid=1508013", "title": "Chester-le-Street", "text": "Chester-le-Street\n\nChester-le-Street je město v severovýchodním anglickém hrabství Durham. K jeho dějinám neoddělitelně patří římská pevnost Concagis. Dědictvím po ní je slovo \"Chester\" v názvu města (z latinského výrazu \"castra\"); \"Street\" je naproti tomu odkazem na římskou dlážděnou silnici, která touto lokalitou šla směrem od severu k jihu a v současné době její trasu přes město zhruba sleduje ulice Front Street.\n\nChester-le-Street leží 11 km jižně od města Newcastle upon Tyne a 13 km na západ od Sunderlandu v údolí řeky Wear. V tamějším farním kostele Panny Marie a svatého Cuthberta bylo 112 let uloženo tělo sv. Cuthberta, než byly jeho ostatky přeneseny do katedrály v Durhamu, a právě tam došlo k prvnímu překladu evangelií do angličtiny, když Aldred vpisoval staroanglické poznámky mezi řádky Lindisfarnského evangeliáře. \nToto město má právo konat trhy; jsou v úterý, pátek a v sobotu.\nŘímané svou pevnost nazvali \"Concangis\" nebo \"Concagium\", což je latinská podoba keltského názvu té oblasti a také toku Cong Burn, který městem protéká. Přesný název není jistý, protože se nevyskytuje v římských záznamech, ale obvykle je v dnešní době uváděn název \"Concangis\".\n\nStaroanglické tvary jména znějí \"Cuneceastra\" a \"Conceastre\". Oba tyto názvy převzaly první dvě slabiky římského názvu, k nim se připojilo staroanglické slovo \"ceaster\" 'římské opevnění', které se časem zkrátilo na Chester. Ale protože jde o název u anglických měst běžný, ve středověku k němu pro odlišení přidali \"Street\", podle tamější římské silnice. Univerzální etymologický anglický slovník z roku 1749 uvádí podobu názvu města “Chester upon Street”. Tento název byl později zkrácen do současné podoby.\nExistují důkazy o tom, že u řeky Wear žili lidé v době železné, ale historie Chester-le-Street začíná římskou pevností Concangis. Stála u římské silnice Cade´s Street. Římané ji kolem roku 100 nebo 216 postavili na přírodní vyvýšenině mezi řekou Wear na východě a jejím přítokem Cong Burn na severu. Z pevnosti zůstalo málo, ale je známo, že kostel Panny Marie a sv. Cuthberta stojí v jejím středu. Vojenská posádka ve městě zůstala až do doby, kdy Římané v roce 410 Británii opustili. V té době byla řeka Wear splavná přinejmenším k pevnosti Concangis a přivážely se po ní potraviny pro tamější posádku.\n\nKdo tam žil po odchodu Římanů, o tom neexistují žádné písemné doklady; až v roce 883 se tam zastavila skupina mnichů vyhnaných před sedmi lety z Lindisfarne a postavila dřevěnou svatyni a kostel sv. Cuthberta, jehož ostatky s sebou přinesli.\n\nMěsto se díky jejich přítomnosti stalo centrem křesťanství pro značnou část severovýchodu Anglie, protože tam sídlil lindisfarnský biskup, takže kostel byl vlastně katedrála. Tam mniši přeložili do angličtiny Lindisfarnský evangeliář, který s sebou přinesli. Zůstali tam 112 let, než se v roce 995 po nájezdech Vikingů přesunuli do bezpečnějšího Durhamu.\n\nStarověká Cadeova cesta leží pod pozdějšími silnicemi, z nichž se časem stala Great North Road, hlavní cesta z Londýna a z jihu Anglie do Newcastlu a Edinburghu. Poloha města na silnici hrála významnou roli nejen v jeho názvu, ale i vývoji; tamější hostince poskytovaly zázemí pro obchod a cestování: jezdci i koně si potřebovali odpočinout na cestách, které obvykle zabraly několik dní. Nejlépe se jim dařilo v první polovině 19. století, protože stále více lidí (i pošta) jezdilo dostavníkem; změna přišla až s příchodem železnice. V současnosti má město obchvat, nejdříve ho obcházela silnice A167, kterou nahradila rychlejší A1 (M).\n\nUhlí také na podobě města zanechalo stopu. V okolí se těžilo od konce 17. století, hlavně nedaleko řek, kvůli snazší dopravě po moři do jiných částí země. Rozšiřování dolů a příliv horníků zároveň podporoval místní podniky, a to nejen hostince, ale i nové obchody a služby, které přitahovaly další obyvatele. Ti později pracovali v nových odvětvích průmyslu tohoto města, které mělo dobré spojení s okolím a přístup k surovinám.\n\nMěsto má mírné podnebí a dostává podstatně méně srážek, než jaký je průměr ve Spojeném království. Přesto tam čas od času dochází k záplavám. Střed města občas postihnou bleskové povodně, obvykle po velmi vydatném dešti ve městě a okolí, když Cong Burn všechnu vodu nedokáže odvést. Zaplavena bývá zejména dolní část Front Street. \n"}
{"id": "1508016", "url": "https://cs.wikipedia.org/wiki?curid=1508016", "title": "Yesterday", "text": "Yesterday\n\nYesterday může být:\n\n\n"}
{"id": "1508020", "url": "https://cs.wikipedia.org/wiki?curid=1508020", "title": "Divadlo Na Rejdišti", "text": "Divadlo Na Rejdišti\n\nDivadlo Na Rejdišti je nevelká divadelní a koncertní scéna sloužící především pro koncerty studentů Pražské konzervatoře. Divadlo sídlí na Starém Městě v městské části Praha 1 ve vnitrobloku budovy konzervatoře, vstup pro veřejnost je z Dvořákova nábřeží č. 2, studenti konzervatoře mohou vstupovat přímo z prostor školy (Na Rejdišti 1).\n\nPůvodní koncertní sál ve dvoře konzervatoře byl přestavěn díky podpoře v rámci EHP a Magistrátu hlavního města Prahy. Provoz školního divadla Na Rejdišti byl zahájen 21. února 2011. \n\nVedoucí divadla je Veronika Pospíšilová.\n\nDivadlo Na Rejdišti je oficiální divadelní scénou a koncertním sálem Pražské konzervatoře. Proto hlavním účelem divadla je především umožnění veřejné produkce studentům konzervatoře, kteří si zde mohou vyzkoušet v praxi vystupování před živým publikem, včetně odborné konzultace s profesionálními umělci. To se týká jak posluchačů hudebních oborů, včetně dirigentů a sbormistrů, či uvádění prací mladých hudebních skladatelů, tak studentů herectví, ale i režie, choreografie apod.\n\nDivadlo však také slouží pro veřejná vystoupení, koncerty či divadelní, operní a muzikálová představení.\n\n"}
{"id": "1508021", "url": "https://cs.wikipedia.org/wiki?curid=1508021", "title": "Lifjell (horská oblast)", "text": "Lifjell (horská oblast)\n\nLifjell je horská oblast na území obcí Hjartdal, Seljord, Midt-Telemark a Notodden v kraji Vestfold og Telemark v jižním Norsku. Jedná se o náhorní plošinu s rozlohou asi 55 km², jejímž nejvyšším bodem je vrchol hory Røysdalsnuten, který se nachází v nadmořské výšce 1291 metrů. Severozápadně od oblasti leží hora Mælefjell (1413 m n. m.). Vegetace na plošině Lifjell je na subalpínském stupni, v nejvyšších bodech dosahuje stupně alpínského, který je kvůli nestabilní půdě téměř bez vegetace. Rostliny zde rostou rozptýleně a jednotlivě. V oblasti je provozován lyžařský areál ().\n\n24. listopadu 1870 zde přistál francouzský vodíkový balón La Ville d'Orléans, který byl s kurýrem vyslán z obléhané Paříže za německé linie. Silný vítr jej však poslal na sever a po 14 hodinách cesty přistál právě v horách Lifjellu. Místo, kde balón ukončil svou cestu, je vyznačeno kamenem, koš balónu je umístěn ve sbírkách Norského technického muzea. Tato událost se považuje za první projev aviatiky na území Norska.\n\n"}
{"id": "1508025", "url": "https://cs.wikipedia.org/wiki?curid=1508025", "title": "Altán U Obrazu", "text": "Altán U Obrazu\n\nDřevěný vycházkový altán U Obrazu, známý též jako chata U Obrazu, byl postaven v roce 1894. Stojí na bývalém poutním místě u jednoho z rozcestí lesních cest v lázeňských lesích jihozápadně od města Karlovy Vary.\n\nNa místě blízko dnešního altánu u křižovatky lesních cest stával zajímavě utvářený strom (tzv. troják), který pravděpodobně připomínal Boží Trojici. V roce 1716 městský \"lesník Benjamin Muckl\" zavěsil na tento strom obraz Panny Marie. K obrazu pak chodívali lázeňští hosté a vzniklo zde jakési poutní místo. Během dalších generací lesníků bylo okolí obrazu i nadále upravováno, rozšířeno o lavice a klekátko a stále využíváno. V 19. století byl strom již natolik starý, že přes veškerou snahu o jeho zachování byl v roce 1895 silnou vichřicí tak poškozen, že musel být poražen. Zůstaly však alespoň pařez a obraz Panny Marie. Obraz, i když též poškozen, byl provizorně zavěšen pod stříšku, která kryla torzo památného stromu.\n\nV tomto období chodíval k „Obrazu“ lázeňský host, průmyslník řeckého původu, později vídeňský tajný rada Nicolaus Dumba. Na místě původního stromu nechal v roce 1900 postavit pseudogotickou výklenkovou kapličku v podobě oltáře z bílého mramoru s klekátkem. Do výklenku byl vložen nový \"obraz Panny Marie s Vřídlem\" od vídeňského secesního malíře a sochaře Franze Matsche. Slavnostní vysvěcení kapličky nazvané \"Das Bild\" (\"Obraz\") proběhlo dne 24. července 1900.\n\nV únoru roku 1990 další vichřice shodila na památný oltář silný buk. Naštěstí se brzy podařilo najít všechny úlomky mramoru a ještě téhož roku byl oltář znovu postaven.\nAltán dala postavit v roce 1894 karlovarská městská rada. Pro jeho výstavbu bylo vybráno místo u svatého \"obrazu Panny Marie s Vřídlem\".\n\nBouřlivé předjaří roku 1990 přestál altán téměř bez úhony. Padající stromy jej minuly, pouze ze střechy popadalo několik uvolněných břidlicových desek.\n\nV roce 1995 akciová společnost Moser věnovala na opravu chaty 50 000 Kč. Roku 2000 se podařilo zrestaurovat i původní obraz Franze Matsche. Do niky oltáře díky dalším donátorům byla zavěšena jeho věrná kopie. Originál obrazu je uložen v karlovarském muzeu.\n\nV roce 2009 byl altán rekonstruován, byla opravena střecha a celý přístřešek byl znovu natřen. Vylepšení se dočkala i kaplička a opodál stojící kamenná lavice.\n\nNázev Obraz zde míní novogotickou výklenkovou kapličku v podobě oltáře z bílého mramoru. Ve výklenku je kopie původního \"obrazu Panny Marie s Vřídlem\" od malíře Franze Matsche.\n\nAltán leží v centru karlovarských lázeňských lesů na křižovatce tří lesních cest. Setkávají se u něj \"cesta Přátelství\" procházející od rozhledny Diana k areálu sv. Linharta, dále \"pěšina Karla Čapka\", která stoupá z údolí řekly Teplé od Čapkovy chaty, a konečně bezejmenná pěšina vedoucí vzhůru z Březové od chaty U Myslivny.\n\nAltán je poměrně velký a bohatě zdobený. Konstrukce je dřevěná s břidlicovou střechou oplechovanou okapy, střecha je sedlová s jehlancovou věžičkou. Otevřené sloupové průčelí je orientováno k \"cestě Přátelství\". Naproti altánu se nachází monumentální kamenná klekací lavice od karlovarského sochaře Huga Uhera.\n\nVíce než 300 let stará památka stále přitahuje návštěvníky a mnozí z nich zde zanechávají květiny nebo svíčku. Místo je celoročně volně přístupné.\n\n"}
{"id": "1508026", "url": "https://cs.wikipedia.org/wiki?curid=1508026", "title": "Gadsdenova vlajka", "text": "Gadsdenova vlajka\n\nGadsdenova vlajka je vlajka z období americké války za nezávislost, kterou ve 21. století používají některá politická hnutí.\n\nNa žlutém listu do klubka stočený chřestýš hledící k žerdi na travnatém podkladu (na starších vyobrazeních tráva chybí), pod ním nápis „“ – nešlapej na mě.\nAutorem vlajky byl Charles Gadsden. Nebyl však prvním, kdo motiv chřestýše použil; Benjamin Franklin už v 50. letech 18. století přirovnával tohoto nebezpečného hada k trestancům posílaným Británií do kolonií Nového světa. Později Franklin použil rozsekaného chřestýše s nápisem „“ (přidej se, nebo zemřeš) na populárním dřevorytu ke znázornění kolonií, které mají držet při sobě proti společnému nepříteli. Už před vyhlášením nezávislosti se chřestýš stal populárním revolučním symbolem stejně jako motto \"\". Gadsden nechal vlajku zhotovit ze žlutého hedvábí a věnoval ji Eseku Hopkinsovi, veliteli kontinentální flotily v prosinci 1775.\n\nPozději se tato vlajka stala patriotickým symbolem. Od sedmdesátých let 20. století byla používána některými libertariány, ve 21. století je spojována především s členy konzervativního hnutí Tea Party. Kvůli kontroverzím provázejícím užívání konfederační vlajky začaly některé jižanské organizace užívat Gadsdenovu vlajku. V internetové kultuře se Gadsdenova vlajka stala memem a vznikají různé její verze a parodie.\n"}
{"id": "1508029", "url": "https://cs.wikipedia.org/wiki?curid=1508029", "title": "Nina Sergejevna Pavlova", "text": "Nina Sergejevna Pavlova\n\nNina Sergejevna Pavlova (rusky Нина Сергеевна Павлова, * 14. června 1932, Moskva) je ruská filoložka a překladatelka.\n\nNarodila se v rodině skladatele Sergeje Potockého. V roce 1954 absolvovala filologickou fakultu Moskevské státní univerzity. Specializuje se na německou literaturu - je autorem řady knih, učebnic, více než 200 vědeckých prací o historii literatury v Německu, Švýcarsku a Rakousku. Společně se svým prvním manželem Dmitrijem Pavlovem přeložila hry Ödöna von Horvátha, Huga von Hofmannsthala a dalších. Je autorkou předmluv a doprovodných článků k ruským edicím knih Alfreda Döblina, Georga Heyma a Friedricha Dürrenmatta.\n\nV letech 1992–2008 vedla katedru dějin srovnávací literatury fakulty historie a filologie Ústavu filologie a dějin univerzity humanitních věd, od roku 1998 je profesorkou.\n\nVe druhém manželství se provdala za filologa Samsona Brojtmana.\n"}
{"id": "1508031", "url": "https://cs.wikipedia.org/wiki?curid=1508031", "title": "Kostel Narození Panny Marie (Páleč)", "text": "Kostel Narození Panny Marie (Páleč)\n\nKostel Narození Panny Marie je filiální kostel tribunového typu,který se nachází v obci Páleč (dříve Velký Páleč) ve Středočeském kraji. \n\nRaně gotický kostel byl vystavěn roku 1333 na zakázku pražského biskupa Jana z Dražic a darován klášteru řeholních kanovníků sv. Augustina v Roudnici. Kostel krátce potom získal patronátní právo. Duchovní správu vedl farář se dvěma pomocnými knězi. V 15. století se kostel dostal do rukou nekatolickému obyvatelstvu, jelikož církev ztratila faru ve Velkém Páleči kvůli husitským válkám. Až roku 1706 se koupí dostal do držení Metropolitní kapituly pražské. Roku 1889 byl kostel rekonstruován se snahou zachovat jeho původní gotický vzhled. Roku 1890 získal kostel polychromovaný interiér a nové pseudogotické zařizovací předměty a oltáře. Roku 1901 byla zbořena renesanční zvonice, která stála při kostele a zvony z konce 19. století byly přesunuty do kostelní věže. \n\nJednolodní prostor kostela je ze západu ukončen věží a z východu presbytářem. Západní fasáda s věží o čtyřech podlažích obsahuje portál s lomeným obloukem, nad kterým prochází zalomená římsa, další římsa probíhá v úrovni korunní římsy lodi a další v úrovni hřebenu střechy lodi. Nad portálem jsou  na ose umístěna tři okna s výraznými gotickými prvky. Okno v prvním patře je lomené s kružbou a jeptiškami. Další dvě okna jsou prostší, ale také obsahují lomené oblouky. Dalším dominantním prvkem nejen západní fasády jsou odstupňované opěrné pilíře. Věž kostela má čtyřbokou jehlanovou střechu.\n\nJižní průčelí kostela také obsahuje lomený ústupkový portál, který se dnes využívá ke vstupu do kostela. Nad portálem probíhá zalomená římsa se dvěma kapitulními znaky, tak tomu je i na západní fasádě. Nad portálem je zdobná deska z 16. století se znakem Jana z Dražic. Okna vedoucí do hlavní lodi kostela jsou zdobná, obsahují rozety i jeptišky. V dřevěném krovu krytém břidlicí jsou zasazeny vikýře. Presbytář je nižší než hlavní loď kostela, tento výškový rozdíl tvoří gradací hmot kostela. Presbytář je rozdělen na obdélníkové travé a závěr, který je postaven na půdorysu pěti hran pravidelného osmiúhelníku. \n\nSeverní fasáda je totožná s jižní, navíc zde ale stojí sakristie s jedním lomeným oknem.\n\nV literatuře lze dohledat popis renesanční zvonice, která byla roku 1901 zbořena. Stála jižně od kostela a byla vystavěna na obdélném půdorysu (6x4,75m). Ve spodní části věže byly umístěny 3 střílny, zatímco ve vrchní části (v prostoru zvonů), byla okna velká. Dřevěná střecha (jehlanového tvaru) obsahuje lucernu. Ve stolici visely tři zvony o průměrech 1,20m, 0,70m a 0,45m.\n\nJednolodní polychromovaný prostor je zaklenut čtyřmi poli křížové klenby a presbytář dvěma (pětiboký závěr  paprsčitou klenbou a travé křížovou klenbou). Žebra mají masivní hruškovcový profil a končí na masivních, nízkých příporách s římsou, výjimkou jsou žebra použita v presbytáři, která mají klínový profil. Žebra se setkávají v nezdobných kruhových svornících ve vrcholcích kleneb. V západní části kostela se nachází kruchta (přístupná z věžního schodiště), kterou podepírají dva pilíře a dva sloupky, mezi nimiž jsou vyklenuty lomené oblouky. Vítězný oblouk mezi presbytářem a lodí je též lomený. \n\nKazatelna i dva pseudogotické oltáře dodané sem na konci 19. století mají také znaky gotické mikroarchitektury (fiály, slepé kružby a rozety). Kostelní lavice jsou též pseudogotické. V interiéru též stojí bohatě zdobená gotická opuková křtitelnice ze 14. století.\n\nPodlaha kostela byla patrně důsledkem rekonstrukcí zvednuta, což zakrylo reliéfy a náhrobky.\n\nAntonín Podlaha - Posvátná místa království českého : dějiny a popsání chrámů, kaplí, posvátných soch, klášterův i jiných pomníků katolické víry a níbožnosti v království Českém. Řada 1. Díl 7, Vikariál Slanský, rok 1911. \n\nFerdinand Velc - Soupis Památek Historických a Uměleckých v Království Českém, nakladatelství: Archeologická Komisse při Akademii Císaře Františka Josefa pro vědy, slovesnost a umění, rok 1904.\n\n"}
{"id": "1508036", "url": "https://cs.wikipedia.org/wiki?curid=1508036", "title": "Krokodýl západoafrický", "text": "Krokodýl západoafrický\n\nKrokodýl západoafrický (\"Crocodylus suchus\") je druh krokodýla, často zaměňovaný s větším a agresivnějším krokodýlem nilským. Ve srovnání s ním je krokodýl západoafrický menší, dospělci dosahují obvykle délky od 1,5 až 2,5 metru, maximálně pak asi 3 metry. Přestože není tolik agresivní, existují záznamy o několika útocích na člověka, včetně smrtelných. V Mauritánii místní domorodci žili s tímto krokodýlem v těsné blízkosti a podle jejich slov se v jeho přítomnosti bez problému mohou brodit ve vodě, aniž by na ně krokodýl zaútočil (\"National Geographic News\", 2002\")\".\n\nDruh byl poprvé popsán v roce 1807 známým francouzským přírodovědcem Etiénnem Geoffroyem, který objevil rozdíly mezi lebkami mumifikovaného krokodýla západoafrického a lebkou krokodýla nilského (\"Crocodylus niloticus\"). Tento nový druh byl nicméně po dlouhou dobu považován za populaci krokodýla nilského. V roce 2003 však studie ukázala, že krokodýl západoafrický je platným samostatným druhem, což bylo potvrzeno dalšími výzkumy v letech 2011 až 2015. Zjistilo se, že dokonce není s krokodýlem nilským nijak úzce spřízněný. Tvoří bazální klad ke čtyřem druhům amerických krokodýlů \"Crocodylus moreletii\", \"C. rhombifer\", \"C. acutus\" a \"C. intermedius\" a k nilskému krokodýlovi.\n\nKrokodýl západoafrický se vyskytuje v západní a centrální Africe, východně až k Jižnímu Súdánu a Ugandě a na jih k Demokratické republice Kongo (ve všech třech zemích může přijít do kontaktu s krokodýlem nilským). Dále se vyskytuje v Mauritánii, Beninu, Libérii, Nigérii, Nigeru, Kamerunu, Čadu, Středoafrické republice, Rovníkové Guineji, Senegalu, Mali, Guineji, Gambii, Burkině Faso, Ghaně, Gabonu, Togu, Pobřeží slonoviny a Kongu. Krokodýl nilský typicky preferuje velké sezónní řeky na savanách nebo pastvinách, zatímco krokodýl západoafrický obecně preferuje laguny a mokřady v zalesněných oblastech, přinejmenším tam, kde tyto dva druhy mohou přijít do kontaktu.\n\nKrokodýl západoafrický je v evropských chovných zařízeních chován v Lyonu, Pierrelatte, Kodani, Dublinu, Kristiansandu, Lausanne, v Česku jej chová Krokodýlí ZOO Protivín.\n\n"}
{"id": "1508037", "url": "https://cs.wikipedia.org/wiki?curid=1508037", "title": "Mistrovství světa v softballu mužů", "text": "Mistrovství světa v softballu mužů\n\nMistrovství světa v softballu mužů je turnaj v softballu organizovaný Světovou konfederací baseballu a softballu (World Baseball Softball Confederation) (WBSC). První turnaj se uskutečnil v roce 1966 a koná se od roku 2013 každý lichý rok.\n"}
{"id": "1508039", "url": "https://cs.wikipedia.org/wiki?curid=1508039", "title": "Zloděj duší (album)", "text": "Zloděj duší (album)\n\nZloděj duší je dvacáté studiové album Hany Zagorové. Nahráno bylo ve studiu Charlies a vyšlo roku 2007. Album vydalo vydavatelství \"Multisonic a.s.\". Na toto album si sama interpretka napsala tři texty. \n\n\n\n\n"}
{"id": "1508040", "url": "https://cs.wikipedia.org/wiki?curid=1508040", "title": "Vyznání (album)", "text": "Vyznání (album)\n\nVyznání je jednadvacáté studiové album Hany Zagorové. Nahráno bylo ve studiu Vyžlovka a vyšlo roku 2014. Album vydalo vydavatelství \"Supraphon\". Na toto album si sama interpretka napsala tři texty. \n\n\n\n\n"}
{"id": "1508044", "url": "https://cs.wikipedia.org/wiki?curid=1508044", "title": "I'm in Love with My Car", "text": "I'm in Love with My Car\n\nI'm in Love with My Car je píseň britské rockové skupiny Queen. Skladbu napsal roku 1975 bubeník kapely Roger Taylor. Vyšla na čtvrtém albu skupiny \"A Night at the Opera\" a následně i jako B strana singlu „Bohemian Rhapsody“.\n\nV původní demo verzi hrál na kytary sám Taylor, ale později kytarový part znovu nahrál May na svou kytaru Red Special a Taylor mu kromě hry na bicí sekundoval s elektrickou kytarou. Vedoucí vokály nahrál Taylor ve studiové verzi i na všech publikovaných živých nahrávkách. Zvuky túrování motoru v závěru písně vznikly jako záznam zvuku Taylorova tehdejšího skutečného auta značky Alfa Romeo. Text písně vznikl na námět jednoho člena doprovodného týmu kapely Johnathana Harrise, jehož vůz Triumf TR4 byl zjevně „láskou jeho života“. Píseň je věnována jemu a poznámka na obalu uvádí: „Věnováno Johnathanu Harrisovi, klukovskému závodníkovi až do konce“.\n\nKdyž mělo dojít na vydání prvního singlu z alba \"A Night at the Opera\", Taylor byl tolik nadšený ze své písně, že naléhal na Freddieho Mercuryho (autora „Bohemian Rhapsody“), aby svolil k umístění jeho písně na stranu B, a zamkl se v komoře, dokud na to Mercury nepřistoupí. Toto rozhodnutí se později stalo příčinou mnoha vnitřních třenic uvnitř kapely, neboť ačkoli se jednalo jen o stranu B, přinesla Taylorovi stejný výdělek z licenčních poplatků za vydání jako hlavní singl Mercurymu, jen proto, že se jednalo o druhou stranu k „Bohemian Rhapsody“.\n\nPíseň byla v období let 1977–81 často hraná naživo. Taylor zpíval od bicích, zatímco Mercury hrál na klavír a zajišťoval doprovodné vokály. Během News of the World Tour často Mercury zpíval s Taylorem refrén.\n\nBritský výrobce automobilů Jaguar v roce 2004 použil tuto píseň ve své reklamě.\n\nNázev písně se vyskytuje v několika narážkách v životopisném filmu o kapele \"Bohemian Rhapsody\" (2018). Nejprve při hádce mezi Taylorem (Ben Hardy) a Mayem (Gwilym Lee) ohledně textu této písně a jejího zařazení na album. Později ve filmu výkonný ředitel EMI Ray Foster (Mike Myers) navrhne vydat jako první single k albu \"A Night at the Opera\" namísto „Bohemian Rhapsody“ právě tuto píseň nebo skladbu „You're My Best Friend“. Krátce poté v rozhlasovém pořadu Kennyho Everetta Freddie Mercury podá single moderátorovi, který pak nahlas přečte „I'm In Love With My Car“ namísto „Bohemian Rhapsody“ z druhé strany desky, i když tu pak už správně pustí do éteru. Na Mercuryho párty se Brian zeptá Rogera, která část auta je nejvíc sexy.\n\nHudební publicista Tom Reynolds popsal v roce 2008 skladbu jako „opravdu jednu z nejskvělejších a nejvášnivějších milostných písní, jaké jsem za posledních víc než třicet let slyšel“.\n\n"}
{"id": "1508045", "url": "https://cs.wikipedia.org/wiki?curid=1508045", "title": "Marija Florijanovna Makarevič", "text": "Marija Florijanovna Makarevič\n\nMarija Florijanovna Makarevič (ukrajinsky Марія Флоріанівна Макаревич, 4. prosince 1906, Mošny – 24. února 1989, Kyjev) byla ukrajinská botanička a lichenoložka.\n\nNarodila se v rodině ženského lékaře Floriana Makareviče a dcery obchodníka Marie Tyčinině. Poté, co vystudovala školu v Čerkasech, studovala na Kyjevském institutu veřejného vzdělávání, od roku 1938 byla aspirantem pod vedením Alfreda Nikolajeviče Oxnera specializovaného na lichenologii.\n\nOd roku 1936 působila na botanickém ústavu Akademie věd Ukrajinské SSR. V roce 1946 obhájila kandidátskou práci věnovanou lišejníkům Karpat.\n\nV roce 1964 se stala lékařkou biologických věd na botanickém ústavu Akademie věd SSSR v Leningradu. Ve své disertační práci také zkoumala lišejníkovou flóru ukrajinských Karpat. Podílela se na psaní monografie Oxnera \"Flóra lišejníků Ukrajiny\".\n\nByla provdána za akademika Alexandra Viktoroviče Topačevského (1897–1975). Nejstarší syn byl profesor, akademik Národní akademie věd Ukrajiny Vadim Alexandrovič Topačevskij (1930–2004), mladší syn je spisovatel a scenárista Andrej Alexandrovič Topačevskij (nar. 1939). \n\nJe po ní pojmenován druh \"Lichenodiplisiella makarevichiae\". Sama popsala třináct taxonů.\n"}
{"id": "1508049", "url": "https://cs.wikipedia.org/wiki?curid=1508049", "title": "Zápas ve volném stylu na Evropských hrách 2019", "text": "Zápas ve volném stylu na Evropských hrách 2019\n\nSoutěže zápasu ve volném stylu na II. Evropských hrách proběhly v Sportovním paláci v Minsku ve dnech 25. až 28. června 2019.\n\n\n\n\n\n\n"}
{"id": "1508050", "url": "https://cs.wikipedia.org/wiki?curid=1508050", "title": "Chata Přátelství", "text": "Chata Přátelství\n\nVycházková chata Přátelství stojí u jednoho z rozcestí lesních cest uprostřed lázeňských lesů jihozápadně od města Karlovy Vary.\n\nChata je typický přístřešek v karlovarských lázeňských lesích. Stojí na křižovatce čtyř lesních cest. Setkávají se zde \"cesta Přátelství\" procházející od rozhledny Diana k areálu sv. Linharta, od jihu přicházející bezejmenná pěšina od chaty Rusalka a ze severozápadní strany stoupající cesta z \"Křižíkovy ulice\" přes Lesní pobožnost.\n\nJedná se o větší vycházkovou chatu s dlouhou lavicí, konstrukce je dřevěná se sedlovou střechou oplechovanou okapy. Otevřené průčelí se dvěma sloupy je orientováno k \"cestě Přátelství\".\n"}
{"id": "1508053", "url": "https://cs.wikipedia.org/wiki?curid=1508053", "title": "Franz Hubert Neugebauer", "text": "Franz Hubert Neugebauer\n\nFranz Hubert Neugebauer byl český, německy mluvící židovský architekt. Umělecky působil se svým bratrem Josefem Richardem Neugebauerem. \n\n"}
{"id": "1508054", "url": "https://cs.wikipedia.org/wiki?curid=1508054", "title": "Josef Richard Neugebauer", "text": "Josef Richard Neugebauer\n\nJosef Richard Neugebauer byl český, německy mluvící židovský architekt. Umělecky působil se svým bratrem Franzem Hubertem Neugebauerem.\n\n"}
{"id": "1508067", "url": "https://cs.wikipedia.org/wiki?curid=1508067", "title": "Větrný mlýn (Hodslavice)", "text": "Větrný mlýn (Hodslavice)\n\nVětrný mlýn holandského typu se nachází v obci Hodslavice, okres Nový Jičín. Byl zapsán do Ústředního seznamu kulturních památek ČR.\n\nVětrný mlýn stojí na kopci v nadmořské výšce 360 m. Byl postaven v roce 1864 sedlákem Josefem Bartoněm. V roce 1876 mlýn byl zakoupen rodinou Davidovou. Poslední oprava proběhla v roce 1926. V roce 1929 byla vichřicí ulomena křídla. V roce 1931 bylo odstraněno mlecí zařízení a v roce 1939 byl mlýn adaptován na obytnou budovu. Obydlen byl až do roku 1954. V roce 1962 vyhořel. Torzo mlýna v roce 1972 zakoupil nový majitel, který mlýn opravil pro rekreační účely. \n\nVětrný mlýn byl třípodlažní částečně podsklepenou omítanou zděnou stavbou na kruhovém půdorysu, zakončenou nízkou kuželovou střechou krytou šindelem. Původní střecha byla vysoká 3,15 metrů. Mlýn je osm metrů vysoký s průměrem 8,3 metry. Do mlýna je prolomen pravoúhlý vstup s pískovcovým ostěním a segmentovým záklenkem. K západní straně mlýna byla dostavěna přístavba.\n\n"}
{"id": "1508069", "url": "https://cs.wikipedia.org/wiki?curid=1508069", "title": "Marché des Blancs-Manteaux", "text": "Marché des Blancs-Manteaux\n\nMarché des Blancs-Manteaux je bývalá tržnice v Paříži. Nachází se ve 4. obvodu mezi ulicemi \"Rue Vieille-du-Temple\", \"Rue des Hospitalières-Saint-Gervais\" a \"Rue du Marché-des-Blancs-Manteaux\". Od roku 1992 je využívána jako kulturní centrum \"Espace des Blancs-Manteaux\" radnice 4. obvodu.\n\nNa místě tržnice stál původně plác, který si nechal v 16. století postavit finančník François d'O (1535–1594), oblíbenec Jindřicha III. V roce 1656 palác koupila náboženská společnost Saint-Anastase a vytvořila z něj chudobinec a špitál Saint-Gervais. V roce 1795 byla instituce zrušena.\nV roce 1811 vláda rozhodla vybudovat v Paříži pět nových tržnic, což potvrdil císař Napoleon dekretem z 21. března 1813. Základní kámen byl položen 15. srpna téhož roku a stavba byla dokončena v roce 1819.\n\nPro snadný provoz kolem tržnice vznikly nové ulice: \"Rue des Hospitalières-Saint-Gervais\", která spojovala \"Rue des Rosiers\" a \"Rue des Francs-Bourgeois\" a \"Rue du Marché-des-Blancs-Manteaux\", která vedla podél tržnice.\n\nZ hygienických důvodů bylo řeznictví umístěno v samostatné hale, kterou oddělovala \"Rue des Hospitalières-Saint-Gervais\". Tato hala byla otevřena 5. června 1823. Na její fasádě byla umístěna fontána.\n\n"}
{"id": "1508070", "url": "https://cs.wikipedia.org/wiki?curid=1508070", "title": "Nature Valley Open 2019", "text": "Nature Valley Open 2019\n\nNature Valley Open 2019, známý také pod názvem Nottingham Open 2019, byl společný tenisový turnaj mužského okruhu ATP Challenger Tour a ženského okruhu WTA Tour, který se odehrával v Nottingham Tennis Centre na otevřených travnatých dvorcích v britském Nottinghamu. Konal se od 10. do 16. června 2019 jako 24. ročník mužské části a 9. ročník ženské poloviny turnaje.\n\nMužská polovina se stala součástí ATP Challenger Tour v nejvyšší Category 125, jakožto událost s rozpočtem 137 560 eur. Ženská část se řadila do kategorie WTA International s dotací 250 000 dolarů. Počet mužských singlistů byl navýšen z třiceti dvou na čtyřicet osm startujících. S tím se zdvojnásobil i počet nasazených na šestnáct.\n\nNejvýše nasazeným hráčem v mužské dvouhře se stal osmdesátý hráč světa Daniel Evans ze Spojeného králosvtcí. V ženském singlu plnila roli turnajové jedničky dvacátá druhá žena žebříčku Caroline Garciaová z Francie. Jako poslední přímí účastnici do dvouher nastoupili 274. tenista pořadí Turek Cem İlkel a 128. žena klasifikace Rumunka Monica Niculescuová.\n\nOsmý kariérní challenger v mužské dvouhře vybojoval 29letý Brit Daniel Evans. Sedmý singlový titul na okruhu WTA Tour a druhý z trávy vyhrála Francouzka Caroline Garciaová. Třetí společnou trofej z mužské čtyřhry challengeru si odvezl mexicko-pákistánský pár Santiago González a Ajsám Kúreší. Premiérový společný titul v ženské čtyřhře WTA získala americko-mexická dvojice Desirae Krawczyková a Giuliana Olmosová. 26letá Olmosová se tím stala první mexickou tenistkou v historii, která vyhrála turnaj WTA Tour.\n\nPro vytrvalý čtyřdenní déšť byla úvodní kola odehrána v hale na tvrdém povrchu.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráč nastoupil do hlavní soutěže jako náhradník:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\nNásledující pár nastoupil pod žebříčkovou ochranou:\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1508072", "url": "https://cs.wikipedia.org/wiki?curid=1508072", "title": "Zeta reticuli", "text": "Zeta reticuli\n\nZeta Reticuli (ζ Reticuli), je dvojhvězda souhvězdí Sítě, viditelná pouhým okem z jižní polokoule. Nachází se ve vzdálenosti asi 39,28 světelných roků (12 parseků) od Země. Obě hvězdy mají charakteristiky velmi podobné našemu Slunci (jen o 1,5–4 % menší hmotnost a 1–8 % menší průměr). Spadají do Zeta Herculis – skupiny hvězd, které sdílejí stejný původ a směr. Hvězdy této dvojhvězdy se značí ζ a ζ.\n\n"}
{"id": "1508074", "url": "https://cs.wikipedia.org/wiki?curid=1508074", "title": "Stupeň B1053 Falconu 9", "text": "Stupeň B1053 Falconu 9\n\nStupeň B1053 Falconu 9 je první stupeň rakety Falcon 9 vyráběné společností SpaceX, jedná se o osmý exemplář verze Block 5. Poprvé tento první stupeň letěl v dubnu 2019, kdy byl použit jako jeden z bočních stupňů rakety Falcon Heavy při vynášení telekomunikačního satelitu ArabSat 6A. Po odpojení od zbytku rakety se boční stupně B1052 a B1053 vrátily zpět na pevninu a úspěšně souběžně přistály na přistávací ploše LZ-1 a LZ-2. \n\nDalší let B1053 absolvoval jako boční stupeň rakety Falcon Heavy při misi STP-2, při které bylo pro Letectvo Spojených států amerických vyneseno 24 satelitů na několik oběžných drah. Mise odstartovala 25. června 2019 a stupeň znovu úspěšně přistál.\n"}
{"id": "1508077", "url": "https://cs.wikipedia.org/wiki?curid=1508077", "title": "MercedesCup 2019", "text": "MercedesCup 2019\n\nMercedesCup 2019 byl tenisový turnaj pořádaný jako součást mužského okruhu ATP Tour, který se hrál na otevřených travnatých dvorcích tenisového oddílu Weissenhof v německém Stuttgartu. Konal se mezi 10. až 16. červnem 2019 jako čtyřicátý druhý ročník turnaje.\n\nTurnaj s rozpočtem 754 540 eur patřil do kategorie ATP Tour 250. Nejvýše nasazeným hráčem ve dvouhře se stal pátý tenista světa Alexander Zverev z Německa. Jako poslední přímý účastník do hlavní singlové soutěže nastoupil 83. hráč žebříčku Srb Miomir Kecmanović.\n\nTřetí singlový titul na okruhu ATP Tour, a první z trávy, získal 23letý Ital Matteo Berrettini, který na turnaji neztratil ani jednu hru z 50 podání. Premiérovou společnou trofej ze čtyřhry ATP si odvezl australsko-brazilský pár John Peers a Bruno Soares. \n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkoou ochranou:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1508086", "url": "https://cs.wikipedia.org/wiki?curid=1508086", "title": "Minerální pramen Doubrava", "text": "Minerální pramen Doubrava\n\nMinerální pramen Doubrava (nové pojmenování Pramen století) je volně přístupný minerální pramen v Doubravě, místní části města Aš v okrese Cheb v Karlovarském kraji.\n\nPramen vyvěrá v severovýchodní části Ašského výběžku při levém břehu Bílého Halštrova, přibližně 1 km od česko-saské hranice. \nNachází se v Ašské vrchovině v geomorfologickém celku Smrčiny v severovýchodní části přírodního parku Halštrov.\nHorninové podloží vývěru v nivních sedimentech Bílého Halštrova tvoří svory krušnohorsko-smrčinského krystalinika. Osamocený vývěr patří ke skupině kyselek v širší oblasti saských lázní Bad Elster.\n\nPramen má lokální význam a je již dlouho využíván místními obyvateli k pitným účelům. Jímání je ve vyzděné kruhové studni o průměru 1 metr. Nad pramenem byl v roce 1972 vybudován zděný pavilon šestibokého půdorysu s jehlanovou střechou. K odběrnému místu zapuštěném 2,3 m pod úroveň okolního terénu se schází po točitých schodech. V roce 2000 byly provedeny chemické rozbory, které prokázaly vysokou kvalitu minerálky a podobné chemické složení jako prameny na německé straně v Bad Elsteru. V okolí stávajícího vývěru byly v roce 2003 provedeny průzkumné vrty. V roce 2009 byl pramen vysvěcen pravoslavným arcibiskupem, metropolitou Kryštofem a přejmenován na Pramen století. \n\nTeplota pramene je poměrně stálá okolo 8,5 °C, celková mineralizace činí 3 860 mg/litr. Obsah rozpuštěného oxidu hličitého je okolo 1 600 mg/litr, což dodává minerálce příjemnou chuť. Minerální voda má zvýšený obsah oxidu křemičitého (SiO) v hodnotě 55 mg/litr. Hodnota pH je 5,3. Vydatnost je poměrně nízká, podle měření z ledna 1975 činí 1,2 litrů/min.\n\nMinerální pramen je volně přístupný. Okolo zděného pavilonu vede středem Doubravy silnice z Aše k hraničnímu přechodu Doubrava/Bad Elster. Kromě silnice je k minerálce možný přístup po žlutě značené turistické trase a naučné stezce nazvané \"Údolím Bílého Halštrova\". Nedaleko pavilonu se nacházejí pozůstatky historické papírny.\n\n"}
{"id": "1508088", "url": "https://cs.wikipedia.org/wiki?curid=1508088", "title": "Ústí nad Labem-Střekov (nádraží)", "text": "Ústí nad Labem-Střekov (nádraží)\n\nÚstí nad Labem-Střekov je železniční stanice v krajském městě Ústí nad Labem na východním břehu Labi v městské části Střekov. Leží na tratích 072 a 073. Stanice je elektrizovaná (3 kV ss). Je jednou ze sedmi železničních stanic a zastávek ve městě.\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 1. ledna 1874 byl se střekovským nádražím uveden do provozu celý nový úsek trasy z Lysé nad Labem, v říjnu téhož roku vyjel první vlak ve směru na Děčín (\"Děčín-Prostřední Žleb\"), kde se nacházela poslední stanice na území Rakouska-Uherska. Nedalekým železničním mostem přes Labe je spojena s levým břehem řeky a stanicí \"Ústí nad Labem západ\".\n\nRoku 1909 byl zdvoukolejněn úsek Lysá nad Labem-Mělník, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských válečných zajatců.\nElektrický provoz byl na trati procházející stanicí zahájen v roce 1958.\n\nNachází se zde pět nekrytách jednostranných nástupiště, k příchodu na nástupiště slouží přechody přes koleje. K překonání kolejiště na opačnou stranu od budovy slouží lávka ústící ve směru na Šafaříkovo náměstí. Z děčínského zhlaví vedou z nádraží vlečky do závodů na zpracování tuků Setuza.\n\n"}
{"id": "1508091", "url": "https://cs.wikipedia.org/wiki?curid=1508091", "title": "Stará Boleslav (nádraží)", "text": "Stará Boleslav (nádraží)\n\nStará Boleslav je železniční stanice ve stejnojmenném městě v okrese Praha-východ ve Středočeském kraji poblíž řeky Labe. Nachází se na východním okraji souměstí Brandýs nad Labem-Stará Boleslav. Leží na trati 072 a je elektrifikovaná (3 kV ss).\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 1. ledna 1874 byl s boleslavským nádražím uveden do provozu celý nový úsek trasy z Lysé do stanice Ústí nad Labem-Střekov. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\").\n\nRoku 1909 byl zdvoukolejněn úsek Lysá nad Labem-Mělník, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských válečných zajatců. Po roce 1918 pak správu přebraly Československé státní dráhy. Elektrická trakční soustava sem byla dovedena roku 1958.\n\nNachází se zde jedno hranové a dvě ostrovní nekrytá nástupiště, k příchodu na ostrovní nástupiště slouží přechody přes kolejiště.\n\n"}
{"id": "1508098", "url": "https://cs.wikipedia.org/wiki?curid=1508098", "title": "Karel Marx (lední hokejista)", "text": "Karel Marx (lední hokejista)\n\nKarel Marx (21. února 1948 – 1984) byl český hokejový útočník. \n\nV československé lize hrál za CHZ Litvínov. Odehrál osm prvoligových sezón, nastoupil ve 167 ligových utkáních, dal 21 gólů a měl 16 asistencí. V nižší soutěži hrál během vojenské služby za VTJ Dukla Liberec a po skončení ligové kariéry za TJ Tatra Kopřivnice.\n\n"}
{"id": "1508099", "url": "https://cs.wikipedia.org/wiki?curid=1508099", "title": "Charlotta Kotíková", "text": "Charlotta Kotíková\n\nCharlotta Kotíková, nepřechýleně Kotík, (* 13. prosince 1940 Praha) je česko-americká kurátorka. Je pravnučkou prvního československého prezidenta Tomáše Garrigua Masaryka. Její matkou byla Herberta Masaryková a otcem kunsthistorik Emanuel Poche. V roce 1970 emigrovala do Spojených států amerických. Později pracovala jako vedoucí odboru moderního a současného umění v Brooklynském muzeu. Také byla členkou poroty ceny Jindřicha Chalupeckého. \n\nJejím manželem byl skladatel Petr Kotík, s nímž měla dva syny, kteří se oba věnovali umění a hudbě: Tomáše a Jana Jakuba. V roce 2002 o ní Česká televize natočila dokument \"Jmenuji se Charlotta\" v rámci série \"Čtyři z New Yorku\".\n\nVe čtvrtek 6. března 2014 se osobně účastnila slavnostního odhalení busty své prababičky Charlotty Garrigue Masarykové (bronzové plastiky sochařky Věry Růžičkové - Bejrové) v aule školy Charlotty Masarykové v Praze 5 Velké Chuchli za účasti tehdejšího primátora hl. města Prahy dr. Tomáše Hudečka.\n\n"}
{"id": "1508108", "url": "https://cs.wikipedia.org/wiki?curid=1508108", "title": "Myles Amine", "text": "Myles Amine\n\nMyles Nazem Amine (* 14. prosince 1996) je americký zápasník – volnostylař, který od roku 2019 reprezentuje San Marino.\n\nPochází ze zápasnické rodiny. Tradičnímu americkému zápasu, který je součástí výuky na všech amerických středních školách, se věnoval od útlého dětství. Na střední škole Detroit Catholic Central High ho vedl trenér Mitchell Hancock. Po skončení střední školy se připravuje s týmem Michiganské univerzity, kde ho vede bývalý sovětský reprezentant a olympijský vítěz Sergej Beloglazov. V americké volnostylařské reprezentaci se neprosazoval a kvůli možnosti startovat na olympijských hrách se společně s bratrem Malikem dohodl s představiteli sanmarinského sportu, odkud pochází jeho matka Marcy. San Marino reprezentuje od roku 2019.\n\n"}
{"id": "1508110", "url": "https://cs.wikipedia.org/wiki?curid=1508110", "title": "Abovjan", "text": "Abovjan\n\nAbovjan (, ) je město v Arménii. K roku 2011 v něm žilo přes třiačtyřicet tisíc obyvatel.\n\nAbovjan leží přibližně deset kilometrů severovýchodně od Jerevanu, arménského hlavního města, a fakticky je jeho satelitem.\n\nSoučasné jméno nese obec až od roku 1961, kdy byla přejmenována k poctě arménského spisovatele Chačatura Abovjana. Předtím se obec jmenovala \"Elar\" a vykopávky zde doložily osídlení již v době bronzové. K jejímu rozvoji výrazně přispělo založení Elarské pevnosti, kterou vybudoval urartuský král Argišti I..\n\nV Abovjanu působila řada fotbalových klubů. V letech 1955–2006 FC Kotajk Abovjan, který byl znovu obnoven v roce 2016. V letech 1992–1993 FC Geghard Abovjan . V roce 2005 FC Abovjan. V roce 2012 King Delux FC.\n"}
{"id": "1508111", "url": "https://cs.wikipedia.org/wiki?curid=1508111", "title": "Roperova řeka", "text": "Roperova řeka\n\nRoperova řeka (anglicky Roper River) je řeka v Severním teritoriu Austrálie. Vzniká nedaleko Mataranky soutokem zdrojnic Roper Creek a Waterhouse River a vlévá se do Carpentarského zálivu. Je dlouhá 1010 km, její povodí má rozlohu 81 794 km² a průměrný průtok činí 158,4 m³/s. Na horním toku se nachází národní park Elsey. Řeka tvoří jižní hranici Arnhemské země. Splavných je posledních 145 kilometrů za osadou Roper Bar. Jako první Evropan prozkoumal tok řeky v roce 1845 Ludwig Leichhardt a pojmenoval ji po členu své výpravy Johnu Roperovi.\n\n"}
{"id": "1508112", "url": "https://cs.wikipedia.org/wiki?curid=1508112", "title": "Posedarje", "text": "Posedarje\n\nPosedarje () je vesnice a opčina v Chorvatsku, v Zadarské župě. V roce 2011 žilo v Posedarje 1 358 obyvatel, v celé opčině pak 3 607 obyvatel. \n\nObec je poprvé zmiňována roku 1219 pod latinským názvem Possedaria.\n\nPosedarje se nachází asi 25 km severovýchodně od přístavu Zadar na břehu Novigradského moře, v blízkosti Maslenického mostu, pod pohořím Velebit. Centrum obce je vzdáleno 2 km od exitu 16 na chorvatské dálnici A1. Vzhledem k mělké a teplé vodě je Posedarje vhodné pro rodiny s dětmi.\n\nOpčinu Posedarje tvoří 7 vesnic:\n\n\n"}
{"id": "1508113", "url": "https://cs.wikipedia.org/wiki?curid=1508113", "title": "Turistická značená trasa 7862", "text": "Turistická značená trasa 7862\n\nTuristická trasa má svůj počátek v jihozápadní části Palkovic bez návaznosti na žádnou jinou turistickou trasu. Z vesnice stoupá severozápadním směrem po obslužné asfaltové komunikaci nejprve poli a poté lesem údolím Pstružího potoka do Palkovických hůrek. V sedle mezi Ostružnou a Holým vrchem překonává nejvyšší bod trasy. Zároveň se zde nachází i rozcestí s hřebenovou modře značenou trasou 2235 z Frýdku-Místku na Hukvaldy. Trasa 7862 odtud klesá lesní cestou k severu údolím Vodičné do Chlebovic. Asi třista metrů pod sedlem odbočuje vlevo místně značená lestní cesta k rozhledně Panorama, která se připojuje zpět na začátku Chlebovic. Trasa 7862 končí v centru obce bez návaznosti na žádnou další turistickou trasu.\n\n"}
{"id": "1508115", "url": "https://cs.wikipedia.org/wiki?curid=1508115", "title": "Oxymetholon", "text": "Oxymetholon\n\nOxymetholon, pod komerčními názvy též Anadrol, Anapolon aj., je androgen a anabolický steroid (AAS) a lékem při léčbě anémie. Používá se také k léčbě osteoporózy, syndromu plýtvání HIV / AIDS a v určitých situacích k podpoře přibývání na váze a růstu svalů. Užívá se orálně.\n\nVedlejší účinky oxymetholone zahrnují zvýšenou sexuální touhu, symptomy maskulinizace typu akné, zvýšený růst vlasů a změny hlasu. Může také způsobit poškození jater. Léčivo je syntetický androgenní a anabolický steroid, a proto je agonistou androgenního receptoru (AR), biologického cíle androgenů, jako je testosteron a dihydrotestosteron (DHT). Má silné anabolické účinky a slabé androgenní účinky. \n\nOxymetholon byl nejprve popsán v roce 1959 a byl zaveden pro lékařské použití v roce 1961. Používá se většinou ve Spojených státech. Kromě jeho lékařského použití, oxymetholon se užívá pro zlepšení postavy a výkonu. Lék je kontrolovan v mnoha zemích, a jeho nelékařské použití je obecně nezákonné. \n\nPrimární klinické užití oxymetholonu zahrnuje léčbu anémie a osteoporózy, stejně jako stimulace svalového růstu u podvyživených nebo nedostatečně rozvinutých pacientů. Nicméně ve Spojených státech je jedinou zbývající indikací schválenou FDA léčba anémie. \n\nPo zavedení oxymetholonu byly vyvinuty nesteroidní léky, jako je epoetin alfa, a ukázaly se, že jsou účinnější jako léčba anémie a osteoporózy bez vedlejších účinků oxymetholonu. Léčivo zůstalo dostupné i přes toto a nakonec našlo nové použití při léčbě syndromu plýtvání HIV / AIDS. \n\nNejčastěji prezentován ve formě 50 mg tableta je jeden z “nejsilnější” a “nejsilnější” AAS dostupný pro lékařské použití. Podobně je na tom i riziko nežádoucích účinků. Oxymetholon je vysoce účinný v podpoře rozsáhlých zisků v tělesné hmotnosti, většinou tím, že výrazně zlepšuje syntézu proteinů. Z tohoto důvodu je často používán kulturisty a sportovci. \n\nOxymetholon se používá pro účely posilování a zvyšování výkonnosti závodními sportovci, kulturisty a liftery. \n\nMezi časté nežádoucí vedlejší účinky oxymetholonu patří deprese, letargie, bolesti hlavy, otok, rychlý přírůstek hmotnosti, priapizmus, změny barvy pleti, problémy s močením, nevolnost, zvracení, bolest žaludku (pokud se užívá nalačno), ztráta chuti k jídlu, žloutenka otoky prsou u mužů, pocit neklidnosti nebo vzrušenosti, nespavost a průjem. U žen zahrnují vedlejší účinky také akné, změny v menstruačním období, prohloubení hlasu, růst vlasů na bradě nebo hrudníku, vypadávání vlasů, zvětšený klitoris a změny libida. Kvůli jeho methylaci na 17. uhlíku je oxymetholon silně hepatotoxický. Dlouhodobé užívání léčiva může způsobit řadu vážných onemocnění, včetně hepatitidy, rakoviny jater a cirhózy; proto se u těch, kteří užívají oxymetholone, doporučují pravidelné jaterní testy. \n\nPodobně jako ostatní AAS je oxymetholon agonistou androgenního receptoru (AR). Nejedná se o substrát pro 5a-reduktázu (protože je již 5a-redukovaná) a je špatným substrátem pro 3a-hydroxysteroid dehydrogenázu (3a-HSD), a proto vykazuje vysoký poměr anabolické k androgenní aktivitě. \n\nJako derivát DHT není oxymetholon substrátem pro aromatázu, a proto nemůže být aromatizován do estrogenních metabolitů. Nicméně, jedinečně mezi DHT deriváty, oxymetholone je nicméně spojený s relativně vysokou estrogenicitou a je známo, že má potenciál produkovat estrogenní vedlejší účinky, jako je gynekomastie (vzácně) a retence vody. To může být způsobeno přímou vazbou a aktivací estrogenového receptoru oxymetholonem. Oxymetholon nemá žádnou významnou progestogenní aktivitu. \n\nDostupné informace o farmakokinetice oxymetholonu jsou omezené. Zdá se, že je dobře absorbován při perorálním podání. Oxymetholone má velmi nízkou afinitu k lidskému sérovému pohlavnímu hormonu vázajícímu globulinu (SHBG), méně než 5% testosteronu a méně než 1% koncentrace DHT. Lék je metabolizován v játrech oxidací v poloze C2, redukcí v poloze C3, hydroxylací v poloze C17 a konjugací. C2 hydroxymethylenová skupina oxymetholonu může být štěpena za vzniku mestanolonu (17a-methyl-DHT), který může přispět k účinkům oxymetholonu. Eliminační poločas oxymetholonu není znám. Oxymetholone a jeho metabolity jsou vylučovány močí. \n\nOxymetholone, také známý jako 2-hydroxymethylen-17a-methyl-4,5a-dihydrotestosteron (2-hydroxymethylen-17a-methyl-DHT) nebo jako 2-hydroxymethylen-17a-methyl-5a-androstan-17p-ol-3-on je syntetický androstanový steroid a 17a-alkylovaný derivát DHT. \n\nOxymetholone byl poprvé popsán v novinách z roku 1959 vědci ze společnosti Syntex. Takto byl představen jako látka pro lékařské použití Syntex a ICHI ve Spojeném království pod značkou Anapolon 1961. Oxymetholone byl také představen pod značkami Adroyd (Parke-Davis) 1961 a Anadrol (Syntex) 1962. Lék byl uveden na trh ve Spojených státech na počátku šedesátých let. \n\n\"Oxymetholone\" je generický léku a jeho INN, USAN, USP, BAN a JAN, zatímco \"oxymétholon\" je jeho DCF. \n\nOxymetholon byl prodáván pod různými značkami včetně Anadrol, Anadroyd, Anapolon, Anasterona, Anasteronal, Anasteron, Androlic, Androyd, Hemogenin, Nastenon, Oxitoland, Oxitosona, Oxyanabolic, Oxybolone, Protanabol, Roboral, Synasterobe, Synasteron, a Zenalosyn. \n\nOxymetholon je jeden z mála AAS, který zůstává k dispozici pro lékařské použití ve Spojených státech. Ostatní (k listopadu 2017) jsou testosteron, testosteron cypionate, testosteron enanthate, testosteron undekanoát, methyltestosteron, fluoxymesteron, nandrolon dekanoát a oxandrolon. \n\nDostupnost oxymetholon je poměrně omezená a je rozptýlena na izolované trhy v Evropě, Asii a Severní a Jižní Americe. Je známo, že je k dispozici v Turecku, Řecku, Moldavsku, Íránu, Thajsku, Brazílii a Paraguayi. Přinejmenším historicky, byl dostupný v Kanadě, Spojeném království, Belgii, Nizozemí, Španělsko, Polsko, Izrael, Hong Kong, a Indie. \n\nOxymetholon, spolu s jinými AAS, je v plánu III kontrolovanýchá látka ve Spojených státech podle zákona o kontrole substancí. \n\n"}
{"id": "1508122", "url": "https://cs.wikipedia.org/wiki?curid=1508122", "title": "Vrtrahán", "text": "Vrtrahán\n\nVrtrahán je védský titul hromovládného boha Indry, který přemohl hadího démona Vrtru, a který tak lze překládat jako „přemožitel Vrtry“. Zároveň je však někdy titulován Sóma a Ašvinové, jako \"Vrtrhání\" bohyně Sarasvatí, svůj protějšek má tento výraz i v íránském prostředí. Výraz \"vrtra\" lze kromě toho také vyložit jako životnou maskulinní formu neutra védského \"vṛtám\" „překážka, odpor, protivící se síly, nepřátelé“, zatímco \"-hán\", případně \"-áha(n)\", znamená „ničitel, přemožitel, likvidátor“. Titul Vrtrahán tak může znamenat „přemožitel překážek“, přeneseně „zabiják nepřátel“ či jednoduše „vítěz“. Výraz má i svůj superlativ \"Vrtrahántama\" „nejvíce ničící překážky“ Z těchto důvodů lze předpokládat že Indrův hadí protivník přišel k jménu Vrtra od Indry, a jeho další jména Triširas „trojhlavý“ a Višvarúpa „mající všechna těla“, případně obecné \"ahi\" „had“ jsou původnější.\n\nV íránském prostředí odpovídá védskému Vrtrahán několik výrazů. Jedná se theonymum Verethragna „přemáhání překážek“ označující boha války a vítězství a výraz \"verethraja\" „porážející odpor, vítězný“ užívaný pro Thraetónu, který zabil draka Aži Daháku odpovídajícího védskému Triširasovi. Titul \"verethragan\" „přemožitel překážek“ je občas užíván i pro Sraošu, Haomu, Saošjanta a další bytosti na straně dobra.\n\nÉmile Benveniste odvodil z tohoto slova existenci indoíránského boha války jménem \"*Ṷr̥tra-ǰhan-\" bojujícího s hadím či dračím monstrem. Příkladem takovýchto protivníků jsou védští Indra a Vrtra, či Trita Áptja a Višvarúpa nebo íranští Thraétona a Aži Daháka či Keresáspa a Aži Sruvara, mezi další indoevropské analogie patří například Zeus a Týfón, Apollón a Pythón či Thór a Jörmungandr. Podle Calverta Watkinse není však toto slovní spojení není jménem božstva, ale částí indoevropské poetické formule „hrdina zabil draka“.\n"}
{"id": "1508123", "url": "https://cs.wikipedia.org/wiki?curid=1508123", "title": "Jekatěrina Ivanovna Zarina", "text": "Jekatěrina Ivanovna Zarina\n\nJekatěrina Ivanovna Zarina (rusky Екатерина Ивановна Зарина, 1. října 1837, Anapa – 25. ledna 1940, Puškin) byla ruská spisovatelka.\n\nDlouho žila v Serdobsku a ve vesnici Pjaša. Studovala ve šlechtickém penzionátě v Penze. V roce 1859 se přestěhovala do Petrohradu. Svoji literární činnost začala v Někrasovových novinách Sovremennik: v prosinci 1863 vyšla její první práce, příběh \"Domácí mazlíčci\", který byl publikován anonymně. Spolupracovala s periodiky \"Rus\" a \"Ruský poutník\". Je autorkou mnoha příběhů a her. Jedno z nejvýznamnějších děl je román \"Nikolaj Bronskij\". V pozdním věku napsala paměti, které mají téměř 900 stran ručně psaného textu a jsou stále nepublikované. Více než půl století byla blízká literárním kruhům v Petrohradu. Zejména se opakovaně setkávala s vydavatelem Andrejem Alexandrovičem Krajevským.\n\nByla provdána za Jefima Fjodoroviče Zarina, literárního kritika, básníka a překladatele. Jejími syny byli spisovatelé Andrej Jefimovič Zarin (1862–1929), Fjodor Jefimovič Zarin (1870–1935) a Sergej Jefimovič Zarin, architekt.\n"}
{"id": "1508127", "url": "https://cs.wikipedia.org/wiki?curid=1508127", "title": "Jack Beresford", "text": "Jack Beresford\n\nJack Beresford (1. ledna 1899 Londýn – 3. prosince 1977 Shiplake) byl britský veslař, který se stal trojnásobným olympijským vítězem.\n\nNarodil se v londýnské čtvrti Chiswick v rodině polských přistěhovalců, kteří se do roku 1914 jmenovali Wiszniewski. Jeho otec Julius Beresford získal stříbrnou medaili v závodě čtyřveslic s kormidelníkem na Letních olympijských hrách 1912. Jack absolvoval Bedford School a pracoval v rodinné nábytkářské firmě, bojoval v první světové válce. Veslování se věnoval na Temži v Leander Clubu. \n\nNa olympiádě v roce 1920 obsadil druhé místo ve skifu a v roce 1924 v této disciplíně zvítězil. Na LOH 1928 startoval na osmě a získal stříbrnou medaili, v roce 1932 vyhrál závod čtyřek bez kormidelníka a v roce 1936 spolu s Dickem Southwoodem vybojoval zlato na dvojskifu. S pěti medailemi byl nejúspěšnějším veslařem olympijské historie do roku 1996, kdy ho překonal Steve Redgrave.\n\nČtyřikrát vyhrál závod skifařů na Henleyské regatě (1920, 1924, 1925 a 1926) a dvakrát na regatě ve Filadelfii (1924 a 1925). Získal stříbrnou medaili ve skifu na Hrách Britského impéria 1930. Byl mu udělen Olympijský záslužný diplom a Řád britského impéria v hodnosti komandéra. Na jeho rodném domě byla v roce 2005 odhalena pamětní deska.\n"}
{"id": "1508129", "url": "https://cs.wikipedia.org/wiki?curid=1508129", "title": "Franz Hroch", "text": "Franz Hroch\n\nFranz Josef Hroch (9. února 1899 Petrov nad Desnou – 24. září 1938 Šumperk) byl obchodní podnikatel německého původu a oběť fašismu. Tělo bylo nalezeno v jeho kanceláři ve vile na tehdejší \"Bahnhofstrasse\", nynější ulici 17. listopadu. Vrazi nebyli nikdy potrestáni. \n\nFranz Hroch se narodil v obci Petrovice (nynější Petrov nad Desnou) v rolnické rodině. O jeho dětství a dospívání se moc informací nedochovalo. Jeho otec byl jedním z členů nově vzniklého hasičského sboru v obci, později pak i velitelem. \n\nHroch byl odpůrcem veškerých nacistických myšlenek. Sílící vliv Henleinovy SdP jej donutil jednat, a tak, tehdy již jako významný muž městského života v pozici ředitele Svazu čerpacích stanic zformoval Německý hospodářský svaz (Deutscher Wirtschaftsverband, dále DWV). Stalo se tak na jaře roku 1938, původně šlo o nepolitické uskupení. Nicméně nacistům se stalo trnem v oku a DWV vnímali jako ohrožení svých cílů. Zvláště poté, co byl Franz Hroch z pozice tajemníka DWV úspěšný. Na ustavující schůzi se sešlo 45 zakládajících členů, již tehdy byl Hroch zvolen tajemníkem a Šumperk pak za sídlo DWV. \n\nHroch uskupení prezentoval jako nadstranickou a zájmovou organizaci zaměřenou na německé hospodářství v Československu. Netajil se také cílem zachovat československý stát a usiloval o prohloubení porozumění mezi českým a německým obyvatelstvem, pokud možno ve všech oblastech (kulturní, správní, hospodářské, ale i národnostní). Neoddiskutovatelně se tak přihlásil k dodržování demokratické ústavy republiky. Hroch navíc vyjednal přímo v Praze finanční podporu, podpora ve výši 10 000 korun ale byla jediným výraznějším impulsem ze strany prezidentské kanceláře.\n\nSdP následně stupňovala nenávist vůči DWV. Konrad Henlein označil svaz za nepřátele německého národa a loutky ve službách českých nacionalistů, socialistů, ale i židů. Byť Henleinovci měli již tehdy výraznou podporu skoro 1,5 milionů členů, cítili potřebu zlikvidovat rýsující se konkurenci. To se ale již situace v sudetech stávala kritickou.\n\nČeskoslovenská armáda vyhlásila všeobecnou mobilizaci 23. září 1938. O pět dní později byla dojednána Mnichovská dohoda, podepsána byla po půlnoci dne 30. září 1938. Toho se již Franz Josef Hroch nedožil.\n\nDne 24. září 1938 byl brutálně zavražděn. Stalo se tak v jeho kanceláři v budově na ulici 17. listopadu (tehdy Bahnhofstrasse). Neexistují důkazy o tom, že by ihned po vraždě proběhlo vyšetřování tohoto činu. Podle dostupných zdrojů došlo k prvnímu vyšetřování v Mnichově roku 1950, soud ale o vině tehdy obviněných nerozhodl. Podobně dopadlo i jednání v letech 1961/62, kdy kriminální úřad v Baden-Würtenbersku vyšetřoval Huberta Winklera. Rodák ze Slavoňova měl být členem skupiny tzv. Hnědých bojovníků, která na Moravě vraždila antifašisty. Winkler odsouzen nebyl. Vyšetřování však odhalilo skutečnost, že Franz Hroch se stal obětí tzv. fémových poprav. \n"}
{"id": "1508130", "url": "https://cs.wikipedia.org/wiki?curid=1508130", "title": "Wimbledon 2019 – ženská dvouhra", "text": "Wimbledon 2019 – ženská dvouhra\n\nŽenská dvouhra ve Wimbledonu 2019 probíhala v první polovině července 2019. Do londýnského tenisového grandslamu hraného na trávě All England Clubu nastoupilo sto dvacet osm tenistek. Z tříkolového kvalifikačního turnaje, konaného mezi 24. až 27. červnem 2019, se do dvouhry probojovalo devatenáct hráček. Obhájkyní titulu byla německá světová pětka Angelique Kerberová, kterou ve druhém kole vyřadila šťastná poražená z kvalifikace Lauren Davisová.\n\nRozlosování proběhlo 28. června 2019. Jednalo se o první ročník, v němž za stavu her 12–12 v rozhodující sadě následoval sedmibodový tiebreak, který určil vítězku zápasu. K jeho využití však nedošlo.\n\nVítězkou se stala Simona Halepová po finálové výhře nad Američankou Serenou Williamsovou. V All England Clubu Halepová postoupila jako první rumunský tenista do finále dvouhry, získala první wimbledonskou trofej a celkově druhou grandslamovou. Williamsová se v 37 letech stala nejstarší grandslamovou finalistkou v otevřené éře.\n\nAustralanka Ashleigh Bartyová, Japonka Naomi Ósakaová, Nizozemka Kiki Bertensová a Češky Karolína Plíšková s Petrou Kvitovou vstoupily do londýnského majoru jako soupeřky o post světové jedničky. Vzhledem k vyřazení Bartyové i Plíškové v osmifinále si Australanka zajistila setrvání na čele klasifikace i po skončení turnaje. Ósakaová s Kvitovou a Bertensovou tuto možnost ztratily již dříve.\n\nPatnáctiletá Američanka Cori Gauffová, figurující na 313. místě žebříčku, se stala nejmladší vítězkou wimbledonského zápasu dvouhry od Jennifer Capriatiové v roce 1991. Na úvod vyřadila 39letou Venus Williamsovou, která prohrála v londýnském prvním kole teprve podruhé od svého debutu v roce 1997. Nejmladší hráčka soutěže tak porazila nejstarší. Gauffová také získala primát nejmladší postupující z kvalifikace v historii Wimbledonu.\n\nVstup do turnaje nezvládla japonská světová dvojka Naomi Ósakaová, jíž vyřadila Kazaška Julia Putincevová, stejně jako dva týdny nazpět v Birminghamu. Také světová čtrnáctka Markéta Vondroušová dohrála v první fázi s Američankou Madison Brengleovou, když ji limitovala bolest levé ruky. Soutěž po svém úvodním zápase opustily, vedle Venus Williamsové, další dvě bývalé wimbledonské šampionky. Ruska Maria Šarapovová skrečovala duel za stavu gamů 0–5 ve třetí sadě Francouzce Pauline Parmentierové pro poraněné zápěstí a Španělku Garbiñe Muguruzaovou zdolala brazilská kvalifikantka Beatriz Haddad Maiová.\n\nVe druhém kole své účinkování v soutěži zakončila 31letá obhájkyně trofeje Angelique Kerberová, jíž přehrála 95. hráčka žebříčku Američanka Lauren Davisová, šťastná poražená z kvalifikace. Po skončení turnaje Němka opustí první světovou desítku. V téže fázi zdolala Polka Magda Linetteová pětadvacátou ženu klasifikace a semifinalistku z červnového French Open, Amandu Anisimovovou. Linetteová jako sedmdesátá pátá tenistka světa přijela do Londýna s wimbledonskou bilancí 0–4 ve dvouhře a 0–3 v kvalifikaci. Ve třetím kole ji čekala Petra Kvitová, která pro zranění předloktí nehrála od květnového Rome Masters. Česká světová šestka vyřadila ve druhém zápase deblovou světovou jedničku Kristinu Mladenovicovou. Francouzka přitom měla v úvodní sadě brejk k dobru a nevyužila tři setboly. Kvitová však v dané chvíli zahájila obrat ziskem 11 z dalších 14 odehraných výměn. Poprvé od roku 2015 tak postoupila do třetí fáze. Aktivní poměr vzájemných duelů navýšila na 8–1.\n\nPo výhře nad Magdalenou Rybárikovou prošla do třetího kola kvalifikantka Cori Gauffová. V něm se ocitla na prahu vyřazení v duelu se šedesátou ženou klasifikace Polonou Hercogovou ze Slovinska. 28letá soupeřka měla za stavu 5–2 na gamy ve druhém setu první mečbol. Následně neproměnila ani druhý. Patnáctiletá teenagerka po vyhraném tiebreaku otočila průběh zápasu a dovedla jej do vítězného konce. Ve třetí fázi vypadla i dánská turnajová čtrnáctka Caroline Wozniacká, která nenašla recept na čínskou světovou padesátku Čang Šuaj. Jejich vzájemná předzápasová bilance přitom vyznívala pro Dánku 4–0. Číňanka při předchozích pěti účastech ve Wimbledonu nevyhrála ani jeden zápas. Také další bývalá světová jednička Viktoria Azarenková, aktuálně čtyřicátá v pořadí, dohrála po vyřazení od Simony Halepové. V závěru úvodní sady třetího kola, obdržela po ztrátě páté hry v řadě napomenutí za udeření rakety do dvorce.\n\nNizozemskou světovou čtyřku Kiki Bertensovou zastavila ve třetí fázi 33letá Češka ze šesté desítky žebříčku Barbora Strýcová, startující na grandslamu po padesáté třetí. V témže kole soutěž opustila devátá nasazená Američanka Sloane Stephensová, která po zisku úvodní sady nad britskou jedničkou Johannou Kontaovou ztratila herní převahu a v rozhodujícím dějství uhrála už jen jediný game. Britka tak navýšila aktivní bilanci vzájemných klání na 4–0.\n\nAustralskou světovou jedničku Ashleigh Bartyovou vyřadila na tzv. „Šílené pondělí“ nenasazená Američanka Alison Riskeová, přestože ztratila úvodní set a na cestě do čtvrtého kola strávila na kurtu o více než pět hodin delší čas. Riskeová premiérově zdolala první hráčku klasifikace. Ukončila také 15zápasovou neporazitelnost Bartyové, zahrnující tituly z French Open a Birminghamu. V nejdelším ženském zápase ročníku, trvajícím 3.17 hodiny, prohrála světová trojka Karolína Plíšková s šedesátou osmou hráčkou žebříčku Karolínou Muchovou poměrem gamů 13–11 v rozhodující sadě. Plíšková šla ve třetí sadě dvakrát podávat na vítězství, ale vždy o servis přišla. Osmifinálem vyrovnala osobní rok staré wimbledonské maximum. Naopak Muchová poprvé porazila členku elitní světové desítky, zajistila si debutový posun do první světové padesátky a ukončila osmizápasovou šňůru neporazitelnosti soupeřky.\n\nPo třísetovém průběhu odešla poražena šestá nasazená Petra Kvitová, která nestačila na britskou jedničku Johannu Kontaovou. Ta, po ztraceném úvodním dějství, převzala na dvorci iniciativu. S nárůstem počtu chyb Češky si ve třetí sadě vypracovala vedení 5–1 na gamy. Kvitová dokázala snížit stav na 4–5, ale třetí mečbol již neodvrátila. Přesto svou nejlepší wimbledonskou účast od titulu v roce 2014 hodnotila Kvitová pozitivně, i vzhledem k více než měsíční absenci na okruhu pro zranění. Dobře rozehraný zápas proti Barboře Strýcové ztratila dvacátá první nasazená Belgičanka Elise Mertensová, když přišla o vedení setu a náskoku 5–2 ve druhé sadě. Češka, figurující na 54. místě žebříčku, vyhrála od daného stavu 11 ze zbylých 13 her. Podruhé na grandslamu prošla mezi poslední osmičku a navázala na wimbledonské čtvrtfinále z roku 2014. Belgičance také oplatila prohru z US Open 2018. Wimbledonskou soutěž opustila i patnáctiletá kvalifikantka Cori Gauffová po dvousetové prohře s rumunskou turnajovou sedmičkou Simony Halepové. Bodový zisk jí na žebříčku WTA zajistil posun do Top 150.\n\nNejvýše postavenou tenistkou v této fázi pavouku se stala sedmá žena světové klasifikace Simona Halepová, která přehrála čínskou padesátou hráčku žebříčku Čang Šuaj. Číňanka zažila premiéru v této fázi Wimbledonu, když při pěti předchozích účastech na turnaji prohrála vždy v úvodním kole. Do zápasu vstoupila lépe a vypracovala si brejkboly při vedení 4–1 na gamy. Jejich odvrácením zahájila Halepová obrat, jež získala úvodní sadu v tiebreaku a ve druhém dovolila Čangové uhrát jedinou hru.\nPrvní grandslamové čtvrtfinále si zahrála Alison Riskeová, jíž patřilo padesáté páté místo v pořadí klasifikace. Ve třísetové bitvě skončila 29letá Američanka na raketě 37leté světové desítky Sereny Williamsové, která jako jediná zopakovala čtvrtfinálovou účast z roku 2018. Po devatenácté londýnské účasti Williamsové v této fázi činila její bilance čtvrtfinále 12–2. V předchozích kolech na dvorci celkově strávila 5.10 hodiny, nejméně ze všech hráček. Naopak nejdelší časový úsek 9.05 hodiny na kurtu odehrála Riskeová, což znamenalo vůbec nejdelší časový interval od roku 2002. Přestože Williamsová hned v úvodu závěrečné sady ztratila podání, sérií tří dalších gamů si vypracovala náskok 3–1. Riskeová ještě dokázala srovnat, ale o postupu do dvanáctého wimbledonského semifinále Williamsová rozhodla prolomeným podáním v osmém gamu. Devadesátým sedmým vítězným utkáním na londýnském pažitu se osamostatnila na druhé příčce historických statistik za první Martinou Navrátilovou se 120 výhrami.\n\nNejníže postavená ze zbylé osmičky, osmašedesátá Karolína Muchová, dokázala jako první hráčka od Li Na v roce 2006 projít do čtvrtfinále již při svém debutu v All England Clubu. Se 147 vítěznými údery vedla průběžnou statistiku ročníku a za Plíškovou byla druhá s počtem 29 nastřílených es. 22letá Češka se v duelu proti ukrajinské světové osmičce Elině Svitolinové ujala po 14 minutách vedení 4–1 na gamy. Ukrajinka však zahájila od stavu 2–5 obrat a nedovolila soupeřce na podání ukončit set. Šňůrou pěti her si připsala úvodní dějství. Muchová opět vstoupila do druhé sady lépe, ale příznivý vývoj gamů 2–0, s rozdílovým brejkem nepodržela. Druhá série pěti her od Svitolinové znamenala rozhodující náskok a její první wimbledonské semifinále. V předchozí kariéře Ukrajinka postoupila třikrát do čtvrtfinále turnajů konaných na trávě, nikdy však ve Wimbledonu.\n\nPadesátá čtvrtá žena žebříčku Barbora Strýcová vyrovnala čtvrtfinálem své grandslamové maximum z Wimbledonu 2014. Favorizovaná světová osmnáctka Johanna Kontaová ze Spojeného království se v první sadě ujala vedení 4–1 na gamy. Češka si však ztracený servis dokázala vzít zpět a zkrácenou hru pak získala poměrem míčů 7:5. Ve druhém setu již ovládla dění na dvorci a více chybující Britce povolila uhrát jedinou hru. Od roku 2003, kdy zažila v All England Clubu premiéru, nastoupila vůbec poprvé na centrální dvorec. Na padesátý třetí pokus v rámci turnajů velké čtyřky prošla premiérově mezi poslední čtveřici singlistek.\n\n\nV prvním grandslamovém semifinále kariéry nenašla Ukrajinka Elina Svitolinová recept na rumunskou světovou sedmičku Simonu Halepovou, která ji dovolila uhrát jen čtyři hry. Rumunka v druhém wimbledonském semifinále dominovala a z dlouhých výměn nad devět úderů jich získala dvacet pět a sedm ztratila. Úspěšnější byla také v proměňování brejkových příležitostí, když jich z osmi využila pět, zatímco Svotilinová jedinou z pěti. V počtu vítězných míčů Halepová zvítězila 26–10, při vyrovnaném počtu obou hráček s šestnácti nevynucenými chybami. Výhrou v prvním vzájemném utkání na trávě se Rumunka nad Ukrajinkou ujala vedení 5–4 na zápasy.\n\nDo prvního grandslamového semifinále nastoupila také 33letá nenasazená Češka Barbora Strýcová, jíž hladce vyřadila 37letá světová desítka Serena Williamsová. Strýcová se tak stala nejstarší debutantkou v této fázi dvouhry na grandslamu. Americká favoritka ztratila, v duelu trvajícím 59 minut, jen tři gamy. Česká padesátá čtvrtá žena klasifikace si vypracovala jediné tři brejkové možnosti za stavu 1–5 a 0:40. Williamsová však sérií pěti bodů získala úvodní sadu. Ve druhé pak na svém podání ztratila jen čtyři míče a využila čtyři z pěti brejkbolů. V zápase určovala tvrdou, přesnou hrou tempo a Strýcovou držela dále od sítě. Z náběhů na síť si připsala jedenáct ze třinácti fiftýnů, zatímco Češka pouze čtyři z jedenácti. Williamsová tak navýšila aktivní poměr vzájemných střetnutí na 4–0. Její semifinová bilance v All England Clubu po výhře činila 11–1. V předchozí kariéře na londýnském pažitu ztratila proti nenasazeným hráčkám jen dva zápasy, když při svém debutu v roce 1998 skrečovala Virginii Ruanové Pascualové a v roce 2005 podlehla Jill Craybasové.\n\nSedminásobná wimbledonská šampionka a světová desítka Serena Williamsová usilovala o vyrovnání historického rekordu 24 grandslamových trofejí z dvouhry Australanky Margaret Courtové. V 37 letech a 291 dnech do zápasu vstoupila jako nejstarší finalistka grandslamové dvouhry v otevřené éře, čímž překonala věkový rekord Martiny Navrátilové z Wimbledonu 1994.\n\nWilliamsová nezvládla závěrečné utkání grandslamové soutěže potřetí v řadě, když nestačila na světovou sedmičku Simonu Halepovou. Utkání trvalo 56 minut, o minutu déle než finále 2014, a Američanka uhrála v každé sadě jen dva gamy. Dvacetisedmiletá Halepová snížila výrazně pasivní bilanci vzájemných duelů, trvající od Wimbledonu 2011, na 2–9. V All England Clubu postoupila jako první rumunský tenista do finále dvouhry, získala první wimbledonskou trofej a celkově druhou grandslamovou. Rumunka se dopustila jen dvou nevynucených chyb z bekhendu a jedné z forhendu, nejméně v historii ženských wimbledonských finále. Bodový zisk ji posunul o tři místa výše na 4. příčku žebříčku. Získala také částku 2,35 milionů liber (cca 67 milionů korun).\n\n \n"}
{"id": "1508133", "url": "https://cs.wikipedia.org/wiki?curid=1508133", "title": "Turistická značená trasa 4225", "text": "Turistická značená trasa 4225\n\nTuristická trasa má svůj počátek v Náchodě u vlakového a autobusového nádraží na rozcestí se zde průchozí červeně značenou Jiráskovou cestou a zde výchozí stejně značenou trasou 0411 do Červeného Kostelce. Končí zde též modře značená trasa 1841 ze Starého Města nad Metují, na kterou navazuje stejně značená trasa 1842 do osady Dlouhé. Výchozí je zde rovněž žlutě značená trasa 7254 do Nového Města nad Metují.\n\nZpočátku vede trasa městskými ulicemi jižním směrem k pivovaru v souběhu s Jiráskovou cestou a trasami 1842 a 7254. Od pivovaru již pokračuje samostatně. Na místní nemocnicí se nachází rozcestí se zde výchozí modře značenou trasou 1843 do Sendraže. Trasa 4225 odtud stoupá jihovýchodním směrem kolem lokality \"Na Vyhlídce\" a poté po lesní cestě k Jiráskově chatě. Zde se trasa opět kříží s Jiráskovou cestou a vstupuje do souběhu opět s trasou 1842 a žlutě značenou trasou 7260 do Nového Hrádku, který končí na severním okraji Dobrošova v blízkosti místní pevnosti. Již samostatně pokračuje trasa 4225 severním směrem po místní komunikaci do osady Polsko a poté sestupuje po cestě střídavě lesem a loukami podél linie těžkého opevnění k zatopenému lomu východně od Bělovsi. Odtud vede po obslužné komunikaci západním směrem souběžně se žlutě značenou trasou 7278 přicházející od státní hranice s Polskem. Souběh končí u zdejších lázní, trasa 7278 pokračuje do centra Bělovsi, trasa 4225 na okraj lesa Montace na rozcestí opět s modře značenou trasou 1842, kde končí. Po modré trase se lze vrátit do výchozího bodu.\n\nV rámci rozvoje pevnostních muzeí podél trasy došlo k jejímu částečnému přetrasování...\n\n"}
{"id": "1508134", "url": "https://cs.wikipedia.org/wiki?curid=1508134", "title": "Wimbledon 2019 – mužská dvouhra", "text": "Wimbledon 2019 – mužská dvouhra\n\nMužská dvouhra ve Wimbledonu 2019 probíhala v první polovině července 2019. Do londýnského tenisového grandslamu hraného na trávě All England Clubu nastoupilo sto dvacet osm tenistů. Z tříkolového kvalifikačního turnaje, konaného mezi 24. až 27. červnem 2019, se do dvouhry probojovalo sedmnáct hráčů. Obhájcem titulu byl první hráč žebříčku Novak Djoković ze Srbska, který získal pátou trofej po výhře nad osminásobným šampionem Rogerem Federerem v historicky nejdelším finále travnatého turnaje, trvajícím 4.57 hodin. \n\nRozlosování soutěže se uskutečnilo 28. června 2019. Jednalo se o první ročník, v němž za stavu her 12–12 v rozhodující sadě následoval sedmibodový tiebreak, který určil vítěze zápasu. Poprvé byla tato zkrácená hra uplatněna ve finále. Djoković v ní zdolal Federera poměrem míčů 7:3. \n\nSvětová pětka Alexander Zverev opustila wimbledonskou soutěž poprvé již v úvodním kole, když nestačila na stého dvacátého čtvrtého hráče žebříčku Jiřího Veselého. Ten na londýnské trávě zvládl i šestý úvodní zápas a v předchozí kariéře vyhrál ve Wimbledonu více utkání než na třech zbylých grandslamech dohromady. Proti hráčům elitní světové desítky snížil pasivní bilanci duelů na 3–16. \nŠestý muž klasifikace Stefanos Tsitsipas na úvod podlehl 30letému Italu a 89. hráči žebříčku, Thomasi Fabbianovi, který v předchozí kariéře nezískal ani jeden set proti soupeřům z první dvacítky. 40letý Chorvat Ivo Karlović se první výhrou nad italským kvalifikantem Andreou Arnaboldim stal nejstarším vítězem wimbledonského zápasu od Kena Rosewalla v roce 1975.\n\nVítězství Rogera Federera nad Britem Jayem Clarkem znamenalo sedmnáctou účast Švýcara ve třetím kole Wimbledonu. Tím vyrovnal rekord Američana Jimmyho Connorse. Ve druhé fázi dohráli finalista z roku 2017 Marin Čilić i semifinalista z roku 2018 John Isner, který se na okruh vracel po tříměsíčním výpadku v důsledku poranění nártu. 34letý bývalý osmý hráč žebříčku Marcos Baghdatis z Kypru ukončil po vyřazení ve druhém kole profesionální kariéru. \n\nObhájce finálové účasti, světová osmička a čtvrtý nasazený Jihoafričan Kevin Anderson nenašel ve třetím kole recept na Argentince Guida Pellu, který poprvé v kariéře prošel do čtvrtého kola grandslamu. Andersona limitovaly od Australian Open 2019 potíže s loktem, kvůli nimž odehrál do Wimbledonu jen tři turnaje. Federerova třetí výhra znamenala jeho 350. vítězný zápas na grandslamu.\n\nSvětová dvojka Rafael Nadal a trojka Roger Federer v semifinále sehrály čtyřicátý vzájemný duel a první wimbledonský od roku 2008. Čtyřsetovou výhrou Federer snížil pasivní poměr na 16–24 a jako první muž historie dosáhl 101. vítězného zápasu z jediného grandslamu. Londýnskou semifinálovou bilanci vylepšil na 12–1. Ve 37 letech a 11 měsících věku se stal třetím nejstarším finalistou grandslamového turnaje v otevřené éře, když navázal na Australana Kena Rosewalla, který finále ve Wimbledonu 1974 a na US Open 1974 odehrál ve 39 letech. Rovněž se stal nejstarším čtvrtfinalistou a semifinalistou grandslamu od Connorse na US Open 1991. V utkání Švýcar překonal Ivaniševićův wimbledonský rekord v nejvyšším počtu es, který nově ustanovil na 1 398 takto zahraných úderů. \n\nPošestnácté ve wimbledonské open éře se ve finále utkali dva nejvýše nasazení hráči, 32letá srbská světová jednička Novak Djoković a 37letý švýcarský třetí muž klasifikace Roger Federer. Pětisetovou bitvu rozhodl až nově zavedený tiebreak za stavu her 12–12 v rozhodujícím setu, který byl ve dvouhrách uplatněn vůbec poprvé. Tři liché sady připadly Srbovi vždy až ve zkrácené hře, dvě sudé Švýcarovi. Federer poprvé ztratil servis v pátém, závěrečném dějství. Nepříznívý vývoj 2–4 na gamy však rychle srovnal, když si vzal podání zpět. Za stavu 8–7 šel podávat na vítězství v turnaji. Vypracoval si dva mečboly v řadě, ale po jejich neproměnění hru prohrál. Oba aktéři si následně drželi servis až do závěrečného tiebreaku. Ten ovládl Djoković. Bilanci pětisetových utkání proti basilejskému rodáku navýšil na 4–0 a celkový poměr zápasů na 26–22, z toho 3–1 na trávě (včetně finále Wimbledonu 2014 a 2015).\n\nDjoković vybojoval pátý wimbledonský titul a úhrnem šestnáctý grandslamový, což jej řadilo na 3. místo historických statistik za Federera a Nadala. Z pěti naposledy odehraných majorů vyhrál čtyři, s bilancí utkání 33–1. Stal se prvním wimbledonským šampionem od Boba Falkenburga z roku 1948, jenž zvítězil po odvrácení mečbolu ve finále. Naposledy předtím k tomu v jakékoli grandslamové soutěži došlo na French Open 2004 a v grandslamové dvouhře mužů či žen ve Wimbledonu 2005. Djoković již na majorech porazil Švýcara po odvrácení mečbolů v semifinále US Open 2010 i US Open 2011. Do žebříčku ATP připsal 2 000 bodů a získal částku 2,35 milionů liber (cca 67 milionů korun).\n\nOsminásobný šampion Federer promarnil příležitost stát se, ve 37 letech a 340 dnech, nejstarším vítězem grandslamové dvouhry v otevřené éře. Ve wimbledonském finále utržil čtvrtou porážku.\n\nFinále trvající 4.57 hodin se stalo nejdelším v historii Wimbledonu i travnatých turnajů, když o devět minut překonalo duel mezi Federerem a Nadalem z roku 2008.\n"}
{"id": "1508135", "url": "https://cs.wikipedia.org/wiki?curid=1508135", "title": "Alma Rosé", "text": "Alma Rosé\n\nAlma Maria Rosé (3. listopadu 1906 Vídeň – 4. dubna 1944 Osvětim) byla rakouská houslistka židovského původu.\n\nJejí otec Arnold Rosé byl prvním houslistou Vídeňské filharmonie a profesorem na konzervatoři, její matka byla sestrou Gustava Mahlera (dostala jméno podle jeho manželky Almy). Vystupovala jako sólistka od roku 1920, hrála v orchestru Vídeňské státní opery, v roce 1932 založila ženský orchestr Die Wiener Walzermädeln. V letech 1930 až 1935 byl jejím manželem Váša Příhoda a žili spolu v Zárybech. \n\nPo anšlusu Rakouska emigrovala do Anglie. Začátek druhé světové války ji zastihl na koncertním turné v Nizozemsku. Ve snaze vyhnout se protižidovským opatřením uzavřela formální sňatek s nizozemským občanem a konvertovala ke křesťanství, v roce 1942 se pokusila dostat do neutrálního Švýcarska, ale na hranicích byla zatčena a odvezena do internačního tábora v Drancy, odkud byla v červenci 1943 transportována do osvětimského koncentračního tábora. Byla dirigentkou Osvětimského dívčího orchestru. V dubnu 1944 náhle zemřela, pravděpodobně po pozření otráveného jídla. \n\nO členkách orchestru v koncentračním táboře vznikl v roce 1980 americký televizní film \"Playing for Time\", v němž roli Almy Rosé ztvárnila Jane Alexanderová.\n\n"}
{"id": "1508136", "url": "https://cs.wikipedia.org/wiki?curid=1508136", "title": "Kosovo Polje (rozcestník)", "text": "Kosovo Polje (rozcestník)\n\n"}
{"id": "1508138", "url": "https://cs.wikipedia.org/wiki?curid=1508138", "title": "Ibrahim Bašagić", "text": "Ibrahim Bašagić\n\nIbrahim-beg Bašagić (1256 po hidžře/1830 či 1931 Nevesinje, osmanská říše – 8. listopadu 1902 Sarajevo, Bosna a Hercegovina) byl bosenskohercegovský úředník a politik bosňáckého původu.\n\nBašagić pocházel z rodu Redžepagićů, založeného Redžep-pašou (?–1703), který byl po Vídeňské válce jmenován beglerbegem (hejtmanem) a muhafizem (purkrabím) v Nikšići a poté hercegovským valím. Jeho otec Lutfullah-beg či Lutfi-beg (?–1851) zvaný Bašaga čili \"hlavní velitel\", odtud Bašagić, se oženil s Alijou Selmanovićovou, s níž měl dva syny Osman-pašu (?–1881) a Ibrahim-bega (1841–1902). \n\nIbrahim-beg se nejprve vzdělával v islámských vědách travnické medrese. Nato vstoupil do státních služeb nižší úředník, později byl okresním hejtmanem, kajmekamem. Často střídal místa působnosti, úřadoval například ve městech Travnik, Nevesinje, Piva a Foča, krátce také zasedal v osmanském parlamentu v Istanbulu. Na této pozici mu byl udělen osmanský Řád osmaniye IV. třídy. \n\nPo rakousko-uherském záboru Bosny a Hercegoviny roku 1878 vyjádřil loajalitu novému režimu a dále působil v pozici okresního hejtmana ve Stolci a později v Konjici. Roku 1882 se trvale usadil v Sarajevu, kde od roku 1883 působil jako \"evkaf mufetiš\" (účetní inspektor) v Zemské vakufské komisi, která dohlížela na činnost početných islámských nadací, vakufů, v Bosně a Hercegovině. Po smrti předsedy komise Musafa-bega Fadilpašiće (1892) a dočasném působení Mehmed Teufik-ef. Azabagiće, který se záhy stal reisu-l-ulemou Islámského společenství v Bosně a Hercegovině, roku 1893 zaujal jeho místo v čele instituce.\n\nRoku 1890 mu byl udělen Řád železné koruny III. třídy (dekorace na náprsní stuze ve tvaru trojúhelníka) a poté roku 1898, u příležitosti padesáti let císaře na trůnu, Řád Františka Josefa I. III. třídy (komtur – odznak u krku).\n\nPodle islámské tradice byl 9. listopadu nebožtík přenesen ze svého domu do sarajevské Gazi Husrev-begovy mešity, kde proběhla zádišní mše. Tělesné ostatky byly uloženy na hřbitově Bakije.\n\nBašagić se oženil s Almasou, dcerou Derviš Salih-paši a vnučkou legendárního Smail-agy Čengiće, jenž vstoupil i do lidové poezie. V tomto svazku se narodili synové Teufik-beg (?–1942), Safvet-beg a Osman-beg (?–1927) a dvě dcery, Munira a Kanita. Munira se roku 1889 vdala za Riza-bega Kapetanoviće.\n"}
{"id": "1508142", "url": "https://cs.wikipedia.org/wiki?curid=1508142", "title": "Kontexty", "text": "Kontexty\n\nČasopis Kontexty je politicko-společenský dvouměsíčník brněnského Centra pro studium demokracie a kultury (CDK). Redakce se hlásí ke konzervativně-liberálním názorovým pozicím. Kontexty chtějí navazovat na to nejlepší z oblasti filosofických, politicko-filosofických, společenských, kulturních a literárních textů časopisů Střední Evropa – brněnská verze, Proglas a Revue Politika.\n\nČasopis Kontexty je k dispozici v tištěné i elektronické podobě, včetně archivu všech předchozích ročníků. Editory časopisu jsou František Mikš (šéfredaktor), Stanislav Balík, Petr Fiala a Jiří Hanuš. Výkonnou redaktorkou je Lenka Váchová, jazykovou redaktorkou Kateřina Mikšová. Časopis vychází s finanční podporou Statutárního města Brna, Ministerstva kultury ČR a Státního fondu kultury ČR.\n\n\n"}
{"id": "1508146", "url": "https://cs.wikipedia.org/wiki?curid=1508146", "title": "Chilská rallye 2019", "text": "Chilská rallye 2019\n\nChilská rallye 2019 (oficiálně 1. Copec Rally Chile) byl 6. podnik Mistrovství světa v rallye 2019 (WRC), který konal v Chile 9. května až 12. května 2019. Absolutním vítězem se stala posádka Ott Tänak a Martin Järveoja (Toyota GAZOO Racing WRT). Závod mělo délce 304,81 km se jel na šotolině.\n\nPřed Chilskou rallye posádka Thierry Neuville a Nicolas Gilsoul vedla celkové pořadí jezdců i spolujezdců o 10 bodů před šestinásobným mistrem Sébastienem Ogierem a Julienem Ingrassiou. Ott Tänak a Martin Järveoja byli třetí a zaostávali za druhou posádkou o 18 bodů. Mezi konstruktéry vedl tým Hyundai Shell Mobis WRT, který vedl nad týmem Toyota Gazoo Racing WRT 37 bodů. Kategorii WRC 2 Pro vedla polská posádka Łukasz Pieniążek a Kamil Heller před Gusem Greensmithem a Elliottem Edmondsonem o 4 body v pořadí jezdců a spolujezdců. Mads Østberg a Torstein Eriksen byli na 3. místě, 8 bodů za britskou posádkou. Pohár konstruktérů vedl tým M-Sport Ford WRT před týmem Citroën Total o 70 bodů, na 3. místě byla Škoda Motorsport. WRC 2 vedl Benito Guerra a Jaime Zapata 3 body před posádkou Ole Christian Veiby a Jonas Andersson, na 3. místě byla dvojice Nikolaj Grjazin a Jaroslav Fedorov.\n\nPrvní etapa Chilské rallye měla celkem 6 rychlostních zkoušek o délce 125,27 km. První erzeta \"El Pinar\" měřila 17,11 km, druhá a čtvrtá \"El Puma\" 30,72 km a třetí a pátá \"Espigado\" měla 22,26 km. Poslední a zároveň nejkratší RZ celého dne měla 2,20 km. Nejlepší čas v první šotolinové rychlostní zkoušce zaznamenaly 2 posádky: Kris Meeke/Sebastian Marshall a Jari-Matti Latvala/Miikka Anttila, 2,1 s za nimi dojel Elfyn Evans a Scott Martin. Druhou erzetu vyhrála posádka Ott Tänak a Martin Järveoja s vozem Toyota Yaris WRC, který se díky rychlému času posunul na 1. místo. Ze 4. pozice se na 2. místo posunul Sébastien Ogier a Julien Ingrassia. Posun zaznamenal také Thierry Neuville a Nicolas Gilsoul. Naopak velký propad v pořadí zaznamenaly 3 posádky: Kris Meeke a Sebastian Marshall (+ 15,3 s; z 1. místa na 3.), Jari-Matti Latvala a Miikka Anttila (+ 16,3 s; z 1. místa na 5.) a Elfyn Evans s Scottem Martinem (+ 16,7 s; z 3. místa na 6.). Nejlepší čas na třetí erzetě měl Thierry Neuville a Nicolas Gilsoul. Na 4. místo se posunul Jari-Matti Latvala, který si vyměnil pozici s Krisem Meekem. \n\nČtvrtý rychlostní test vyhrál opět Ott Tänak, který navýšil svůj náskok na druhého Ogiera na 17,3 s. Ogier ztratil na Tänak ve 4. erzetě celkem 11,2 s. Jari-Matti Latvala se díky pomalému času Neuvilla posunul 3. místo v celkovém pořadí. Patý test opět patřil Tänakovi, který svůj náskok na Ogiera navýšil o 5,8 s; celková výhoda Tänaka na Ogiera byla po 4. erzetě celkem 23,1 s. Šestý a zároveň poslední test dne vyhrál Sébastien Loeb a Daniel Elena s vozem Hyundai i20 Coupe WRC. O 0,6 s horší čas zaznamenal Thierry Neuville. Třetí čas se ztrátou 2,0 s měl Kris Meeke. \n\nPořadí po 1. etapě\nDruhá etapa měla také 6 rychlostních zkoušek, který dohromady měly 129,16 km. Sedmá erzeta \"Rio Lia\" měřila 24,90 km, druhá \"Maria Las Cruces\" 23,09 km a třetí \"Pelun\" měla 16,59 km. Každá z erzet se jela dvakrát. Sedmou rychlostní zkoušku vyhrál Neuville, který se tak posunul na 3. místo v celkovém pořadí a Latvalu odsunul na 4. místo. Britský jezdec Kris Meeke šel přes střechu a erzetu dokončil se ztrátou 6:26,1 s na Neuvilla, což znamenalo propad o 9 místo na 14. místo. Meeke v cíli poté řekl: „V pomalé zatáčce jsme byli moc širocí a o stromy poškodili auto.“ Evans na erzetě zaznamenal krizi, kterou okomentoval takto: „Měl jsem velkou krizi a byl úplně mimo trať, ale autu nic není.“ V osmé rychlostní zkoušce měl Neuville havárii a ze soutěže odstoupil. Díky nehodě Neuvilla se Latvala posunul na 3. místo. Devátou rychlostní zkoušku znovu vyhrál Ott Tänak, který nadále zvyšoval náskok na ostatní jezdce. Odstup Ogiera na Tänak činil 34,6 s, týmový jezdec Latvala 38,5 s a čtvrtý Loeb 52,1 s.\n\nDesátá rychlostní zkouška žádnou změnu v TOP 10 nepřinesla. Vítězem erzety se stal Ogier, který najel na Loeba 0,4 s. Třetí dokončil zkoušku Meeke. Tänak, který zajel 4. čas, komentoval ztrátu následovně: „Ztratil jsem tu 4 vteřiny, ale to není tak hrozné vzhledem k volbě pneu na další RZ.“ Jedenáctou erzetě vyhrál právě Tänak, který si dále upevňoval náskok na Ogiera. Ve dvanácté erzetě kraloval Loeb; do 10 sekund se vešli jen 2 jezdci, a to Evanse (+ 0,7 s) a Lappi (+4,7 s). Tänak dojel do cíle se ztrátou 13,9 na Loeba, avšak i před tuto ztrátu měl na Ogiera stále 30,3 s. Tänak v cíli těžké podmínky okomentoval takto „\"Ztratil jsem čas, protože prší a také tam byla velká mlha. Jsem rád, že mám teď větší náskok než ráno.“ Dobrému výsledku nepřáli technické problémy Latvaly, když ho postihla technická závada a přidělených 10 minut. To znamenalo propad z 3. místa na 13. pozici. \n\nPořadí po 2. etapě\nTřetí etapa nabídla celkem 4 rychlostní zkoušky o celkové délce 62,16 km. \"Bio Bio\" měla 14,41 km, \"Lircay\" byla nejdelší a měřila 18,06, \"San Nicolàs\" měla 15,28 a jako powerstage se jela podruhé erzeta \"Bio Bio\". Najlepší čas měl na zkoušce \"Bio Bio 1\" Brit Kris Meeke, který za sebou nechal Latvalu (0,4 s) a Loeba (1,2 s). Tänak byl šestý se ztrátou 5,7 s. Čtrnáctá erzeta změny v nejlepší desítce nepřinesla; vítězem testu se stal Sébastien Ogier, který najel na druhého Sébastien Loeba 4,2 s a třetího Otta Tänaka 5,2 s. V cíli Tänak řekl: „Oba Francouzi jsou rychlí, protože spolu bojují. Já jedu v tempu a trochu šetřím pneu na PS.“ Podobná situace se odehrála také v následující patnácté erzetě, kde před sebe pustil opět dvojici Francouzů. Vítězem patnácté erzety tedy byl Sébastien Loeb, který najel na Ogiera 0,7 s a na Tänaka 3,5 s. Šestnáctou rychlostní zkoušku, která se zároveň jela i jako powestage, vyhrál Ott Tänak (5 bodů), který najel na Ogiera 1,3 s (4 body), Latvalu 3,1 s (3 body), Loeba 3,8 s (2 body) a Meeka 4,0 s (1 bod).\n\nSvé premiérové vítězství v Chile okomentoval takto: „Je skvělé tu při premiéře vyhrát. Byl to náročný den, vyžadoval hodně koncentrace. Ztratili jsme v předchozích dvou soutěžích vedení, takže jsem rád, že se to konečně povedlo.“ Ogier hodnotil 2. místo vzhledem k situaci pozitivně: „Explodoval mně v autě hasičák a pak tu byl hrozný smrad. Druhé místo po boji s Loebem je dobré.“ Loeb poděkoval svému týmu za příležitost: „Hyundai odvedl skvělou práci. Měli jsme skvělou rychlost, hlavně poslední dva dny.“\n"}
{"id": "1508147", "url": "https://cs.wikipedia.org/wiki?curid=1508147", "title": "Daruvarská čeština", "text": "Daruvarská čeština\n\nDaruvarská čeština je nářečí češtiny, které používají Češi žijící v Chorvatsku, převážně v okolí města Daruvar ve Slavonii.\n\nDaruvarská čeština vychází z české nářeční skupiny a dodnes si uchovává její prvky, protože do oblasti Daruvaru přicházeli Češi z celých Čech, převážně pak z okolí Mělníka. Dále daruvarská čeština převzala mnoho slov z chorvatštiny (srbochorvatštiny), především názvy věcí, které čeští osadníci před příchodem neznali. Mnohdy se také používá jak česká, tak chorvatská varianta slova. Daruvarská čeština je v každé lokalitě poměrně rozdílná.\n\nStudiu daruvarské češtiny se několik let věnoval bohemista Dragutin Mirković, docent českého jazyka a literatury na bělehradské universitě, a tyto poznatky sepsal do knihy \"Govori Čeha u Slavoniji\" (\"Daruvar a okolina\") (vydaná 1968).\n\nČeši přišli na Daruvarsko (ale i jinam do Chorvatska) ve dvou migračních vlnách. První proběhla koncem 18.století, za Rakouska-Uherska, protože bylo potřeba osídlit pusté oblasti, odkud utekli Chorvati před Turky. Druhá vlna Čechů přišla na přelomu 19.století a 20.století. První podrobnější dokumentaci situaci Čechů v Chorvatsku poskytl Jan Auerhan, pozdější předseda Československého ústavu zahraničního ve svém článku \"Čechové v Chorvatsku.\" Podle jugoslávského sčítání lidu v roce 1921 se na území celé země (včetně Chorvatska) k české národnosti přihlásilo celkem 46 777 lidí, z toho 32 270 na území Chorvatska a Slavonie. V 60.letech 20.století prováděl Dragutin Mirković výzkum daruvarské češtiny. Dnes žije v Chorvatsku asi 10 510, přitom v Daruvaru jich žije asi 2504 a je zde dokonce i česká škola.\n\nToto je charakteristika daruvarského nářečí:\n\n\nChorvatština (nebo srbochorvatština) je jazykem, kterým se mluví v okolí, a proto měla vliv i na daruvarskou češtinu, především na slovní zásobu. Někdy se střídá používání českého a chorvatského výrazu, jiná slova byla nahrazena chorvatskými slovy úplně.\n\nPříklady slov v daruvarské češtině přejatých z chorvatštiny:\n"}
{"id": "1508148", "url": "https://cs.wikipedia.org/wiki?curid=1508148", "title": "Burgundský kraj", "text": "Burgundský kraj\n\nBurgundský kraj, resp. Burgundský říšský kraj (německy \"Burgundischer Reichskreis\", latinsky \"Circulus Burgundicus\", anglicky \"Burgundian circle\") byl jedním z deseti krajů Svaté říše římské. Existoval od roku 1512 do roku 1801, kdy byl po míru v Lunéville oficiálně zrušen v souvislosti s expanzí Napoleonovy Francie. De facto ale kraj zanikl v souvislosti s neratifikovaným mírem v Campo-Formio v roce 1797. Spolu s Rakouským krajem patřil Kraj burgundský ke dvěma krajům s jasnou politickou převahou habsburského rodu. Kraj byl prakticky výlučně katolický. Revoluce generálních stavů, která byla spojena s šířením kalvinismu, znamenala v roce 1648 vyčlenění vzbouřených oblastí z rámce kraje i z celé Svaté říše římské, takže kraj si katolický a \"habsburský\" charakter uchoval až do svého zániku.\n\nV Burgundském kraji nedošlo, stejně jako v Kraji rakouském, ani jednou ke svolání sněmu krajských stavů. Proto také nikdy nebylo určeno pořadí oněch několika málo stavů, kteří ke kraji náleželi. S výjimkou samotného \"Burgundska\" (Španělského Nizozemí) a Berghu byli všichni krajští stavové z kraje formálně vyčleněni na Vestfálském mírovém kongresu v roce 1648. S výjimkou IJsselsteinu byla všechna drobnější panství krajských stavů v lenní závislosti vůči \"Burgundsku\" (obvykle vůči Brabantsku nebo Hollandu).\n\n\nV roce 1555 vystupovali na říšském sněmu jako zástupce burgundských říšských stavů také:\n\n"}
{"id": "1508149", "url": "https://cs.wikipedia.org/wiki?curid=1508149", "title": "Jakub Dürr", "text": "Jakub Dürr\n\nJakub Dürr (* 7. srpna 1976 Boskovice) je český politolog a diplomat, od roku 2018 stálý představitel ČR při EU, předtím v letech 2008 až 2009 náměstek ministra školství, mládeže a tělovýchovy ČR a v letech 2016 až 2018 náměstek ministra zahraničních věcí ČR.\n\nV letech 1994 až 2000 vystudoval obory politologie – evropská studia na Filozofické fakultě Univerzity Palackého v Olomouci, k tomu pak ještě na téže fakultě v letech 1995 až 1998 i bakalářský obor polský jazyk a literatura. Vzdělání si rozšířil v letech 1995 až 1998 i studiem oboru politologie na Filozofické fakultě Masarykovy univerzity. Absolvoval několik zahraničních pobytů: Jagellonská univerzita v polském Krakově (1998), Miami University v americkém státě Ohio (1998–1999), Středoevropská univerzita v maďarské Budapešti (2005) a Loughborough University v anglickém Loughborough (2005).\n\nMezi roky 2002 a 2008 pracoval jako odborný asistent na Katedře politologie a evropských studií FF UP v Olomouci. V letech 2006 až 2008 byl prorektorem pro vnější vztahy a později v letech 2010 až 2011 prorektorem pro zahraniční vztahy.\n\nOd září 2008 do listopadu 2009 byl náměstkem pro evropské záležitosti na Ministerstvu školství, mládeže a tělovýchovy ČR za ministrů Ondřeje Lišky a Miroslavy Kopicové. Od srpna 2011 do května 2016 byl zástupcem stálého představitele ČR při Evropské unii a od června 2016 do září 2018 náměstkem pro řízení sekce evropské na Ministerstvu zahraničních věcí ČR za ministrů Lubomíra Zaorálka a Martina Stropnického.\n\nV září 2018 se stal stálým představitelem ČR při Evropské unii, v této funkci vystřídal Martina Povejšila.\n\nJakub Dürr hovoří anglicky, polsky, německy a rusky; pokročile též francouzsky a na základní úrovni i španělsky.\n"}
{"id": "1508157", "url": "https://cs.wikipedia.org/wiki?curid=1508157", "title": "Novus ordo seclorum", "text": "Novus ordo seclorum\n\nNovus ordo seclorum (výslovnost [novus ordó seklórum], latinsky „nový řád věků“) je jedno ze dvou hesel na rubu státní pečeti USA. Autorem pečeti i této formulace hesla byl sekretář Kontinentálního kongresu Charles Thomson, vychází však z děl latinského básníka Publia Vergilia Marona. Sám Thomson význam tohoto hesla vysvětlil takto: „\"slova pod ní (pyramidou) vyjadřují začátek nové americké éry.\"“\n\nLatinský výraz \"novus ordo\" znamená „nový řád“, nebo ještě spíše „nové pořadí“; výraz \"seclorum\" je genitiv plurálu od slova \"sæculum\", které znamená „věk“ (\"seclorum\" je zkrácená forma slova \"sæculorum\", která se v latině používá především v poezii, tvar \"sæculorum\" je totiž velmi obtížné použít v latinském verši). Celé motto tedy znamená „nový řád věků“ nebo „nové pořadí věků“. Podobně jako druhé heslo na pečeti, \"Annuit coeptis\", je i heslo \"Novus ordo seclorum\" obměnou verše z antického básníka Publia Vergilia Marona (\"Zpěvy pastýřské\" IV,4-7):\n\n\"Ultima Cumaei venit iam carminis aetas;\"<br>\n\"magnus ab integro saeclorum nascitur ordo.\"<br>\n\"iam redit et Virgo, redeunt Saturnia regna,\"<br>\n\"iam nova progenies caelo demittitur alto.\"<br>\n\nV překladu Otmara Vaňorného:\n\n„Přišel poslední věk, jak kumská hlásala věštba;<br>\nvelké pořadí věků, jak bývalo, počíná znova,<br>\njiž se zas vrací Panna a vrací se saturnská říše,<br>\nnový již lidský rod nám posílá vysoké nebe.“\n\nVergilius v této básni navazuje na antickou představu čtyř věků, podle které se lidstvo postupně zhoršuje: po prvotním dokonalém zlatém věku (který je spojen s bohem Saturnem, proto „saturnská říše“) nastal horší věk stříbrný, poté ještě úpadkovější věk bronzový a nakonec „poslední věk“ železný – za ten pokládá Vergilius svou vlastní dobu. Na sklonku železného věku však má dojít k obrodě, vrátí se zlatý věk a „veliké pořadí věků počne znova“.\n\nAčkoli v pozdější křesťanské latině může latinské slovo \"saeculum\" v jednotném čísle v určitých kontextech znamenat také „svět“ (odtud \"sekulární\", tj. „světský“), v množném čísle však tento význam mít nemůže. Překlad „nový řád světa“ nebo „nový světový řád“ (anglicky \"New World Order\"), který je rozšířen zejména ve spojitosti s konspiračními teoriemi, je tedy zcela mylný.\n"}
{"id": "1508160", "url": "https://cs.wikipedia.org/wiki?curid=1508160", "title": "Sucho a teplo v Evropě 2019", "text": "Sucho a teplo v Evropě 2019\n\nSucho a teplo v Evropě 2019 bylo období neobvykle horkého a suchého počasí, které ovlivňuje jihozápadní a střední Evropu od června 2019, což vedlo k rekordním teplotám v červnu na mnoha místech v Evropě. Toto období je podle meteorologů způsobeno vysokým atmosférickým tlakem a větry směrem od poušti Sahary.\n\nBěhem tohoto období byl naměřen teplotní rekord za červen. Rekord byl naměřen v Doksanech a měl 38,9 C. Vysoké teploty také komplikují železniční dopravu v Česku.\n\nBelgie zaznamenala 3 po sobě jdoucí dny přesahující 30 °C. 25. červen byl nejteplejším dnem v tomto třídenním období. Na mnoha místech teploty přesahovaly až 32 °C, někde teploty dosahovaly téměř na 35 °C.\n\nBěhem období horkého počasí varovali ekologové před špatnou kvalitou ovzduší, která měla dopad hlavně na děti, starší osoby a osoby s dýchacími potížemi.\n\nFrancie je jednou z nejvíce postižených zemí. Na většině území Francie teploty přesáhly 32 °C dne 26. června. Météo France vydala oranžovou výstrahu pro mimořádně horké teploty pro většinu území (viz obrázek).\n\nFrancie v tomto období zaznamenala nejvyšší teplotu v historii měření. Teplota činila 45,1 °C a byla naměřena ve Villevieille, (předchozí teplotní rekord Francie byl 44,1 °C zaznamenaný v Conqueyracu a Saint-Christol-lès-Alesu.)\n\nPolsko zaznamenalo také vysoké teploty. 12. června velká část země překročila 30 °C. Jako mnoho zemí západní a střední Evropy, většina Polska zaznamenala teploty okolo 33 °C dne 26. června.\n"}
{"id": "1508163", "url": "https://cs.wikipedia.org/wiki?curid=1508163", "title": "Lycée Charlemagne", "text": "Lycée Charlemagne\n\nLycée Charlemagne je střední škola (gymnázium) v Paříži. Sídlí ve 4. obvodu na adrese \"Rue Charlemagne\" ve čtvrti Marais. Tak jako ulice, ve které sídlí, nese jméno Karla Velikého.\n\nV roce 1580 kardinál Bourbon koupil od vévodkyně de Montmorency hôtel de la Rochepot et Damville a daroval ho jezuitům. Ti zbořili corps de logis na \"Rue Saint-Antoine\" a v roce 1582 jej nahradili kaplí zasvěcenou sv. Ludvíkovi.\n\nJezuité vybudovali v letech 1627–1647 při městských hradbách Filipa II. Augusta svůj profesní dům. Po vyhnání jezuitů byly budovy v letech 1762–1767 opuštěné.\n\nDne 23. května 1767 koupila budovy kongregace kanovníků za 400.000 livrů a zřídila zde královské převorství Saint-Louis de la Couture. Pronajali městu Paříži velkou galerii, kde byla v letech 1773 až 1790 zřízena veřejná knihovna města Paříže.\n\nZa Francouzské revoluce byl klášter zrušen a stavby sloužily jako skladiště. V roce 1797 byl bývalý jezuitský dům přeměněn na veřejnou školu. Na základě zákona z května 1802 byla škola přeměněna na Lycée Charlemagne.\n\n\n\n"}
{"id": "1508166", "url": "https://cs.wikipedia.org/wiki?curid=1508166", "title": "Rue Albert-Roussel", "text": "Rue Albert-Roussel\n\nRue Albert-Roussel je ulice v Paříži. Nachází se v 17. obvodu.\n\nUlice spojuje \"Boulevard Berthier\" a \"Rue Stéphane-Grappelli\".\n\nUlice vznikla v roce 2002 pod názvem „voie BM/17“ v rámci nové zástavby. Ulice byla o rok později přejmenována na \"Rue Albert-Roussel\" podle francouzského hudebního skladatele Alberta Roussela.\n\n\n"}
{"id": "1508167", "url": "https://cs.wikipedia.org/wiki?curid=1508167", "title": "Yvette Hornerová", "text": "Yvette Hornerová\n\nYvette Hornerová (22. září 1922 Tarbes – 11. června 2018 Courbevoie) byla francouzská akordeonistka.\n\nOd čtyř let se učila hrát na klavír. V roce 1948 se stala mistryní světa ve hře na akordeon, za svoje debutové album získala v roce 1950 Grand Prix du disque (Charles Cros). V padesátých a šedesátých letech odjela jedenáct ročníků Tour de France, kdy během etap stála na střeše vozu Citroën Traction Avant v reklamní koloně a hrála na akordeon. Její hudební produkce i s typickým slaměným kloboukem se stala jedním ze symbolů závodu. \n\nJejí kariéra hudebnice trvala sedmdesát let, vydala okolo sto padesáti desek a vystoupila na nejméně dvou tisících koncertů. Byl jí udělen Řád čestné legie, Národní řád za zásluhy a čestné občanství města Tarbes. V roce 2005 vydala autobiografickou knihu \"Le Biscuit dans la poche\".\n\nJejím manželem byl ligový fotbalista René Droesch.\n\n"}
{"id": "1508168", "url": "https://cs.wikipedia.org/wiki?curid=1508168", "title": "Rue de Louvois", "text": "Rue de Louvois\n\nRue de Louvois je ulice v Paříži. Nachází se ve 2. obvodu.\n\nUlice vede od křižovatky s \"Rue de Richelieu\" a končí u \"Rue Sainte-Anne\".\n\nUlice byla zřízena a pojmenována na základě dekretu z 30. dubna 1784. François Michel Le Tellier de Louvois (1641–1691), po němž byla ulice pojmenována, zde vlastnil palác, zbořený v roce 1784. Ulice byla po \"Rue de l'Odéon\" druhou ulicí v Paříži, ve které byly zřízeny chodníky.\n\n\n"}
{"id": "1508175", "url": "https://cs.wikipedia.org/wiki?curid=1508175", "title": "Polecký vrch", "text": "Polecký vrch\n\nPolecký vrch (německy \"Spitzberg\", 1120 m n. m.) je hora na Šumavě tyčící se 4 km jižně od Borových Lad a 25 km západo-jihozápadně od Prachatic. Jeho svahy jsou zalesněny smrčinou s příměsí buku, jeřábu a javoru. Na jižní straně vrcholové plošiny stojí výrazný mrazový srub.\n\nNa Polecký vrch nevedou žádné turistické cesty, jen neznačené průseky. Nejjednodušší přístup vede ze zaniklé osady Polka po modře značené Střední cestě, kterou kopíruje i cyklotrasa č. 1039. Z ní u rozcestí Větrná skála odbočuje doprava postupně zarůstající průsek, který po 600 metrech končí na vrcholu. Tato cesta měří 4 km s převýšením 300 metrů. Druhou možností je pokračovat kolem Větrné skály dál a odbočit až po dalším kilometru. Nejprve na lesní cestu a potom na dobře schůdný průsek, který vede na vrchol od západu. Tato cesta je o 1,5 km delší, ale schůdnější a méně strmá.\n\nPod jižním svahem stojí splavovací Polecká nádrž, postavená v roce 1839 ke zlepšení stavu vody pro plavení palivového dřeva z okolních lesů. Nádrž má zhruba obdélníkový půdorys se stranami 230 x 150 metrů a voda z ní odtéká Poleckým potokem do Teplé Vltavy.\n"}
{"id": "1508178", "url": "https://cs.wikipedia.org/wiki?curid=1508178", "title": "Annabelle 3", "text": "Annabelle 3\n\nAnnabelle 3 (v anglickém originále \"Annabelle Comes Home\") je nadpřirozený hororový film z roku 2019 založený na legendě panenky Annabelle. Premiéru v Česku měl 27. června 2019, ve Spojených státech měl premiéru 26. června 2019. Film přijal smíšené recenze od kritiků. Je pokračováním Annabelle (2014) a (2017). Film napsal a režíroval Gary Dauberman.\n\n"}
{"id": "1508179", "url": "https://cs.wikipedia.org/wiki?curid=1508179", "title": "Poříčany (nádraží)", "text": "Poříčany (nádraží)\n\nPoříčany je železniční stanice v severní části obce Poříčany v ulici Nádražní nedaleko říčky Šembery. Nachází se ve východní části středních Čech v Středočeském kraji, v okrese Kolín. Leží na železniční trati 011 a 060.\n\nPoříčany procházela nově budovaná trať společnosti Severní státní dráha z Olomouce do Prahy, nádraží zde bylo nicméně zbudováno až roku 1874, naproti hospodě U Hroudů. Stanice vznikla v zatáčkovém úseku, kterým se původní dráha vyhýbala obci, aby drasticky nezasahovala do jejího urbanistického uspořádání. Společnost České obchodní dráhy pak napojila k nádraží roku 1882 železnici vedoucí do Sadské, následně prodlouženou do Nymburka, přesněji řečeno do stanice \"Nymburk-město\". O dva roky později bylo dostavěno nové nástupiště, ale z důvodu rostoucího počtu (zejména přestupujících) cestujících bylo nakonec rozhodnuto o vybudování nové výpravní budovy dokončené roku 1899. Vedle ní stála též samostatná budova nádražní restaurace.\n\nOd roku 1948 začaly probíhat práce na elektrifikaci 3 kV stejnosměrného proudu v úseku Poříčany-Pečky dokončené zprovozněním trati 1. června 1958. Došlo také k položení třetí dopravní koleje, demolici nádražní budovy a stavbě budovy nové, která byla otevřena roku 1964.\n\nStanicí prochází První železniční koridor, leží na trase 4. Panevropského železničního koridoru. Roku 2018 byla dokončena rekonstrukce stanice a úpravy parametrů nádraží na koridorovou stanici: nachází se zde tři ostrovní nástupiště s podchodem, byl instalován elektronický informační systém pro cestující a výpravní budova prošla opravou. Expresní spoje mohou stanicí projíždět rychlostí až 160 km/h, nádražní provoz je řízen dálkově z Centrálního dispečerské pracoviště Praha díky traťovému zabezpečovacímu zařízení, elektronickému stavědlu ESA 11.\n\n"}
{"id": "1508181", "url": "https://cs.wikipedia.org/wiki?curid=1508181", "title": "Žlíbský vrch", "text": "Žlíbský vrch\n\nŽlíbský vrch (německy \"Röhrenberg\", 1133 m n. m.) je výrazná hora na Šumavě tyčící se 3 km jihozápadně od Horní Vltavice a 3 km severně od Strážného. Je nejvyšším vrcholem podokrsku Stráženské pláně.\n\nNejjednodušší přístup vede po žlutě značené Vimperské Zlaté stezce, která vede východně od vrcholu mezi Horní Vltavicí a Strážným. V nejvyšším bodě Zlaté stezky ve výšce 1040 m n. m. odbočuje na západ silnička, která vede až k vysílači na vrcholu. Trasa z Horní Vltavice měří 4 km s převýšením 340 metrů, trasa ze Strážného je dlouhá 4,5 km s převýšením 310 metrů.\n\nSilnička na vrchol byla postavena v první polovině osmdesátých let. V roce 1987 byla zahájena stavba radarové stanice velkého dosahu, která měla být začleněna do systému protivzdušné obrany. Práce byly ukončeny po listopadu 1989. Později byl na vrcholu postaven vysílač.\n"}
{"id": "1508182", "url": "https://cs.wikipedia.org/wiki?curid=1508182", "title": "Jacques Lefèvre d'Étaples", "text": "Jacques Lefèvre d'Étaples\n\nJacques Lefèvre d'Étaples [\"žak lefévr detapl\"], latinsky Faber Stapulensis (1450 nebo 1455, Étaples (Pikardie) - 1536, Nérac) byl francouzský kněz, teolog a humanista, autor prvního úplného překladu bible do francouzštiny (1525-1530).\n\nVystudoval teologii v Paříži, byl vysvěcen na kněze a učil na jedné z kolejí pařížské Sorbonny. Naučil se také řecky a v letech 1491 a 1499 navštívil Padovu a Pavii, střediska humanistické vzdělanosti v severní Itálii. Podílel se na novém textově kritickém vydání spisů řeckého filosofa Aristotela, které také komentoval. \n\nNejpozději roku 1505 se vrátil do Paříže a stal se členem kroužku humanistů, k němuž patřil i učenec Guillaume Budé a Guillaume Briçonnet, opat kláštera Saint-Germain-des-Prés, tehdy za branami Paříže. Lefèvre v jeho klášteře žil a pomáhal opatovi reformovat klášterní život. Když byl Briçonnet roku 1521 jmenován biskupem v Meaux u Paříže, stal se Lefèvre jeho generálním vikářem. Zároveň vydával jednotlivé části Nového zákona, které překládal z latiny a komentoval. Sledoval tím dobovou myšlenku reformace, že každý křesťan by si měl v bibli sám číst a vykládat si ji. Jeho vydání Nového zákona z roku 1523 Sorbonna odmítla a odsoudila. \n\nRoku 1525 upadl král František I., Briçonnetův ochránce, do italského zajetí, takže se biskup a s ním i Lefèvre museli uchýlit do Štrasburku, centra německého humanismu. Když se o rok později král vrátil do Francie, mohl se vrátit i Lefèvre, který se stal knihovníkem královské knihovny v Blois. Roku 1527 přijal pozvání královy sestry Markéty, královny navarské, a působil jako kněz u jejího dvora v Néracu. Když roku 1530 vyšel jeho francouzský překlad celé bible, odsoudil jej pařížský parlament. \n\nLefèvre se s katolickou církví výslovně nerozešel, jeho překlad ale neměl ve Francii zdaleka takový úspěch a význam jako téměř současný Lutherův překlad v Německu. Možná také proto, že překládal z latinské Vulgaty a Jan Kalvín a francouzští reformátoři dali přednost méně zdařilému překladu Pierre-Roberta Olivétana (1535), který vycházel z původních jazyků. Trvalým výsledkem však zůstalo, že Lefèvre jako první zavedl do biblického textu dělení na verše, jak bylo obvyklé u antických autorů.\n\n\n\n"}
{"id": "1508186", "url": "https://cs.wikipedia.org/wiki?curid=1508186", "title": "Sambo na Evropských hrách 2019 – podrobné výsledky mužů", "text": "Sambo na Evropských hrách 2019 – podrobné výsledky mužů\n\nPodrobné výsledky ze zápasu sambo mužů na II. Evropských hrách v roce 2019.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1508190", "url": "https://cs.wikipedia.org/wiki?curid=1508190", "title": "Rudolf Grossmann", "text": "Rudolf Grossmann\n\nJméno a příjmení Rudolf Grossmann nebo Rudolf Großmann má více známých nositelů:\n\n"}
{"id": "1508192", "url": "https://cs.wikipedia.org/wiki?curid=1508192", "title": "Sambo na Evropských hrách 2019 – podrobné výsledky žen", "text": "Sambo na Evropských hrách 2019 – podrobné výsledky žen\n\nPodrobné výsledky ze zápasu sambo žen na II. Evropských hrách v roce 2019.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1508194", "url": "https://cs.wikipedia.org/wiki?curid=1508194", "title": "Vasilij Petrovič Stasov", "text": "Vasilij Petrovič Stasov\n\nVasilij Petrovič Stasov (; 4. srpna 1769 Moskva – 5. září 1848 Petrohrad) byl ruský architekt. Byl jedním z prvních tvůrců ruského empíru, člen Carské akademie umění.\n\nV Petrohradě mimo jiné vytvořil triumfální oblouk Narva a dokončil výstavbu chrámu ve Smolném.\n\nJe také autorem dnešního prezidentského paláce ve Vilniusu.\n"}
{"id": "1508196", "url": "https://cs.wikipedia.org/wiki?curid=1508196", "title": "Lymfocyty infiltrující nádory", "text": "Lymfocyty infiltrující nádory\n\nLymfocyty infiltrující nádory (anglicky Tumor infiltrating lymphocytes, zkráceně TIL) jsou populací lymfocytů, které jsou nacházeny v nádoru. Nejčastěji se jedná o T-lymfocyty, B-lymfocyty nebo NK buňky. Spolu s dalšími leukocyty (například makrofágy asociovanými s nádory, neutrofily, monocyty, dendritickými buňkami) i jinými buněčnými typy, jako jsou fibroblasty, poté vytváří nádorové mikroprostředí. Imunitní systém disponuje mechanismy, kterými dokáže ve většině případů velmi efektivně eliminovat nádorové buňky a potlačovat rozvoj nádoru. V případě lymfocytů a jiných leukocytů přítomných v nádoru jsou tyto mechanismy často potlačené nebo paradoxně tyto buňky podporují rozvoj nádoru.\n\nNejvýznamnější roli v rozpoznání a následné eliminaci nádorových buněk hrají CD8 cytotoxické T lymfocyty, které jsou schopné rozpoznat nádorové buňky a pomocí sekrece granzymu a perforinu je zlikvidovat. Podobnou schopnost mají také NK buňky, které spolu s Th1 lymfocyty v nádoru mohou sekretovat IFN-γ, jenž má za následek například polarizaci makrofágů k protinádorovému M1 fenotopu. V nádoru přítomné B lymfocyty mohou také působit protinádorově. Th2 lymfocyty a regulační T lymfocyty naopak působí supresivně, a tak potlačují efektivní protinádorovou odpověď ostatních imunitních buněk. Protinádorový efekt lymfocytů přítomných v nádorech je ovšem často potlačen samotnými nádorovými buňkami, které například na svém povrchu nesou molekuly inhibující T buněčnou odpověď - CTLA-4 a PD-L1 \n\nPřítomnost lymfocytů v nádoru, především CD8 cytotoxických T lymfocytů, je většinou spojena s pozitivní prognózou terapie nádoru. Existuje také adoptivní T buněčná terapie. Jejím principem je izolace T lymfocytů z nádoru pacienta (chirurgicky odstraněného). Tyto buňky jsou většinou specifické proti antigenům nádoru, ale jsou utlumené z důvodu nepřítomnosti kostimulačních signálů. Izolované T lymfocyty jsou poté namnoženy a aktivovány \"ex vivo\" a nitrožilně navráceny pacientovi. Adoptivní T buněčná terapie má velký potenciál v léčbě nádorů zapříčiněných viry, například lymfomu způsobeného virem Epstein-Barrové. Velmi slibné je její použití také v případě metastatického melanomu, kdy použití adoptivní T buněčné terapie spolu s podáváním IL-2 vyvolalo výraznou protinádorovou odpověď u více než poloviny pacientů, u přibližně pětiny pacientů došlo k úplné, dlouhodobé regresi nádoru. Studie také ukazují vyšší účinnost adoptivní T buněčné terapie při současném použití blokačních protilátek proti inhibujícím molekulám, jako je CTLA-4.\n"}
{"id": "1508202", "url": "https://cs.wikipedia.org/wiki?curid=1508202", "title": "Wimbledon 2019", "text": "Wimbledon 2019\n\nWimbledon 2019 představoval 133. ročník třetího tenisového grandslamu sezóny a 52. v otevřené éře – nejstaršího turnaje světa, který se konal od pondělí 1. července do neděle 14. července 2019. Grand Slam probíhal tradičně na travnatých dvorcích v londýnském All England Lawn Tennis and Croquet Clubu.\n\nTurnaj organizovaly Mezinárodní tenisová federace a All England Club. Jednalo se o jediný travnatý major, který se stal součásti kalendáře profesionálních okruhů mužů ATP Tour a žen WTA Tour. Vítězové, vyjma soutěže smíšené čtyřhry, si do žebříčků připsali 2 000 bodů a šampioni dvouhry obdrželi prémii 2 350 000 liber.\n\nWimbledon 2019 byl prvním ročníkem, v němž za stavu her 12–12 v rozhodující, závěrečné sadě následoval sedmibodový tiebreak. Premiérově také postoupilo šestnáct kvalifikantek ze 128členného pole do ženské dvouhry namísto tradičních dvanácti kvalifikantek z 96 startujících. Ženský kvalifikační turnaj se tak přizpůsobil mužské polovině. Poprvé se odehrála dvouhra a čtyřhra kvadruplegiků. \n\nDruhý největší dvorec areálu kurt č. 1 získal od roku 2019 zatahovací střechu a v rámci rekonstrukce byla navýšena jeho kapacita na 12 345 diváků.\n\nObhájci titulů v singlových soutěžích byli první hráč světa Novak Djoković ze Srbska a v ženské dvouhře německá světová pětka Angelique Kerberová. Djoković získal pátou wimbledonskou trofej a jako první muž starší 30 let v open éře titul obhájil. Simona Halepová se ve Wimbledonu stala prvním rumunským finalistou dvouhry a následně i šampionem. 33letá Češka Barbora Strýcová postoupila do semifinále jako nejstarší debutantka v této fázi dvouhry grandslamu. \n\nDo soutěží zasáhli tenisté z 69 států, v čele se 108 Američany a 89 Brity. Nejvyšší počet tří vítězů získalo Nizozemsko a Česko. \n\n133. ročník se tradičně odehrával v londýnském All England Lawn Tennis and Croquet Clubu. Premiérový ročník se v něm uskutečnil roku 1877. Na novou adresu v ulici Church Road se oddíl přemístil v roce 1922. \n\nZ celkového počtu čtyřiceti travnatých dvorců bylo pro grandslam využito osmnáct (centr a kurty č. 1–18, vyjma č. 13) včetně tří největších: centrálního dvorce s kapacitou 14 979 diváků, kurtu č. 1, jenž pojmul 12 345 přihlížejících, a dvorce č. 2, do jehož ochozů se vtěsnalo 4 000 návštěvníků. Zbylých dvacet dva dvorců v Aorangi Parku a Southlands College sloužilo pro trénink. Šířka základní čáry činila 10 cm, ostatních čar pak 5 cm. \n\nJestřábí oko pro elektronickou kontrolu dopadu míčů, používané od roku 2006, bylo umístěno na třech největších dvorcích a dále na kurtech č. 3, 12 a 18. K odehrání pořadatelé naplánovali 675 zápasů. Do turnaje včetně kvalifikací zasáhlo přibližně 790 tenistů. Akreditováno bylo 3 250 médií.\n\nGrand Slam probíhal mezi 1. až 14. červencem 2019 a zahrnoval soutěže mužské i ženské dvouhry, mužskou, ženskou a smíšenou čtyřhru, singly i debly juniorů a juniorek do 18 let v kategorii Grade A, turnaj legend, a také dvouhry se čtyřhrou vozíčkářů i kvadruplegiků v rámci okruhu handikapovaných UNIQLO Tour, turnaje zařazeného do kategorie Grand Slamu. Mezi 24. až 27. červnem 2019 se konaly kvalifikační turnaje v areálu Bank of England Sports Ground na londýnském předměstí Roehampton.\n\nOficiální míče dodala firma Slazenger, jejíž spolupráce s klubem od roku 1902 znamenala nejdelší partnerství v historii sportovního vybavení. Na organizaci se podílelo okolo šesti tisíc osob, včetně 360 rozhodčích (hlavních a čárových), 250 sběračů a 22 fyzioterapeutů. Pro zamezení přítomnosti holubů na dvorcích byl každý den dopoledne vypouštěn jestřáb. Vysílací práva vlastnila veřejnoprávní stanice BBC, s níž pořadatelé v roce 2016 prodloužili smlouvu do roku 2024. Akreditovalo se 3 250 médií Tradiční večeře šampionů se uskutečnila v Guildhallu.\n\nMužskou dvouhru popáté vyhrál 32letý Srb Novak Djoković, který vybojoval šestnáctý grandslamový titul. Jako první hráč starší 30 let tak dokázal v otevřené éře trofej obhájit. Stal se i prvním wimbledonským šampionem od Boba Falkenburga z roku 1948, jenž zvítězil po odvrácení mečbolové hrozby ve finále.\n\nPrvní wimbledonský titul v ženské dvouhře získala 27letá Rumunka Simona Halepová, jež si po trofeji na French Open 2018 odvezla druhý kariérní grandslam. Stala se i první rumunskou finalistkou a šampionkou turnaje ve dvouhře, bez rozdílu pohlaví. Ve finále vytvořila jen tři nevynucené chyby, nejméně ve wimbledonské historii těchto zápasů. \n\nMužskou čtyřhru ovládli Juan Sebastián Cabal a Robert Farah, kteří se stali první ryze kolumbijskou dvojicí, jež vyhrála grandslam. Oba si připsali premiérovou grandslamovou trofej v mužském deblu a bodový zisk je debutově posunul do čela světové klasifikace ATP ve čtyřhře.\n\nV ženské čtyřhře triumfovaly Tchajwanka Sie Su-wej a Češka Barbora Strýcová, které prošly soutěží bez ztráty setu jako první dvojice od sester Williamsových v roce 2009. Strýcová se do finále grandslamu probojovala poprvé v kariéře a po turnaji se premiérově posunula na vrchol deblového žebříčku WTA. Sie vybojovala třetí grandslamovou trofej, když navázala na triumfy z Wimbledonu 2013 a French Open 2014.\n\nVe smíšené čtyřhře zvítězila tchajwansko-chorvatská dvojice Latisha Chan a Ivan Dodig, jejíž oba členové získali třetí grandslamovou trofej z mixu. Po výhře na French Open 2019 si připsali tzv. Channel Slam, tituly z grandslamů na obou stranách Lamanšského kanálu v jedné sezóně.\n\n\nCelkový rozpočet Wimbledonu 2019 byl proti předešlému ročníku navýšen o 4 miliony liber (o 11,8 %) a dosáhl částky 38 000 000 liber. Vítězové dvouher si připsali 2 350 000 liber (cca 67 milionů korun), což představovalo meziroční nárůst o 100 tisíc liber.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl. \n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží. Systém přidělování divokých karet byl zaveden v roce 1977.\n\n\nSedmnáct mužů a devatenáct žen postoupilo do hlavních soutěží z kvalifikací dvouher. Turnaj se odehrával mezi 24. až 27. červnem 2019 v areálu Bank of England Sports Ground na londýnském předměstí Roehampton. Účast měli zajištenou tenisté figurující mezi 105. až 232. místem na žebříčcích ATP a WTA. \n\nNásledující tenisté využili k účasti v hlavních singlových soutěžích žebříčkové ochrany:\n\n"}
{"id": "1508203", "url": "https://cs.wikipedia.org/wiki?curid=1508203", "title": "Minerální pramen Dolní Paseky", "text": "Minerální pramen Dolní Paseky\n\nMinerální pramen Dolní Paseky je volně přístupný minerální pramen v Dolních Pasekách, místní části města Aš v okrese Cheb v Karlovarském kraji.\n\nPramen vyvěrá v severovýchodní části Ašského výběžku při pravém břehu Bílého Halštrova, přibližně 1,5 km východně od česko-saské hranice.\nNachází se v Ašské vrchovině v geomorfologickém celku Smrčiny v severovýchodní části přírodního parku Halštrov.\n\nHorninové podloží vývěru v nivních sedimentech Bílého Halštrova tvoří převážně svory a pararuly krušnohorsko-smrčinského krystalinika. Osamocený pramen je svým chemickým složením, zejména obsahem Glauberovy soli, podobný minerálním pramenům ve Františkových Lázních, bývá však spolu se severněji vyvěrajícím minerálním pramenem v Doubravě řazen ke skupině kyselek v širší oblasti saských lázní Bad Elster a Bad Brambach.\n\nPramen je zmiňován již ve 12. století a již v 16. století byl považován za léčivý.\nPramen je zachycen už na mapě Ašska z roku 1716. Minerálka byla oblíbeným nápojem místních obyvatel, kteří ji plnili do lahví a vozili zákazníkům do Aše.\n\nV roce 1870 nechal minerálku analyzovat ašský továrník Gustav Geipel a nad pramenem postavil dřevěný altán. V roce 1930 byl altán přestavěn na zděný pavilon ve stylu art deco. \nPramen je zachycen v mělké jímce a odběrné místo vyvedeno do přelivové vázy kryté šestibokým oplechovaným hranolem. K odběru se z průchozího protáhlého zastřešeného pavilonu schází k přelivové váze po schodech ze dvou opačných stran. U pramene jsou umístěny lavičky a o místo pečují místní chataři a chalupáři.\n\nV listopadu 2017 přestal pramen vytékat a odborníci zjistili, že příčinou problémů byl na třech místech proražený jímací zvon. K poškození nejspíš došlo již při dřívějších opravách betonem, který se ovšem rozpadl. K podobné situaci došlo i v roce 2015, kdy se voda rovněž ztratila, aby po nějakém čase zase začala téct.\n\nBěhem několika měsíců v první polovině roku 2018 provedlo město Aš opravu jímání i pavilonu. Rovněž bylo upraveno bezprostřední okolí, včetně úpravy příjezdové cesty i okolních chodníků. Obnoveno bylo původní odkanalizování a postaven nový můstek přes Bílý Halštrov. Opraven a nově zastřešen byl i pavilon nad pramenem. Přelivná váza dříve krytá skleněnou kopulí byla nahrazena nerezovou. Dne 12. června 2018 byl pramen znovu otevřen pro veřejnost.\n\nTeplota pramene mírně kolísá mezi 8 až 9,6 °C, celková mineralizace činí 4 290 mg/litr. Obsah rozpuštěného oxidu hličitého je okolo 1 800 mg/litr, což dodává minerálce příjemnou chuť. Minerální voda má mírně zvýšený obsah oxidu křemičitého (SiO) v hodnotě 37 mg/litr. Hodnota pH je 5,3. Má mírnou radioaktivitu stopovou přítomností stroncia. Vydatnost je poměrně nízká, podle měření z roku 1974 činí 1,2 litrů/min. Pramen má údajně blahodárný vliv na potenci a dlouhověkost. Zdejší obyvatelé, kteří vodu pili, se prý dožívali velmi vysokého věku. Pití je doporučováno při svalovém revmatismu a poruchách látkové výměny.\n\nMinerální pramen je volně přístupný. Podle tabule na vstupních dveřích lze minerálku odebírat v omezeném časovém období. Okolo pramene vede žlutě a zeleně značená turistická trasa. Obě trasy se kříží u zděného pavilonu s vývěrem minerálky. K prameni vede i cyklostezka, místy vedená po turisticky značených cestách. Nedaleko altánu je u jižního okraje Dolních Pasek menší parkoviště.\n\n"}
{"id": "1508206", "url": "https://cs.wikipedia.org/wiki?curid=1508206", "title": "Walter Diesel", "text": "Walter Diesel\n\nWalter Diesel 5t a Walter Diesel 3t byly nákladní automobily, které ve 30. letech 20. století vyráběla společnost Walter.\n\nK výrobě osobních automobilů Walter se záhy připojuje i výroba nákladních automobilů, autobusů a speciálních užitkových vozů. Užitkové a nákladní automobily a také autobusy firma Walter a spol. vyráběla po celé meziválečném období. Prvním a nejprodávanějším nákladním automobilem byl od roku 1924 vyráběný typ Walter PN (Plocek – Nákladní) s nosností do 3 t. V letech 1931-1936 byl ve výrobě nejsilnější a největší typ Walter FN/FNA s nosností až 6,5 t. Podvozky s nástavbami typů PN a FNA se staly také nositelem licenčních dieselových motorů Junkers. Automobily byly pak nabízeny pod označení Walter Diesel 5 t a Walter Diesel 3 t. Tyto motory byly představeny již na autosalonu v Praze na podzim 1931 (expozice ve Strojnickém pavilonu na výstaviště). Do výroby se dostal jako první Diesel 5 t se silnějším s motorem SA-12 (1932), slabší Diesel 3 t s motorem SA-9 v roce 1934.\nProvoz automobilů s dieselovými motory byl výhodnější než u benzínových. Samotná nafta byla ve 30. letech výrazně levnější než benzín a automobily se vznětovými motory byly navíc daňově zvýhodněny. Německé vznětové motory byly celosvětově úspěšné. Díky jejich zdokonalování německými konstruktéry plná polovina všech dieselových motorů \"ve světě běhajících\" byla německého původu.\n\nDůvěra ve značku Walter se projevila ponejvíce v roce 1933, kdy ze všech značek působících na československém trhu bylo prodáno nejvíce nákladních automobilů Walter. Z užitkových automobilů Walter v roce 1933 přihlášených v Československu k provozu bylo 757 nákladních, 527 autobusů, 8 sanitek, 6 čisticích a kropicích vozů, 30 hasičských a 19 speciálních automobilů. Především byla zaznamenána značná obliba typů Walter PN (v roce 1935 bylo v provozu přes 1000 automobilů tohoto typu) a Walter Ideal.\n\nV roce 1932 přišla továrna Walter na trh s modifikací automobilu Walter FNA, který byl v tomto případě osazen dieselovým motorem SA-12 vyráběným v licenci světoznámé továrny Junkers (Junkers Flugzeug- und Motorenwerke AG). Automobil byl označen jako Walter Diesel 5 t. O 2 roky později (1934) uvedla automobilka Walter na trh menší vůz o nosnosti 2,5-3 t rovněž s dieselovým motorem, tentokráte typu SA-9. Tento automobil byl vyráběn pod označením Walter Diesel 3 t.\n\nA.S. Walter ve svých reklamních materiálech o nákladních vozech Walter Diesel zvláště zdůrazňovala \"mohutnou obří, neúnavnou sílu slona, ohromnou ložnou plochu, vzadu dvojité balony, úsporu 80 % paliva a rychlost 85 km/h\".\nKaždý válec měl 2 protiběžné písty, z nichž dolní působil na klikový hřídel prostřednictvím ojnice a horní pomocí dvou postranních ojnic. Horní píst současně plnil i funkci pístu dmychadla, které bylo umístěno v horní části válce, kde se komprimoval vzduch pro vyplachování a plnění válců. Místo ventilů bylo použito spirálovitých kanálků. Do prostoru mezi válci a skříní motoru byl dmychadlem stačován vzduch k sání motoru. Dmychadla plnila stlačeným vzduchem skříň motoru, de facto tlakovou komoru obklopující válce. Spodní píst měl zdvih 96 a horní 144 milimetrů. Motory měly jediný klikový hřídel a shora dolů velmi dlouhé ojnice. Místo ventilů se používaly spirálovité kanály u horního pístu a jiné odváděly spaliny u dolního. Dmychadla plnila stlačeným vzduchem skříň motoru, de facto tlakovou komoru obklopující válce. Pružné a spolehlivé „junkersy“ se kromě nafty spokojily i s levným petrolejem, dehtovým olejem nebo mazutem.\n\nMotor vynikal klidným, bezkouřovým chodem a snadným startováním. Malá spotřeba oleje přispívala k hospodárnému provozu. Radikální snížení provozních výloh bylo dáno především cenou paliva, když ve 30. letech těžké oleje (nafta) byly více než o polovinu levnější než benzín a také spotřeba byla asi o 1/4 nižší než u benzínového motoru.\n\nTříválcový motor SA 12 se šesti písty měl vrtání 85 mm, objem válců 4087 cm3 a výkon 58,8 kW (80 k) při 1500 ot/min. Spotřeba činila 25-30 l/100 km u nafty a 0,8-1 l oleje na 100 km. Menší SA 9 byl dvoutaktní, dvouválcový se čtyřmi písty a měl vrtání 80 mm, objem válců 2723 cm3 a výkon 40,4 kW (55 k) při 1100 ot/min. Spotřeba nafty na 100 km byla ca. 14 l, oleje 0,8-1 l.\n\nDiesel 5 t měl nízký, robustní rám z automobilu Walter Ideal s kapalinovými brzdami Lockheed na všechna 4 kola a se servo-mechanismem Bosch-Dewandre. Lehké sešlápnutí pedálu vyvolalo progresivní brzdění, které působilo na brzděná kola zcela stejnoměrně a vylučovalo možnost smyku na kluzkém povrchu. Dvounápravový vůz měl klasický obdélníkový rám s tuhými nápravami, odpérovanými listovými péry s hydraulickými tlumiči. Rozchod vpředu 1746 mm, vzadu 1685 mm, rozvor 4800 mm a hmotnost šasi 3000 kg. Rozměr pneumatik 34x7“ na diskových kolech, vpředu jednoduchá, vzadu dvojitá. Celkové rozměry: délka 7000 mm, šířka 2300 mm. Šnekové řízení bylo standardně na pravé straně.\n\nU Dieselu 3 t pocházel podvozek z automobilu Walter PN. Měl nízkorámové, stabilní šasi s mechanickými brzdami. Šnekové řízení bylo standardně na pravé straně. Obě nápravy byly tuhé. U zadní nosné osy byla střední kola hnaná konickým soukolím se spirálovým ozubením Gleason a diferenciálem. Pérování na přední i zadní nápravě půleliptickými péry. Snímatelná plná kola z oceli obutá pneumatikami SS (Straight Side) 30x5\" vpředu jednoduchá, vzadu dvojitá.\n\nWalter Diesel s oběma typy motorů byl nabízen jako valník, i když existovala možnost objednat si je i jako autobus. Valníkové nástavby patřily k těm základním, nejjednodušším. Využívaly se především při přepravě odolného nebo dobře zabaleného zboží. Vozidla měla často úpravu pro zakrytí ložné plochy plachtou. Plachta bývala natažena na demontovatelné konstrukci, aby mohlo být stejné vozidlo používáno jak s plachtou, tak bez ní.\n\nKabina Dieselu 5 t pro 3-4 osoby, velká ložná plocha 4,5x2,2 m tj. 9,9 m2 se sklopnými postranicemi a zadní stěnou. Valník mohl být dodán i jako třístranný sklápěč. Nosnost 4,5-5,0 t. Maximální rychlost 80-85 km/h. \n\nKabina Dieselu 3 t byla pro tři osoby vč. řidiče. Nástavba byla standardní ve formě otevřené vany s otevíratelnými bočnicemi. Ložná plocha měla rovnou podlahu. Bočnice, která byla ve směru jízdy vpředu pevná, ostatní byly sklopné nebo odnímatelné. Maximální rychlost 65 km/h. \n\nWalter Diesel 3 t se prodával v roce 1935 za 79 000 Kč a Walter Diesel 5 t za 139 000 Kč. Tato obchodní politika firmy Walter nebyla příliš šťastná, protože možné úspory z provozu s levnější naftou a zmíněné nižší daňové zatížení nákladních automobilů se vznětovými motory, znehodnotila nastavenými cenami. Valník Walter PN na stejném podvozku jako Diesel 3 t stál ve stejném roce 49 000 Kč a valník na stejném podvozku jako Diesel 5 t a podobného výkonu Walter Ideal stál 79 000 Kč. Přestože továrna zdůrazňovala, že s dieselovým motorem lze uspořit až 70-80% nákladů oproti benzínovému motoru, tak za dieselův motor si musel zákazník připlatit 30-60 tisíc Kč, což ani v roce 1935, zvláště nedlouho po světové hospodářské krizi, která se nevyhnula ani Československu, nebyly malé peníze.\n\n"}
{"id": "1508208", "url": "https://cs.wikipedia.org/wiki?curid=1508208", "title": "Klášter paulánů (Nigeon)", "text": "Klášter paulánů (Nigeon)\n\nKlášter paulánů v Nigeonu (fr. \"Couvent des Minimes de Nigeon\", též nazývaný \"Couvent des Bons Hommes de Chaillot\") je zaniklý klášter řádu Nejmenších bratří sv. Františka z Pauly. Nacházel se původně ve vsi Nigeon, která byla v roce 1860 připojena k Paříži. Během Velké francouzské revoluce byl klášter zrušen. Poslední klášterní budovy byly zbořeny na počátku 20. století.\n\nBudovy kláštera se nacházely mezi ulicemi \"Rue Beethoven\", \"Rue Chardin\" a \"Boulevard Delessert\" a klášter sám byl obklopen rozsáhlým panstvím.\n\nV roce 1493 darovala královna Anna Bretaňská paulánům pozemky a palác na úpatí kopce Chaillot. Se založením kláštera souhlasil i pařížský biskup Louis de Beaumont de la Forêt. Ludvík XI. povolal do Francie zakladatele řádu Františka z Pauly. S Františkem dorazil i jeho synovec André d'Alesso, který se stal prvním správcem řádu ve Francii. V roce 1496 Anna Bretaňská darovala paulánům druhý palác, který sousedil s prvním. K tomuto paláci náležela kaple Notre-Dame-de-Toutes-Grâces. Když byl 17. století zřízen další paulánský klášter přímo v Paříži, počet mnichů ve zdejším klášteru začal klesat z padesátky v roce 1630 na 45 v roce 1728, na 30 v roce 1780 až na 14 v roce 1790. V tomto roce byl klášter zrušen. Pozemky byly rozparcelovány a prodány v aukci. V roce 1796 byl zbořen klášterní kostel. Klášterní budovy a přilehlé zahrady koupil 31. srpna 1796 za 39.000 livrů obchodník z Gentu Liévin Bauwens, který zde zřídil koželužnu a poté manufakturu na zpracování anglické ovčí vlny.\n\nNa počátku 19. století byla v prostoru bývalého kostela vybudována nová ulice mezi \"Rue de la Montagne\" a městskými hradbami. Klášterní pozemky mezi \"Rue Beethoven\", \"Rue des Eaux\" a \"Passage des Eaux\" koupil Benjamin Delessert a v roce 1801 zde otevřel přádelnu vlny, později přeměněnou na cukrovar. Další rafinerie cukru byla otevřena v roce 1834 v klášterním ambitu (v prostoru dnešní \"Rue Chardin\"). Tento cukrovar byl v provozu až do roku 1864. Otevřením \"Boulevardu Chardin\" a \"Rue Chardin\" v roce 1876 zmizely poslední pozůstatky klášterních staveb.\n\nBývalé klášterní pozemky mezi \"Rue Beethoven\" a \"Rue des Eaux\" rozparcelovali roku 1894 dědicové a vznikla tak \"Rue de l'Alboni\" a \"Square Alboni\".\nPoslední stavbou náležející ke klášteru byl statek na \"Rue Beethoven\". Jeho budovy pocházející ze 17. století byly zbořeny v roce 1905.\n\nKlášter měl jednolodní kostel postavený v letech 1496–1578 o rozměrech 55 × 12 m, orientovaný východ-západ (v jeho prostoru se nacházejí domy č. 3–11 na \"Boulevardu Delessert\"). Ambit přiléhal k jižní straně kostela v prostoru \"Rue Chardin\". Součástí kláštera byla též lékárna a ovocná zahrada na terasách mezi klášterními budovami a Seinou.\n\nPanství kláštera mělo v roce 1696 rozlohu 7,7 hektarů, zahrnovalo množství vinic a rozkládalo se od \"Rue Vineuse\" až k Seině. Na severovýchodě hraničilo s panstvím kláštera vizitantek (hranice odpovídá dnešním Jardins du Trocadéro, \"Rue Le Nôtre\" a \"Square de Yorktown\"), na jihovýchodě hraničilo s panstvím vévody de Lauzun (\"Rue des Eaux\" a \"Passage des Eaux\"). Protínala ji \"Rue de la Montagne\" (\"Rue Beethoven\") podél kostela, která tvořila spojnici mezi vesnicí Passy a městem Paříží.\nNové městské hradby vybudované v letech 1786–1789 zasahovaly do pozemků kláštera. Vznikla zde \"Rue Franklin\" mezi dnešním \"Place Costarica\" k bráně Sainte-Marie, která se nacházela poblíž dnešního \"Square Yorktown\". Mnichům byl tento zábor půdy kompenzován náhradou ve výši 7200 livrů.\n\nNové hradby tak vymezily klášter mimo město Paříž a klášter se stal součástí území obce Passy vytvořené 14. prosince 1789.\n\n"}
{"id": "1508211", "url": "https://cs.wikipedia.org/wiki?curid=1508211", "title": "Zoborožec rýhozobý", "text": "Zoborožec rýhozobý\n\nZoborožec rýhozobý (\"Penelopides panini\") je druh srostloprstého ptáka, který se vyskytuje pouze na Filipínách. Patří tak mezi endemické druhy tohoto asijského souostroví.\n\nŽije konkrétně na ostrovech Negros, Palav, Masbate, Panaj, Sicogon, Pan de Azucar či Guimarasa, a to v tamních tropických deštných lesích. V současnosti patří k nejohroženějším druhům zoborožců, neboť je na toto prostředí silně vázán. Na Filipínách přitom deštné lesy mizí velmi rychle. Ohrožen je i nelegálním lovem.\n\nDosahuje délky až 45 cm a váhy necelého půl kilogramu.\n\nŽiví se plody, případně také bezobratlými. Těmi hlavně krmí mláďata.\n\nHnízdní dutinu umisťují ve výšce mezi 2 a 20 metry, nejčastěji však kolem 11 metrů nad zemí.\n\nVyznačuje se pohlavním dimorfismem, tedy dvojtvárností, kdy samec a samice mají jiný vzhled. Zatímco samice jsou nenápadné (celé černé), samci vynikají bílou barvou na hlavě i spodní části těla. Křídla i konec ocasu však také černé. Samci jsou zároveň větší jak samice. Pro obě pohlaví je typický rezavý kostřec.\n\nRozmnožuje se od března do dubna, vytváří monogamní páry. Klade 2 až 3 vejce, z nichž se klubou mláďata po inkubaci o délce 30 až 35 dní.\n\nVyskytuje se ve dvou poddruzích:\n\n\nPatří mezi velmi vzácně chované druhy. V rámci Evropy je chován pouze ve 20 zoo (stav červen 2019). Ve všech případech se jedná o poddruh \"Penelopides panini panini\". Největší zastoupení má přitom v zoo ve Spojeném království. Chovají jej také tři české zoo:\n\n\nNa Slovensku tento druh v zoo chován není a nebyl.\n\nDo Zoo Praha byli první jedinci tohoto druhu dovezeni v roce 2012. První mládě se narodilo v roce 2015. První úspěšný odchov pak byl zaznamenán v roce 2017 (samec). Jednalo se o prvoodchov nejen v rámci Zoo Praha, ale také v rámci všech českých zoo. V průběhu roku 2018 byly odchovány dvě samice. Na konci roku 2018 byli chováni dva samci a čtyři samice.\n"}
{"id": "1508213", "url": "https://cs.wikipedia.org/wiki?curid=1508213", "title": "Chaillot (rozcestník)", "text": "Chaillot (rozcestník)\n\nChaillot [\"šajjo\"] je původně pařížský místní název (toponymum), po kterém byla pojmenována území, stavby nebo díla:\n\n\n\n\n"}
{"id": "1508216", "url": "https://cs.wikipedia.org/wiki?curid=1508216", "title": "Kris Meeke", "text": "Kris Meeke\n\nKris Meeke (2. července 1979 Dungannon) je severoirský automobilový závodník, který závodí ve WRC. Je vítězem Intercontinental Rally Challenge z roku 2009. Jeho navigátorem je Sebastian Marshall.\n"}
{"id": "1508217", "url": "https://cs.wikipedia.org/wiki?curid=1508217", "title": "C-C chemokinový receptor typu 7", "text": "C-C chemokinový receptor typu 7\n\nC-C chemokinový receptor typu 7 (CCR7) je protein, který je u lidí kódován genem \"CCR7\". Pro tento receptor jsou známé dva ligandy: chemokinový (C-C motiv) ligand 19 (CCL19) a (C-C motiv) ligand 21 (CCL21).\n\nCCR7 se také někdy označuje jako CD197 (zkratka CD z angličtiny cluster of differentiation). \n\nProtein kódovaný genem \"CRR7\" patří do rodiny receptorů spojených s G proteinem. \n\nTento receptor byl rozpoznán jako gen indukovaný virem Epstein-Barrové (EBV) a je považován za mediátor účinků EBV na B lymfocyty. \n\nReceptor je exprimován v různých lymfoidních tkáních, a aktivuje T a B lymfocyty. Dále CCR7 stimuluje zrání dendritických buněk a podílí se na cílení T lymfocytů do různých sekundárních lymfoidních orgánů, jako jsou lymfatické uzliny a slezina, navíc se účastní transportu T lymfocytů ve slezině. \n\nAktivace dendritických buněk v periferních tkáních vyvolává expresi CCR7 na jejich buněčném povrchu. CCR7 rozpoznává CCL19 a CCL21 produkované v lymfatických uzlinách. Aktivace dendritických buněk také vyvolává expresi jejich kostimulačních molekul (B7) a MHC molekul třídy I nebo MHC molekul třídy II. \n\nCCR7 je exprimován na různých nádorových buňkách, například nemalobuněčném karcinomu plic, karcinomu žaludku a karcinomu jícnu. Exprese CCR7 nádorovými buňkami je spojena s metastázami do lymfatických uzlin. \n"}
{"id": "1508218", "url": "https://cs.wikipedia.org/wiki?curid=1508218", "title": "Archiv Národní knihovny České republiky", "text": "Archiv Národní knihovny České republiky\n\nArchiv Národní knihovny České republiky (často jen Archiv Národní knihovny, ANK) je specializovaný archiv Národní knihovny České republiky, vznikl roku 1990 a akreditaci u ministerstva vnitra získal roku 2007. Sídlí v Centrálním depozitáři NK v Praze-Hostivaři, Sodomkova 2, zastávka autobusu MHD Myšlínská (linky 101, 111, 125).\n\nArchiv spravuje (v roce 2018) 74 fondů a sbírek, což tvoří 6305 evidenčních jednotek a 428,08 běžných metrů. Jedná se o produkci spisových služeb Národní knihovny a jejich právních předchůdců. Badatelsky zajímavou skupinu tvoří osobní pozůstalosti zaměstnanců knihovny i dalších osobností (František Xaver Josef Beneš, Jiří Cejpek, Karel Chyba František Horák, Zdeněk Václav Tobolka, Emma Urbánková, Bedřiška Wižďálková ad.). Archiv spravuje i řadu sbírek ke knihovnické činnosti, ovšem i k tématům souvisejícími volně s fungováním knihovny získaných z různých zdrojů.\n\n\n"}
{"id": "1508222", "url": "https://cs.wikipedia.org/wiki?curid=1508222", "title": "Zápas ve volném stylu na Evropských hrách 2019 – podrobné výsledky mužů", "text": "Zápas ve volném stylu na Evropských hrách 2019 – podrobné výsledky mužů\n\nPodrobné výsledky ze zápasu ve volném stylu mužů na II. Evropských hrách v roce 2019.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1508224", "url": "https://cs.wikipedia.org/wiki?curid=1508224", "title": "IPEX", "text": "IPEX\n\nIPEX (z angl. immunodysregulation polyendocrinopathy enteropathy X-linked) syndrom je monogenně podmíněná choroba způsobená mutací v genu FOXP3. FOXP3 je známým transkripčním faktorem zásadním pro vývoj T regulačních lymfocytů. Právě dysfunkce T regulačních lymfocytů je příčinou IPEX syndromu. Nejběžnějšími příznaky jsou poruchy imunitní regulace ve formě autoimunitní enteropatie, dermatitidy a endokrinních žláz. Onemocnění se projevuje už v prvních měsících života a v případě zanedbání včasného odhalení a léčebné intervence může být fatální. Jedinou dosud známou léčbou je transplantace hematopoetických kmenových buněk.\n\nJak už zkratka anglického názvu napovídá, IPEX syndrom se manifestuje nejběžněji v orgánech spjatých s imunitním a endokrinním systémem. Nejčastěji mívají pacienti problémy jako:\n\nČastým příznakem je také to, že dítě dobře neprospívá. \n\nPo první roce života se nemoc může navíc projevovat autoimunitní hepatitidou nebo nefropatií.\n\nNejčastěji se první příznaky objevují v době od narození po prvních 7 měsíců věku. Existují ale i případy s pozdějším nástupem. \n\nIPEX syndrom byl poprvé popsán v roce 1982 na případu rodiny, v níž během prvních letech života zemřelo 11 chlapců na komplikace imunitní povahy po očkování. Dalších 8 chlapců v rodině mělo obdobné problémy s náchylností k infekcím a také s autoimunitními patologiemi. Chlapci trpěli průjmy, ekzémy, diabetem 1. typu a autoimunitní postižením štítné žlázy. Pouze dva z nich přežili první dekádu svého života.\n\nMutace v genu FOXP3 vedoucí k expresi nefunkčního proteinu se nejběžněji nachází v oblasti, která je zodpovědná za vazbu transkripčního faktoru na DNA. Konkrétně se jedná o oblast \"forkhead\" domény, podle které dostal tento gen a stejnojmenný protein i své jméno – \"Forkhead Box Protein 3\". Právě fakt, že je u pacientů s IPEX syndromem často mutovaná DNA vazebná doména a FOXP3 nemůže plnit svou funkci transkripčního faktoru, je příčinou imunitní dysregulace při vývoji a funkci T regulačních lymfocytů. Jejich absence nebo dysfunkce způsobují typické symptomy autoimunitní povahy u IPEX syndromu.\n\nMomentálně (data dostupná k roku 2018) se uvádí kolem 70 popsaných nemoc způsobujících mutací u člověka, ale toto číslo se rychle mění. Např. v roce 2010 bylo známo pouze okolo 20 mutací FOXP3 genu způsobujících IPEX syndrom.\n\nGen FOXP3 se nachází na pohlavním chromozomu X v oblasti Xp11.23. Lokalizací na pohlavním chromozomu je daná i dědičnost onemocnění, která je X-vázaná gonozmálně recesivní.\n\nIPEX syndrom jako jedno z mála jasně monogenně podmíněných imunitních onemocnění je možné zkoumat i pomocí speciálního myšího modelu, který imituje průběh onemocnění u lidí. Jsou to tzv. \"scurfy\" myši, které mají v genu FOXP3 zárodečně vnesenou mutaci. Konkrétně se jedná o inzerci o velikosti 2 nukleotidových bazí, která vede k expresi nefunkčního proteinu. U \"scurfy\" myší můžeme typicky najít zvětšenou slezinu a mízní uzliny, červené oči a problémy kožní povahy. Tyto myši poté velmi brzy na následky onemocnění umírají – uvádí se cca po 3 týdnech života.\n\nJedinou možnou známou léčbou je transplantace hematopoetických kmenových buněk. Jako podpůrná terapie se ale také standardně užívá podávání imunosupresivních léčiv. Konkrétně se jedná o steroidní látky, inhibitory kalcineurinu (takrolimus, cyklosporin A) a non-kalcineurinové inhibitory. (rapamycin, methotrexát, mykofenolát mofetil aj.). Také se využívá biologické léčby ve formě podávání monoklonálních protilátek proti TNF alfa nebo CD20.\n"}
{"id": "1508227", "url": "https://cs.wikipedia.org/wiki?curid=1508227", "title": "Fibichův altán", "text": "Fibichův altán\n\nFibichův altán, též někdy uváděn jako Fibichova chata, stojí u jednoho z hlavních rozcestí lesních cest uprostřed lázeňských lesů jihozápadně od města Karlovy Vary. Patří mezi největší karlovarské lesní altány.\n\nNení známo, ve kterém roce byl altán vystavěn. K dispozici je zmínka o rekonstrukci v roce 1957, kdy stavba dostala i nové nátěry. Další doložená oprava proběhla v roce 1984; tehdy byla původní prkenná podlaha nahrazena betonovou. V roce 1996 došlo k rozsáhlé opravě, při které truhláři ve výplních vyřezali nová velká okna, a tím altán výrazně prosvětlili. Byla také obnovena dřevěná laťová lavice, která je postavena po vnitřním obvodu stavby.\n\nAltán stojí u důležité křižovatky lesních cest uprostřed lázeňských lesů v nadmořské výšce 520 metrů. Kolem prochází asfaltová \"Sovova stezka\" vedoucí od areálu sv. Linharta do lázeňské části města k ulici \"Zámecký vrch\". Od \"Sokolského vrchu\" přichází na rozcestí \"Rohanova cesta\", od Doubí pak \"cesta Doubská\" a od Tuhnic oklikou \"Jezdecká\"; též sem vedou stezky \"Lesmistrova\" a \"Nerudova\".\n\nObjekt je jedním z největších karlovarských lesních altánů. Na délku měří 12,1 m, široký je 4,4 m a vysoký rovněž 4,4 m. Nosná konstrukce je litinová, výplně dřevěné. Ze zadní strany je altán zcela uzavřen, v každé z bočních stran jsou dvě okna. Čelní strana je zčásti otevřena, zbývající dvě postranní plochy jsou doplněny dvěma okny.\n\nPamětní deska na jedné ze stěn připomíná, že významnou opravu v roce 1996 sponzorovalo tehdejší sanatorium Sanssouci (ředitel Jiří Šimonek).\n\nV blízkosti altánu se nachází historický objekt staré hájovny z roku 1900.\n\n"}
{"id": "1508229", "url": "https://cs.wikipedia.org/wiki?curid=1508229", "title": "Wimbledon 2019 – ženská čtyřhra", "text": "Wimbledon 2019 – ženská čtyřhra\n\nŽenská čtyřhra ve Wimbledonu 2019 probíhala v první polovině července 2019. Do londýnského tenisového grandslamu hraného na trávě All England Clubu nastoupilo šedesát čtyři párů. Obhájkyněmi titulu byly Češky Barbora Krejčíková a Kateřina Siniaková, které v semifinále podlehly Dabrowské se Süovou.\nJednalo se o první ročník, v němž za stavu her 12–12 v rozhodující sadě následoval sedmibodový tiebreak.\n\nKristina Mladenovicová, Barbora Strýcová, Elise Mertensová a Ashleigh Bartyová vstoupily do soutěže jako soupeřky o post světové jedničky ve čtyřhře. Ziskem titulu se 33letá Strýcová poprvé posunula do čela deblového žebříčku, na jehož čele vystřídala Mladenovicovou. Stala se tak sedmou českou hráčkou na vrcholu světové klasifikace.\n\nVítězem se stal třetí nasazený tchajwansko-český pár Sie Su-wej a Barbora Strýcová, který ve finále za 66 minut zdolal kanadsko-čínské turnajové čtyřky Gabrielu Dabrowskou se Sü I-fan ve dvou sadách 6−2 a 6−4. Bilanci vzájemných utkání tím navýšily na 3−0. Soutěží prošly bez ztráty setu jako první dvojice od sester Williamsových ve Wimbledonu 2009. Sérii neporazitelnost prodloužily na jedenáct utkání, když navázaly na triumf z červnového Birminghamu.\n\nStrýcová se do finále grandslamu probojovala poprvé v kariéře. Z pěti předchozích semifinále čtyřhry odešla poražena. Sie vybojovala třetí grandslamovou trofej. V předchozí kariéře již dosáhla na triumfy z Wimbledonu 2013 a French Open 2014, kde startovala s Pcheng Šuaj. Šampionky si rozdělily částku 540 000 liber.\n\n Tímea Babosová / Kristina Mladenovicová \"(semifinále)\"\n"}
{"id": "1508232", "url": "https://cs.wikipedia.org/wiki?curid=1508232", "title": "Wimbledon 2019 – mužská čtyřhra", "text": "Wimbledon 2019 – mužská čtyřhra\n\nMužská čtyřhra ve Wimbledonu 2019 probíhala v první polovině července 2019. Do londýnského tenisového grandslamu hraného na trávě All England Clubu nastoupilo šedesát čtyři párů. Obhájcem titulu byl americký pár Mike Bryan a Jack Sock, jehož členové nestartovali spolu. Sock do soutěže nezasáhl a spoluhráčem Bryana se stal bratr Bob Bryan. Ve třetím kole však Američané dohráli na raketách francouzských finalistů turnaje Mahuta s Rogerem-Vasselinem. \nJednalo se o první ročník, v němž za stavu her 12–12 v rozhodující sadě následoval sedmibodový tiebreak. Poprvé v historii Wimbledonu byl uplatněn během třetího kola. Henri Kontinen a John Peers v daném zápase porazili Rajeeva Rama s Joem Salisburym.\n\nMike Bryan, Łukasz Kubot, Juan Sebastián Cabal, Robert Farah a Bruno Soares vstoupili do turnaje jako soupeři o post světové jedničky ve čtyřhře. Po zisku trofeje se Cabal s Farahem poprvé v kariéře posunuli do čela světové klasifikace a vystřídali Mika Bryna. \n\nVítězem se stal druhý nasazený pár Juan Sebastián Cabal a Robert Farah, který při své 31. grandslamové účasti zdolal francouzské turnajové jedenáctky Nicolase Mahuta s Édouardem Rogerem-Vasselinem v pětisetové bitvě 6–7, 7–6, 7–6, 6–7 a 6–3. Utkání trvalo 4.56 hodin. Cabal s Farahem se stali první ryze kolumbijskou dvojicí, která vyhrála grandslam. Vylepšili tím své maximum z finále Australian Open 2018. Jejich pozápasová finálová bilance na turnajích ATP Tour činila 15–16. V předchozí kariéře odešel Cabal poražen z boje o titul na French Open 2011, kde startoval s Eduardem Schwankem. Titul si připsal v mixu US Open 2017. Vítězný pár si rozdělil částku 540 000 liber a stal se šestou dvojicí z jediného státu v řadě, která triumfovala na grandslamovém turnaji. \n\nKolumbijci se ocitli na prahu vyřazení ve čtvrtfinále, v němž odvrátili pět mečbolů nizozemsko-rumunskému páru Jean-Julien Rojer a Horia Tecău. \n\n Łukasz Kubot / Marcelo Melo \"(čtvrtfinále)\"\n"}
{"id": "1508238", "url": "https://cs.wikipedia.org/wiki?curid=1508238", "title": "Óta (Gunma)", "text": "Óta (Gunma)\n\nÓta (japonsky 太田市; \"Óta-ši\") je japonské město v prefektuře Gunma na ostrově Honšú. V únoru 2015 zde žilo necelých 300 tisíc obyvatel na rozloze okolo 176 km². Nachází se zde 17 středních a 9 vysokých škol.\n\n"}
{"id": "1508248", "url": "https://cs.wikipedia.org/wiki?curid=1508248", "title": "Apoštolové ze sousoší Olivetské hory", "text": "Apoštolové ze sousoší Olivetské hory\n\nApoštolové ze sousoší Olivetské hory (1500–1510) jsou fragmentem vícefigurového sousoší Olivetské hory neznámého původu. Sochy byly nalezeny na městské pile v Chebu a převedeny do Městského muzea. Nyní jsou vystaveny ve stálé expozici chebské plastiky Galerie výtvarného umění v Chebu. \nSocha z lipového dřeva 73 × 66 × 24 cm ve vysokém reliéfu, poškozeny prsty na pravé ruce a noze a část podstavce.\n\nSv. Jan sedí se zkříženýma nohama a ve spánku se opírá o stylizované skalisko. Levá ruka je loktem opřená o skálu a drží knihu, pravá se opírá o koleno. \nSocha z lipového dřeva 73 × 40 × 23,5 cm ve vysokém reliéfu, chybí levá ruka (s mečem?) a část nohou po nepůvodním seříznutí sochy za levým ramenem.\n\nSv. Petr je zobrazen napůl ležící na boku. Jeho pravá ruka, která podpírá hlavu, je opřena loktem o skálu. Typově socha odpovídá západočeské řezbářské tradici.\n\nU obou soch se zachovala původní polychromie na látkovém podkladu. Restaurovali K. Stádník (1972, 1986) a J. Živný (1994). V řezbářském provedení je suverénně zvládnuto rozvržení tělesných objemů i znázornění perspektivní zkratky. Pojetí drapérie, které kombinuje dlouhé linie záhybů s hlubokými prohlubněmi, řadí vznik soch do prvního desetiletí 16. století. Podle Ševčíkové, která klade vznik soch do konce 90. let 15. století, se jedná o nejstarší a nejhodnotnější dílo místní chebské dílny. Snaha o oddělení svrchního pláště od tělesného jádra a kontrast oblého tvaru s řasenou drapérií má svou jasnou logiku. Drapérie přestává být dominantním prvkem, je v rovnováze s figurou a má jednoduchou, plynule měkkou a jasnou formu. Tato prostota vyzařuje i z hlav apoštolů. Je výrazem hlubokého porozumění a uchovává si bezprostřednost citového prožitku. Vysoká kvalita díla je dána koncentrací na lidskou podstatu námětu, pro kterou našla odpovídající způsob ztvárnění.\n\nChebská socha sv. Jana se zkříženýma nohama je svým kompozičním řešením blízká zobrazení tohoto námětu z kostela sv. Michaela ve Vídni nebo z klášterního kostela v Reichenau. Také typem tváře s ostře řezanými rysy, nebo parukovitě stočenými vlasy se liší od jiných děl dochovaných na Chebsku a paralely je třeba hledat v Sasku, které udržovalo kontakty i s uměleckým centry ve Francích. Franckou řezbářskou tradici v kombinaci s pokročilými rysy saského sochařství představuje např. \"sv. Jan Evangelista\" z Černotína. \n\nV pozdním středověku bylo sochařské zpracování Olivetské hory velmi populární. Dochovaná úplná sousoší Olivetské hory obsahují postavy klečícího Krista a apoštola sv. Jakuba, případně anděla s kalichem hořkosti. Pozdně gotická kamenná sousoší Olivetské hory jsou v kostele sv. Mořice v Olomouci, kostele sv. Jakuba v Jihlavě a Modřicích u Brna. Existence sousoší v Čechách je doložena z kostela sv. Bartoloměje v Plzni (1468), v Bezdružicích a v kostele sv. Jiří v Horním Slavkově (zničeno po r. 1977). \n"}
{"id": "1508253", "url": "https://cs.wikipedia.org/wiki?curid=1508253", "title": "Přebor Moravskoslezského kraje 2019/20", "text": "Přebor Moravskoslezského kraje 2019/20\n\nV soubojích 60. ročníku Přeboru Moravskoslezského kraje 2019/20 (jedna ze skupin 5. fotbalové ligy) se utká 16 týmů každý s každým dvoukolovým systémem podzim–jaro. Tento ročník začne v sobotu 3. srpna 2019 zápasy 1. kola a skončí v červnu 2020.\n\n\nBude doplněno po skončení ročníku.\n\nBude doplněno po skončení ročníku.\n\n"}
{"id": "1508261", "url": "https://cs.wikipedia.org/wiki?curid=1508261", "title": "Rallye Saaremaa", "text": "Rallye Saaremaa\n\nRallye Saaremaa (estonsky Saaremaa Ralli) je automobilová soutěž, která se koná na estonském ostrově Saaremaa.\n"}
{"id": "1508266", "url": "https://cs.wikipedia.org/wiki?curid=1508266", "title": "CCL19", "text": "CCL19\n\nChemokinový (C-C motiv) ligand 19 (CCL19) je protein, který je u lidí je kódován genem \"CCL19\". CCL19 je specifickým ligandem pro chemokinový receptor CCR7. \n\nGen \"CLL19\" je jedním z několika genů pro CC chemokiny seskupených na krátkém ramenu chromozomu 9. CC chemokiny jsou skupina chemokinů obsahující ve své struktuře dva sousedící cysteiny na N-konci svého řetězce, odtud název CC. \n\nCCL19 hraje roli v recirkulaci lymfocytů a jejich cílení do sekundárních lymfoidních orgánů. Zajišťuje také průchod T lymfocytů brzlíkem. CCL19 je ve vysokých hladinách exprimován v brzlíku a lymfatických uzlinách, ve střední míře v průdušnici a tlustém střevě, a v nízkých hladinách v žaludku, tenkém střevě, plicích, ledvinách a slezině. Chemokin CCL19 vyvolává účinek na buňky vazbou na svůj chemokinový receptor CCR7. Tímto způsobem jsou přitahovány buňky imunitního systému, např. dendritické buňky, B lymfocyty s navázaným antigenem a centrální paměťové T lymfocyty (T). \n"}
{"id": "1508267", "url": "https://cs.wikipedia.org/wiki?curid=1508267", "title": "Kabinetní obrazy", "text": "Kabinetní obrazy\n\nKabinetní obraz také skříňkový obraz je malý obraz, typicky kolem 35 cm v jednom rozměru, ale může být i o hodně menší. Termín se používá na takové obrazy, které ukazují celou postavu či krajinu v tomto malém měřítku.\n\nTyto malé obrázky si začaly zskávat oblibu od počátku 15. století. Malíř věnoval maximální pozornost detailu, kladl důraz na dokonalost dokončené práce. Tato dílka si bohatí sběratelé ukládali do skříněk v malých, soukromých pokojích a to často i v relativně velkých domech. Do těchto místností měl většinou přístup jen omezený počet návštěv, jen ti s kterými byl majitel v obvzvláště přátelských vztazích. Kabinet, často zvaný také přístěnek či komora, nebo studovna (z italského studiolo), kancelář, či jinak, byl používán jako pracovna nebo prostě obývací pokoj. Důvodem bylo hlavně teplo. Vytápění hlavních místností ve velkých palácích nebo sídlech bylo v zimě obtížné, takže malé místnosti, jako kabinety byly příjemnější. Takové místnosti také nabídly více soukromí, majitel nebyl rušen návštěvami, služebnictvem či ostatními členy rodiny. Typickou byla možnost použití kabinetu pouze pro jednu osobu, velký dům mohl mít dvě i více takových prostor. \n\nPozději nebývaly tyto obrazy umístěny pouze v malých místnostech. Kabinetní, skříňkové obrazy byly ukládány do vitrín, kterým se říkalo skříňka. Termín skříňka vznikl původně z italštiny a neoznačoval místnost ale typ nábytku. V takových vitrínách mohly být uchovávány i jiné malé a vzácné předměty, včetně miniaturních maleb, kuriozit všeho druhu (viz Kabinet kuriozit), starých mistrovských tisků, knih nebo malých soch. Vzácný příklad proměny dochovaného kabinetu i s jeho obsahem z počátku 18. století je kabinet v historickém domě Ham House v londýnském Richmondu. Má méně než deset metrů čtverečních a ústí do Long Gallery (dlouhá galerie), která je přes sto metrů dlouhá a dvacet metrů široká, což dává poněkud zarážející změnu v měřítku a atmosféře. Jak tomu často bývalo, je z kabinetu vynikající výhled na přední vchod do domu, takže lze pozorovat kolemjdoucí a každodenní aktivity v okolí. Většina dochovaných velkých domů nebo paláců, postavených zejména před rokem 1700, má takové místnosti, ale často nejsou ukazovány nebo zpřístupněny návštěvníkům.\n\nStudiolo Františka I. Medicejského ve Florencii je velkolepé i když to není typický příklad. Je větší než většina obvyklých kabinetů a další atypičností je, že většina prací byla vytvořena přímo pro tuto místnost. Miniaturizace se objevila nejen v malířství ale i v sochařství. Materiálem pro sochy byl obvykle bronz. V pozdní renesanci vlámský sochař Giambologna vytvořil mnoho zmenšených verzí svých velkých prací a mnoho soch udělal výlučně v malém měřítku. Sochy byly navrženy tak, aby se daly zvednout a bylo s nimi možno manipulovat, dokonce je i hladit. V těchto místnostech byly velmi často vystavovány drobné starožitnosti včetně vzácných mincí. \n\nMalé obrazy byly produkovány ve všech obdobích západního umění, ale některá období a umělci jsou pro ně obzvláště významné. Raffael namaloval mnoho skříňkových obrazů a mohly by tak být označeny všechny obrazy významného německého umělce Adama Elsheimera (1578–1610). Díla obou umělců byla hodně kopírována. Velké množství kabinetních obrazů namalovali holandští umělci 17. století. Malíři takzvané leidenské školy byli obzvláště ovlivnění stylem \"Fijnschilders\" (doslova \"jemní / umělečtí / krásno- malíři) a\" vytvářeli vysoce detailně propracované obrazy. Watteau, Fragonard a další francouzští umělci 18. století namalovali také mnoho malých prací, ale obecně kladli důraz spíše na ducha obrazu a atmosféru než na detail. V moderní době už tento termín není tak běžný jako v 19. století ale mezi historiky umění bude používán i nadále. \n\nFijnschilders doslova \"jemní / umělečtí / krásno- malíři\", také nazývaní Leiden Fijnschilders ('Leidse Fijnschilders'), byli malíři takzvaného zlatého věku nizozemského malířství. Tato doba trvala zhruba od roku 1630 do roku 1710. Umělci se snažili ve svých obrazech reprodukovat přirozenou realitu tak přesně, jak jen to bylo možné. Často také malovali drobné obrazy. Fijnschilders jsou nejznámější svými žánrovými scénami ukazujícími každodenní život a aktivity, noční scény osvětlené svíčkami a malby ve stylu trompe l'oeil. V 17. století byl termín fijnschilder používán pro rozlišení malíře umělce a ostatní malíře, například domu. V 19. století se termín stal označením pouze pro malíře obrazů. Umělci jako Gerrit Dou a jeho následovníci Frans van Mieris starší nebo Adriaen van der Werff - ti všichni patří k nejvýznamnějším malířům nizozemského baroka. Stali se identifikovatelnými svým „jemným“ způsobem, vynikajícími technikami a mimořádnou pozorností k detailům, což vyústilo v práci s hladkým povrchem zcela postrádajícím viditelné tahy štětcem. Aplikace barvy kontrastuje s texturami a stylem jiných holandských malířů, jako je Frans Hals a Douův učitel Rembrandt van Rijn. Tímto stylem mají více společného s dřívějšími tradicemi v nizozemské malbě, jako je detailní bohatství Jana van Eycka. Mezi další umělce pracující ve stylu fijnschilders patří Godfried Schalcken, Quirijn van Brekelenkam a občas Gabriel Metsu.\n\nV roce 1991 se v Londýně konala výstava s názvem \"Kabinetní malba\" v muzeu Hove Museum and Art Gallery a v Glynn Vivian Art Gallery ve Swansea v jižním Walesu. \n\n"}
{"id": "1508268", "url": "https://cs.wikipedia.org/wiki?curid=1508268", "title": "Muhamed Mujagić", "text": "Muhamed Mujagić\n\nHadži Muhamed-efendija (ev. Muhammed) Mujagić (1876 Sarajevo, osmanská říše – 21. září 1957 Sarajevo, Federativní lidová republika Jugoslávie) byl bosenskohercegovský šarí‘atský soudce bosňáckého původu.\n\nNarodil se do rodiny, kterou tvořili hadži Omer Mujagić a Derviša Softić. V rodném městě navštěvoval mekteb a ruždii, islámské základní školy, a medresu Kuršumlija. V Sarajevu poté dokončil i Šarí‘atskou soudní školu (1900). Jistou dobu byl justičním čekatelem. Nato působil jako šarí‘atský soudce v Bosenském Brodu, Vlasenici a Sarajevu. Později se stal tajemníkem Vrchního šarí‘atského soudu v Sarajevu. Roku 1936 byl zvolen soudcem Vrchního šarí‘atského soudu, od roku 1938 v pozici předsedy. Roku 1939 byl penzionován. Mujagić byl rovněž zdatný kaligraf.\n\nRoku 1927 společně s reisu-l-ulemou Mehmedem Džemaluddinem Čauševićem navštívil Malou Asii. Roku 1931 se zúčastnil Všeislámského světového kongresu v Jeruzalémě. Roku 1954 vykonal pouť do Mekky.\n\nJeho mladší bratr Ćamil byl také šarí‘atským soudcem. Šarí‘atskou soudní školu absolvoval roku 1905.\n"}
{"id": "1508273", "url": "https://cs.wikipedia.org/wiki?curid=1508273", "title": "S100", "text": "S100\n\nS100 proteiny jsou skupinou proteinů s nízkou molekulovou hmotností, které se nacházejí v obratlovcích a jsou charakterizovány dvěma doménami vázajícími vápník, které mají konformaci helix-loop-helix (\"EF-hand\"). V současnosti existuje 25 různých S100 proteinů. Jsou kódovány skupinou genů, jejichž symboly používají předponu S100, například S100A1, S100A2, S100A3. Jsou také považovány \"DAMP\" molekuly.\n\nVětšina S100 proteinů tvoří homodimery, které se skládají ze dvou identických polypeptidů držených pohromadě nekovalentními vazbami. S100 proteiny jsou strukturně podobné kalmodulinu, jinými vlastnostmi se však odlišují. Například jejich expresní vzor je buněčně a tkáňově specifický a také je závislý na faktorech prostředí. Naproti tomu, kalmodulin je všudypřítomný a univerzální intracelulární vápníkový receptor a je široce exprimovaný v mnoha buňkách.\n\nS100 proteiny jsou přítomny v buňkách pocházejících z neurální lišty (Schwannovy buňky a melanocyty), chondrocytů, adipocytů, myoepiteliálních buněk, makrofágů, Langerhansových buněk, dendritických buněk a keratinocytů. S100 proteiny se účastní řady intracelulárních a extracelulárních funkcí . Účastní se na regulaci fosforylace proteinů, transkripčních faktorů, homeostáze vápníku, dynamice cytoskeletu, aktivitě enzymů, růstu a diferenciaci buněk a zánětlivé reakci. Bylo zjištěno, že S100A7 (psoriasin) a S100A15 působí jako cytokiny při zánětu, zejména při autoimunitních onemocnění kůže, např. u psoriázy. \n\nNěkteré S100 proteiny jsou použitelné jako markery u nádorových onemocnění. Byl nalezen v melanomech, schwannomech, neurofibromech, u maligních nádorů nervové soustavy, histiocytomů a sarkomů. S100 proteiny jsou markery pro zánětlivá onemocnění, mohou zprostředkovávat zánět a působit antimikrobiálně. \n\n"}
{"id": "1508274", "url": "https://cs.wikipedia.org/wiki?curid=1508274", "title": "CCL21", "text": "CCL21\n\nChemokinový (C-C motiv) ligand 21 (CCL21) je malý cytokin patřící do skupiny CC chemokinů. Dalšími názvy pro CLL21 jsou 6Ckine (obsahuje 6 konzervovaných cysteinových zbytků místo 4 cysteinových zbytků typických pro chemokiny), exodus-2 a chemokin sekundární lymfoidní tkáně (SLC). \n\nGen \"CCL21\" je umístěn na lidském chromozomu 9. \n\nChemokin CCL21 vyvolává účinek na buňky vazbou na svůj chemokinový receptor CCR7. \n\nV lymfatických uzlinách člověka exprimují retikulární fibroblasty chemokin CLL21, který přivádí nezkušené, CCR7 exprimující T lymfocyty do T buněčné zóny. \n"}
{"id": "1508278", "url": "https://cs.wikipedia.org/wiki?curid=1508278", "title": "Matthias Withoos", "text": "Matthias Withoos\n\nMatthias Withoos (1627 Amersfoort – 1703 Hoorn), známý také jako Calzetta Bianca nebo Calzetti, byl nizozemský malíř zátiší a městských scén, známý hlavně svými obrazy s detaily hmyzu, plazů a podrostu v popředí svých obrazů.\n\nMatthias Withoos se narodil v Amersfoortu. Studoval u Jacoba van Campena v jeho malířské škole v jeho venkovském domě a poté s Otto Marseusem van Schrieckem. Ve věku 21 let odešel Withoos do Říma spolu s van Schrieckem a Willemem van Aelstem. V Římě se připojili ke sdružení převážně nizozemských a vlámských umělců Bentvueghels. Ve sdružení dostal každý svou charakteristickou přezdívku, takzvané \"ohnuté jméno\". Withoos dostal přezdívku \"Calzetta Bianca\", v italštině \"Bílá punčoška\". Withoosovo dílo upoutalo pozornost kardinála Leopolda Medicejského, který si u něj objednal různé obrazy. V roce 1653 se umělec vrátil do Amersfoortu. Když byl během francouzsko-nizozemské války Amersfoort obsazen francouzskými vojáky v \"katastrofálním roce\" 1672, Withoos uprchl z Amersfoortu do Hoornu, kde v roce 1703 zemřel. Mnoho ze sedmi Withoosových dětí se také stalo umělci. Jedním z nich byl i ilustrátor botanických spisů Alida Withoos. Withoosovým studentem byl malíř Caspar van Wittel, který se zasloužil o rozvoj žánru vedutových obrazů. Jedním z jeho žáků byl možná i Jacob van Staverden.\n\nWithoosovy obrazy zátiší stejně jako obrazy jeho učitele Van Schriecka jsou pozoruhodné svým detailním vykreslením temných, tajemných, divokých rostlin a podrostu obývaného hmyzem, plazy a jinými tvory z přírodního světa. Mnoho z těchto obrazů poukazují na nevyhnutelnost zániku a zmaru, tzv.\"vanitas motiv.\" Obrazy s těmito tématy byly populární u sběratelů kabinetních obrazů. Withoos maloval i velké obrazy s městskými scenériemi, jako obraz \"Pohled na město Amersfoort\", získaný v roce 2001 muzeem Flehite v Amersfoortu. Toto dílo o velikosti 2,5 m x 4 m bylo největším obrazem s pohledem na nizozemské město. Dvě verze obrazu \"De Grashaven\" byly ve sbírce muzea Westfries v Hoornu. Byly ukradeny v roce 2005.\n"}
{"id": "1508279", "url": "https://cs.wikipedia.org/wiki?curid=1508279", "title": "Blavet", "text": "Blavet\n\nBlavet je řeka ve Francii, dlouhá 148,9 km. Pramení nedaleko Bulat-Pestivien a teče jižním směrem přes území bretaňských departementů Côtes-d'Armor a Morbihan. Nedaleko Lorientu se vlévá do Atlantského oceánu. Nejvýznamnějšími přítoky jsou Doré, Sarre a Scorff zprava a Sulon, Daoulas a Ével zleva. Průměrný sklon toku činí 1,9 ‰, povodí má rozlohu 1951 km². Hlavním zdrojem vody jsou dešťové srážky.\n\nV letech 1804 až 1825 byla většina toku na rozkaz Napoleona Bonaparte zregulována a upravena pro potřeby lodní dopravy, nachází se na ní 28 zdymadel. Ve městě Pointivy se na řeku napojuje kanál Nantes–Brest. Na Blavetu se také nachází Guelédanská přehrada z roku 1930, vytvářející umělé jezero o rozloze 3,04 km². Pro námořní lodě je řeka splavná od Hennebontu.\n\nVýraz „blavet“ znamená v bretonštině „tryskající voda“.\n"}
{"id": "1508281", "url": "https://cs.wikipedia.org/wiki?curid=1508281", "title": "S100A12", "text": "S100A12\n\nS100 protein vázající vápník A12 (S100A12) je protein, který je u lidí kódován genem S100A12. Lidský S100A12, také známý jako calgranulin C, byl poprvé popsán v roce 1995. Protein kódovaný tímto genem je členem S100 rodiny obsahujících 2 \"EF-hand\" vázebné motivy, které vážou vápník.\n\nObecně má S100A12 významnou antiinfekční a antibakteriální roli, která souvisí s jeho schopností vychytávat ionty. Například inhibuje šíření a virulenci \"H. pylori\".\n\nNeutrofily a monocyty / makrofágy jsou důležitým zdrojem S100A12 v buňce, i když některé epiteliální a dendritické buňky jsou schopné jeho sekrece. Některé tkáně bohaté na tyto buňky taktéž obsahují velké množství S100A12. Patří mezi ně slezina nebo plíce. S100A12 se vyskytuje intracelulárně a je produkován do extracelulárního prostředí, kde hraje významnou roli. Extracelulárně se vyskytuje jako homodimer nebo hexamer.\n\nJeho výskyt je asociován s kardiovaskulárními a ledvinovými onemocněními. Podobně jako jiné S100 proteiny, S100A12 signalizuje prostřednictvím RAGE receptoru a TLR. Obecně tato signalizace vede k produkci cytokinů, chemotaxi a zvýšenému oxidačnímu stresu. V endoteliálních buňkách tato signalizace vede k aktivaci NFκB, při které je zvýšena produkce adhezivních molekul, jako jsou ICAM, VCAM nebo selektiny. Předpokládá se, že tento protein je zapojen do specifických drah přenosu signálu závislých na vápníku a jeho regulační účinek na cytoskeletální složky může modulovat různé aktivity neutrofilů.\n\nKaskády spouštěné interakcí S100A12 s RAGE mohou hrát významnou roli při selhávání ledvin u pacientů léčených hemodialýzou. Opakovaně byl prokázán vztah mezi mortalitou a hladinou S100A12 u pacientů s renální dialýzou. S100A12 může hrát roli při monitorování pacientů se SLE právě jako marker poškození ledvin v glomerulonefritidě. S100A12 je také spojován s gastrointestinálními chorobami. Při zánětlivých střevních onemocnění významně koreluje s aktivitou onemocnění a spolu s dalšími S100 proteiny může předpovídat relaps onemocnění.\n"}
{"id": "1508285", "url": "https://cs.wikipedia.org/wiki?curid=1508285", "title": "Filip Nepejchal", "text": "Filip Nepejchal\n\nFilip Nepejchal (* 8. července 1999 Kolín) je český reprezentant ve sportovní střelbě, člen armádního klubu Dukla Plzeň. Střelbě se věnuje od devíti let, jeho vzorem je Matthew Emmons. \n\nZúčastnil se Letních olympijských her 2016, kde obsadil v disciplíně malorážka 3×40 ran 21. místo, v disciplíně malorážka 60 ran vleže 33. místo a v disciplíně vzduchová puška na 10 metrů 35. místo. Na mistrovství Evropy juniorů ve sportovní střelbě vyhrál malorážku na 3×40 ran v letech 2016 a 2017 a vzduchovou pušku v roce 2019, kdy také překonal evropský juniorský rekord. Vyhrál tři závody Světového poháru. Na Evropských hrách 2019 získal dvě bronzové medaile – v individuální soutěži a spolu s Anetou Brabcovou v soutěži dvojic. V libovolné malorážce obsadil čtvrté místo.\n\nV roce 2017 byl zvolen nejlepším juniorem v anketě Sportovec roku (\"ex aequo\" s atletkou Michaelou Hrubou).\n"}
{"id": "1508287", "url": "https://cs.wikipedia.org/wiki?curid=1508287", "title": "Liev Schreiber", "text": "Liev Schreiber\n\nIsaac Liev Schreiber (* 4. října 1967, San Francisco) je americký filmový herec, scenárista a režisér.\n\nZnám je zejména svou hlavní rolí ve filmu \"\", \"Zítra snad bude líp\", \"Salt\" nebo \"\". Dále hrál např. v \"Vřískot\", \"Vřískot 2\", \"Vřískot 3\".\n\nJeho nevlastní bratr Pablo Schreiber je kanadský herec.\n\n"}
{"id": "1508288", "url": "https://cs.wikipedia.org/wiki?curid=1508288", "title": "Tomáš Jílek", "text": "Tomáš Jílek\n\nTomáš Jílek je jméno více osobností: \n\n"}
{"id": "1508291", "url": "https://cs.wikipedia.org/wiki?curid=1508291", "title": "Nature Valley International 2019 – ženská dvouhra", "text": "Nature Valley International 2019 – ženská dvouhra\n\nŽenská dvouhra Nature Valley International 2019 probíhala ve druhé polovině června 2019. Do singlové soutěže eastbournského tenisového turnaje hraného na trávě nastoupilo padesát šest hráček. Turnaj se tak tradičně stal nejobsazenější událostí sezóny v kategorii Premier 700. Obhájkyní titulu byla dánská tenistka Caroline Wozniacká, kterou ve třetím kole, představujícím reprízu finále z roku 2018, vyřadila Běloruska Aryna Sabalenková.\n\nVítězkou se stala třetí hráčka žebříčku Karolína Plíšková z Česka, jež ve finále za 1.10 hodiny zdolala německou světovou pětku Angelique Kerberovou po dvousetovém průběhu 6–1 a 6–4. V celém turnaji neztratila set a soupeřky na ni urály jen devatenáct gamů. V probíhající sezóně si po triumfech v Brisbane a Římě připsala třetí turnajové vítězství, které představovalo čtrnáctý singlový titul na okruhu WTA Tour a třetí z trávy. Na Eastbourne International zvítězila již v roce 2017. \n\nOsm nejvýše nasazenýxh hráček obdrželo volný los do druhého kola.\n"}
{"id": "1508292", "url": "https://cs.wikipedia.org/wiki?curid=1508292", "title": "Zápas ve volném stylu na Evropských hrách 2019 – podrobné výsledky žen", "text": "Zápas ve volném stylu na Evropských hrách 2019 – podrobné výsledky žen\n\nPodrobné výsledky ze zápasu ve volném stylu žen na II. Evropských hrách v roce 2019.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1508293", "url": "https://cs.wikipedia.org/wiki?curid=1508293", "title": "S100A2", "text": "S100A2\n\nS100 protein vázající vápník A2 (S100A2) je protein, který je u lidí kódován genem S100A2 a nachází se na chromozomu 1q21 s jinými proteiny S100 skupiny.\n\nS100A2, také známý jako CaN19 nebo S100L, byl poprvé izolován z bovinní plicní tkáně.V lidské tkáni však byl objeven o několik let později v epiteliálních buňkách mléčné žlázy. Za normálních okolností je exprimován v lidských plicích, prostatě, ledvinách, vlasových folikulech a slinných a mléčných žlázách. S100A2 se nachází převážně v jádře, což není příliš běžné. Částečně se také nachází v cytoplazmě, kde je jeho distribuce je spíše difúzní. Jeho výskyt v cytoplazmě je s největší pravděpodobností závislý na hladinách vápníku v buňce. V extracelulárním prostředí se vyskytuje jako homodimer \"in vivo\" a \"in vitro\", ale také existuje v monomerních, polymerních a multimerních formách. V multimerní formě funguje jako ligand RAGE receptoru.\n\nS100A2 je důležitý v organizaci cytoskeletu. Je indukován p53, se kterým interaguje a podílí se na transkripci p21. Hraje roli v diferenciaci, regeneraci tkání a hojení a také bylo ukázáno, že to atrahuje eosinofily chemotaxí.\n\nJeho exprese je redukována v mnoha typech rakoviny, na rozdíl od dalších proteinů S100 skupiny, kde bývá nadprodukován. Bylo popsáno, že produkce S100A2 je snížena u rakoviny plic, ledvin, prostaty a u melanomu. Na vzniku rakoviny prsu se podílí chromozomální přesmyky a pozměněná exprese genu pro S100A2. Kromě toho, jeho pokles je spojován se špatnou prognózou, progresí onemocnění, zvýšeným výskytem metastáz a zvýšenou mortalitou pacientů. Ačkoli ve většině rakovinách byl nalezen v nízkých koncentracích, existují studie, které ukazují, že v některých případech to je tomu naopak.\n"}
{"id": "1508296", "url": "https://cs.wikipedia.org/wiki?curid=1508296", "title": "Jiří Horák (fyzik)", "text": "Jiří Horák (fyzik)\n\nJiří Horák (* 6. srpna 1929 Jičín) je český vědec, odborník na teoretickou fyziku a meteorologii. Je autorem či spoluautorem mnoha článků a monografií se zaměřením na zmíněnou meteorologii, teoretickou fyziku, teorii chaosu či fraktální geometrii. \n\nPochází z Jičína. Vystudoval Matematicko-fyzikální fakultu Univerzity Karlovy. Pracoval v oddělení Geofyzikálního ústavu v Hradci Králové, kde se věnoval teorii turbulentní difuze. Po přestěhování do Prahy v roce 1965 a přechodu na pražské pracoviště Ústavu fyziky atmosféry se zaměřoval na problémy spojené s teorií turbulence a aplikace teorie dynamických systémů v geofyzikální hydrodynamice. Zúčastil se řady sympozií, konferencí, pronesl mnoho přednášek. Získal pamětní medaili Československé akademie věd a v roce 1989 dostal stříbrnou plaketu za rozvoj ve fyzikálních vědách. Za publikaci Deterministický chaos a matematické modely turbulence získal v roce 1998 se spoluautorem Ladislavem Krlínem Literární cenu Josefa Hlávky v kategorii Vědy o neživé přírodě.\n\n\n"}
{"id": "1508298", "url": "https://cs.wikipedia.org/wiki?curid=1508298", "title": "Nature Valley International 2019 – mužská dvouhra", "text": "Nature Valley International 2019 – mužská dvouhra\n\nMužská dvouhra Nature Valley International 2019 probíhala ve druhé polovině června 2019. Do singlové soutěže eastbournského tenisového turnaje hraného na trávě nastoupilo dvacet osm hráčů. Obhájcem titulu byl německý tenista Mischa Zverev, který do turnaje nezasáhl.\n\nVítězem se stal 21letý nenasazený Američan Taylor Fritz, jenž ve finále zdolal krajana Sama Querreyho po dvousetovém průběhu 6–3 a 6–4. Na okruhu ATP Tour si tak čtyřicátý druhý hráč světa připsal premiérové turnajové vítězství, které jej posunulo na kariérní maximum, 31. místo. Jednalo se o první ryze americké finále mužské dvouhry v Eastbourne a první takové finále na túře ATP od červencového BB&T Atlanta Open 2018.\n\nČtyři nejvýše nasazení hráči obdrželi volný los do druhého kola.\n"}
{"id": "1508299", "url": "https://cs.wikipedia.org/wiki?curid=1508299", "title": "RAGE (receptor)", "text": "RAGE (receptor)\n\nRAGE (receptor for advanced glycation endproducts) je receptorem imunoglobulinové rodiny o velikosti 35 kDa. Jeho název je odvozen od schopnosti vázat finální produkty pokročilé glykace, ke které dochází při zvýšení hladiny krevního cukru. Karbonylované skupiny cukrů se vážou na proteiny s volnými aminoskupinami bez účasti katalytických enzymů (tzv. Maillardova reakce) a vznikají zmíněné koncové produkty glykace – AGE (advanced glycation end products). Tvorbu AGE podmiňuje oxidativní stres, stárnutí, obezita a vyšší hodnoty byly potvrzeny u řady onemocnění spojených se zánětem (diabetes, selhání ledvin, amyotrofické laterální sklerózy, Alzheimerova choroba a další).\n\nRAGE je exprimován na široké škále buněk, například na buňkách hladkého svalstva, hepatocytech a neuronech, ale jeho exprese je ve zdravé tkáni nízká a zvyšuje se v zánětlivém prostředí, kde se hromadí jeho ligandy. Zvýšená exprese byla prokázána během embryonálního vývoje, a to především v mozku, ale později se u dospělých jedinců snižuje a ke zvýšení dochází v pozdějším věku.\n\nMezi ligandy RAGE patří zmiňované AGE a dále například HMGB1, S100/kalgranulin, β-amyloid, fosfatidylserin, kteří po uvolnění z buňky fungují jako signály nebezpečí DAMP a spouští zánětlivou odpověď. Část těchto ligandů je produkována buňkami imunitního systému (monocyty, makrofágy, neutrofily, leukocyty), což také naznačuje jejich zapojení do zánětlivé odpovědi.\n\nLidských RAGE je lokalizován na chromozomu 6 v oblasti hlavního histokompatibilního komplexu III (MHC III). Celková délka genu pro RAGE včetně promotorové oblasti čítá 1400 párů bází.\n\nExtracelulární doména RAGE receptoru se skládá ze tří domén imunoglobulinového typu (jedné V domény a dvou C domén). V doména je zásadní pro vazbu ligandu a rozpoznává spíše terciální struktury než sekvenci aminokyselin. Membránou prochází kotvící transmembránový helix, který přenáší signál do cytosolu, kde na něho navazuje koncová cytosolická část o délce 43 aminokyselin, která zprostředkovává intracelulární signalizaci. Kromě klasické, výše popsané struktury receptoru, existují RAG, kterým chybí ligand vázající V doména nebo cytosolická doména. Tyto receptory nejsou schopny signalizace a kompetují o ligandy s funkční formou receptoru, čímž tlumí signalizaci. \n\nRAGE receptory se podílí na řadě zásadních buněčných signalizací. Z nejvýznamnějších zmiňme zánětlivé reakce, apoptóza, migrace, proliferace a autofágie. \n\nRAGE je často řazen k PRR (pattern recognition receptor), neboť váže ligandy se společným strukturním motivem a po navázání ligandu spouští zánětlivou odpověď. Jedna z těchto signalizací vede přes molekuly PI3K a PKB k aktivaci transkripční faktor NFκB, který v jádře reguluje více než 500 genů důležitých pro zánětlivou odpověď, buněčný růst a migraci. Mechanismus této a dalších signalizací vedoucí k aktivaci NFκB přes RAGE není zcela známý, avšak experimentálně bylo potvrzeno, že inhibice RAGE receptorů ve zvířecím modelu zmírňuje patologie některých onemocnění spojených se zánětem (ischemické poškození, poškození plic, fibróza, progrese osteoartrózy). \n\nSignalizace přes RAGE vede k indukci multifunkčního TGFβ, který signalizuje přes molekulu ROCK-1 a podporuje buněčnou migraci. Bylo prokázáno, že vyšší koncentrace TGFβ hraje zásadní roli v rozvoji pokročilé aterosklerózy, typická je pro pacienty s chronickou hemodialýzou a podílí se na patogenezi diabetické nefropatie. Alternativní dráhou, kterou RAGE reguluje migraci buněk, je dráha JAK2/STAT3. \n\nStimulace RAGE receptoru může vést k buněčné smrti i proliferaci. Záleží na typu tkáně, v které k signalizaci dochází a konkrétním typu regulace. Pokud vede signalizace k produkci ROS, buňka se dostává do oxidativního stresu, který je pro ní toxický. Naopak pro nádorovou buňku může být produkce ROS zásadní pro přežití. Z výzkumů vyplývá, že zvýšená exprese RAGE podporuje rozvoj nádorových onemocnění. \n"}
{"id": "1508301", "url": "https://cs.wikipedia.org/wiki?curid=1508301", "title": "Rue Ferdinand-Duval", "text": "Rue Ferdinand-Duval\n\nRue Ferdinand-Duval je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue de Rivoli\" a končí na křižovatce s \"Rue des Rosiers\". Mezi \"Rue de Rivoli\" a \"Rue du Roi-de-Sicile\" je ulice široká 12 m, zbývající úsek je široký 10 m.\n\nAž do 15. století se nazývala \"Passage Petit-Saint-Antoine\", také se nazývala \"Rue des Rosiers\", na kterou byla napojená, neboť dříve pokračovala směrem na západ k \"Rue Vieille-du-Temple\". Na plánu města z roku 1550 je uvedena jako \"Rue des Païens\". V 1900 byla ulice pojmenována po Ferdinandovi Duvalovi (1827–1896), prefektovi departemetu Seine a městském radním.\n\nAž do 18. století se v ulici nacházela socha Panny Marie (na rohu s \"Rue des Rosiers\"). Dne 3. června 1528 v době pronásledování protestantů byla poškozena. František I. ji nechal nahradit novou, postříbřenou, která byla ukradena v roce 1545. Byla nahrazena kamennou sochou, která existovala ještě v roce 1789. Tato socha nakonec také zmizela, pravděpodobně během revolučního období.\n\n\n"}
{"id": "1508302", "url": "https://cs.wikipedia.org/wiki?curid=1508302", "title": "Seznam vyhraných závodů Michaela Schumachera ve Formuli 1", "text": "Seznam vyhraných závodů Michaela Schumachera ve Formuli 1\n\nMichael Schumacher je bývalý německý automobilový závodník, sedminásobný mistr světa Formule 1 a statisticky nejúspěšnější pilot v historii tohoto sportu. Drží mnoho rekordů ve Formuli 1, získal nejvíce mistrovských titulů, vítězství, nejrychlejších kol a nejvyšší počet výher v jedné sezoně. V sezoně 2002 se stal jediným jezdcem v historii, který se umístil ve všech závodech sezóny na stupních vítězů.\n\nVysvětlivky\n"}
{"id": "1508303", "url": "https://cs.wikipedia.org/wiki?curid=1508303", "title": "Tereza Kvapil Pokorná", "text": "Tereza Kvapil Pokorná\n\nTereza Kvapil Pokorná (* 1986 Prostějov) je česká sociální pracovnice, redaktorka, filantropka, zakladatelka umělecké skupiny Talentovaní Umělci a Osobnost nevládního sektoru 2017.\n\nNarodila se v Prostějově, ale celý život působí zejména v Olomouci. Vystudovala magisterský obor Charitativní a sociální práce na Univerzitě Palackého v Olomouci. Již během studií se věnovala dobrovolnictví a různým kulturně-společenským i charitativním aktivitám. Založila uměleckou skupinu Talentovaní Umělci, která bezplatně podporuje amatérské umělkyně i umělce a pořádá různé akce i pro neziskové organizace. V rámci této aktivity uspořádala desítky výstav zaměřených zejména na výtvarné umění. V letech 2013 až 2016 se také profesionálně věnovala recenzování kulturní oblasti. \n\nPoskytla nezištnou pomoc řadě sociálně prospěšných a osvětových projektů. V roce 2014 začala veškerý svůj čas věnovat poskytování bezplatné psychosociální pomoci onkologicky nemocným a jejich blízkým v neziskové organizaci Amelie, z.s., kde vedla akreditovaný dobrovolnický program uskutečňovaný mj. i na Onkologické klinice Fakultní nemocnice Olomouc. Dne 16. července roku 2015 otevřela Tereza Kvapil Pokorná nové Centrum Amelie v Olomouci, které do konce roku 2018 vedla. Nedílnou součástí její činnosti je také podpora a rozvoj dobrovolnictví v Olomouckém kraji. V roce 2017 získala za svou dlouhodobou činnost a přínos v oblasti občanské společnosti ocenění Osobnost nevládního sektoru.\n\n\n"}
{"id": "1508306", "url": "https://cs.wikipedia.org/wiki?curid=1508306", "title": "Charlotte: Tříbarevná hra se zpěvy", "text": "Charlotte: Tříbarevná hra se zpěvy\n\nCharlotte: Tříbarevná hra se zpěvy (\"\") je opera Aleše Březiny na libreto Alona Nashmana. Námětem libreta je život a dílo německé židovské malířky Charlotte Salomon, která byla jednou z obětí zavražděných v koncentračním táboře Auschwitz.\n\nAutor označuje operu jako komorní operní muzikál, protože obsahuje i kabaretní a operetní scény. Opera trvá přibližně hodinu a půl.\n\nKoncertní provedení opery bylo uvedeno v premiéře dne 1. června 2017 v The Isabel Bader Centre for the Performing Arts, Kingston, Ontario, Kanada v nastudování souboru Theaturtle. Scénická verze byla uvedena v rámci festivalu Luminato ve dnech 16. -18. června 2017. Opera byla dále uvedena ve dnech 30. června - 2. července 2017 na Design Festivalu v Taipei, Taiwan Záznam této verze opery je dostupný na internetu.\n\nDruhá verze opery byla uvedena o rok později stejným souborem. Členy inscenačního týmu byli: Scénografie a režie: Pamela Howard, hudební nastudování: Peter Tiefenbach, světelný design: Patrick Lavender, pohybová režie: Marie-Josée Chartier, produkce: Kaitlin Hickey. Po premiéře v kanadském Torontu na scéně divadla Hart House Theatre dne 1. června 2019 následovalo světové turné:\n\nL'Hermitage, Villefranche-sur-Mer, Francie 1942\n\nCharlotte maluje svůj berlínský život podle vzpomínek. Ze zadní čísti jeviště vytupijí postavy jejího života jako na divadle, pomalu procházejí průsvitnou oponou a jsou představováni jeden po druhém.\n\nByt Kannových, Berlín 1925.\n\nCharlotte je 8 let. V bytě Kannových se odehrává typická vánoční oslava s hosty, kteří jsou překvapeni vánočním stromkem v židovské rodině. Charlottina matka Franciska je nešťastná. Předpovídá svou sebevraždu a Cherlotte věří, že se její matka stane andělem v nebi.\n\nKrematorium / byt Kannových, Berlín 1926.\n\nCharlottina matka Franciska spáchala sebevraždu, ale Charlottě, které je nyní 9 let řekli, že matka zemřela „na chřipku“. Charlotte a její prarodiče jsou doma, zatímco její otec a ostatní muži jsou v Krematoriu. Charlotte píše dopis své matce v nebi, ale matka neodpovídá.\n\nDaberlohnův pokojík u nádraží, Berlín 1927.\n\nDaberlohn zpívá o svých zkušenostech v zákopech první světové války, jak překonal své zoufalství a rozhodl se stát učitelem zpěvu.\n\nJeviště Státní opery Berlín. Lóže. 1927.\n\nCharlotte s otcem dostanou prominentní místa v operním jevišti. Charlotte je poprvé v opeře a poprvé se setkává s otcovou novou partnerkou Paulinkou Bimbam. Zpívá Carmen. Opera má veliký úspěch. Daberlohn sedí na levném sedadle a je Paulinkou unešen. Albert a Charlotte čekají, až se Paulinka vrátí z jeviště, aby se s nimi setkala. Stali se rodinou!\n\nApartmá u Bimbam-Kannových, Berlín 1930.\n\nPaulinka a Albert se objímají na pohovce a netuší, že je Charlotte sleduje. Paulinka dává Charlotte gramofonovou desku se svou nahrávkou Schubertovy písně „Der Wegweiser“. Charlotte, které je nyní 13 let, intenzivně poslouchá. Charlotte, Albert a Daberlohn zpívají o svém obdivu k Paulince.\n\nNemocnice, kancelář, Řím: Vatikán, byt Kannových, Umělecká škola 1933.\n\nDoktor Albert Kann je propuštěn z nemocnicie. Paulinka žádá ministra propagandy o povolení k vytvoření židovského divadla. Charlottini prarodiče navštívili Řím a papež se ptá \"co tady dělají všichni ti Židé?\" Charlotte je nyní 16 let, Pozoruje z okna davy podporující nacistickou stranu a závidí jim jejich \"nedostatek pochyb\". Sama se odmítá vrátit do školy a chce se přihlásit na uměleckou školu. Paulinka ji vezme na schůzku s ředitelem umělecké školy Herr Schmidtem.\n\nAkademie umění, Berlín 1934.\n\nCharlotte, které je nyní 17 let, se na Akademii spřátelí s Barbarou, ideální árijskýou dívkou, která stojí modelem při hodinách figurální kresby. Od Barbary se Charlotte dozvídá podrobnosti o sexu a lásce.\n\nByt u Bimbam-Kannů, Berlín 1936.\n\nDaberlohn přichází do bytu Bimbam-Kannových s doporučujícím dopisem a rukopisem svých hlasových teorií. Daberlohn zaujme Paulinku a sní o tom, jak ji svede pomocí písně. (BIST DU BEI MIR) Charlotte, které je nyní 20 let, sleduje Daberlohna a svoji matku a tajně je kreslí.\n\nVenkovní kavárna, Berlín 1937.\n\nDaberlohn sedí před kavárnou a čte noviny plné zlověstných titulků o bojkotu židovských podniků. Všimne si Charlotty, která jde kolem, a vyzývá ji, aby se k němu připojila. prohlíží si její kresby, včetně svého nedokončeného portrétu. Lichotí jí a žádá, aby mu „půjčila“ dvě své kresby. Charlotte mu je dává a představuje si, že by se do ní Daberlohn mohl zamilovat.\n\nSalón u Bimbam-Kannů, Berlín listopad 1938.\n\nDaberlohn studuje s Paulinkou roli Gluckova Orfea. Ukazuje Paulince Charlottiny obrazy, aby ilustroval Paulinkovu myšlenku, že se umělec musí zabývat životem i smrtí. Paulinka obrazy odmítá jako dětinské. Obě ženy obviňují Daberlohna, že je pokrytec. Albert doprovází Paulinku na zastávku, a ta ho nabádá, aby se „dobře staral o naši Charlottu.“\n\nByt, listopad 1938.\n\nDaberlohn zůstal sám s Charlotte. Vypráví jí o tajemství lidského dotyku a vede ji do její ložnice. Objímají se na její posteli, když v tom se z ulice ozývají zvuky křišťálové noci.\n\nSalón u Bimbam-Kannů, 4 dny poté, 1938.\n\nBirgit vtrhne zvenku a řekne Paulince, že Albert byl v nemocnici nacisty zatčen. Paulinka se rozhodne jednat okamžitě. Jde na policejní stanici, kde vede protest žen zatčených mužů.\n\nKancelář Ministra propagandy 1938.\n\nPaulinka si vymůže audianci u ministra propagandy. V duetu prosí o propuštění Alberts, a využívá své slávy, krásy a hlasu. Je nucena souhlasit s požadavky ministra na oplátku za Albertovo propuštění.\n\nApartmá u Bimbam-Kannů, začátek 1939.\n\nAlbert podpírán Paulinkou se vrací z koncentračního tábora do svého bytu. Albert vypráví o pobytu v táboře, má zničené ruce a asi se již nikdy nebude moci věnovat chirurgii. Rodiče rozhodují, že Charlotte musí odjet ke svým prarodičům, kteří žijí na jihu Francie. Charlotte nechce odjet. Charlotte a Paulinka se hádají a Charlotte Paulince připomíná, že není její skutečnou matkou. Paulinka nařídí Birgit, aby okamžitě zabalila Charlotte kufr.\n\nByt u Bimbam-Kannů, zkraje 1939.\n\nPřátelé rodiny Bimbam-Kannovi, včetně Daberlohna, se účastní večeře na rozloučenou u Kannů. Všichni popisují, kam odcházejí z Německa. Charlotteiny kufry jsou zabaleny vedle její postele. Je rozrušená a dychtivě se dívá na Daberlohna v naději, že ji může zachránit.\n\nBerlínské nádraží 1939.\n\nVšichni jsou na nádraží a loučí se s přáteli a rodinou. Albert a Paulinka dávají Charlotte podslední praktické rady. Charlotte ale vyhlíží Daberlohana. Zpívá mu árii na rozloučenou, když v tom se Daberlohn objeví. Na rozloučenou zpívá, že „nikdy nezapomenu a v tebe věřím.“\n\nl'Hermitage, Villefranche sur-Mer, Francie 1939–1940.\n\nVypukla válka. Již tak napjatý vztah mezi dědečkem a babičkou se přítomnost Charlotty zhoršuje. Babička onemocní a odmítá pohodlí, které Charlotte nabízí. Nakonec spáchá sebevraždu.\n\nVillefranche sur-Mer, Francie 1940.\n\nDědeček a Charlotte pohřbili babičku v mělkém hrobě. Dědeček odhalil Charlotte pravdu o řadě sebevražd mezi ženami v Charlottině rodině. Navrhuje, aby spolu nyní spali. Charlotte se rozhodne otrávit ho a přizná se k tomuto skutku v dopisu Daberlohnovi.\n\nU moře, Villefranche sur-Mer, Francie 1942.\n\nSama Charlotte nyní čelí dědictví sebevraždy. Sní o Daberlohnovi a pamatuje si jeho povzbuzující slova. Když si všimne krásy kolem sebe, rozhodne se vymalovat svůj život podle paměti a znovu oživit osoby svého života. Nakonec zabalí své obrazy do balíku a nabídne je publiku a řekne: „Postarejte se o ně dobře, je to celý můj život.“\n\nKONEC\n\nCharlotte Salomon ve svém díle \"Život? nebo divadlo?\" (\"Leben? oder Theater?\") odkazuje v textových komentářích k obrazům na řadu hudebních skladeb a písní. Aleš Březina použil hudební citace některých z nich:\n\n\nV opeře jsou použity citace z dalších děl:\n\nOperu na námět života a díla této umělkyně s názvem \"Charlotte Salomon\" složil Marc-André Dalbavie na libreto Barbary Honigmann v roce 2014. Opera měla premiéru na Salzburckém festivalu dne 28. července 2014 pod taktovkou Luc Bondyho. Představení bylo přenášeno rakouskou rozhlasovou stanicí Ö1 v přímém přenosu.\n\n"}
{"id": "1508310", "url": "https://cs.wikipedia.org/wiki?curid=1508310", "title": "Rue Chapon", "text": "Rue Chapon\n\nRue Chapon je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue du Temple\" a končí na křižovatce s \"Rue Saint-Martin\", kde na ni navazuje \"Passage de l'Ancre\".\n\nNázev ulice vychází ze jména jednoho z jejích dávných obyvatel, kterým byl ve 13. století jistý Robert Begon řečený Capon. Ulice je součástí cest, které vznikly na předměstí Bourg Saint-Martin-des-Champs na počátku 13. století. Úsek mezi \"Rue Beaubourg\" a \"Rue Saint-Martin\" se nazýval \"Rue du Cimetière Saint-Nicolas\" podle hřbitova, který se rozkládal podél jižní strany ulice. Část ulice mezi \"Rue du Temple\" a \"Rue Beaubourg\" byla od roku 1293 nazývána Robert-Bégon, Béguon nebo Capon.\n\nKarmelitáni založili v roce 1617 svůj druhý klášter v této ulici. Klášter, který se rozkládal na pozemcích mezi \"Rue Chapon\", \"Rue de Montmorency\" a \"Rue Transnonain\", byl v roce 1790 zrušen.\n\nDne 18. února 1851 byla na základě ministerské vyhlášky připojena \"Rue du Cimetière Saint-Nicolas-des-Champs\" k \"Rue Chapon\".\n\n\n"}
{"id": "1508312", "url": "https://cs.wikipedia.org/wiki?curid=1508312", "title": "Běh pro Zoo Praha", "text": "Běh pro Zoo Praha\n\nBěh pro Zoo Praha je název benefiční sportovní akce, kterou pořádá studentský spolek Drosophila s podporou Pedagogické fakulty Univerzity Karlovy. Akce vznikla v návaznosti na aktivitu Mobily pro gorily (k té více viz Toulavý autobus). Poprvé se akce konala v dubnu 2015. Doposud se uskutečnilo pět ročníků této akce. Vybrané finance putují na ochranářské in-situ projekty Zoo Praha pod hlavičkou Pomáháme jim přežít.\n\nV průběhu dosavadních pěti ročníků (2015 až 2019) se podařilo vybrat částku 381 400 Kč.\n\nBěží se podél Vltavy, a to trasy o délce 5, respektive 10 kilometrů.\n\nNa start prvního ročníku Běhu pro Zoo Praha se postavilo 88 zájemců. Více než polovina (46 osob) běžela delší, desetikilometrovou trasu, 42 lidí pak pětikilometrovou trasu. Závod byl odstartován děkankou Pedagogické fakulty UK. Na podporu projektů \"Pomáháme jim přežít\" se vybralo 6 850 Kč a 30 mobilních telefonů.\n\nDruhého ročníku se zúčastnilo již 398 běžců. Lidé se mohli opět zúčastnit trasy buď o délce pět, nebo deset km. Stejně jako v případě prvního ročníku byl mírně vyšší zájem o delší trasu. 217 osob běželo desetikilometrovou trasu a 191 pětikilometrovou trasu. Závod byl odstartován děkankou Pedagogické fakulty UK – Radkou Wildovou. Podařilo se vybrat 40 800 Kč a 194 starých mobilů.\n\n3. ročník byl ve znamení dalšího zvýšení zájmu o tuto akci. Té se nakonec zúčastnilo 543 běžců, přičemž 244 účastníků běželo desetikilometrovou trasu a 298 pětikilometrovou trasu. Poprvé tak byl větší zájem o kratší trasu. Závod byl odstartován děkanem Pedagogické fakulty UK – Michalem Nedělkou. Na podporu projektů \"Pomáháme jim přežít\" se podařilo vybrat 94 800 Kč a 200 mobilů. Tento ročník tak zejména z hlediska finančního úspěchu výrazně předčil ročník předchozí.\n\n4. ročníku se zúčastnilo 568 běžců. K dispozici byly dvě trasy: 5 a 10 km. Mírně větší zájem byl o kratší trasu (303 účastníků), kterou odstartovala rychlobruslařka Martina Sáblíková. Druhý (delší) závod zahájil děkan Pedagogické fakulty UK Michal Nedělka. Běžeckým odpolednem 21. 4. 2018 provedla rozhlasová moderátorka Markéta Ježková. Podařilo se vybrat částku 101 700 Kč, 213 mobilních telefonů a navíc 1 tablet. Celý výtěžek akce byl opět věnován na in-situ projekty Zoo Praha \"Pomáháme jim přežít\".\n\nV průběhu pátého ročníku byly stejně jako v předchozích letech k dispozici dvě trasy pro dospělé. Trasa dlouhá 5 km byla slavnostně odstartována atletem Jakubem Holušou (mistrem Evropy v běhu na 1500 m) a ředitelem Zoo Praha Miroslavem Bobkem. Dvojnásobně dlouhou trasu (10 km) pak odstartovali Markéta Ježková (moderátorka akce) a Michal Burian (hlavní organizátor). Pro děti byly připraveny tři kratší trasy. Trasy vedou podél řeky Vltavy. Akce se zúčastnilo 549 běžců. Na podporu ochrany přírody se podařilo vybrat 137 250 Kč. Ačkoliv se tedy počet účastníků nepodařilo oproti předchozím ročníkům zvýšit, podařilo se vybrat nejvyšší částku. Výše startovného byla stanovena na 250 Kč bez trička a 500 Kč s tričkem.\n\n6. ročník má opět obsahovat tři kratší trasy pro děti a dvě pro dospělé (pět, resp. deset kilometrů).\n\nObdobné běžecké akce na podporu ochranářských projektů se konají také v dalších českých zoo. Např. Zoo Liberec, Zoo Ostrava. \n"}
{"id": "1508314", "url": "https://cs.wikipedia.org/wiki?curid=1508314", "title": "Nature Valley International 2019 – ženská čtyřhra", "text": "Nature Valley International 2019 – ženská čtyřhra\n\nŽenská čtyřhra Nature Valley International 2019 probíhala ve druhé polovině června 2019. Do deblové soutěže eastbournského tenisového turnaje hraného na trávě nastoupilo šestnáct dvojic. Obhájcem titulu byl pár Gabriela Dabrowská a Sü I-fan, jenž dohrál v úvodním kole na raketách Halepové a Olaruové.\n\nVítězem se stal tchajwanský sesterský pár Čan Chao-čching a Latisha Chan, který ve finále zdolal belgicko-americkou dvojici Kirsten Flipkensová a Bethanie Matteková-Sandsová. Po dvousetovém průběhu 2–6 a 6–3 rozhodl až supertiebreak poměrem míčů [10–6]. Obě šampionky si do žebříčku WTA připsaly 470 bodů a získaly patnáctou společnou trofej. Čan Chao-čching vybojovala sedmnáctý deblový titul na okruhu WTA Tour a pro Latishu Chanovou to bylo třicáté druhé takové turnajové vítězství. Tchajwanky již Eastbourne International vyhrály v roce 2014, Latisha Chan pak i ročník 2017 s Hingisovou.\n\n"}
{"id": "1508315", "url": "https://cs.wikipedia.org/wiki?curid=1508315", "title": "Martina Nová", "text": "Martina Nová\n\nMartina Nová je zpěvačka v žánru folk, country a trampské hudby.\n\nMartina Nová od roku 1990 působila v trampské kapele Lístek, později ve skupině Kvokál. Od roku 2001 je členkou kapely Rošáda a od roku 2018 také skupiny Pacifik.\n"}
{"id": "1508316", "url": "https://cs.wikipedia.org/wiki?curid=1508316", "title": "Chlustov", "text": "Chlustov\n\nChlustov (1094 m n. m., německy \"Krustl Berg\") je výrazná hora na Šumavě tyčící se 3 km západně od Lenory a 3,5 km jižně od Horní Vltavice. Nad vltavské údolí vystupuje o více než 300 metrů.\n\nNejkratší přístup vede z Hliniště u Strážného, nejprve po silnici č. 4 směrem na východ, ze které po 700 metrech odbočuje doleva neznačená silnička až do sedla se Žlíbským vrchem. Pod sedlem stojí pomník s letopočty 1889–1914, připomínající čtvrt století trvání manželství krumlovského vévody a knížete Jana Nepomuka II. ze Schwarzenbergu a kněžny Terezie, rozené Trauttmansdorffové-Weinsbergové. Ještě před pomníkem se od silničky odpojuje doprava nezpevněná cesta, která končí točnou. U ní začíná rovný průsek, který po 300 metrech končí na vrcholu. Cesta měří 4,5 km s převýšením 290 metrů.\n\nDalší možností je přístup po žlutě značené Vimperské Zlaté stezce, která prochází západně od vrcholu mezi Horní Vltavicí a Strážným. V nejvyšším bodě Zlaté stezky ve výšce 1040 m n. m. odbočuje na jihovýchod silnička do sedla mezi Žlíbský vrch a Chlustov. Pod sedlem se z ní odpojuje nezpevněná cesta směrem k točně a vrcholu. Trasa ze Strážného měří 5 km s převýšením 310 metrů, trasa z Horní Vltavice je stejně dlouhá, ale s hodnotnějším převýšením 380 metrů.\n\nPod jihozápadním svahem, pod bývalou osadou Žlíbky, se na 50 hektarech rozkládá přírodní rezervace Hliniště. Důvodem ochrany je cenný fragment zachovalého rašelinného brusnicového boru a rašelinné březiny obklopený komplexem lučních mokřadních biotopů v pokročilé fázi sukcesního procesu, výskyt zvláště chráněných druhů rostlin a bezobratlých.\n"}
{"id": "1508317", "url": "https://cs.wikipedia.org/wiki?curid=1508317", "title": "Zítra se bude...", "text": "Zítra se bude...\n\nZítra se bude... je opera Aleše Březiny a Jiřího Nekvasila. Text opery je založen na dokumentech soudního procesu s Miladou Horákovou.\n\nOpera byla poprvé uvedena v Divadle Kolowrat 9. dubna 2008. Pohostinsky byla inscenace uvedena i v Brně, Bystřici nad Pernštejnem, Hradci Králové, Litomyšli, Olomouci, Plzni, Svitavách a Třebíči. V zahraničí bylo představení uvedeno v Banské Bystrici, Helsinkách, Nitře a Wroclavi. Celkem byla opera uvedena 84x, derniéra proběhla 18. června 2013 opět v Divadle Kolowrat.\n\n\n\nV roce 2010 byl pořízen filmový záznam opery, který režíroval Jan Hřebejk.\n\n"}
{"id": "1508320", "url": "https://cs.wikipedia.org/wiki?curid=1508320", "title": "Ľuboš Blaha", "text": "Ľuboš Blaha\n\nĽuboš Blaha (* 7. prosince 1979) je slovenský politolog, filozof a politik, poslanec Národní rady SR za stranu SMER-SD, předseda výboru NR SR pro evropské záležitosti, ověřovatel Zahraničního výboru NR SR, vedoucí Stálé delegace NR SR v Parlamentním shromáždění Rady Evropy a člen Stálé delegace NR SR v Parlamentním shromáždění OBSE. Je považován za najlevicovějšího poslance NR SR. Otevřeně se hlásí k myšlenkám marxismu, neomarxismu, demokratického socialismu, antiglobalizmu a komunitarizmu. Působí jako vědecký pracovník na Ústavu politických věd Slovenské akademie věd. V roce 2012 získal ve volbách do NR SR 1 195 preferenčních hlasů, ve volbách v roce 2016 jich bylo 2 746. V roce 2010 získal cenu Literárního fondu za nejlepší knihu v kategorii společenských věd za rok 2009 ke knize \"Zpět k Marxovi?\" \n\nZákladní školu a gymnázium absolvoval v Bratislavě. Studoval politologii na Univerzitě Mateja Bela v Banské Bystrici. Ve studiu pokračoval na Univerzitě Komenského v Bratislavě (obor filozofie). Doktorát obhájil na Ústavu politických věd SAV . Náplní jeho výzkumu je marxismus, liberalismus a komunitarismus. Během doktorského studia pracoval v Komunistické straně Slovenska jako referent pro styk se zahraničím. V letech 2006 až 2010 působil jako poradce předsedy NR SR Pavla Paška . V červenci 2012 spolupracoval na projektu \"Levé spektrum 2012\". Jeho otec je novinář a publicista Milan Blaha (známý například z relace STV „Večer na tému“). \n\nOd roku 2012 je Blaha poslancem NR SR za SMER-SD a členem poslaneckého klubu SMER-SD, ačkoli řádným členem strany není. Kandidoval na 38. místě. Dostal 2 746 platných preferenčních hlasů. Je ověřovatelem zahraničního výboru NR SR a předsedou výboru NR SR pro evropské záležitosti. V roce 2018 se stal vedoucím delegace NR SR do Parlamentního shromáždění Rady Evropy a v lednu 2018 ho plénum PACE zvolilo za místopředsedu parlamentního shromáždění.\n\n\n\nĽuboš Blaha se považuje za vyhraněného levičáka. Hlásí se k socialismu, antikapitalizmu, antifašismu, alterglobalizmu a umírněnému pacifismu. Otevřeně se pokládá za marxistu, ale odmítá bývalý stalinský režim a hlásí se k modernímu západnímu marxismu, k radikální demokracii a kulturně-liberálním tématům. Politicky podporuje klasickou sociální demokracii s jejím důrazem na ekonomické otázky (stará levice), avšak sympatizuje i s latinskoamerickými socialistickými státy a hnutími. Bývá častým terčem kritiky za svůj obdiv k levicovým osobnostem jako Karl Marx, Che Guevara nebo Hugo Chávez. Je zastáncem skandinávského sociálního modelu, především vysokého progresivního zdanění a dělnických fondů (lontagarfondner). Na Slovensku propaguje model družstev na způsob španělsko-baskické družstevní korporace Mondragón. \n\nOtevřeně se hlásí k mnohým myšlenkám Noama Chomského či Slavoja Žižeka. Blaha odmítá jakékoliv projevy rasismu, xenofobie a fašismu, považuje je za kriminální činy. Nekompromisně odmítá Slovenský stát a Jozefa Tisa. V poslaneckém klubu SMER-SD patří k nejliberálnějším poslancům ve vztahu k menšinám a lidskoprávní agendě. Je výrazný kritik globálního kapitalismu, liberalismu a pravicového extremismu. V současnosti svůj slovník vůči liberalismu a politickým oponentům přitvrzuje a přiklání se více k autoritářství a národně-konzervativním hodnotám. \n\nBěhem června 2018 oficiálně prezentoval novou knihu A\"ntiglobalistů,\" v níž se vyhraňuje jednak vůči alterglobalistické levici, kterou považuje za naivní a nerealistickou. Navrhuje návrat ke komunitárním hodnotám, kolektivním identitám a třídní solidaritě, internacionalismu. \n\nV zahraniční politice čerpá ve svých názorech inspirace z mezinárodněpolitického realismu a neomarxizmu. Patří ke kritikům zahraniční politiky USA, otevřeně kritizoval nejen válku v Iráku, ale také válku v Afghánistánu. Kritizoval i západní angažovanost v Libyi či Sýrii . Na druhou stranu podporuje vojenské angažování Ruské federace a Íránu v Sýrii. Kritizuje i zahraniční politiku Izraele vůči Palestině. Zasazuje se za práva Arménů ve vztahu k Náhornímu Karabachu a kritizuje tureckou zahraniční politiku. \n\nNa Slovensku patří k obhájcům Ruské federace od vypuknutí Rusko-ukrajinské války na Ukrajině. Není zastáncem režimu Vladimira Putina, ale krizi na Ukrajině vnímá jako geopolitický střet Západu a Ruska, přičemž odmítá jednostrannou kritiku Ruska a rostoucí rusofobii v Evropě. Otevřeně kritizoval sankce vůči Rusku a Rusko označuje za \"„přátelský národ, který osvobodil Slovensko od fašismu v 1945“.\" \n\nVůči Evropské unii je velmi kritický, ale odmítá euroskepticismus a nacionalismus . EU považuje za neoliberální a elitářský projekt, avšak pro Slovensko lepší alternativu než EU nevidí. Podporuje boj za spravedlivější a sociálnější Evropu, která bude více levicová a demokratická. V minulosti se zasazoval za projekt evropského nepodmíněného základního příjmu. Dlouhodobě propaguje sociální ekonomiku a družstva, výrazně se zasazuje o sociální unii. V roce 2014 tvrdě kritizoval probíhající dohodu o volném obchodu mezi EU a USA, známou také jako TTIP, která je podle něj synonymem pro \"„neoliberalismus a kolonizaci evropského sociálního modelu americkými nadnárodními korporacemi“.\" Během evropské migrační krize v roce 2015 patřil k odpůrcům povinných kvót. Důrazně však odmítal islamofobii a obhajoval solidaritu Slovenska s EU, ať už materiální, finanční či personální. \n\nĽuboš Blaha já znám díky svým ostrým až nenávistným projevům ve statusech na sociálních sítích, které jsou reakcí na dlouhodobé nenávistné ataky na jeho osobu, a pro které se vystavuje vlnám kritiky veřejnosti, novinářů, politických oponentů a spolustraníků. Své politické oponenty a opoziční novináře tam opakovaně nazývá \"„liberálními prasaty“.\" Rozruch vyvolalo i označení Jana Palacha za teroristu. Vězně komunistického režimu zase Blaha nazval \"„podvodníky, zlodějíčky a nemorálními cynickými a arogantními milionářskými prasaty“.\" Mimo jiné Blaha bývá kritiky označován za \"„komunistu“\" nebo \"„ruského agenta“.\" V červnu 2018 blogger Samo Marec podal na Blahu trestní oznámení pro podezření z porušení § 422d trestního zákona (zákona č. 300/2005 Sb., ve znění pozdějších předpisů), tj. z popírání, zpochybňování, schvalování nebo snahy o omluvu zločinů režimu založeného na komunistické ideologii. Podnětem byl Blahův status na sociální síti Facebook z 27. května 2018, ve kterém zdůrazňoval pozitivního stránky socialistického režimu v Československu. V květnu 2019 na parlamentním výboru pro evropské záležitosti premiér Peter Pellegrini (SMER-SD) kritizoval Ľuboša Blahu pro jeho status na sociální síti, kde označoval Evropskou unii jako \"„antiľudskou, antisociální, plnou nenávisti vůči střední Evropě a slovenské kultuře“\" a představitele Evropské unie nazval \"„bandou lůzrů“.\" Reagoval tak na podporu stránky \"Zomri\" Ministerstvm zahraničních věcí. Pellegrini současně Blahu nepřímo vyzval, aby zvážil setrvání na postu předsedy výboru pro evropské záležitosti, protože strana SMER-SD, která ho na tento post nominovala, vždy jasně vyjadřovala podporu pro evropský projekt a členství Slovenska v Evropské unii. \n\nBlaha je ženatý a má dvě děti. V letech 1996 až 2011 působil jako hráč na klávesové nástroje v hudební skupině Ethereal Pandemonium. Je fanouškem fotbalového klubu Tottenham Hotspur. \n\n"}
{"id": "1508321", "url": "https://cs.wikipedia.org/wiki?curid=1508321", "title": "Román o věrném přátelství Amise a Amila", "text": "Román o věrném přátelství Amise a Amila\n\nZeyer v románu zobrazil pomocí archaického básnického jazyka idealizované prostředí rytířské Francie. Příběh však dotvořil prvky keltské a skandinávské epiky, takže francouzská předloha tvoří pouhou šestinu románu. Román obsahuje rovněž pro Zeyera časté téma silného citového přátelství mezi muži. Ve vyprávění se objevují časté a rozsáhlé odbočky do minulosti hrdinů a fantastika má v románu tak významné místo, že je možno jej z dnešního pohledu považovat za fantasy.\n\nRomán líčí nekonečně čisté a hluboké přátelství dvou mladíků, Amise a Amila, kteří jsou si k nerozeznání podobni. Vyprávění začíná jejich setkáním v Remeši na základě slibu, že se po pěti letech sejdou tam, kde zrovna bude král. Při cestě lesem potkají starého poustevníka, který je zavede ke hrobu jejich babičky. Tou byla krásná Belisanta milující mramorovou\nsochu antického Adóna. Vdala se za rytíře Raula a měla s ním dvě dcery, dvojčata. Do Belisanty byl také zamilován Raoulův přítel rytíř Gaston. Aby jí získal, uloupil Adónovu sochu. Když k němu Belisanta přišla, pohanskou sochu zničil. Belisanta omdlela a přitom narazila hlavou do zbytků sochy a zemřela. Gaston jí pohřbil v lesích a stal se poustevníkem. Její dcery pak žily od sebe odloučené a ve stejný okamžik každá porodila syna. Těmito dvěma syny jsou právě Amis a Amil.\n\nV Remeši potká Amil při slavnosti Nanebevzetí Panny Marie krásnou dívku Jolantu, do které se zamiluje. Na turnaji zjistí, že jde o královskou dceru. Je zdrcen, protože tím je pro něho jako pro chudého rytíře ztracena. Následně turnaj vyhraje, když porazí i hraběte Florestána také usilujícího o Jolantu. Jako vítěz je pozván králem ke dvoru a rozhodne se cestovat s ním do Paříže, aby mohl být Jolantě nablízku.\n\nProtože je Amis stále zasmušilý, prosí jej Amil, aby mu sdělil příčinu jeho smutku. Amis mu vypoví příběh svého nešťastného manželství. Na cestách po Evropě se dostal i na norský královský dvůr. Když zde spatřil na obraze Thorgerdu, dceru Jorunny, sestry norské královny Astridy, byl uchvácen její krásou. Jorunna kdysi prchla s islandským panovníkem Olafem, měla s ním dceru a mladá zemřela. Astrida pro ní truchlí a chtěla by její dceru dostat zpět do Norska. A tak Amis složil rytířský slib, že Thorgerdu přivede zpět. Na Islandu je v královském městě Nidarosu vřele přijat jako host. Thorgerda je však k zpočátku němu chladná, protože podlehla vlivu své babičky, Olafovy matky Sigelindy, která byla valkýrií. \n\nThorgerda má jediný cíl, chce najít rubáš a zlatý pás své babičky. Tyto předměty, které Sigelindě ukradl Olafův otec Sigurd, když se nahá koupala, aby z ní mohl učinit svou ženu, by i Thorgerdě umožnily stát se valkýrií. Sigurd však oba předměty uschoval a místo úkrytu řekl pouze synovi Olafovi. Lásku považuje Thorgerda za slabost, přesto má na ní Amisovo dvoření vliv. Zaslíbila se temnému duchu sopky Hekly a brání se začínající lásce, přesto chvílemi podléhá svým citům.\n\nKdyž se na lovu ptáků zřítí Olaf ze skály a je smrtelně zraněn, žádá svou dceru, aby mu alespoň nyní projevila trochu lásky a políbila jej. Thorgerda vyhoví pod podmínkou, že jí Olaf vyzradí místo, kam ukryl pás a rubáš, a Olaf jí to pod nátlakem prozradí. Po jeho pohřbu zapálí Thorgerda Nidaros a spěchá vyzvednout rubáš a pás z útrob sopky. Místo úkrytu zná ale také přítel Olafa, kovář Asbjarn, a ten vyzve Amise, aby předměty z úkrytu vyzvedli dříve než Thorgerda. Podaří se jim zničit rubáš, ale o pás Amis s Thorgerdou musí bojovat. Pás zmizí v sopce a Thorgerda Amisovi řekne, že pokud pás přinese, stane se jeho ženou. Po bojích s duchy sopky se to Amisovi povede a Thorgerda musí dostát svému slibu. Amis ji odveze do Norska a pak na svůj hrad do Francie. Thorgerda je však opět chladná a zasmušilá, Amise i sama sebe nenávidí za to, že selhala a marně se snaží najít pás. Proto je Amis nešťasten a na konci svého vyprávění požádá Amila, aby u sebe pás schoval.\n\nPo Amisově odjezdu zůstává Amil u krále. Zúčastní se s ním a s jeho družinou lovu na obrovského bílého zubra, na který je pozval opat Hyvarnion do svého kláštera v lesích. Během lovu se Amil a Jolanta sblíží. Jolantina matka si však dceřinu zamilovanost vyloží jako lásku k Florestánovi, který skolil zubra a je tudíž oslavován. Když Florestán na lovecké hostině požádá o Jolantinu ruku, dostane i na přímluvu královny souhlas. Jolanta je nešťastná a uteče do Amilovy komnaty. Florestán je tam však najde, sžírá ho žárlivost a obžaluje Amila, že má s Jolantou vztah. Ten, aby zachránil Jolantinu čest, křivě přísahá, že tomu tak není. O tom, kdo má pravdu, musí tedy rozhodnout souboj obou rytířů. \n\nProtože Amil ví, že jeho přítel Amis je v boji daleko zdatnější, vydá se k němu a požádá jej o pomoc. Amis tedy nastoupí do souboje díky vzájemné podobnosti za Amila a Florestána zabije. Amil zatím pobývá na Amisově hradu s jeho manželkou Thorgerdou. Vydává se za jejího manžela, ale do lože mezi ně dá meč. Thorgerda pozná, že to není Amis a ke všemu u něj v noci najde zlatý pás své babičky, který stále hledá, a který svěřil Amis Amilovi, aby jej Thorgerda nenašla. Pás promění Thorgerdu ve valkyrii a Thorgerda se rozhodne, že se Amisovi krutě pomstí.\n\nOba přátelé se opět setkají a vymění si své úlohy. Amil slaví svatbu s Jolantou a odstěhuje se s ní na svůj hrad. Amis se vrátí ke Thorgerdě, ale ta jej pomocí pásu prokleje a sešle na něj malomocenství. Prozradí mu také, že jediným lékem na jeho nemoc je koupel v krvi Amilových dětí, což také napsala Amilovi a Jolantě. Amis to odmítá a raději bloudí světem jako malomocný žebrák. Jolanta s Amilem zatím vytvořili na svém hradě útulek pro chudé, protože je tíží hrozný pocit viny za Amsisův osud.\n\nPo pěti letech přijde zubožený Amis k příteli zemřít. Jeden poustevník jim poradí, aby se vydali na ostrov u Irska, kde žije svatý Patrik, který pomáhá kajícníkům. Oba se vydají na dlouhou cestu a po mnoha protivenstvích svatého Patrika skutečně najdou, ale ten jim nemůže pomoci. Jednou možností je obětování Amilových dětí, dcery Elisény a syna Gandelína. Po návratu domů se Amil rozhodne, že i za tuto strašlivou cenu příteli pomůže. Zabije své děti a jejich krev naleje do lázně, kam předtím uložil Amise. Ten z ní vystoupí zdravý, mladý a krásný jako předtím. Amil ale prožívá strašlivá duševní muka a Jolanta nechce žít. Do hradu v tu dobu dorazí průvod bývalých Amisových poddaných, které Thorgerda na svém hradě téměř utýrala. Nesou sebou svatou sochu panny Marie a prosí, aby s její pomocí Amil na Thorgerdu zaútočil. Zázračná socha učiní zázrak a mrtvé děti oživí.\n\nAmil a Amis vyrazí s vojskem porazit Thorgerdu. Když to již vypadá, že Torgerda zvítězí s pomocí čarovné síly jejího pásu, kterým přivolává démony, objeví se na nádvoří Jolanta s dalšími ženami, se svatou sochou a se svými obživlými dětmi. Démoni zmizí, pás ztratí svou moc a Thorgerdino vojsko se vzdá ze strachu z Boží síly. Thorgerda zapálí své lože a uškrtí se na něm svým pásem. \n\nPoté žije Amis společně s Amilem a jeho rodinou na jeho hradě. Když Amilovi děti dospějí, vydají se oba přátelé do svaté války proti pohanům, kde ve stejnou chvíli hrdinně padnou. Jejich nabalzamovaná těla jsou převezena do vlasti a uložena do hrobky před klášterem, kam se uchýlila Jolanta.\n\n"}
{"id": "1508323", "url": "https://cs.wikipedia.org/wiki?curid=1508323", "title": "Železniční most (Bohušovice nad Ohří)", "text": "Železniční most (Bohušovice nad Ohří)\n\nŽelezniční most v Bohušovicích nad Ohří v okrese Litoměřice byl postaven v roce 1848 a kulturní památkou ČR.\n\nJihovýchodně od železniční stanice Bohušovice nad Ohří v km 487,870 na trati 090 se nachází empírový železniční most postavený přes řeku Ohři v roce 1848 společnosti Severní státní dráhy. V roce 1924 byla provedena jeho oprava a most byl rozšířen. V období 200–2002 byl most rekonstruován v rámci I. rychlostního koridoru. \n\nDvojkolejný železniční most je postaven z pískovcových kvádrů, které byly na místo dovezeny loděmi firmy Lanna. Je 165 metrů dlouhý (včetně opěr), má devět segmentových oblouků o světlosti 12,65 metrů, z nichž pět přemosťuje řeku Ohři, v řečišti jsou čtyři pilíře, další čtyři oblouky vedou nad místní komunikací. Pilíře jsou obdélníkového půdorysu se zaoblenými návodními i povodními stranami. Při opravě v roce 1924 byla využita tato zaoblení k rozšíření mostu.\n\n"}
{"id": "1508324", "url": "https://cs.wikipedia.org/wiki?curid=1508324", "title": "Rue Malher", "text": "Rue Malher\n\nRue Malher je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue de Rivoli\" a končí na křižovatce s \"Rue Pavée\".\n\nUlice je doložena již v 15. století jako součást \"Rue des Ballets\" mezi \"Rue Saint-Antoine\" (současná \"Rue de Rivoli\") a \"Rue du Roi-de-Sicile\". Část mezi \"Rue du Roi-de-Sicile\" a \"Rue Pavée\" vznikla v roce 1848.\n\nNa základě dekretu prezidenta republiky ze dne 27. května 1849 byla ulice pojmenována \"Rue du Sub-Lieutenant Malher\". Podporučík Auguste Émile Malher, po kterém nese ulice své jméno, byl dne 24. června 1848 zastřelen během červnového povstání.\n\n\n"}
{"id": "1508326", "url": "https://cs.wikipedia.org/wiki?curid=1508326", "title": "Zápas řecko-římský na Evropských hrách 2019", "text": "Zápas řecko-římský na Evropských hrách 2019\n\nSoutěže v zápasu řecko-římském na II. Evropských hrách proběhly v Sportovním paláci v Minsku ve dnech 28. až 30. června 2019.\n\n\n\n\n\n\n"}
{"id": "1508335", "url": "https://cs.wikipedia.org/wiki?curid=1508335", "title": "Černohorci (rozcestník)", "text": "Černohorci (rozcestník)\n\nSlovo Černohorci může znamenat:\n\n\n"}
{"id": "1508339", "url": "https://cs.wikipedia.org/wiki?curid=1508339", "title": "Černohorka", "text": "Černohorka\n\nČernohorka může znamenat:\n\n\n"}
{"id": "1508345", "url": "https://cs.wikipedia.org/wiki?curid=1508345", "title": "Obrovec", "text": "Obrovec\n\nObrovec (1146 m n. m.) je výrazná hora na Šumavě, nejvyšší vrchol okrsku Knížecí pláně. Tyčí se 1,5 km západně od Kubovy Hutě a 8 km jižně o Vimperka.\n\nNejkratší přístup vede z Kubovy Hutě. Prvních 300 metrů po červené značce, která ale odbočuje doleva na Hraniční cestu a směrem k vrcholu pokračuje rovně neznačená cesta. Ta se po necelém kilometru lomí mírně doleva a po dalších 300 metrech, v nejvyšším místě, z ní opět doleva odbočuje nevýrazná lesní pěšina k vrcholu, který je od cesty vzdálen asi 50 metrů. Je zarostlý mladým smrkovým lesem a bez výhledu. Celá cesta měří 1,5 km s převýšením 150 metrů, průměrný sklon tedy činí 10 %.\n\nNecelý kilometr východo-jihovýchodně od hlavního vrcholu se tyčí vedlejší vrchol (1101 m n. m.), z jehož jihovýchodního svahu vede 600 metrů dlouhá sjezdovka Střecha skiareálu Kubova Huť. Skiareál nabízí i snowpark a také navazující běžecké tratě. V letních měsících je k dispozici osmnáctijamkové discgolfové hřiště.\n"}
{"id": "1508346", "url": "https://cs.wikipedia.org/wiki?curid=1508346", "title": "Javorná (Šumava)", "text": "Javorná (Šumava)\n\nJavorná (německy \"Achorberg\", 1090 m n. m.) je hora na Šumavě, nejvyšší vrchol okrsku Kochánovské pláně. Tyčí se 2,5 km jihovýchodně od obce Javorná a 9 km severozápadně od Železné Rudy.\n\nNa Javornou nevedou žádné značené cesty. Zřejmě nejkratší výstup vede od zaniklé obce Starý Brunst, ze zatáčky silnice č. 27 od Železné Rudy, označené bodem záchrany A 7. Prvních 200 metrů vede po silnici č. 27, ze které se doprava do kopce odpojuje úzká silnička. Ta se po 1,3 km dostane pod západní svah Javorné, kde od ní doprava odbočuje nezpevněná lesní cesta, vedoucí až na vrcholovou paseku. Na jejím západním konci se nachází vrchol označený červenobílou tyčí triangulačního bodu, na níž je připevněna schránka s vrcholovou knihou a vedle tyče je i malá lavička. Celá cesta měří 2,5 km s převýšením 150 metrů.\n\nCelá hora je součástí CHKO Šumava a na jejích svazích se rozkládá hned několik přírodních rezervací:\n"}
{"id": "1508347", "url": "https://cs.wikipedia.org/wiki?curid=1508347", "title": "Obviňování oběti", "text": "Obviňování oběti\n\nObviňování oběti (anglicky \"victim blaming\") nastane, když oběť trestného činu nebo jakéhokoliv neoprávněného či nespravedlivého činu je úplně nebo částečně obviňována za škodu, která je na oběti napáchána. Studium viktimologie se snaží zmírnit vnímání obětí jako odpovědných. Existuje větší tendence obviňovat oběti znásilnění a oběti loupeže jestliže se oběť a pachatel znají.\n\nArgumenty pro obviňování oběti typicky zní ve smyslu, že si oběť činu „o to říkala“, nebo že pachatele „provokovala“, nebo, že pachatel neměl na výběr, než se daným způsobem chovat. Obviňování oběti je typický u násilných fyzických činů jako je znásilnění a také u psychické agrese, citového týrání a manipulace jako je gaslighting, nebo kombinace psychické a fyzické agrese u domácího násilí. Obviňování oběti je typickým obranným mechanismem manipulátorů a agresorů: „[agresor] by se nemusel chovat násilně, kdyby se oběť chovala tak, jak on požaduje“.\n\nOběti psychického i fyzického násilí jsou také obviňovány za to, že se útoku „vystavují“, a že (preventivně) nezabrání tomu, aby k útoku na ně došlo. Pachatel psychického nebo fyzického domácího násilí také často obviňuje svou oběť z nevděčnosti, když se oběť brání před pachatelem, který je zároveň poskytovatelem finančního příjmu nebo jakékoliv pomoci. Obvyklý mýtus, že osoba, která poskytuje pomoc zároveň nemůže být násilníkem napomáhá přehlížení toho, že násilníci naopak využívají svého postavení poskytovatele a autority k následnému zneužívání oběti.\n\n"}
{"id": "1508350", "url": "https://cs.wikipedia.org/wiki?curid=1508350", "title": "Jačijo", "text": "Jačijo\n\nJačijo () je město v prefektuře Čibě v Japonsku. K roku 2019 v něm žilo přes 197 tisíc obyvatel.\n\nJačijo leží ve vnitrozemí největšího japonského ostrova Honšú v oblasti Kantó. Nachází se severovýchodně od Funabaši a severně od Čiby.\n\nSoučasný status města má Jačijo od 1. ledna 1967.\n"}
{"id": "1508354", "url": "https://cs.wikipedia.org/wiki?curid=1508354", "title": "Samsonův dům", "text": "Samsonův dům\n\nSamsonův dům (známý také jako dům U Samsona) stojí na rohu ulic Vysoká a V Brance v Rakovníku. Na jeho fasádě se zachovala renesanční sgrafita, která představují mj. výjevy ze života biblického Samsona. Dům je chráněn jako kulturní památka České republiky a Muzeum T. G. M. Rakovník zde provozuje Galerii Samson Cafeé, kavárnu, ve které se pořádají výstavy a další kulturní akce.\n\nZ historie je známo, že dům původně patřil rodině Samsonů, z nichž byli patrně nejvýznamnější Bartoloměj a Diviš Samsonové, protože postupně byli rakovnickými primátory. Dům byl součástí židovského ghetta, které v této části města (ulice Vysoká, V Brance, Grillova, U Hluboké studny) vznikalo už od 15. století, v jeho blízkosti byla např. později postavena synagoga. V přízemí se nachází průchod do uličky, která se proto nazývá V Brance. Sgrafita, která se dříve nacházela na vícero rakovnických domech, ale byla většinou odstraněna ve druhé polovině 19. století, byla odkryta při opravě domu v roce 1920.\n\nJednopatrový dům z masivního zdiva a s valbovou střechou je původně středověký, v 16. století renesančně zásadně přestavěný a později ještě rozšířený nad průjezd. Má podlouhlou dispozici na svahu klesajícímu směrem k hlavnímu náměstí. Malý úzký dvorek slouží také provozu kavárny. V průčelí do ulice Vysoká se kromě sgrafit zachoval i dřevěný barokní štít. Sgrafita v přízemí zobrazují dva rytíře, v patře zachycují souboj Samsona se lvem a jeho boj proti Filištínským.\n\n\n"}
{"id": "1508355", "url": "https://cs.wikipedia.org/wiki?curid=1508355", "title": "Peter Thiel", "text": "Peter Thiel\n\nPeter Andreas Thiel (* 11. října 1967 Frankfurt nad Mohanem) je americký podnikatel německého původu, investor, filantrop, politický aktivista a autor. Je spoluzakladatelem společností PayPal, Clarium Capital, Palantir Technologies a Founders Fund. Magazínem Forbes byl Thiel zařazen jako 328. ze 400 nejbohatších Američanů v roce 2018, s čistým jměním 2,5 miliardy amerikých dolarů.\n\nPeter Thiel se narodil ve Frankfurtu 11. října 1967. Přestěhoval se s rodinou do Spojených států jako malé dítě, a strávil část dětství v jižní Africe před návratem do Spojených států. Vystudoval filozofii na Stanfordské univerzitě, absolvoval s B.A. v roce 1989. Poté nastoupil na Stanfordskou právnickou školu a v roce 1992 obdržel doktorát. Po dokončení studia pracoval jako soudní úředník pro soudce Jamese Larryho Edmondsona, právníka pro cenné papíry firmy Sullivan & Cromwell, pisatel projevů bývalého ministra školství Williama Bennetta a jako obchodník s deriváty v Credit Suisse před založením Thiel Capital v roce 1996. V roce 1999 spoluzakládal PayPal, kde působil jako generální ředitel až do jeho prodeje na eBay v roce 2002 za 1,5 miliardy dolarů.\n\nPo prodeji PayPalu založil globální kapitálový fond Clarium Capital. V roce 2004 uvedl na trh Palantir Technologies, společnost zabývající se analýzami Velkých dat a od roku 2018 nadále působí jako její předseda. Jeho Founders Fund, venture kapitálová společnost, byla založena v roce 2005 spolu s partnery z PayPal Kenem Howerym a Lukem Nosekem. Dříve se Thiel stal prvním externím investorem na Facebooku, když v srpnu 2004 získal 10,2% podíl za 500 000 dolarů. Většinu svých akcií na Facebooku prodal v roce 2012 za více než 1 miliardu dolarů, ale zůstává v představenstvu. V roce 2010 také spoluzakládal Valar Ventures, a je spoluzakladatel Mithril Capital v roce 2012, jehož předsedou investičního výboru, a v letech 2015 až 2017 působil jako partner v Y Combinator.\n\n\n"}
{"id": "1508362", "url": "https://cs.wikipedia.org/wiki?curid=1508362", "title": "Rue Charlot", "text": "Rue Charlot\n\nRue Charlot je ulice v Paříži v historické čtvrti Marais. Nachází se ve 3. obvodu.\n\nUlice začíná na křižovatce s \"Rue des Quatre-Fils\" a vede až na \"Boulevard du Temple\".\n\nUlice je pojmenována po Claudovi Charlotovi, který byl v roce 1608 pověřen rozparcelováním zdejších klášterních pozemků, aby došlo rozvoji nové čtvrti.\n\n\"Rue Charlot\" vznikla na základě ministerské vyhlášky z 18. února 1851 o spojení následujících ulic, které vznikly v 17. století na pozemcích bývalého templářského kláštera:\n\nV roce 2007 byla křižovatka mezi \"Rue de Turenne\", \"Rue Charlot\" a \"Rue de Franche-Comté\" přejmenována na \"Place Olympe-de-Gouges\".\n\n\n"}
{"id": "1508367", "url": "https://cs.wikipedia.org/wiki?curid=1508367", "title": "Franz Fiedler", "text": "Franz Fiedler\n\nFranz Fiedler (17. března 1885 Prostějov – 5. únor 1956 Drážďany) byl německý fotograf. Proslavil se jako mistr secesních technik bromolejtisku, gumotisku a uhlotisku, které používal ještě ve 30. letech 20. století. Vedle toho ale rád používal i nejmodernější technologie. Již při své druhé cestě do zahraničí nahradil kameru 9 x 12 cm kinofilmovou kamerou Contax. Od dvacátých let zkoušel barevnou fotografií. Po druhé světové válce experimentoval se zvláštními fotografickými technikami, například se Sabatierovým efektem. Je rovněž autorem fotografických příruček, článků v odborném tisku a cestopisných črt, které doprovázel svými fotografiemi.\n\nNarodil se v rodině prostějovského fotografa Franze Fiedlera (10. ledna 1854 Bohušovice – 19. března 1921 Prostějov) a jeho ženy Marie (10. ledna 1860 – 28. prosince 1908). Otec měl koncesi na montáž telefonů a telegrafů a od roku 1894 provozoval fotografický ateliér. Ten měl krátkou dobu i pobočku ve Šternberku. \n\nFranz měl o tři roky mladší sestru Johannu (\"Jeanette\") (16. února 1988 – 10. listopadu 1966 v Prostějově). Přestože projevoval literární i výtvarné nadání, ve škole měl špatný prospěch, nemohl tedy pomýšlet na studium výtvarného umění, a v letech 1901–1904 se učil fotografem v plzeňské pobočce ateliéru Pietzner. Rutinní práce v živnostenském ateliéru jej ale neuspokojovala. V časopisu \"Das Atelier des Photohraphen\", který vycházel v Halle, objevil reprodukce průkopníků fotografie (talbotypie Davida Octavia Hilla) i díla moderních tvůrců (Edward Steichen, Wilhelm Weimar, Rudolf Dührkoop, Nicola Perscheid, Heinrich Kühn a další). V roce 1904 byl propuštěn z práce protože v tomto časopisu zveřejnil fotografie pod svým jménem, což majitel považoval za nekalou konkurenci. V roce 1907 obdržel 5. cenu v soutěži tohoto časopisu. \n\nV roce 1905 pracoval v ateliéru Rudolfa Dührkoopa v Hamburku. Poté zkoušel štěstí v Nice (Francie) a v Plzni, ale bez úspěchu. V Mariánských Lázních fotografoval významné návštěvníky, jako byl anglický král Eduard VII. nebo perský vládce Muzaffaruddín Šáh. V roce 1907 otiskl fotografii své sestry Jeanette v publikaci \"Photographisches Rundschau 1908\". Od roku 1908 pracoval v ateliéru Hugo Erfurtha v Drážďanech a v následujícím roce s ním spolupracoval na tvorbě velkoformátových uhlotisků a gumotisků pro výstavu \"Internationale Photograpishe Ausstellung in Dresden\". V roce 1912 pracoval znovu pro Rudolfa Dührkoopa v jeho ateliéru v Berlíně - Charlottenburgu.\n\nBěhem první světové války sloužil v armádě\n\nDne 2. listopadu 1919 se v Drážďanech oženil s Ernou Dorotou Hauswaldovou (nar. 1892). Současně začal budovat fotografický ateliér v Drážďanech, Südvorstadt, Sedanstraße Nr. 7. Pravděpodobně v roce 1925 tento ateliér dokončil. Zde pracoval až do roku 1945.\n\nNa jaře 1924 podnikli manželé Fiedlerovi cestu po Itálii. Během cesty fotografoval kamerou formátu 9 x 12 cm. Z těchto fotografií pak Fiedler publikoval svůj první fotografický cestopis. \n\nV roce 1934 podnikli manželé několikatýdenní cestu na Sicílii a do severní Afriky (Tunis, Alžír, Libye). Tentokrát byl vybaven kinofilmovým fotoaparátem Contax a nasnímal s jeho pomocí asi 5 000 snímků (200 metrů kinofilmu), částečně na barevný film Agfacolor. Následujícího roku pak zveřejnil svůj druhý fotografický cestopis. Manželé Fiedlerovi rádi cestovali a navštívili během dvacátých a třicátých let Itálii, Řecko, severní Afriku, Moravu a Slovensko. \n\nBěhem náletu na Drážďany v noci z 13. na 14. února 1945 byl Fiedlerův ateliér zcela zničen. Část jeho díla se zachovala mimo Německo, například na Moravě. Po válce se mu nepodařilo obnovit fotografickou živnost, žil v Halle a fotografoval již jen amatérsky.\n\nJako profesionál se ve svém ateliéru v Drážďanech věnoval především portrétní fotografii. Známé jsou jeho portréty umělců (Otto Dix, Georg Gelbke). Vedle toho vytvářel i akty, fotografie tanečních scén či inscenovaných symbolických výjevů. Mimo ateliér a na svých cestách fotografoval krajiny, veduty a reportážní portréty. Ve dvacátých letech experimentoval s barevnou fotografií systému Duxochrome, později zkoušel i barevný materiíl Agfacolor. Od třicátách let se věnoval i fotografii reklamní.\n\nV roce 1926 zvítězil v soutěži na plakát \"Německé fotografické výstavy\" (\"Deutsche Photographische Ausstellung\") ve Frankfurtu nad Mohanem. Soutěže se zúčastnili například August Sander, Hugo Erfurth, Franz Grainer nebo Willy Petzold. Motivem vítězného Fiedlerova plakátu byl ženský portrét en face, rozdělený na čtvrtiny a provedený střídavě v pozitivu a negativu. Tento motiv pak používal i jako logo svého ateliéru.\n\nPo druhé světové válce se zabýval fotografikou a zvláštními fotografickými technikami, například Sabatierovým efektem.\n\nVěnoval se i výtvarným technikám: kresbě, malbě akvarelů i olejem. Z grafických technik používal lept, litografii, dřevořez, dřevoryt, mědiryt a lynoryt. Jsou zachována jeho kreslířská, malířská a grafická díla z let 1906–1943.\n\nSvé fotografie z cest (Itálie, Řecko, severní Afrika), otiskované v ročenkách \"Deutscher Kamera – Almanach\" doprovázel cestopisnými črtami.\n\n\nV roce 1960 o něm vyšla monografie Helmuta Grunwalda \" vydání komentoval v českém tisku Jiří Macků.\n\n\n\n\n\n\n\n"}
{"id": "1508368", "url": "https://cs.wikipedia.org/wiki?curid=1508368", "title": "Rue Michel-le-Comte", "text": "Rue Michel-le-Comte\n\nRue Michel-le-Comte je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue du Temple\", kde navazuje na \"Rue des Haudriettes\", a končí na křižovatce s \"Rue Beaubourg\", odkud dál pokračuje \"Rue du Grenier-Saint-Lazare\".\n\nPůvod názvu ulice není znám. V roce 1250 se nazývala \"vicus Micaëlis comitis\". Ulice vedla podél příkopů městských hradeb Filipa II. Augusta\n\nV letech 1793–1806 se ulice nazývala \"Rue Michel-Lepeletier\" na počest politika Louise Michela Lepeletiera de Saint-Fargeau (1760–1793).\n\n\n"}
{"id": "1508372", "url": "https://cs.wikipedia.org/wiki?curid=1508372", "title": "Lata (rozcestník)", "text": "Lata (rozcestník)\n\nLata může být:\n\n"}
{"id": "1508374", "url": "https://cs.wikipedia.org/wiki?curid=1508374", "title": "Abdulah Škaljić", "text": "Abdulah Škaljić\n\nAbdulah (ev. Abdullah) Škaljić (6. září 1904 Rogatica, Bosna a Hercegovina – 14. listopadu 1967 Sarajevo, Socialistická federativní republika Jugoslávie) byl bosenskohercegovský šarí‘atský soudce a orientalista bosňáckého původu.\n\nV rodném městě navštěvoval mekteb, nižší islámskou školu, a národní školu. V Sarajeva absolvoval okružní medresu a Šarí‘atskou soudní školu (1925). Nejříve pracoval v úřadu muftího pro Kosovský okruh s centrem v Prištině, kde byl justičním čekatelem (19. 2. 1930–31. 8. 1930), a nato zastával post šarí‘atského soudce v Đakovici (1. 4.1930 – 28. 2. 1932), Skopji (1. 3. 1932–30. 4.1935), Trebinje (1. 5. 1935–15. 8. 1940) a Travniku (16. 8. 1940–30. 4. 1944). Dne 1. května 1944 byl přemístěn do Sarajeva, kde se stal soudcem Vrchního šarí‘atského soudu. Škaljić byl aktivní ve Sdružení šarí‘atských soudců a spolku el-Hidaje.\n\nPo druhé světové válce působil jako šarí‘atský soudce u okresního soudu, nato byl jmenován mladším právním referentem (29. 6. 1945–25. 12. 1948). Následně získal místo v právě vzniklém Ústavu pro studium folkloru v Sarajevu (26. 12. 1948–15. 6. 1958), kde byl mladším právním referentem, nato referentem a nakonec asistenem osborního pracovníka. Mezi lety 1958 a 1967 (16. 6. 1958–31. 8. 1967), kdy byl ústav spojen s Oddělením etnologie Zemského muzeu v Sarajevu, pracoval na pozici vyššího odborného pracovníka muzea. Začátkem roku 1957 byl krátce tajemníkem Akademie múzických umění v Sarajevu. Penzionován byl 31. srpna 1967 a po několika měsících pracovního klidu zesnul.\n\nRoku 1950 získal vysokoškolský diplom na Právnické fakultě Univerzity v Bělehradě.\n\nŠkaljić hojně publikoval v islámských tiskovinách. Za jeho nejvýznamnější dílo je považován slovník turcismů, lépe řečeno orientalismů v bosenštině (verze z roku 1957), později v celém srbochorvatském jazyce (rozšířená verze z roku 1965).\n\n"}
{"id": "1508375", "url": "https://cs.wikipedia.org/wiki?curid=1508375", "title": "Dvorní kostel Všech svatých (Mnichov)", "text": "Dvorní kostel Všech svatých (Mnichov)\n\nDvorní kostel Všech svatých („Allerheiligen-Hofkirche\") je bývalý katolický kostel v Královské rezidenci v Mnichově, který se nachází na jejím východním okraji. Severně se k němu přimyká zahrada Kabinettsgarten. Byl postaven ve stylu historismu v letech 1826 až 1837 jako první stavba kostela v Bavorsku od sekularizace v roce 1803. Je považován za první neobyzantský kostel v Evropě. Po těžkém poškození ve druhé světové válce a po desetiletí trvající rekonstrukci slouží dnes jako koncertní a přednáškový sál.\n\nTehdejší korunní princ Ludwig byl během návštěvy bohatě zdobené byzantské královské kaple v Palermu, kde se v roce 1823 zúčastnil vánoční mše, tak ohromen výzdobou interiéru, že chtěl podobný kostel i pro Mnichovskou rezidenci. Ještě než byl dohodnut návrh, konalo se v roce 1826 slavnostní položení základního kamene. Kostel byl dokončen a zasvěcen 29. října 1837. Pro svůj návrh si architekt Leo von Klenze (1784–1864) vzal podnět z baziliky sv. Marka v Benátkách. Pro krále a jeho rodinu byl kostel přístupný přímo z Rezidence. Byl však také otevřený mnichovskému obyvatelstvu. To používalo východní vchod. Nad dveřmi je klenba, vytesaná v reliéfu, orámována gotickým štítem. Na obou stranách jsou sochy svatého Petra a svatého Pavla. Během druhé světové války byl kostel těžce poškozen. Na rozdíl od podobně zničené Rezidence však nebyl obnoven a jeho stav se zhoršil natolik, že bavorské ministerstvo financí v roce 1964, navzdory protestům, nařídilo demolici. Jižní boční loď baziliky byla ve prospěch vedlejší budovy divadla Residenztheater skutečně odstraněna.To dodnes symetrii budovy citelně ovlivňuje. Uvnitř kostela však tato ztráta není patrná, protože v křídlech kostela byly pouze vedlejší místnosti chrámu. Další protesty nakonec  demolici celého chrámu znemožnily a v roce 1972 dostal architekt Hans Döllgast zadání k provedení konzervace stavby. Ruiny vybavil dřevěnou střechou, aby je zachoval pro své další návrhy rekonstrukcí v Mnichově jako památník zničení válkou. Po jeho smrti byly v pozdních osmdesátých létech dvacátého století obnoveny kupole a začala obnova fasády. Přestavba interiéru do současné podoby byla v roce 2000 svěřena architektonické kanceláři \"Guggenbichler und Netzer\" a trvala do roku 2003. Současně byla také obnovena sousední zahrada Kabinettsgarten. Ústředním zájmem architektů bylo s velkou šetrností obnovit nezbytná zařízení jako šatny, topení, systémy požární ochrany, sociální zařízení a změny původního stavu ozřejmit výběrem materiálů nebo charakterem nových povrchů. Rekonstrukce této poválečné ruiny získala v roce 2006 cenu za péči o panoráma města Mnichova. („Preis für Stadtbildpflege der Stadt München\") \n\nBudova kostela v novorománském slohu s kruhovými oblouky je dílem Lea von Klenze. Trojlodní bazilika má sedlovou střechu. Vstupní fasáda je zdobena růžicí, štít má akantové listy. Střešní římsa na střední lodi i na bočních lodích nese vždy dvě věžičky na přední a zadní straně.\n\nInteriér budovy, na rozdíl od exteriéru, je klenutý kupolemi podle byzantské architektury. Sloupy na bocích nesou valenou klenbu galerie. Po zničení za druhé světové války nedošlo včas ke konzervování zbytku stavby. Až na malé pozůstatky byly ztraceny původní barevné malby kleneb v nazarénském stylu, mramorový obklad stěn a mramorové podlahy. Původní malby vytvořili Heinrich Maria von Hess a jeho žák, Joseph Schwarzmann, který zde utvářel první ze svých pozdějších slavných dekorací s ornamenty. Heinrich von Hess s různými asistenty vytvořil fresky na zlatém pozadí. V první kupoli byly starozákonní scény, ve druhé Kristus a apoštolové se čtyřmi evangelisty ve čtyřech pendetivech. V apsidě byla Svatá trojice nad postavou Marie. Dnes jsou stěny a klenby neomítnuty, cihlové povrchy jsou neopracované. Pilíře jsou opatřeny vrstvou tufů, které na nich vytvářejí proužkovaný vzor. Místa, kde musely být vloženy nové cihly, jsou na hladších plochách zřetelně rozpoznatelná.To platí i pro ostatní nové instalace, které jsou z oceli, skla a betonu.\n\nV kostele Allerheiligen-Hofkirche se konají koncerty klasické hudby, slavnostní předávání cen, přednášky a obřady. Bavorská správa zámků dbá na to, aby se bral ohled na původní účel kostela. Prostor nabízí místo pro 399 osob.\n\nDvorní kostel Všech svatých v Královské rezidenci Mnichov\n\n\n"}
{"id": "1508378", "url": "https://cs.wikipedia.org/wiki?curid=1508378", "title": "Černý les (Šumava)", "text": "Černý les (Šumava)\n\nČerný les (německy \"Schwarzwald\", 1007 m n. m.) je výrazná hora na Šumavě tyčící se ve tvaru pravidelného trojbokého jehlanu 3 km severo-severovýchodně od Želnavy nedaleko vodní nádrže Lipno. Její svahy pokrývají četné skály, sutě a suťové proudy, vrchol korunuje mrazový srub.\n\nVrchol Černého lesa leží na území vojenského újezdu Boletice a je proto nepřístupný. O víkendech a státních svátcích jsou přístupné značené cesty, včetně modře značené Uhlíkovské a Adolfovské cesty ze Záhvozdí na nedaleký Knížecí stolec. Tyto cesty ale Černý les obcházejí, a to ze západu a severu, kde se nachází nejvyšší turisticky přístupný bod Černého lesa ve výšce 842 m n. m., tedy 165 výškových metrů pod vrcholem. Nejbližší přístupný bod je na jižním svahu na Černoleské horní cestě, značené jako cyklostezka č. 1252, jen 550 metrů od vrcholu. Svah nad tímto bodem má průměrný sklon 30 %.\n\nPod východním svahem se v sedle se Suchou horou rozkládá louka s přikrmovací obůrkou pro spárkatou zvěř.\n\nNa západním svahu je na ploše 11,75 hektarů vytyčen přírodě blízký les, který je od roku 1968 ponechán samovolnému vývoji.\n"}
{"id": "1508380", "url": "https://cs.wikipedia.org/wiki?curid=1508380", "title": "Národní park Volcanoes", "text": "Národní park Volcanoes\n\nVolcanoes (francouzsky: \"Parc National des Volcans\", rwandsky: \"Pariki y’Igihugu y’Ibirunga\") je národní park ležící v Severní provincii Rwandy při hranicích s Národním parkem Virunga v Demokratické republice Kongo a ugandským Národním parkem Mgahinga. \n\nŽije v něm kriticky ohrožený druh primátů gorila horská a opice kočkodan zlatý z čeledi kočkodanovití. Z dalších savců jsou zastoupeni tur chocholatka černá, buvol africký, hyena skvrnitá a lesoň. Zaznamenáno bylo několik jedinců slona, vyskytujícího se v tomto areálu vzácně. Z ptáků bylo evidováno 178 druhů, včetně alespoň 13 endemitních druhů a 16 endemitních poddruhů pro oblast Virungy a pohoří Ruwenzori. \n\nNa ploše parku 160 km leží pět z osmi sopek pohoří Virunga, jimiž jsou Karisimbi, Bisoke, Muhabura, Gahinga a Sabyinyo. Vegetaci tvoří deštný les a bambusový les. Rezervace se stala základnou výzkumu americké primatoložky Diany Fosseyové.\n\nPark byl poprvé úředně zapsán v roce 1925 jako malá oblast ohraničující hory Karisimbi, Bisoke a Mikeno, z důvodu ochrany goril před pytláctvím. Stal se tak vůbec prvním národním parkem v Africe. V roce 1929 se jeho hranice rozšířily na další území Belgického Konga a Ruandy-Urundi, za vzniku Albertova národního parku o rozloze 8 090 km. Jeho správu řídily belgické koloniální úřady. V roce 1958 došlo k vymýcení 700 hektarů parku za účelem vzniku lidského osídlení.\n\nMezi lety 1969 a 1973 bylo vykáceno dalších 1 050 hektarů plochy pro pěstování řimbaby.\n\nPark se stal od roku 1967 vědeckou základnou pro Dianu Fosseyovou, která v něm prováděla výzkum goril. Americká primatoložka zřídila Výzkumné centrum Karisoke na spojnici sopek Karisimbi a Bisoke. Její činnost se následně zaměřila na ochranu goril před vyhynutím, včetně upoutání mezinárodní pozornosti na problém snižování populace zvířat. Zavražděna byla ve své chýši roku 1985 neznámým útočníkem. \n\nBěhem občanské války ve Rwandě se národní park stal jedním z bojišť. K útoku na ředitelství došlo v roce 1992. Výzkumné centrum bylo opuštěno a turistický ruch zastaven až do roku 1999.\n\n\n"}
{"id": "1508382", "url": "https://cs.wikipedia.org/wiki?curid=1508382", "title": "Thimlich Ohinga", "text": "Thimlich Ohinga\n\nThimlich Ohinga je archeologická lokalita v Migori County na jihozápadě Keni. Na terénní vyvýšenině se zde nacházejí zbytky budov z velkých nasucho kladených kamenů, připomínající architektonickým stylem Velké Zimbabwe. Stěny dosahují výšky 1–4,2 m a šířky 1–3 m. Původ staveb se datuje do 15.–16. století a za jejich tvůrce jsou považováni původní bantuští obyvatelé. Thimlich Ohinga je nejlépe zachovanou ze 138 opevněných osad v kraji okolo Viktoriina jezera, vytvořených na obranu před kočovnými zloději dobytka. \n\nNázev pochází z jazyka dholuo, kde \"thimlich\" znamená „strašlivý prales“ a \"ohinga\" znamená „útočiště“.\n\nRiuny prozkoumal v šedesátých letech 20. století Neville Chittick z Britského ústavu historim a a archeologie. V roce 1981 se Thimlich Ohinga stala keňskou národní památkou a v roce 2018 byla zapsána na seznam světového dědictví UNESCO.\n\n"}
{"id": "1508384", "url": "https://cs.wikipedia.org/wiki?curid=1508384", "title": "Brodečka", "text": "Brodečka\n\nBrodečka je potok na Hané, protékající Brodkem u Prostějova a podle Brodku je také pojmenován. Je to největší přítok řeky Hané, do které se vlévá zleva u obce Mořice nad Hanou (okr. Prostějov). Pramení na Drahanské vrchovině, jihovýchodně od Drahan. Na jejím nejhořejším toku ji místní obyvatelé a starší mapy nazývají Drahanský potok. Protéká zalesněným Vojenským výcvikovým prostorem Březina, kde je pohyb osob bez povolení zakázán, a vodní nádrží u Myslejovic. Odvodňuje plochu 75,5 km², celý tok měří 33 km.\n"}
{"id": "1508385", "url": "https://cs.wikipedia.org/wiki?curid=1508385", "title": "Přirozené lymfoidní buňky typu 2", "text": "Přirozené lymfoidní buňky typu 2\n\nPřirozené lymfoidní buňky typu 2 (ILC2; z ang. \"type 2 innate lymphoid cells)\" jsou typem přirozených lymfoidních buněk. Jsou odvozené z lymfoidních progenitorů, nicméně postrádají antigenní receptory (neexprimují RAG geny), což je hlavní znak buněk adaptivní imunity. Z toho důvodu je řadíme do vrozené části imunitního systému. ILC2 produkují cytokiny Typu II (např. IL-4, IL-5, IL-9, IL-13).\n\nILC2 byly poprvé popsány v roce 2001. V roce 2006 byla podobná populace buněk popsána ve spojitosti s helmintickou infekcí. Označení \"ILC2\" nebylo použito do roku 2013, proto tyto buňky ve starší literatuře nalézáme pod označením přirozené pomocné buňky (\"natural helper cells\"), či nuocyty.\n\nILC2 hrají zásadní roli v produkci cytokinů Typu II v odpovědi na infekci helminty. Také se podílejí na rozvoji alergického zánětu plic. Exprimují charakteristické povrchové markery a receptory pro chemokiny, které se podílejí na distribuci lymfoidních buněk do specifických míst orgánů. Pro svůj vývoj potřebují IL-7, který aktivuje dva transkripční faktory - RORα a GATA3. Po stimulaci Th2 polarizačními cytokiny (např. IL-25, IL-32, TSLP) začínají ILC2 produkovat IL-5, IL-13, IL-9, IL-4. ILC2 jsou zásadní pro primární odpověď na Th2 antigeny, např. helminty a viry, a proto se ILC2 hojně vyskytují v kůži, plicích, játrech a střevech.\n\nILC2 mají různé role v alergii. Primárně slouží jako zdroj cytokinů Typu II, které se podílejí na přípravě organismu k alergické imunitní odpovědi. Produkují profil signálů v odpovědi na pro-alergenní cytokiny IL-25 a IL-33, které jsou podobné těm, které vznikají v reakci na helmintickou infekci. Jejich přínos k této signalizaci je srovnatelný s T-lymfocyty. V plicích po vystavení k antigenu produkují ILC2 cytokin IL-13, který je nezbytný v patogenezi alergických reakcí. Tato odpověď je nezávislá na T a B lymfocytech. Navíc alergické odpovědi, které jsou podobné astmatu, byly indukované u myší, které postrádají T a B lymfocyty, po podání IL-33. Bylo také zjištěno, že ILC2 se vyskytují ve velké koncentraci ve tkáních, které jsou spojené s alergickými symptomy, jako jsou např. nosní polypy pacientů s chronickou rinosinusitidou, či kůží pacientů s atopickou dermatitidou.\n\nPoslední výzkumy také identifikovali úlohu ILC2 v tukové tkáni, kde se podílí na vývoji obezity u myší. ILC2 jsou zásadní pro energetickou homeostázu produkcí metionin-enkefalinu v odpovědi na IL33. To podporuje produkci béžových tukových buněk v bílé tukové tkáni. Tento proces vede ke zvýšení výdeje energie a ke snížení adipozity.\n"}
{"id": "1508390", "url": "https://cs.wikipedia.org/wiki?curid=1508390", "title": "Brodek u Prostějova (zámek)", "text": "Brodek u Prostějova (zámek)\n\nBrodek u Prostějova je klasicistní zámek, nacházející se okraji městysu Brodek u Prostějova. Zámek byl postaven v roce 1685 místo tvrze podle architekta J.B. Fischera z Erlachu. Zámek v Brodku měl vzácné rytiny, nádoby či obrazy. Součástí zámku je i zámecká zahrada a malá fontána.\n\nV roce 1992 získal zámek JUDr. Richard Belcredi.\n\nRichard Belcredi zdědil zámek po strýci.\n\nNa zámku se jednou za čas uskutečňuje společenské akce.\n"}
{"id": "1508396", "url": "https://cs.wikipedia.org/wiki?curid=1508396", "title": "Mefjus", "text": "Mefjus\n\nMefjus (vlastním jménem Martin Schober; *30. srpna 1988 Linec) je rakouský drum and bass producent, diskžokej a zvukový designér. Bydlí v Allhamingu u Lince.\n\nV roce 2012 získal v rámci soutěže Drum&Bass Arena Awards (DABAA) ocenění \"Nejlepší začínající producent\" (). Po řadě singlů a EP vydal v roce 2014 svoje debutní album Emulation pod labelem Critical Music. O rok později spolupracoval spolu s Hybrisem na skladbách \"Clusterfunk\" a \"Reptilians\" na Incessant EP skupiny Noisia. Krom mnoha klubů hrál i na řadě evropských festivalů. V roce 2018 pak na DABAA vyhrál nejen ocenění \"Nejlepší producent\" (), ale jeho album Manifest bylo vyhlášeno i \"Nejlepším albem\" ().\n\n"}
{"id": "1508399", "url": "https://cs.wikipedia.org/wiki?curid=1508399", "title": "Křemenná", "text": "Křemenná\n\nKřemenná (německy \"Steinschicht\", 1085 m n. m.) je protáhlá hora na Šumavě tyčící se 5 km jihovýchodně od Volar. Na ostrém hřebeni mezi Křemennou a Mechovým vrchem jsou četné skalní výchozy, rozptýlené sutě a suťové proudy. V níže položených partiích jsou svahy pokryty loukami a pastvinami, které vystupují až do 850 m n. m., výše položené části jsou zalesněné.\n\nNejkratší cesta vede od silnice č. 39 mezi Volary a Želnavou. Z ní odbočuje na východ neznačená silnička k vysílači pod Mechovým vrchem. Za vysílačem začíná nezřetelná pěšina na Mechový vrch. Dále pokračuje úzký, skalnatý a zarostlý hřeben až do sedla s Křemennou. Od sedla pokračuje široká lesní cesta směrem k vrcholu. Samotný vrchol je ukrytý ve vzrostlém lese a zakončený pěknou skálou.\n\nCesta k vysílači měří 1,5 km s převýšením 160 metrů a utíká velmi rychle. Pěšina a volný terén mezi vysílačem a vrcholem je podobně dlouhá a převýšení je dokonce o něco nižší, ale kvůli neschůdnému terénu zabere několikrát více času. Celkem tato trasa měří 3,5 km s převýšením 300 metrů.\n\nDruhou možností je delší ale pohodlnější výstup po žluté značce mezi Dolním Sněžnou a Pěknou. Od rozcestí u bývalé obce Horní Sněžná stoupá cesta po východním svahu Křemenné. Od nejvyššího bodu této cesty je vrchol vzdálený 300 metrů jihozápadně, převýšení činí 60 metrů a průměrný sklon je 20 %.\n\nNa severo-severovýchodním svahu pramení Černý potok, jeden z přítoků řeky Blanice. Prameniště a přilehlé okolí o výměře 221 hektarů je chráněno jako národní přírodní památka Prameniště Blanice. Důvodem ochrany je biotop a populace kriticky ohroženého druhu perlorodky říční, zejména raná vývojová stadia na prameništích Blanice s mokřinami a prameništní vegetací a s rozsáhlou hydrografickou sítí mělkých pramenných stružek. Na ni dále navazuje níže (a severněji) položená národní přírodní památka Blanice.\n"}
{"id": "1508400", "url": "https://cs.wikipedia.org/wiki?curid=1508400", "title": "Homare Sawaová", "text": "Homare Sawaová\n\nHomare Sawaová ( 澤 穂希, * 6. září 1978 Fučú) je bývalá japonská fotbalistka, hrající v záloze. Fotbal hraje od šesti let, ve dvanácti debutovala v lize a v patnácti letech v reprezentaci, hned ve svém prvním mezistátním zápase vstřelila čtyři branky.\n\nZískala jedenáct titulů v japonské ženské lize: s Nippon TV Beleza v letech 1991, 1992, 1993, 2005, 2006, 2007, 2008 a 2010 a s INAC Kobe Leonessa v letech 2011, 2012 a 2013. V roce 2013 vyhrála s Kobe světový šampionát klubů. Působila také dvě sezóny v americké soutěži Women's Professional Soccer.\n\nZa japonskou reprezentaci v letech 1993 až 2015 odehrála 205 mezistátních utkání a vstřelila v nich 83 branek. Zúčastnila se šesti mistrovství světa ve fotbale žen a čtyř olympijských turnajů. Byla kapitánkou týmu a nejlepší střelkyní turnaje na MS 2011, kde Japonky získaly světový titul, získala stříbrné medaile na LOH 2012 a MS 2015. Byla také v týmu, který vyhrál Asijské hry 2010 a mistrovství Asie 2014.\n\nV roce 2012 byla zvolena nejlepší světovou fotbalistkou roku a byla v nominaci na Cenu Laureus pro sportovkyni roku. V roce 2014 byla jako první žena uvedena do Síně slávy asijského fotbalu. V roce 2015 oznámila ukončení kariéry a o dva roky později porodila dceru.\n\n\n"}
{"id": "1508404", "url": "https://cs.wikipedia.org/wiki?curid=1508404", "title": "Ústav pro studium folkloru", "text": "Ústav pro studium folkloru\n\nÚstav pro studium folkloru (bosensky/srbochorvatsky \"Institut za proučavanje folklora\") bylo vědecké pracoviště v Sarajevu, které se věnovalo bádání na poli lidové slovenosti na území Bosny a Hercegoviny.\n\nPrvotní impuls ke vzniku organizace dalo ministerstvo školství, resp. vláda Lidové republiky Bosny a Hercegoviny, které vydalo nařízení, na jehož základě došlo ke vzniku Ústavu pro studium folkloru jako samostatného oddělení Státního muzea (Muzea Bosny a Hercegoviny). Na základě dalšího rozhodnutí došlo k úplnému osamostatnění této vědecké instituce.\n\nÚstav vznikl 11. října 1946 jako zvláštní oddělení Zemského muzea v Sarajevu, nato se v půli roku 1952 zcela osamostatnil. Organizace se členila do čtyř sekcí: lidová hudba (\"narodna muzika\"), společenské tance (\"društvene igre\"), lidová poezie (\"narodna poezija\") a lidová próza (\"narodna proza\"). Součástí ústavu byla též bohatá odborná knihovna.\n\nÚstav prováděl terénní výzkum v lokalitách Glasinac a Zvijezda u Vareše, v širším okolí sídel Jajce, Neum, Čapljina, Kupres, Imljani, Nemila a Žepa.\n\nPočátkem 50. let 20. století komunistický režim v Jugoslávii přehodnotil svůj kladný vztah k lidové kultuře venkova, v literatuře došlo k odklonu od socialistického realismu a zaměřil se na údajně progresivnější, městské obyvatelstvo. Rada pro školství, vědu a kulturu Lidové republiky Bosny a Hercegoviny dne 14. června 1958 přijala usnesení, na základě kterého se Ústav pro studium fokloru zrušil, resp. spojil s Oddělením etnologie Zemského muzea v Sarajevu. Oddělení etnologie bylo nově rozděleno na dvě části, Oddělení materiální kultury a Oddělení folkloru.\n\nZaměstnanci ústavu byli přední znalci v oboru, mezi nimi Cvjetko Rihtman, Jelena Dopuđa, Milica Obradović, Ljuba Simić a Abdulah Škaljić. Později přibyli ještě Vlajko Palavestra (od 1951), Alija Nametak (od 1954), Špiro Kuliš (od 1955) a Miroslava Fulanović-Šošić (od 1957).\n\nÚstav vydával časopis \"Bilten Instituta za proučavanje folklora\" (Bulletin Ústavu pro studium folkloru, 1951–1955).\n\n"}
{"id": "1508405", "url": "https://cs.wikipedia.org/wiki?curid=1508405", "title": "Kočkodan zlatý", "text": "Kočkodan zlatý\n\nKočkodan zlatý (\"Cercopithecus kandti\") je druh opice, dříve hodnocena jako poddruh kočkodana diadémového (\"Cercopithecus mitis\"), kterému je velmi podobná. Vyskytuje se ve středoafrickém pohoří Virunga včetně čtyř národních parků: Mgahinga v jihozápadní Ugandě, Volcanoes na severozápadě Rwandy a Virunga a Kahuzi-Biéga v Demokratické republice Kongo. Vyskytuje se pouze v horských lesích, často v bambusových. Potrava se skládá především z mladých bambusových listů, ovoce, bambusových výhonků, bezobratlých nebo květů. Opice jednotlivé oblasti využívají v závislosti na ročním období. Během sezóny, kde je k dispozici zralé ovoce, zůstávají v těchto oblastech a se začátkem období dešťů, kdy vyrůstá bambus, se přesouvají do bambusových stanovišť.\n\nKočkodan zlatý tvoří různorodé skupiny. Byly pozorovány malé skupinky o třech opicích až po velké tlupy, v nichž žilo přes 60 opic. Skupiny, které se nacházejí ve vyšších nadmořských výškách, bývají menší. Během dne se opice krmí a na noc se přesouvají do vrcholků bambusových stromů, kde tvoří menší skupinky o asi čtyřech opicích. Kočkodani zlatí často pospojovávají husté bambusové rostliny nebo několik bambusových rostlin k vytvoření místa na spaní.\n\nMezinárodní svaz ochrany přírody hodnotí kočkodana zlatého jako ohrožený taxon, především coby následek ztráty biotopů i nadávných válek v jeho omezeném stanovišti.\n"}
{"id": "1508406", "url": "https://cs.wikipedia.org/wiki?curid=1508406", "title": "Seznam dílů seriálu Zákon a pořádek: Zločinné úmysly", "text": "Seznam dílů seriálu Zákon a pořádek: Zločinné úmysly\n\nToto je seznam dílů seriálu \"Zákon a pořádek: Zločinné úmysly\". Americký dramatický seriál \"\" byl vysílán v letech 2001–2011, celkem vzniklo 195 dílů v deseti řadách. Prvních šest sérií bylo do roku 2007 uvedeno na stanici NBC, další čtyři řady byly poté odvysílány na stanici USA Network.\n\n<onlyinclude></onlyinclude>\n\nČeská premiéra části druhé řady (4.–23. díl) byla vysílána krátce po půlnoci. V seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\nČeská premiéra části třetí řady (1.–8. díl) byla vysílána krátce po půlnoci. V seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\nČeská premiéra osmé řady byla vysílána po 23. hodině, vždy dva díly za sebou. Vždy druhá epizoda v pořadí tedy byla uvedena až po půlnoci. V seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n"}
{"id": "1508409", "url": "https://cs.wikipedia.org/wiki?curid=1508409", "title": "David Graeber", "text": "David Graeber\n\nDavid Rolfe Graeber (* 12. února 1961 New York City) je americký antropolog a anarchistický aktivista. Je známý svými knihami \"Debt: The First 5000 Years\" z roku 2011 a \"Bullshit Jobs: A Theory\" z roku 2018. Je profesorem antropologie na London School of Economics.\n\nJako odborný asistent a docent antropologie na Yale se specializoval v letech 1998–2007 na teorii hodnoty a sociální teorii. Univerzitní rozhodnutí neprodloužit jeho pozici, když byl způsobilým pro další funkční období, vyvolalo akademickou kontroverzi. Následně pracoval mezi lety 2007-2013 v sociální antropologii na Goldsmiths, Londýnské univerzitě.\n\nJeho aktivismus zahrnuje protesty proti Světovému ekonomickému fóru. Graeber byl také významná postava v hnutí Occupy Wall Street.\n\n\n\n"}
{"id": "1508412", "url": "https://cs.wikipedia.org/wiki?curid=1508412", "title": "Reinier van Persijn", "text": "Reinier van Persijn\n\nReinier van Persijn (1615 Alkmaar – 23. listopadu 1668 Gouda) byl nizozemský malíř, rytec, portrétista a knižní ilustrátor. \n\nPodle životopisce Houbrakena, který Reiniera nazval Reynier van Parzyn, se Van Persijn oženil s vnučkou Woutera Crabetha I., renesančního umělce a malíře vitrážových oken. Syn Woutera Crabetha I., Wouter Crabeth II. poznal Reiniera zřejmě v Římě, kde se oba stali členy sdružení nizozemských a vlámských umělců Bentvueghels. Každý člen ve sdružení dostal charakteristickou přezdívku, takzvané \"ohnuté jméno\". Přezdívka Reiniera van Persijna byla \"Narcissus\" (\"Narcis\"). V roce 1645 Van Persijn odešel do Goudy, kde se jeho ženě narodilo dítě.\n\nVan Persijn se učil malovat u Cornelise Bloemaerta. Od Theodora Mathama, syna Jacoba Mathama se naučil ryteckému umění. Pokračoval v úspěšné kariéře rytce, pracoval na titulních stránkách mnoha knih. Vytvořil i mnoho rytin slavných osobností, včetně portrétu Baldassara Castiglioneho. Podle starého holandského katalogu \"Who's Who (Kdo je kdo)\" vytvářel rytiny podle obrazů v galerii Justiani. Reinier van Persijn měl heslo: \n\n\"Het moet al in een pers zijn (už to musí být v tisku)\", což je slovní hříčka, neboť jeho jméno bylo \"Pers-zijn\".\n"}
{"id": "1508422", "url": "https://cs.wikipedia.org/wiki?curid=1508422", "title": "Švartna", "text": "Švartna\n\nŠvartna (z něm. \"Schwarte\") neboli sapropelit je matně černá druhohorní usazenina, hořlavý lupek, která vznikla z organického bahna (sapropel), obsahuje proto pozůstatky jednobuněčných organismů nebo rostlin. Na českém území byla nacházena především v kamenouhelných slojích na Kounovsku, Poddžbánsku, Novostrašecku a Slánsku.\n\nNeměla ale velkou výhřevnost, Keltové ji užívali především pro výrobu náramků a dalších šperků. Odhaduje se, že v laténském období jich byly vyrobeny až desetitisíce kusů. Švartnové náramky jsou hladké, jeden až dva centimetry široké a nápadně lehké, čímž mohou připomínat výrobky z exotických dřev. Největší dílna byla objevena v Mšeckých Žehrovicích.\n"}
{"id": "1508425", "url": "https://cs.wikipedia.org/wiki?curid=1508425", "title": "Čínská pobřežní stráž", "text": "Čínská pobřežní stráž\n\nČínská pobřežní stráž (čínsky: 中国海警, pchin-jinem: \"Zhōngguó Hǎijĭng\") je ozbrojeným sborem Čínské lidové republiky. Původně byla podřízena Ministerstvu státní bezpečnosti. Roku 2013 vznikla sjednocená Čínská pobřežní stráž, která byla součástí civilní agentury podřízené Ministerstvu půdy a přírodních zdrojů, ale v roce 2018 prošla militarizací. K 1. červenci 2018 byla převedena pod Čínskou lidovou ozbrojenou polici, která je podřízena Ústřední vojenské komisi ČLR.\n\nS téměř 1300 plavidly představuje největší pobřežní stráž světa (z nich asi 260 je schopno operací na otevřeném moři). Střeží pobřeží dlouhé přibližně 14 500 km. Mezi její hlavní úkoly patří prosazování práva a záchranné operace. Zároveň je využívána jako politický nástroj a je velmi aktivní v oblastech územních sporů ČLR s jejími sousedy v Jihočínském a Východočínském moři. V této roli spolupracuje s Námořní milicí ozbrojených sil lidu. Zatímco v minulosti jádro pobřežní stráže tvořila starší plavidla získaná od čínského námořnictva, jeho aktuální rozsáhlá modernizace zahrnuje stavbu specializovaných plavidel, včetně dvou největších oceánských hlídkových lodí světa.\n\nPobřežní stráž mimo jiné provozuje od námořnictva převedené částečně odzbrojené fregaty typu 053H2G (3 ks) a oceánská hlídková loď typu 818 (6 ks), které jsou derivátem fregat typu 054A.\n"}
{"id": "1508430", "url": "https://cs.wikipedia.org/wiki?curid=1508430", "title": "Manifest (rozcestník)", "text": "Manifest (rozcestník)\n\nManifest může být:\n\n"}
{"id": "1508431", "url": "https://cs.wikipedia.org/wiki?curid=1508431", "title": "Matouš Béňa", "text": "Matouš Béňa\n\nMatouš Béňa (1. října 1861 Brodek u Přerova – 18. března 1944 Olomouc) byl český (moravský) spisovatel.\n\nPokřtěn byl jako Matheus Benia. Narodil se v rodině rolníka (půlláníka) Františka Beni (1851–??) a jeho manželky Antonie, rozené Bartoníkové. (V početné rodině byli při sčítání obyvatel v roce 1880 zaznamenáni rodiče, prarodiče a pět dětí. Matouš Béňa zde byl uveden jako „učitel dětí“.) \n\nVystudoval učitelský ústav v Příboře a v roce 1881 se stal učitelem ve Velké nad Veličkou. Dále byl ředitelem školy v Suchově, kde okolo sebe soustředil skupinu kulturních nadšenců nazývanou \"Súchovská republika\". Členem této společnosti byl i malíř Joža Úprka či spisovatel Otakar Bystřina.\n\nV roce 1888 odešel do Blatničky. (Během Béňova působení v Blatničce byl zaznamenán i jeho zájem o archeologii. Vlasteneckému spolku musejnímu v Olomouci věnoval dvě pravěké kamenné sekyry, lidově nazývané „hromové kameny“, které lidé uchovávali v domácnostech.) Zde se oženil, ale ze dvou dcer jedna zemřela a po pětiletém manželství zemřela i jeho žena. Oženil se podruhé, ale toto manželství se brzy rozpadlo. \n\nPoté, co prodal svůj majetek, odjel Matouš Béňa do Petrohradu. V době pobytu v Rusku (v roce 1898) obdržel od Svatoboru stipendium 150 zlatých na cestování po Rusku. O prvních dojmech z Ruska zveřejnil článek v dubnovém čísle roku 1898 časopisu Květy. Po návratu z Ruska učil v Kunčicích pod Ondřejníkem a od roku 1901 v Ostravici. Po neshodách se školskými úřady byl předčasně penzionován a s dcerou odešel do Vídně, kde setrval delší dobu, na Moravu se vrátil před 1. světovou válkou.\n\nPo vzniku Československa se odstěhoval k dceři do Skalice, kde krátce učil na gymnáziu. Žil též v Javorníku, Strážnici a Luhačovicích. Závěr života prožil u dcery v Olomouci.\n\nInspirací pro Béňovo dílo bylo Slovácko, ať už popisoval své zážitky z učitelování, nebo místní život; část díla věnoval historii Slovácka.\n\nPřispíval do řady deníků a časopisů – odborně do \"Časopisu Vlasteneckého spolku musejního v Olomouci\", beletristicky např. do Zlaté Prahy a jiných.\n\n\n\n"}
{"id": "1508432", "url": "https://cs.wikipedia.org/wiki?curid=1508432", "title": "Adriaen Frans Boudewijns", "text": "Adriaen Frans Boudewijns\n\nAdriaen Frans Boudewijns (3. října 1644 Brusel – 3. prosince 1719 Brusel) byl vlámský malíř krajinář, kreslíř a pracoval také grafickou technikou tisku z hloubky, leptem. Byl znám především jako krajinář, maloval převážně italskou krajinu se stromy a s architekturou, s řekami a vesnicemi, pohledy na města a pobřeží.\n\nAdriaen Frans Boudewijns se narodil v Bruselu, kde byl 3. října 1644 pokřtěn v kostele sv. Mikuláše. Byl synem Nicolase Boudewijna a Françoise Jonquin. Dne 5. října 1644 se oženil s Louise de Ceul. Pár pravděpodobně zůstal bezdětný. Dne 23. listopadu 1665 byl zároveň zapsán jako žák a mistr bruselského Cechu svatého Lukáše. Byl žákem krajináře a rytce Ignáce van der Stocka.\n\nByl pozván do Paříže, kde dne 16. prosince 1666 uzavřel tříletou smlouvu s vlámským malířem Adamem Frans van der Meulenem. Najat byl proto, aby pomohl van Meulenovi s prací na designu 12 gobelínů pro francouzského krále Ludvíka XIV. Van der Meulen namaloval menší postavy a část krajiny. Zbytek krajiny byl dokončen Boudewijnsem a dalším vlámským malířem působícím v Paříži, Abrahamem Genoelsem.\n\nBoudewijns také hodně cestoval. Spolu s Genoelsem udělal náčrtky hradu poblíž Bruselu pro návrh tapiserie určené pro francouzského krále. V Paříži Boudewijns vytvořil mnoho rytin Van der Meulenových kompozic. Také udělal rytiny prací Abrahama Genoelse, holandského umělce Jana van Hughtenburgha a rytiny svých vlastních návrhů.\n\nDne 12. ledna 1670 si Boudewijns vzal sestru Adama Franse van der Meulena Barbe nebo Barbara. Pár měl dvě děti, z nichž starší Frans se stal také malířem. Barbe Boudewijns zemřela 2. března 1674 a Boudewijns byl nucen vrátit se domů. Byl v Bruselu v roce 1677, důkazem je jeho přítomnost na křtu jeho synovce Adriaena Franse dne 4. června roku 1677. Potřetí se oženil v Bruselu v roce 1670. V Bruselu měl své vlastní studio, jeho žákem se v roce 1682 stal Andreas Meulebeek a v dalším roce Matthys Schoevaerdts. Jeho synovec Adriaen (Frans) se stal jeho žákem v roce 1694. Také jeho syna učil malovat. Je pravděpodobné, že přišel o majetek při dělostřeleckém bombardování Bruselu francouzskými jednotkami během 13., 14. a 15. srpna 1695, které způsobilo zničení třetiny budov v Bruselu. Adriaen Frans Boudewijns zemřel v Bruselu dne 3. prosince 1719 ve věku 75 let.\n\nAdriaen Frans Boudewijns byl malíř, kreslíř a tiskař. Obrazy, které se dochovaly, namaloval pravděpodobně až po svém návratu z Paříže. Z jeho pobytu v Paříži se dochovaly návrhy tapiserií, kresby a rytiny. Jen málo jeho prací je datováno. Často spolupracoval s dalšími malíři specialisty, kteří do jeho krajiny přidávali postavy. Jeho spolupracovníky byli Charles Emmanuel Biset, Pointié Dupont, jeho žák Matthys Schoevaerdts, ale nejčastěji Pieter Bout.\n\nMalířský styl Adriaena Franse Boudewijnse je kombinací stylu severského a římského klasického stylu, jehož představiteli byli Claude Lorrain a Nicolas Poussin. Jeho krajiny jako by se právě vykoupaly v jasném jižním světle, občas jsou doplněny antickým architektonickým prvkem, kontrastujícím s živou a naturalistickou oblohou s plujícími mraky. Tyto klasické idealizované krajiny se staly jeho ochrannou známkou. Pečlivé, detailní vykreslování stromů ukazuje vliv Gasparda Dugheta. Všechny jeho krajiny jsou pečlivě malovány, postavy často domaloval Pieter Bout.\n\nJeho obrazy krajin je možno rozdělit do tří typů. První typ připomíná práci Sonian Forest School nebo krajinářů jako Jacques d'Arthois a Cornelis Huysmans. Tito malíři z Bruselu upřednostňovali zobrazování písčitých nížin s hlubokými úvozy obklopenými stromy. Tyto kompozice ukazují krajiny v jasném světle. Druhý typ krajiny zobrazuje italské architektonické prvky zasazené do ploché krajiny s řadou kopců v pozadí. Poslední kompoziční typ je tvořen řadou vesnických a říčních krajin, které připomínají styl Jana Brueghela staršího v kompoziční struktuře a technické přesnosti. Boudewijns také zhotovil mnoho tisků obrazů svých, Adama Frans van der Meulena a Abrahama Genoelse.\n\n \n"}
{"id": "1508435", "url": "https://cs.wikipedia.org/wiki?curid=1508435", "title": "Elisa (italská zpěvačka)", "text": "Elisa (italská zpěvačka)\n\nElisa Toffoli (* 19. prosince 1977 Terst), známá pouze jako Elisa, je italská zpěvačka a písničkářka. Mezi její známé písně patří „Come Speak to Me“ z roku 2001 a „Dancing“ z roku 2002. V roce 2012 spolupracovala s Enniem Morriconem a skladbu „Ancora qui“ můžeme slyšet ve filmu Quentina Tarantina \"Nespoutaný Django\" (\"Django Unchained\").\n\nNahrála celkem 9 studiových alb, 5 kompilací, 2 živá alba, 8 videoalb a 51 singlů. V Itálii prodala více než 3,5 milionů desek, získala 1 diamantovou, 1 multiplatinovou, 26 platinových a 5 zlatých desek.\n\nV Itálii získala množství významných ocenění, například na festivalu v Sanremu v roce 2001 za píseň „Luce“ obdržela šest ocenění včetně prvního místa v kategorii Big. Dále získala ocenění \"Targa Tenco\", dvakrát \"Premio Lunezia\" a čtrnáctkrát \"Italian Wind & Music Awards,\" na \"Festivalbaru, Nastro d’Argento\" a \"Premio Regia Televisiva\". Umístila se také v \"MTV Europe Music Award\".\n\nNarodila se 19. prosince 1977 v Terstu. Již od dětství milovala hudbu, především od Arethy Franklin, Ozzyho Osbourna, Lizy Minnelli, Raye Charlese a Madonny. Začala navštěvovat lekce kytary a psát si vlastní písničky. Ve 14 letech začala hrát s rockovou kapelou Seven Roads, v 16 letech se pak přidala ke skupině Blue Swing Orchestra.\n\nV roce 1994 Elisa s pomocí rodiny a přátel natočila vlastní demo, které se dostalo do \"Sugar Records\". O rok později již v San Franciscu nahrávala s producentem Corradem Rusticim svůj první singl, na kterém byly dvě skladby: „Inside a Flower“ a „So Delicate So Pure“.\n\nV roce 1997 Elisa nahrála své první debutové album \"Pipes & Flowers\", které dostalo dvě platinové desky. Začala být přirovnávána k Alanis Morissette a v roce 1997 ji Italian Music Awards zařadil mezi nejlepší nové umělce. Za své debutové album získala v roce 1998 ocenění \"Premio Tenco Award\".\n\nJejí páté album \"Heart\" se stalo jedničkou v Itálii. V roce 2013 Elisa vydala své album \"L'Anima Vola\", které se objevovalo v žebříčcích 18 měsíců a stalo se dvakrát platinovým. Součástí alba byla také skladba „Ancora Qui“, nahraná spolu s Enniem Morriconem pro film \"Django Unchained\". Soundtrack k filmu byl v roce 2014 nominován na cenu Grammy za nejlepší soundtrack. V roce 2017 oslavila 20 let kariéry ve Veronské aréně. Popřát jí přišla řada význačných umělců, mezi nimi i LP, slavná americká zpěvačka italského původu, se kterou si společně zazpívaly píseň „Strange“.\n\nElisa se svěřila se svým nelehkým dětstvím, měla zvláště komplikovaný vztah s otcem, který byl s Elisinou matkou, ale zároveň měl další rodinu, se kterou žil. V roce 2006 napsala píseň „Stay“ pojednávající o jejím vztahu s otcem. V roce 2015 Elisin otec zemřel.\n\nV roce 2006 se Elisa dala dohromady se svým kytaristou Andreou Rigonatem, se kterým má dvě děti: Emmu Cecile a Sebastiana. V roce 2015 stvrdili svůj vztah manželským slibem. Dnes spolu manželé stále spolupracují na jevišti.\n"}
{"id": "1508436", "url": "https://cs.wikipedia.org/wiki?curid=1508436", "title": "O lásce (album)", "text": "O lásce (album)\n\nO lásce je dvaadvacáté studiové album Hany Zagorové. Nahráno bylo ve studiu Vyžlovka a vyšlo roku 2016. Album vydalo vydavatelství \"Supraphon\".\n\n\n\n\n"}
{"id": "1508437", "url": "https://cs.wikipedia.org/wiki?curid=1508437", "title": "Kmenová buňka (rozcestník)", "text": "Kmenová buňka (rozcestník)\n\nKmenová buňka (anglicky \"Stem cell\") může znamenat: \n\n"}
{"id": "1508444", "url": "https://cs.wikipedia.org/wiki?curid=1508444", "title": "Toufar (opera)", "text": "Toufar (opera)\n\nToufar je opera Aleše Březiny na vlastní libreto. Tématem je osud faráře Josefa Toufara, zavražděného komunistickou mocí v roce 1950.\n\nOpera byla uvedena ve světové premiéře v Národním divadle v Praze na scéně Divadla Kolowrat dne 18. září 2013. Od roku 2014 se hraje na Nové scéně ND. V roce 2014 bylo představení uvedeno na festivalu Smetanova Litomyšl.\n\n"}
{"id": "1508446", "url": "https://cs.wikipedia.org/wiki?curid=1508446", "title": "Bašanija", "text": "Bašanija\n\nBašanija () je vesnice a přímořské letovisko v Chorvatsku v Istrijské župě, spadající pod opčinu města Umag. Nachází se asi 5 km severozápadně od Umagu. V roce 2011 zde žilo 256 obyvatel, což je nárůst oproti roku 2001, kdy zde žilo 243 obyvatel v 95 domech. Jedná se o nejzápadnější chorvatskou vesnici.\n\nSousedními vesnicemi jsou Savudrija a Zambratija.\n"}
{"id": "1508447", "url": "https://cs.wikipedia.org/wiki?curid=1508447", "title": "Zambratija", "text": "Zambratija\n\nZambratija () je vesnice a přímořské letovisko v Chorvatsku v Istrijské župě, spadající pod opčinu města Umag. Nachází se asi 3 km severozápadně od Umagu. V roce 2011 zde žilo 472 obyvatel, což je nárůst oproti roku 2001, kdy zde žilo 443 obyvatel v 177 domech.\n\nSousedními vesnicemi jsou Bašanija a Katoro.\n"}
{"id": "1508455", "url": "https://cs.wikipedia.org/wiki?curid=1508455", "title": "Španělští velvyslanci v Praze za doby Rudolfa II.", "text": "Španělští velvyslanci v Praze za doby Rudolfa II.\n\nV roce 1583 císař Rudolf II. přesídlil natrvalo do Prahy a s ním přicestoval nejen celý jeho dvůr, ale i vyslanci předních katolických mocností. Mezi nejvýznamnější (a také nejvlivnější) patřili vyslanci španělského krále, neboť Praha byla jedním z center katolické Evropy a španělský král byl jeho nejvěrnější spojenec.\n\nNení přímo zdokumentováno místo, kde sídlili španělští vyslanci. Ví se, že se nacházelo se v dnes již zbořeném Tucharovském domě na Hradčanech v Kanovnické ulici v blízkosti Hradu. Ambasáda byla na toto místo přesunuta někdy v roce 1590 Zúñigovým předchůdcem vyslancem Guillénem de San Clemente. Před tímto datem sídlil San Clemente na Malé Straně v blízkosti místa, kde nyní stojí Valdštejnský palác.\n\n"}
{"id": "1508466", "url": "https://cs.wikipedia.org/wiki?curid=1508466", "title": "Katoro", "text": "Katoro\n\nKatoro () je malá, téměř zaniklá vesnička a přímořské letovisko v Chorvatsku v Istrijské župě, spadající pod opčinu města Umag. Nachází se asi 1,3 km severozápadně od Umagu. V roce 2011 zde žilo pouze 19 stálých obyvatel, což je nárůst oproti roku 2001, kdy zde žilo 14 obyvatel v 5 domech. Do roku 2001 patřilo Katoro pod vesnici Zambratija.\n\nSousedními vesnicemi jsou Monterol a Zambratija.\n"}
{"id": "1508468", "url": "https://cs.wikipedia.org/wiki?curid=1508468", "title": "Elisabeta (1887)", "text": "Elisabeta (1887)\n\nElisabeta byl chráněný křižník rumunského námořnictva. Je to první a jediný křižník provozovaný rumunským námořnictvem. Ve službě byl v letech 1888–1916. Využíván byl zejména k výcviku. V roce 1916 byl odzbrojen a roku 1926 byl sešrotován.\n\nPlavidlo postavila britská loděnice Armstrong Mitchell & Co. v Elswicku. Jeho kýl byl založen 17. května 1887 a na vodu bylo spuštěno 29. září 1887. Výzbroj byla instalována až v rumunském námořním arzenálu v Galați. Dne 10. září 1888 bylo přijato do služby.\n\nPlavidlo chránila 43mm pancéřová paluba, zeslabená na koncích na 25 mm. Skloněné konce této paluby měly sílu 86 mm. Výzbroj tvořily čtyři 150mm kanóny Krupp, čtyři 57mm kanóny Nordenfeldt, čtyři 37mm kanóny Hotchkiss a čtyři 356mm torpédomety. Pohonný systém tvořily dva trojčinné parní stroje o výkonu 4700 hp, pohánějící dva lodní šrouby. Nejvyšší rychlost dosahovala 17,3 uzlu.\n\nRoku 1904 loď prošla generálkou v Galați. V roce 1906 plavidlo dostalo novou výzbroj, kterou tvořily čtyři 120mm kanóny Saint-Chamond, čtyři 75mm kanóny Saint-Chamond a čtyři 356mm torpédomety. Po rumunském vstupu do první světové války roku 1916 byla výzbroj sejmuta a využita v pozemních dělostřeleckých bateriích.\n"}
{"id": "1508471", "url": "https://cs.wikipedia.org/wiki?curid=1508471", "title": "Monterol", "text": "Monterol\n\nMonterol je malá, téměř zaniklá vesnička a přímořské letovisko v Chorvatsku v Istrijské župě, spadající pod opčinu města Umag. Téměř bezprostředně sousedí s Umagem. V roce 2011 zde žilo pouze 19 stálých obyvatel, což je stejný stav jako v roce 2001, kdy zde žilo 19 obyvatel v 6 domech. Vesnice vznikla v roce 2001 po rozdělení obce Umag-Komunela na Umag a Monterol.\n\nSousedními obcemi jsou Katoro a město Umag.\n"}
{"id": "1508472", "url": "https://cs.wikipedia.org/wiki?curid=1508472", "title": "Đuba", "text": "Đuba\n\nĐuba () je malá vesnice a přímořské letovisko v Chorvatsku v Istrijské župě, spadající pod opčinu města Umag. Nachází se asi 3 km jihovýchodně od Umagu. V roce 2011 zde žilo 115 stálých obyvatel, což je nárůst oproti roku 2001, kdy zde žilo 86 obyvatel v 28 domech.\n\nSousedními vesnicemi jsou Križine a Seget, sousedním městem Umag.\n"}
{"id": "1508476", "url": "https://cs.wikipedia.org/wiki?curid=1508476", "title": "Križine", "text": "Križine\n\nKrižine () je malá vesnice a přímořské letovisko v Chorvatsku v Istrijské župě, spadající pod opčinu města Umag. Nachází se asi 4 km jihovýchodně od Umagu. V roce 2011 zde žilo 194 stálých obyvatel, což je pokles oproti roku 2001, kdy zde žilo 200 obyvatel v 71 domech.\n\nSousedními vesnicemi jsou Čepljani, Đuba a Lovrečica.\n"}
{"id": "1508483", "url": "https://cs.wikipedia.org/wiki?curid=1508483", "title": "Ly49", "text": "Ly49\n\nLy49 je rodina membránových lektinům typu C podobných (lektin-like) receptorů exprimovaných hlavně na NK buňkách, ale také na dalších buňkách imunitního systému (CD8+ a CD3+ T lymfocyty, intestinální epiteliární lymfocyty (IELs), NKT buňky, uterinní NK buňky, makrofágy nebo dendritické buňky). Jejich hlavní rolí je rozpoznání a odlišení vlastních zdravých buněk a infikovaných nebo jinak poškozených buněk pomocí vazby na MHC glykoproteiny I. třídy. Rodina Ly49 je kódována skupinou genů \"Klra\", která zahrnuje geny převážně pro inhibiční, ale také aktivační receptory. Inhibiční Ly49 receptory hrají roli v rozpoznání vlastních buněk a tím při udržení tolerance vůči vlastním tkáním a bránění vzniku autoimunit potlačením aktivace NK buněk. Na druhou stranu aktivační Ly49 receptory rozpoznávají proteiny na rakovinných nebo buňkách infikovaných viry (induced-self teorie) a signalizují při nedostatku nebo abnormální expresi MHC I molekul (missing-self teorie), což aktivuje produkci cytokinů a cytotoxické vlastnosti NK a dalších imunitních buněk. \n\nLy49 receptory jsou exprimovány na buňkách některých savců včetně hlodavců, dobytka i některých primátů, ale nejsou u lidí. V lidském genomu byl nalezen pouze jeden gen pro Ly49 receptor, KLRA1P (LY49L), ale jedná se o nefunkční pseudogen. Nicméně stejnou funkci u lidí zastávají receptory KIR (killer cell imunoglobulin-like receptors). Mají odlišnou strukturu, ale také vážou MHC I molekuly a zahrnují inhibiční (především) i aktivační receptory.\n\nNK buňky zabíjejí buňky infikované viry nebo jinak abnormální buňky, a proto musí mít přesně regulovaný systém rozpoznání vlastních buněk, aby zabránily jejich zničení. Na svém povrchu exprimují několik typů inhibičních a aktivačních receptorů včetně receptorů z rodiny Ly49, které jsou důležité pro „licencování“ NK buněk, antivirovou a protinádorovou imunitní odpověď. Každá z těchto funkcí je popsána níže. \n\nNK buňky jsou aktivované, když signály z aktivačních receptorů převáží signály z inhibičních. To může nastat, pokud aktivační receptory rozpoznají virové proteiny prezentované na povrchu infikované buňky (induced-self teorie). Některé aktivační Ly49 receptory se adaptovaly, aby rozpoznaly specifické virové proteiny; např. Ly49H váže glykoprotein m157 produkovaný myším cytomegalovirem (MCMV). Myší kmeny bez Ly49H jsou více náchylné na MCMV infekci. Navíc u Ly49 pozitivních NK buněk byly pozorované vlastnosti MCMV specifických paměťových buněk, které lépe reagují na opakované MCMV infekce. \n\nDalším příkladem aktivace NK buněk je rozpoznání nádorových buněk, které přestaly exprimovat MHC molekuly I. třídy, aby se vyhnuly cytotoxickým T lymfocytům. To ale způsobí, že inhibiční receptory NK buněk nedostávají signál, a buňka je tím aktivována, jak popisuje missing-self teorie.\n\nAby byly NK buňky plně funkční a měly cytotoxickou aktivitu, potřebují především během svého vývoje přijmout signál od vlastních MHC I molekul na inhibičních receptorech Ly49 (KIR u člověka). Tento edukační proces brání, aby byly NK buňky autoreaktivní. Yokoyama a kolegové ho nazvali „NK cell licencing“ (licencování NK buněk). Když inhibičním receptorům NK buněk chybí během vývoje signál od vlastních MHC I molekul, jsou nelicencované (needukované) a na stimulaci aktivačních receptorů nereagují. Tento hyporesponzivní stav ale není definitivní a NK buňky mohou být re-edukovány. Navíc se ukazuje, že needukované buňky mohou být aktivovány během některých akutních virových infekcí nebo některými nádory a při tom působit účinněji než edukované buňky.\n\nInhibiční Ly49 receptory hrají roli v „licencování“ NK buněk a jsou důležité pro rozpoznání a navození tolerance k vlastním buňkám.\n\nStimulace inhibičních receptorů vede k fosforylaci ITIM motivu (immunoreceptor tyrosine‐based inhibitory motif), který je lokalizovaný na cytoplazmatické části těchto receptorů. Na fosforylovanou Ly49 molekulu se naváže SH2 (src homology 2) doména zahrnující proteinovou fosfatázu SHP-1, která defosforyluje ITIM, čímž brání aktivaci NK buňky.\n\nMezi inhibiční receptory patří Ly49A, B, C, E, G a Q.\n\nAktivační receptory jsou důležité pro antivirovou a protinádorovou imunitu. \n\nAktivační receptory signalizují prostřednictvím ITAM motivů (immunoreceptor tyrosine-based activation motif), které jsou součástí asociované molekuly DAP-12 navázané prostřednictvím argininu na transmembráně části Ly49. Po stimulaci receptoru a fosforylaci ITAMu se aktivuje SH2 doména s proteinovou kinázou, čímž začíná signalizační kaskáda vedoucí k aktivaci NK buňky. \n\nMezi aktivační receptory patří Ly49D, H a L.\n"}
{"id": "1508484", "url": "https://cs.wikipedia.org/wiki?curid=1508484", "title": "Ivan Delić", "text": "Ivan Delić\n\nIvan Delić (* 29. září 1998 Split) je chorvatský fotbalový útočník hrající za Hajduk Split.\nIvan Delić, rodák ze Splitu, začal s fotbalem v mládežnické akademii Hajduku Split, ze které byl povolán do rezervního týmu v sezoně 2017-18. 29. října 2017 si připsal debut v A-týmu, kde střídal za Ivana Pešiće při remíze 0-0 proti Slavenu Belupo.\n\n17. dubna 2018 podepsal Delić první profesionální smlouvu do roku 2021.\n\nV říjnu 2015 obdržel pozvánku do chorvatské fotbalové reprezentace do 17 let na mistrovství světa do 17 let.\n\n"}
{"id": "1508489", "url": "https://cs.wikipedia.org/wiki?curid=1508489", "title": "Velký Plešný", "text": "Velký Plešný\n\nVelký Plešný (německy \"Gross Pleschen\", 1066 m n. m.) je třetí nejvyšší hora Šumavského podhůří a nejvyšší hora jeho podcelku Českokrumlovská vrchovina. Tyčí se 16 km západo-severozápadně od Českého Krumlova a 18 km jiho-jihovýchodně od Prachatic. Jeho svahy jsou zalesněny smrčinou a pokryty balvany a skalními výchozy.\n\nVrchol Velkého Plešného i sousedního Chlumu leží od roku 1947 na území vojenského újezdu Boletice, a je proto nepřístupný. O víkendech a státních svátcích jsou přístupné značené cesty, ty se ale oběma vrcholům zdálky vyhýbají. Nejvíce se vrcholu blíží cyklostezka č. 1251, která prochází 2,3 km severně od vrcholu. Toto místo je i nejvyšším turisticky přístupný bodem Velkého Plešného, přestože k vrcholu mu chybí ještě 300 výškových metrů.\n\nS povolením ke vstupu by byl dobře přístupný z Tisovky - nejprve po zmíněné cyklostezce č. 1251, od které se v jejím nejvyšším místě odděluje neznačená Ondřejovská cesta (silnice) do sedla s Chlumem, kde z ní odbočuje doleva Horní cesta a na ni navazující Prodloužená cesta. Necelých 400 metrů od vrcholu se od Prodloužené cesty odpojuje rovný průsek až na vrchol. Celá cesta z Tisovky by měřila 6,5 km s převýšením 350 metrů.\n\nDíky členitosti terénu a činnosti armády bez intenzivního zemědělství se ve vojenském újezdu udržela řada společenstev a organismů, jaké se jinde ve střední Evropě staly vzácnými. Mezi nejvýznamnější zástupce květeny patří druhy vázané na bezlesí a řídké lesy, jako je hořeček český, popelivka sibiřská, početné populace hruštičkovitých a 15 druhů orchidejí.\n\nSíť neznečištěných neregulovaných toků hostí i největší středoevropskou populaci perlorodky říční a vranky obecné. Hnízdí zde také nejméně 136 druhů ptáků, mimo jiné chřástal polní, datlík, jeřábek lesní, kulíšek nejmenší a skřivan lesní. Ti se stali důvodem vyhlášení Ptačí oblasti Boletice. Ze savců je významný trvalý výskyt rysa ostrovida, početné jsou populace vysoké zvěře a prasete divokého.\n"}
{"id": "1508490", "url": "https://cs.wikipedia.org/wiki?curid=1508490", "title": "Benátští vyslanci v Praze za doby Rudolfa II.", "text": "Benátští vyslanci v Praze za doby Rudolfa II.\n\nV roce 1583 císař Rudolf II. přesídlil natrvalo do Prahy a s ním se přistěhoval nejen celý jeho dvůr, ale i vyslanci předních evropských států. Vyslanci Benátské republiky (Serenissimy) byli o to významnější, že představovali důležitého spojence ve válce s Osmanskou říší, zároveň však byli konkurenti ve snaze získat rozhodující vliv v severním Jadranu.\n\n"}
{"id": "1508494", "url": "https://cs.wikipedia.org/wiki?curid=1508494", "title": "Bánhorváti", "text": "Bánhorváti\n\nBánhorváti je velká vesnice v Maďarsku v župě Borsod-Abaúj-Zemplén, spadající pod okres Kazincbarcika. Vznikla v roce 1950 sloučením dvou obcí Bánfalva a Bánhorvát. Nachází se asi 9 km západně od Kazincbarciky. V roce 2015 zde žilo 1 373 obyvatel. Dle údajů z roku 2001 tvoří 98 % obyvatelstva Maďaři a 2 % Romové.\n\nSousedními vesnicemi jsou Dédestapolcsány a Nagybarca.\n"}
{"id": "1508495", "url": "https://cs.wikipedia.org/wiki?curid=1508495", "title": "Bánk", "text": "Bánk\n\nBánk () je vesnice v Maďarsku v župě Nógrád, spadající pod okres Rétság. Nachází se asi 3 km východně od Rétságu. V roce 2015 zde žilo 659 obyvatel. Dle údajů z roku 2011 tvoří 84,1 % obyvatelstva Maďaři, 32,5 % Slováci, 0,8 % Němci, 0,2 % Rusíni a 0,2 % Srbové\n\nSousedními vesnicemi jsou Csécse, Cserhátszentiván, Ecseg, Felsőtold, Jobbágyi, Kozárd a Szurdokpüspöki, sousedním městem Pásztó.\n"}
{"id": "1508496", "url": "https://cs.wikipedia.org/wiki?curid=1508496", "title": "Portugalská rallye 2019", "text": "Portugalská rallye 2019\n\nPortugalská rallye 2019 (oficiálně 53. Vodafone Rally de Portugal) byl 7. podnik Mistrovství světa v rallye 2019 (WRC), který konal v Portugalsku 30. května až 2. června 2019. Absolutním vítězem se stala posádka Ott Tänak a Martin Järveoja (Toyota GAZOO Racing WRT). Závod mělo délce 311,23 km se jel na šotolině.\n\nCelkové pořadí jezdců i spolujezdců před podnikem v Portugalsku vedl šestinásobný mistr světa Sébastien Ogier a Julien Ingrassia o 10 bodů před Ottem Tänakem a Martiemen Järveojou. Thierry Neuville a Nicolas Gilsoul byli třetí a zaostávali za druhou posádkou o 2 body. Mezi konstruktéry vedl tým Hyundai Shell Mobis WRT, který vedl nad týmem Toyota Gazoo Racing WRT 29 bodů.\nKategorii WRC 2 Pro vedla britská posádka Gus Greensmith a Elliott Edmondson před Madsem Østbergem a Torsteinem Eriksenem o 5 body v pořadí jezdců a spolujezdců. Łukasz Pieniążek a Kamil Heller byli na 3. místě, 6 bodů za norskou posádkou. Pohár konstruktérů vedl tým M-Sport Ford WRT před týmem Škoda Motorsport o 62 bodů, na 3. místě byl Citroën Total.\nWRC 2 vedl Benito Guerra a Jaime Zapata 14 bodů před posádkou Takamoto Katsuta a Daniel Barritt, na 3. místě byla dvojice Ole Christian Veiby a Jonas Andersson.\n\nPrvní etapa Portugalské rallye měla celkem 7 rychlostních zkoušek o délce 94,50 km. Erzeta \"Lousã\" měla 12,35 km, \"Góis\" měla 18,78 km a \"Arganil\" měla 14,62 km. Všechny tři rychlostní testy se jely dvakrát. Poslední sedmá rychlostní zkouška \"Lousada\" měřila 3,36 km. \n\nPrvní rychlostní zkouška \"Lousã 1\" nejlépe sedla posádce Dani Sordo a Carlos del Barrio, která najela na druhou dvojici Ott Tänak a Martin Järveoja 4,2 s. Do pěti sekund se vešla dvojice Finů Teemu Suninen (+ 4,4 s) a Jari-Matti Latvala (+ 4,8 s). Někteří jezdci v cíli řekli, že jim průjezdy stěžoval prach na trati. Například Suninen řekl: „Hlavně po startu je tam hodně prachu. Měli bychom mít i nějaký vzduchový filtr do auta, občas se těžko dýchá“, Latvala reagoval následovně: „Určitě se čistí, ale zase je díky prachu špatně vidět“ a Neuville uvedl, že „Na začátku jsme byl moc opatrný, pak to bylo lepší. Viditelnost není ideální.“ Druhou rychlostní zkoušku vyhrál Ott Tänak, který se tak přiblížil k vedoucímu Sordovi na 0,5 s. Druhý čas zajel Fin Jari-Matti Latvala (+ 1,0 s) a třetí Sordo. Hned na druhé erzetě postihly potíže Krise Meeka, jenž měl problémy s interkomem a v cíli řekl: „Tak jednoduchá věc jako interkom a nefunguje. Seb mně ukazoval prsty, takže nakonec celkem ok.“ Na další erzetě zaznamenali problémy hned 4 jezdci, a to Leob, Sordo, Østberg a Lappi (defekt). Loeb dorazil do cíle s ztrátou 15:36,3 s a Sordo s nejhorším časem v testu ztratil 18:38,9 s, přičemž Loeb propadl na předposlední a Sordo na poslední 57. místo. Oba vozy továrního týmu Hyundai postihl problém s palivovým čerpadlem. Po třetí erzetě se tak do vedení dostal Ott Tänak následovaný svými týmovými kolegy Latvalou (+ 6,9 s) a Meekem (+ 14,0 s).\n\nČtvrtou erzetu nejrychleji zajel Dani Sordo; na Španěla shodně ztratila dvojice Finů: Latvala a Suninen 3,3 s. Problémy na páté erzetě neopustily Sorda, který na svém vozem udělal defekt. Evans měl naopak problémy s elektrikou a propadl se tak o 15 míst na 20. pozici. Na třetí místo se dostal po špatném času Meeka Teemu Suninen. Do nejlepší desítky se po páté erzetě dostal český závodník Jan Kopecký, který vedl kategorii WRC 2 Pro. Šestý rychlostní test vyhrál Neuville, který se dostal na 4. místo. Do nejlepší trojice se znovu dostal Kriss Meeke. Po problémech s brzdami se na páté místo posunul Ogier. Suninen dojel erzetu na 24. místě s bezmála minutovou ztrátou na Neuvilla, což v cíli okomentoval následovně: „Nemáme brzdy. Nevím, že bych něco trefil.“ \n\nNa konci dne na jezdce čekala divácky atraktivní městská erzeta \"Lousada\", která měřila pouhých 3,36 km. Tu nejlépe zvládl Thierry Neuville (Hyundai i20 Coupe WRC), který najel na Ogiera 0,9 s (Citroën C3 WRC) a Tänaka 1,1 s (Toyota Yaris WRC). Kategorii WRC 2 po první etapě vedl Nor Ole Christian Veiby před Pierre-Louisem Loubetem (+ 14,3 s) a Nikolajem Grjazinem (+ 25,2 s). První místo v kategorii WRC 2 Pro patřilo Janu Kopeckému, kterého dělilo od druhého Kalleho Rovanpery pouhých 4,8 s.\n\nPořadí po 1. etapě:\n\nDruhá etapa Portugalské rallye měla 6 rychlostních zkoušek o délce 165,20 km. \"Vieira do Minho\" měla 20,53 km, \"Cabeceiras de Basto\" měřila 22,22 km a nejdelší \"Amarante\" měla 37,60 km. Všechny rychlostní zkoušky se jely dvakrát. Na programu byly také erzety \"Gaia Street Stage 1\" a \"Gaia Street Stage 2\" o délce 4,5 km. Ty však byli před zahájením rallye vyloučeny.\n\nDruhý den nejlépe o odstartoval Kris Meeke, který najel na svého továrního kolegu Latvalu 3 sekundy. Třetí Ogier ztratil na Meekův čas 4,6 s. Devátá rychlostní zkoušky patřila Toyotám, když erzetu vyhrál Jari-Matti Latvala a na druhého Tänaka najel 0,4 s a třetího Meeka 2,8 s. Dani Sordo ztratil na Latvalu 3 sekundy. Desátou erzetu znovu opanoval Latvalu, jenž na Tänaka najel 5,8 s. Latvalu od 1. místa dělilo 5,1 s. Pro norského jezdce Ole Christiana Veibyho (WRC 2) byla desátá erzeta konečnou, když jeho Volkswagen Polo GTI R5 na trati shořel.\n\nJedenáctá rychlostní zkouška znovu patřila Toyotě, když nejlepší čas zajel Ott Tänak následovaný Krisem Meekem (+ 1,0 s); třetí čas patřil Neuvillovi. Erzeta se nepodařila Latvalovi, který na Tänaka ztratil 9,7 s, čímž rozdíl mezi prvním a druhým místem vzrostl na 14,8 s. Dvanáctá rychlostní zkouška přinesla změnu na 2. až 5. místě, když Latvala po problémech s tlumičem zajel až 15. čas se ztrátou 56,7 na vítěze testu Neuvilla. Latvala se tak propadl o 3 místa na 5. pozici. Na druhé místo se tak posunul Meeke následovaný Neuvillem a Ogierem. Sesnáctou rychlostní zkoušku vyhrál jezdec stáje Hyunday Thierry Neuville. Přetrvávající potíže s tlumičem donutily Latvalu odstoupit, přičemž obdržel 10 minut k nejlepšímu času a propadl se na 11. místo v pořadí. Problémy s tlumičem trápily také Tänaka, který zaostal za Neuvillem o 12,7 s. Rozdíl mezi prvním Tänak tak po třinácté rychlostní zkoušce činil pouze 4,3 s. Z elitní desítky vypadl také Brit Gus Greensmith, který zaznamenal ztrátu 37,3 s na čelo závodu a propadl se na 15. místo. \n\nKategorii WRC 2 po první etapě vedl Francouz Pierre-Louis Loubet před švédským závodníkem Emilem Bergkvistem o bezmála 2 minuty (+ 1:57,7 s) a Henningem Solbergem (+ 2:16,4 s). První místo v kategorii WRC 2 Pro patřilo Kallemu Rovanperovi, kterého dělilo od druhého Jana Kopeckého více než minuta (+ 1:01,5 s). \n\nPořadí po 2. etapě:\n\nTřetí etapa Portugalské rallye měla 5 rychlostních zkoušek o délce 51,53 km. \"Montim\" (16. a 19 erzeta) měla 8,64 km, \"Fafe\" měla 11,18 km (17. a 20 erzeta) a \"Luílhas\" měla 11,18 km (18. erzeta). Poslední rychlostní zkouška \"Fafe 2\" se jela jako powerstage.\n\nŠestnáctou erzetu vyhrál Kris Meeke, který stáhl dalších 1,9 s na továrního jezdce Otta Tänaka, čímž se rozdíl Tänaka a Meeka snížil na 2,4 s. Thierry Neuville ztratil na Meeka 2,2 s. Problémy měl Esapekka Lappi, který se svým vozem Citroën C3 WRC šel přes strechu. I přes ztrátu 32,9 s na Krise Meeka si Fin 5. místo udržel. V následující erzetě vylomil na svém voze zavěšení, klesl na 6. místo a v další erzetě odstoupil. Sedmnáctou erzetu vyhrál Ott Tänak následovaný Krisem Meekem (+ 3,0 s), Neuvillem (+ 4,1 s) a Sordem (+ 4,7 s). Ostatní jezdci měli na Tänaka více něž desetisekundovou ztrátu. Osmáctou erzetu znovu nejlépe zajela dvojice Tänak a Meeke. Devatenáctá rychlostní zkouška přinesla změnil pořadí na pódiu, když Kris Meeke udělal chybu a na 2. místo se dostal Thierry Neuville. V cíli chybu okomentoval následovně: „V poslední chvíli to v tom vracáku ustřelilo. V prachu jsem neviděl a také nešlo zařadit.“\n\nPowerstage vyhrál Sébastien Ogier (5 bodů), bodované pozice dále obsadili Thierry Neuville (4 body), Ott Tänak (3 body), Teemu Suninen (2 body) a Dani Sordo (1 bod).\nI když Ott Tänak měl na předposledním mezičase náskok na Ogiera, před koncem závodu zpomalil, aby nestartoval v Sardínii jako první a přenechal čištění tratě Ogierovi, který zůstal v celkovém klasifikaci na 1. místě. Poslední rychlostní test nezvládli Kris Meeke (vylomené kolo) a Sébastien Loeb (ulomené zavěšení). Divácky atraktivní skok na konci erzety nezvládl Gus Greensmith, který po dopadu trefil kraj, poškodil svůj vůz a odstoupil ze závodu. Vítěz rallye Ott Tänak v cíli řekl: „Určitě jedno z mých nejtěžších vítězstvích. Měli jsme dost problémů a museli bojovat. Před cílem jsem zvolnil, aby Seb čistil na Sardínii.“\n"}
{"id": "1508497", "url": "https://cs.wikipedia.org/wiki?curid=1508497", "title": "Slunečník (čínský symbol)", "text": "Slunečník (čínský symbol)\n\nSlunečník (zjednodušená čínština: 阳伞, tradiční čínština: 陽傘, pīnyīn: \"yángsǎn\", ČST: \"jang-san\") má v čínské kultuře dlouhou tradici. Nepředstavuje pouze způsob ochrany před sluncem a deštěm, odedávna jsou čínské slunečníky vyráběné z hedvábí a voskovaného papíru považovány za umělecká díla vysoké hodnoty. Tradičně si slunečníky mohly dovolit pouze osoby ze zámožných nebo královských rodin, proto se staly symbolem bohatství a královského majestátu.\n\nSlunečník je také jedním z osmi šťastných symbolů, které jsou významné především v tibetském buddhismu, ale i v hinduismu a džinismu. Jako buddhistický symbol představuje ochranu před škodlivými vlivy, jako jsou nemoci, nečistoty a zlé duchovní síly.\n\nSlunečník nebo drahocenný slunečník (sanskrt: \"chatra\") symbolizuje ochrannou sílu buddhistického učení, ale i čest, respekt a důstojnost. Je nošen nad důležitými osobami nebo obrazy božstva a značí, že osoba nebo symbol pod ním je středem vesmíru. Proto bývá Buddha obvykle zobrazován s velkým propracovaným slunečníkem nad hlavou. Slunečníky jsou zvláště důležité také při procesních obřadech, kde působí jako přenosné chrámy.\n\nV Tibetu měli hodnostáři podle svého postavení nárok na různé slunečníky. Náboženští hodnostáři měli nárok na hedvábný slunečník a světští vládci na slunečník s pavími pery. Nejvýše postavené osobnosti, jako dalajláma, směli mít oba druhy.\n\nTibetská verze slunečníku byla přijata z jeho královských indických a čínských prototypů a vyráběna z dřevěného rámu s klenutým hedvábným potahem a závěsnými hedvábnými přívěsky, které tvořily převislý lem. Potah symbolizuje moudrost a jeho lem soucit. Slunečník tedy značí spojení těchto dvou prvků.\n\nMůžeme se setkat s osmihrannými i čtyřhrannými slunečníky. Osmihranné reprezentují ušlechtilou osmidílnou stezku, jeden z konceptů buddhistického učení, a čtyřhranné značí čtyři směry – sever, jih, východ a západ.\nHedvábné slunečníky, zdobené různými vzory s draky, přírodou, krajinami, květinami, zvířaty, postavami, výjevy z mytologie, nápisy atd., byly v Číně od počátku velmi ceněné, a tudíž přístupné jen těm nejbohatším. V 1. století před naším letopočtem se objevily první slunečníky z voskovaného papíru a velmi rychle se staly oblíbeným módním doplňkem bohatých žen. Díky jejich nedostatku a vysoké ceně se staly symbolem moci v Číně. Aby se čínští členové vládnoucí rodiny odlišili od zbytku populace, nosili pouze červené nebo žluté slunečníky, zatímco ostatní používali modré.\n\nS postupem času cena čínských slunečníků klesla, což umožnilo rozšířit jejich přístupnost pro širokou veřejnost. Slunečníky jsou dodnes běžné nejen v Číně, ale i v okolních asijských zemích, kde je světlá kůže považována za znamení krásy a vyššího společenského postavení.\nČervený deštník nebo slunečník je nepostradatelnou součástí tradiční čínské svatby. Když nevěsta opouští domov, její otec nad ní drží červený slunečník, příbuzní přitom mohou na slunečník házet rýži. Tento rituál má chránit nevěstu před zlými duchy a odvrátit smůlu.\n\nPři svatbách je často používán slunečník z voskovaného papíru, který má zvláštní význam. V čínštině olejový papír (ČST: jou-č') zní podobně jako „mít děti“ (ČST: jou c'), proto je slunečník vnímán jako symbol plodnosti.\nPapírové slunečníky se často objevují v literárních dílech čínských autorů a ve filmech, kde mají vyvolat romantickou atmosféru. Typické jsou zejména v příbězích, které se odehrávají jižně od řeky Yangtze, kde bývá často mlha a deštivé počasí. Díky kulatému tvaru je slunečník symbolem shledání, protože „kolo“ nebo „kruh“ v čínštině nese také význam „setkání“.\n\nKromě toho se slunečníky staly součástí vybavení pro tanečníky, umělce na jevištích a akrobaty. Pozoruhodným příkladem jsou provazochodci, kteří používají slunečník nebo deštník pro udržení rovnováhy.\nV čínštině slovo deštník nebo slunečník „sǎn“ (伞) zní jako slovo „sǎn/sàn“ (散), což znamená rozptýlit, oddělit, rozejít se s někým, rozdělit se. Proto je v Číně nežádoucí jej někomu věnovat jako dárek.\n\n"}
{"id": "1508498", "url": "https://cs.wikipedia.org/wiki?curid=1508498", "title": "Öcs", "text": "Öcs\n\nÖcs (vyslovováno [eč]) je malá vesnice v Maďarsku v župě Veszprém, spadající pod okres Ajka. Nachází se asi 11 km jihovýchodně od Ajky. V roce 2015 zde žilo 187 obyvatel. Dle údajů z roku 2011 tvoří 95,2 % obyvatelstva Maďaři, 3,7 % Romové, 3,2 % Rumuni a 1,1 % Němci.\n\nSousedními vesnicemi jsou Pula, Taliándörögd a Úrkút, sousedním městem Ajka.\n"}
{"id": "1508500", "url": "https://cs.wikipedia.org/wiki?curid=1508500", "title": "Csehbánya", "text": "Csehbánya\n\nCsehbánya (vyslovováno [čechbáňa], ) je malá vesnice v Maďarsku v župě Veszprém, spadající pod okres Ajka. Nachází se asi 15 km severovýchodně od Ajky. V roce 2015 zde žilo 288 obyvatel. Dle údajů z roku 2011 tvoří 79 % obyvatelstva Maďaři, 27,8 % Němci a 0,4 % Romové. Název doslovně znamená \"český důl\".\n\nSousedními vesnicemi jsou Farkasgyepű, Kislőd, Szentgál a Városlőd, sousedním městem Herend.\n"}
{"id": "1508501", "url": "https://cs.wikipedia.org/wiki?curid=1508501", "title": "TBK1", "text": "TBK1\n\nTBK1 (TANK-binding kinase 1) je enzym s kinázovou aktivitou. Konkrétně se jedná o serin/treonin-protein kinázu. V lidském genomu je kódována genem \"TBK1\". Tato kináza je známá především pro svou roli v antivirové odpovědi přirozené imunity. TKB1 nicméně také reguluje buněčnou proliferaci, apoptózu, autofágii a protinádorovou imunitu. Nedostatečná regulace aktivity TBK1 vede k autoimunitním, neurodegenerativním či nádorovým onemocněním.\n\nTBK1 je nekanonickou Iformula_1B kinázou (IKK). Sdílí sekvenční homologii s kanonickými IKK, které fosforylují inhibitor jaderného faktor kappa B (NFkB).\n\nNa N-konci proteinu se nachází kinázová doména (region 9-309), na niž navazuje ubiquitin-like doména (region 310-385). C-konec je tvořen dvěma coil-coiled strukturami (region 407-713), které zajišťují homodimerizaci (dimerizační doména).\n\nPro kinázovou aktivitu je nezbytná autofosforylace serinu 172, které předchází homodimerizace a ubiquitinylace lysinů 30 a 401. Fosforylace serinu 172 zajišťuje správnou vzájemnou orientaci N a C-koncového laloku, které tato kináza tvoří, a mezi nimiž je aktivní místo.\n\nTBK1 je zapojena v mnoha signálních drahách a tvoří mezi nimi uzel. Z tohoto důvodu je vyžadována regulace jejího zapojení v jednotlivých signálních drahách. To zajišťují adaptorové proteiny, které interagují s dimerizační doménou TBK1 a určují její lokalizaci a přístup k substrátům. Vazba TBK1 na adaptor TANK zajišťuje její lokalizaci k perinukleárnímu regionu a zapojení do dráhy vedoucí k produkci interferonů typu I (INFI). Naproti tomu vazba na adaptory NAP1 a SINTBAD zajišťuje TBK1 lokalizaci volně v cytoplasmě a její zapojení do autofágie. Dalším adaptorovým proteinem, který určuje lokalizaci TBK1 je TAPE, který ji směřuje k endolyzozomu.\n\nHlavní pozornost je věnována roli TBK1 v přirozené imunitě, především její roli v antivirové obraně. TBK1 je v tomto ohledu redundantní s IKKε, nicméně TBK1 se zdá být důležitější. Po spuštění protivirové signalizace přes PRR (pattern recognition receptory) dochází k aktivaci TBK1. Ta následně fosforyluje transkripční faktor IRF3, který je translokován do jádra, a dochází k produkci INFI.\n\nDále se TBK1 jako nekanonická IKK zapojena do nekanonické NFkB dráhy. V této dráze fosforyluje p100/NFkB2, který je následně štěpen v proteazomu a uvolněn jako podjednotka p52, která následně dimerizuje s RelB a spouští genovou expresi.\n\nV případě kanonické dráhy je komplex proteinů NF-kappa-B (NFkB) - jedná se o transkripční faktory - inhibován proteiny I-kappa-B (IkB), které inaktivují NFkB tím, že zabraňují jeho translokaci do jádra. Fosforylace serinových zbytků na IkB proteinech IKB kinázami (IKK) je označuje k ubiquitinylaci a následné destrukci v proteazomu. To umožňuje translokaci komplexu NFkB do jádra.\n\nTBK1 podněcuje autofágii jako odpověď na přítomnost patogenů a jejich zneškodnění. Dále je TBK1 zapojena například v regulaci buněčné proliferace, apoptózy či metabolismu.\n\nTBK1 interaguje s:\n\n\nTBK1 fosforyluje a zajišťuje tak translokaci do jádra transkripčních faktorů IRF3, IRF7 a ZEB1.\n\nDeregulace aktivity TBK1 a mutace v tomto proteinu jsou asociovány s mnoha onemocněními. Jelikož se jedná o regulátor buněčného přežívání, deregulace aktivity je spojená s mnohými nádorovými onemocněními. Kromě nádorových onemocnění se jedná též o auitoimunitní (například revmatoidní artritida, sytémový lupus) a neurodegenerativní onemocnění (například amylotrofická laterální skleróza či dětská encefalitida způsobená virem herpex simplex).\n\nZtráta TBK1 je u myší letální již v období embryonálního vývoje.\n\nInhibice IKK a IKK-příbuzných kináz - IKKε a TBK1 je studována jako možný přístup při léčbě zánětlivých a autoimunitních onemocněních onemocnění či rakoviny.\n"}
{"id": "1508502", "url": "https://cs.wikipedia.org/wiki?curid=1508502", "title": "Rail Baltica", "text": "Rail Baltica\n\nRail Baltica (v Estonsku známo pod názvem Rail Baltic) je projektovaná vysokorychlostní železniční trať v severojižní ose spojující Finsko, Estonsko, Lotyšsko, Litvu a Polsko s evropskou normálněrozchodnou železniční sítí. Projekt části železnice vedoucí přes Baltské státy je označován samostatně jako Rail Baltica Global Project. Železniční trať bude zajišťovat osobní a nákladní železniční dopravu mezi zeměmi a povede k lepšímu propojení střední a severní Evropy. Projekt počítá s přímým spojením Tallinnu s Varšavou přes Rigu a Kaunas. Litevské hlavní město Vilnius bude se zbytkem sítě spojeno odbočkou. Rail Baltica je prioritní projekt Evropské unie v rámci transevropské dopravní sítě (TEN-T).\n\nProjektovaná délka železniční tratě je v Baltských státech 870 km, z toho 213 km v Estonsku, 265 km v Lotyšsku a 392 km v Litvě. Trať bude v celé délce dvoukolejná, elektrifikovaná napájecí soustavou 25 kV AC a bude mít normální rozchod 1435 mm. Trasa je projektována tak, aby se vyhnula chráněným územím soustavy Natura 2000 a aby nezasahovala do stávající železniční sítě o rozchodu 1520 mm. Předpokládaná provozní rychlost u vlaků osobní dopravy dosahuje 235 km/h (maximální konstrukční rychlost 249 km/h) a 120 km/h u nákladních vlaků. Trať bude budována zcela v nové trase jako veřejná vysokorychlostní konvenční trať a bude vybavena prvky systému ERTMS. Při výstavbě bude užito nejnovějších technologií a materiálů. Technické parametry odpovídají technickým specifikacím Evropské unie pro interoperabilitu.\n\nV Baltských státech zajistí železniční trať podmínky pro intermodalitu a multimodalitu. Vzniknou tři víceúčelové nákladní dopravní terminály, a to v estonském přístavu Muuga, dále v lotyšském městě Salaspils a v litevském Kaunasu. V trase je plánováno celkem sedm stanic osobní dopravy, a to Tallinn, Pärnu, Riga, Riga letiště, Panevėžys, Kaunas a Vilnius s možností vzniku regionálních stanic a železničních spojení na jiná letiště nebo k přístavům.\n\nPlánovací fáze probíhala od roku 2010 a ukončena byla v roce 2017 a projekční fáze probíhá od roku 2016. Výstavba samotné železniční infrastruktury je plánována na období let 2019 až 2026. Odhadovaná cena projektu je pět miliard eur.\n\nÚsek železniční trati mezi Helsinkami a Tallinnem bude provozován stávajícími komerčními trajekty. Železniční spojení by měl v budoucnu zajistit plánovaný podmořský tunel Helsinky–Tallinn procházející pod Finským zálivem.\n\n\n"}
{"id": "1508505", "url": "https://cs.wikipedia.org/wiki?curid=1508505", "title": "Interleukin 22", "text": "Interleukin 22\n\nInterleukin 22 (IL-22) je protein, který je u lidí kódovaný genem IL22 lokalizovaným na chromozomu 12q15. Jedná se o cytokin, který je sekretován imunitními buňkami, působící především na buňky neimunitní. \n\nIL-22 protein se skládá z šesti alfa helixů a malého N-terminálního helixu. IL-22 receptor patří do rodiny IL-10 receptorů a skládá se ze dvou podjednotek IL-22R1 a IL-10R2. \n\nInterleukin 22 je produkován populací imunitních buněk v místě zánětu. Produkují ho třídy αβ T lymfocytů Th1, Th17 a Th22, dále buňky NKT, ILC3, neutrofily a makrofágy. IL-22 působí na buňky nehematopoetického původu a to stromální a epiteliální. Stimuluje přežití buňky, proliferaci a produkci antimikrobiálních mediátorů jako S100, Reg3β, Reg3γ a defenzinů. IL-22 se tedy účastní jak hojení rány tak obrany před mikroby. Dysregulace IL-22 se podílí na patogenezi autoimunitních onemocnění jako systémový lupus erythematodes, revmatoidní artritida a psoriáza. \n\nCílem tohoto cytokinu jsou buňky nehematopoetického původu, a to stromální a epiteliální lokalizované v následujících tkáních a orgánech: játra, plíce, kůže, thymus, pankreas, slezina, gastrointestinální trakt, srdce, prsa, oči, synoviální tkáň a tuková tkáň. \n\nHeterodimerní receptor IL-22 primárně váže IL-22 pomocí IL-22R1 podjednotky, která následně asociuje s podjednotkou IL-22R2, což vede ke spuštění signalizace do buňky. Asociovaný STAT-3 je fosforylován na místě 705. To vede k asociaci s Jak1 a Tyk2 kinázami a k přenosu signálu. IL-22 signalizace zároveň aktivuje také MAPK dráhu a p38. \n\nProdukce IL-22 je stimulována cytokinem IL-23. Zdrojem cytokinu IL-23 jsou dendritické buňky, u kterých byla tato produkce indukována vazbou ligandu a signalizací přes Toll-like receptory. Syntéza IL-23 může být navíc zvýšena signalizací přes Dectin-1 a NOD2. IL-23 receptor je tedy pro syntézu IL-22 klíčový. Jeho exprese často spolu s transkripčním faktorem RORγt je pro IL-22 produkující buňky typická. Produkce IL-22 může být navíc indukována také IL-1β. Naopak za inhibici signalizace IL-22 je zodpovědný solubilní IL-22 vazebný protein, který váže IL-22 a znemožňuje vazbu na receptor.      \n"}
{"id": "1508510", "url": "https://cs.wikipedia.org/wiki?curid=1508510", "title": "Bohumil Schütz", "text": "Bohumil Schütz\n\nBohumil Schütz (4. října 1903 – 1993) byl brněnský kaktusář, specialista na rod Gymnocalycium.\n\nO kaktusech publikoval jak odborné články např. v časopisech Frailea nebo Živa , tak knižní publikace. Známá byla zejména kniha \"Pěstování kaktusů\", na níž se spoluautorsky podílel se Zdeňkem Fleischerem a která byla vydána v desetitisícových nákladech. Mezi další spoluautorské publikace patří kniha \"Rod Astrophytum\". Samostatně pak publikoval knihu \"Monografie rodu Gymnocalycium\". \n\nNa jeho počest byl pojmenován on-line časopis \"Schütziana − Gymnocalycium Online Journal\", který vychází od roku 2010, a to nepravidelně několikrát do roka. Jedná se o internetový, volně stažitelný, mezinárodní časopis v několika jazykových mutacích věnovaný zejména kaktusům rodu Gymnocalycium.\nNa jeho počest byl pojmenován též kaktus Gymnocalycium schuetzianum, jehož zařazení je však sporné a je spíše považován za synonymum kaktusu Gymnocalycium monvillei nebo jeho křížence, který nebyl pozorován na přírodním nalezišti a vznikl v zahradě.\n"}
{"id": "1508511", "url": "https://cs.wikipedia.org/wiki?curid=1508511", "title": "11. protiletadlový raketový oddíl Točná", "text": "11. protiletadlový raketový oddíl Točná\n\n11. protiletadlový raketový oddíl (11. PLRO) byl součástí 71. protiletadlové raketové brigády, jejímž hlavním úkolem bylo zabezpečení protivzdušné obrany (PVO) hlavního města Prahy. Útvar vznikl roku 1973 v rámci 3. etapy (1. a 2. proběhla v letech 1959–1961) budování raketového systému PVO Prahy před údery protivníka v malých výškách a působil nejspíš do roku 1994. Oddíl byl vybavený PLRK S-125 Něva díky čemuž byl schopen se svojí automobilní technikou během bojové činnosti zaujmout i palebné postavení mimo základnu.\n\nVolba Točné jako stanoviště pro protiletadlovou obranu je vcelku logická, neboť nejseverovýchodnější vrch Brdské vrchoviny - Čihadlo se svými 385 metry nad mořem patří k nejvyšším místům Prahy. Nakonec protiletadlová dělostřelecká baterie PVO zde byla dislokována v palebném postavení Točná již dříve na přelomu 50. a 60. let. To bylo zrušeno kvůli počínající raketizaci PVO, neboť do let 1959 a 1961 spadají první dvě fáze výstavby PLRO a o rok později byla 1. července 1961 zřízena 71. protiletadlové raketové brigády, jejímž úkolem se stala ochrana hlavního města Prahy, namísto 71. protiletadlové dělostřelecké divize, která byla 15. srpna 1961 zrušena. (Za pozornost stojí fakt, že 76. a 77. pldb byly reorganizovány a 76. a 77 plrb). \n\nV letech 1973–1985 došlo k rozšíření původní sestavy osmi PLRO 71. protiletadlové raketové brigády vyzbrojených PLRK SA-75 Dvina (od roku 1965 modernizovanou verzí PLRK S-75M Volchov) o druhý obranný okruh kolem Prahy, což obnášelo výstavbu osmi nových protiletadlových raketových oddílů (č. 9-16) vyzbrojených PLRK S-125 Něva. PLRO s číslem 11 byl zřízen již v roce 1973 pod označením VÚ 3910 (VÚ - vojenský útvar) a umístěn právě na Čihadle v obci Točná. \n\nVýstavba utajené základny PVOS (protivzdušná obrana státu) ale neprobíhala nejrychleji. Sama jednotka 11. oddílu dostala do výzbroje PLRK S-125 až roku 1975 a až do roku 1977 působila v palebném postavení u letiště Praha-Kbely. Až pak se přestěhovala do dobudovaného areálu na Točné. \n\nPo sametové revoluci 1989 a po rozdělení Československa došlo k postupné reorganizaci, redukci a nakonec úplné likvidaci oddílů PVOS. Roku 1994 jsou zrušeny téměř všechny PLRO vyzbrojené S-75, zůstaly pouze dva oddíly (č. 1. a č. 3.). Koncem toho roku byla 71. PLRB přejmenována na 41. PLRB a její jednotky čekalo stěhování a další redukce. Během roku 1995 byly PLRO č. 11 a č. 12 zrušeny. Poslední jednotkou PVOS pozemní protiletadlové raketové obrany státu se stala 44. PLRB, která byla zrušena 31. května 2003. \n\nRoku 1997 získala areál sekce B od Ministerstva obrany ČR bezplatně Vysoká škola ekonomická a po celkové rekonstrukci prostor tam provozuje školící a rekreační středisko a depozitář svojí knihovny. Výrazně hůře dopadly prostory bojové sekce C, která se stala cílem zlodějů barevných kovů a hnízdem bezdomovců. Pokus se zřízením Kibucu pro bezdomovce zde roku 2010 provedl Svaz komunistické mládeže. Již na jaře následujícího roku 2011 ale došlo ke konfrontaci s hráči Airsoftu, kteří tam posléze zřídili airsoftové hřiště a od té doby pořádají pravidelné sobotní hry. \n\n Přehled velitelů jednotky je pouze orientační, s ohledem na platnou legislativu o ochraně osobních údajů se dosud nelze dostat k jejich osobním spisům, a proto není přesně určitelná doba velení. Na pozici velitele 11. PLRO Točná se vystřídali následující důstojníci:\n\nkpt. Ing. Radim Křeček/Křenek? (zjištěn v r. 1974)\n\nmjr. Ing. Emil Vohradník (zjištěn v r. 1977)\n\nnpor. Ing. Petr Chorvát (zjištěn v r. 1981)\n\nnpor. Ing. Jiří Schönmann (zjištěn v r. 1984)\n\n?důstojník Ing. Stanislav Vesecký (rok nezjištěn)\n\n?důstojník Ing. Vítězslav Kumšt (zjištěn v r. 1993)\n\nmjr. Ing. Ondrej Tarčáni (zjištěn v letech 1991–1994)\n\nOstré bojové střelby vykonávaly jednotky PVO ČSLA v SSSR na polygonu Ašuluk (kde dodnes působí Centrum bojové přípravy a bojového použití Vojenských vzdušných sil Ruské federace) v Astrachaňské oblasti každé přibližně 4 roky. Hodnocení bojových střeleb bylo \"známkováno\" na stupnici od 2 do 5, kde 5 představovalo nejvyšší hodnocení. 11. PLRO uskutečnil takovéto bojové střelby v letech: \n\n1974 - hodnocení 5\n\n1978 - hodnocení 5\n\n1981 - hodnocení 5\n\n1984 - hodnocení 3\n\n1988 - hodnocení 5\n\n11. protiletadlový raketový oddíl Točná měl stejnou organizační strukturu, jako jiné PLRO vybavené komplety S-125 Něva. Skládal se z: \n\nvelitelství a štábu\n\n1 velitelské čety vybavené radiolokátorem P-15 na automobilu ZIL-151, pojízdnou radioreleovou stanicí R-404M a pojízdnou radiovou stanicí R-118 (obě tyto stanice po roce 1980 nahradila pojízdná radioreleová stanice 5Ja62 nebo 5Ja63 Cykloida) a vazební oddílovou kabinou 5CH56 (tu po roce 1980 nahradila vazební kabina 5F24E pro automatizovaný systém řízení palby VEKTOR-2VE a od roku 1985 kabina 5F20E pro automatizovaný systém řízení palby SENĚŽ-E) \n\n1 radiotechnické baterie s 1 stanicí pro navedení raket SNR-125M \n\n1 palebné baterie (rozdělené na 2 palebné čety) vybavené 4 protiletadlovými raketovými komplety S-125M (odpalovací zařízení 5P73, neboli SM-106, pro 4 PLŘS S-125M) a 4 automobilovými přepravníky PR-14AM na základě nákladního vozu ZIL-131\n\n1 oddílového týlu (hospodářské družstvo)\n\nCelkový početní stav se pohyboval mezi 80-90 vojáky.\n\nJako v případě většiny dalších PLRO vybavených PLRK S-125 Něva, vojenská základna se rozděloval na týlovou část (sekce B) a bojovou část (sekce C). Celý areál základny byl obehnán asi 3 metry vysokým betonovým plotem. Sekce A (důstojnické bytovky) byly mimo prostor samotné základny v přilehlé části obce. \n\nSekce A představovaly vojenské bytovky pro důstojníky a jejich rodiny. Byly vystavěné v obci Točná v ulici K Závorám, která prakticky téměř přiléhala k samotné základně, respektive k sekci B. Jednalo se o dva panelové domy s dvěma obytnými podlažími (zvýšené přízemí a první patro) a garážemi (suterén). Domy s dvěma, respektive třemi vchody poskytovaly ubytování ve 20 (8+12) bytech. U důstojnických bytovek byla vybudována malá čistička odpadních vod, na kterou byla napojena i kasárna v sekci B. \n\nV týlové části areálu se nacházela třípodlažní ubytovací budovu pro vojáky základní vojenské služby, autopark s dílnou a čerpací stanicí pohonných hmot a strážní budova. V hlavní budově byly vedle pokojů mužstva také důstojnické kanceláře, sklad ručních zbraní, sociální zařízení, učebna, politicko-výchovná světnice, ošetřovna a příruční sklad materiálu. V přilehlé přízemní budově pak byla kuchyně, jídelna, prodejna ARMA a kotelna. Vedle budovy byl zbudován zodolněný okop. Také se v této sekci nacházela trafostanice. Umístění autoparku s příslušenstvím v sekci B je pro PLRO vybavený S-125 Něva spíše výjimečné, standardně se umisťoval do sekce C ke zodolněným skladům. V týlové části se nacházel autopark standardně u starších PLRO vybavených S-75 Dvina/Volchov a pouze u prvních PLRO s Něvami - 9. PLRO Miškovice (Praha Čakovice) a 10. PLRO Jeneč (Praha západ). Autoparku sloužil ke garážování veškeré automobilní techniky oddílu. Jednalo se jak o nejrozšířenější služební vozy GAZ-69, tak o těžší nákladní vozy určené pro eventuálního přesun PLRO do jiného palebného postavení, k čemuž byly určeny Tatry 138, 813, 815, Praga V3S a ZIL 131.\n\nBlíže k sekci B se v bojovém prostoru nacházejí primárně o dva zodolněné sklady pro PLŘS (protiletadlová řízená střela). Oba sklady byly dvou-sálové a pro snadnou manipulaci s raketami, které byly uloženy po dvou na vozících 4390 v bojeschopném stavu (se stabilizátory i s bojovou náloží), sloužil kolejový systém. V zadní části skladového sálu byl prostor na 2-3 vozíky (po dvou PLŘS), v přední části byl zaparkován přepravník PR-14AM s dvěma dalšími PLŘS. V zadní části těchto zodolněných skladů bylo také propojení k malému krytu pro posádku. Celková zásoba PLŘS S-125M u oddílu tvořila dva palebné průměry, tedy 32 kusů. Vedle těchto dvou zodolněných skladů se v prostoru nacházely také tři klamné skladové budovy.\n\nNa nejvyšším bodě sekce C je jádro celé základny - velitelského stanoviště, 4 odpalovací plochy s přilehlými úkryty pro obsluhu a okopy pro vozy a také 2 zodolněné úkryty pro vybavení velitelské čety.\n\nOba zodolněné úkryty pro techniku velitelské čety jsou umístěné proti sobě ve východní části areálu. Jihozápadní z nich sloužil pro umístění přehledového radiolokátoru P-15 s elektrocentrálou, a proto měl ve stropě kruhový otvor umožňující vysunutí antény. Druhý zodolněný úkryt byl určen pro radioreleovou stanice 5ja62 nebo 5Ja63 Cyklojda zajišťující spojení. \n\nVelitelské stanoviště mělo tři zodolněné sály z nichž dva měly portál orientovaný na východ a jeden na západ. Součástí byl také nouzový úkryt pro obsluhu. Na velitelském stanovišti bylo hlavní stanoviště SNR-125M, jejíž anténa byla umístěna v půlkruhovém betonovém postavení na střeše velitelského objektu. Prostřední sál orientovaný portálem na západ byl určený pro přívěsy: RKU/UNS (rozvodná kabina s vestavěnou elektrocentrálou 30 kW), 5F24 (vazební kabina automatizovaného systému velení 5S99 SENEŽ) a PRM (pojízdná opravárenská dílna). Krajní sály měly vjezdy orientované na východ, přičemž levý sál poskytoval ochranu pro automobilní návěs UNK (kabina velení a řízení radaru NRL-125) a pravý sál skrýval technické zabezpečení v podobě přívěsu EDS-200 se dvěma elektrocentrálami a výcvikovou a kontrolní kabinu AKKORD.\n\nZákladem bojového prostoru byly 4 betonové odpalovací plochy pro odpalovací zařízení 5P73, neboli SM-106, které chránil asi metr vysoký zemní val a maskovací sítě. Plochy byly rozmístěny lichoběžníkově kolem velitelského stanoviště. Vždy ke dvěma sousedícím odpalovým plochám přináležel jeden zpevněný ženijní úkryt typu UŽ-6 pro obsluhu z palebné čety a jeden částečně zodolněný betonový okopy pro automobilní techniku, respektive přepravník PR-14AM. \n\nVYSTAVĚL, STANISLAV. \"Přes nás neproletí : přehled organizační i personální výstavby a výzbroje čs. protiletecké / protivzdušné obrany státu vojsky stíhacího letectva, hlásné služby a radiotechnického vojska, protiletadlového dělostřelectva a raketového vojska v období od 1.10.1950 do 30.6.1997\". 1. vyd. Cheb: Svět křídel, 2016. s. 160 Dostupné online. <nowiki>ISBN 978-80-271-0142-9</nowiki>\n\n\n"}
{"id": "1508512", "url": "https://cs.wikipedia.org/wiki?curid=1508512", "title": "MAPPA", "text": "MAPPA\n\nMěstský ateliér prostorového plánování a architektury (MAPPA) je příspěvková organizace, jejímž zřizovatelem je statutární město Ostrava. Je hlavním koncepčním pracovištěm Ostravy v oblasti architektury, urbanismu, veřejného protoru a celkově rozvoje a tvorby města. Za cíl si klade pracovat na kultivaci veřejného prostoru a zeleně v Ostravě, připravovat odborné podklady v oblasti architektury, urbanismu a rozvoje města, organizovat architektonické a urbanistické soutěže, posilovat partnerství a spolupráci s vysokými školami, odborníky a veřejností, komunikovat s nimi připravované projekty v Ostravě a také zapojovat veřejnost do plánování a rozhodování při tvorbě města. Navazuje na stávající činnosti některých odborů magistrátu města, především Útvaru hlavního architekta a strategického rozvoje.\n\nVznik organizace schválili ostravští zastupitelé 6. 3. 2019, přičemž byla zřízena k 1. 7. 2019, nicméně předpokládaný nástup nového ředitele je až v srpnu (do nástupu nového ředitele byl do vedení organizace jmenován radou města vedoucí odboru strategického rozvoje magistrátu města Václav Palička) a plně fungovat by ateliér měl až v roce 2020.Vznik organizace Do té doby se předpokládá, že MAPPA bude zaměstnávat přibližně 15členný tým. Na její chod byla pro rok 2019 vyčleněna částka 10 milionů korun, v následujícím roce to bude 20 milionů.\n\nJe vedena ředitelem - městským architektem Ostravy vybraným ve dvoukolovém výběrovém řízení, jehož úkolem je koordinovat a řídit organizaci, být zodpovědný za její personální obsazení a prezentaci výsledků činnosti ateliéru, též komunikovat s veřejností, účastnit se veřejných debat a poskytovat městu svůj odborný pohled na jeho rozvoj. O výsledcích dvoukolového výběrového řízení na post prvního městského architekta v létě 2019 rozhoduje osmičlenná porota složená z pěti odborníků a tří zástupců samosprávy města. Zasedá v ní např. profesorka Eva Jiřičná, Adam Gebrian, Vít Máslo z mezinárodní architektonické kanceláře, ředitel organizace KAM Michal Sedláček a spoluzakladatel IPR Tomáš Hudeček.\n\nDále ji tvoří tým expertů na architekturu, krajinářskou architekturu, urbanismus, dopravní inženýrství, analýzu dat, apod.\n\nOd vzniku MAPPA se součástí organizace stává i dosud samostatně fungující kancelář Refill, která je iniciátorem a zprostředkovatelem dočasného užívání opuštěných prostor v Ostravě.\n\n"}
{"id": "1508514", "url": "https://cs.wikipedia.org/wiki?curid=1508514", "title": "Nature Valley International 2019 – mužská čtyřhra", "text": "Nature Valley International 2019 – mužská čtyřhra\n\nMužská čtyřhra Nature Valley International 2019 probíhala ve druhé polovině června 2019. Do deblové soutěže eastbournského tenisového turnaje hraného na trávě nastoupilo šestnáct dvojic. Obhájcem titulu byl britský pár Luke Bambridge and Jonny O'Mara, který prohrál v kole s krajany Evansem a Glasspoolem.\n\nVítězem se stal nasazený pár Kolumbijců Juan Sebastián Cabal a Robert Farah, jenž ve finále zdolal argentinské turnajové dvojky Máxima Gonzáleze s Horaciem Zeballosem. Po dvousetovém průběhu 3–6 a 7–6 rozhodl až supertiebreak poměrem míčů [10–6]. Oba šampioni si do žebříčku ATP připsali 1000 bodů a získali čtrnáctou společnou trofej i první z trávy. V probíhající sezóně triumfovali potřetí, když ovládli již turnaje v Barceloně a Římě. Cabal vybojoval patnáctý deblový titul na okruhu ATP Tour a pro Faraha to bylo čtrnácté takové turnajové vítězství.\n\n"}
{"id": "1508516", "url": "https://cs.wikipedia.org/wiki?curid=1508516", "title": "Antalya Open 2019 – mužská čtyřhra", "text": "Antalya Open 2019 – mužská čtyřhra\n\nMužská čtyřhra Antalya Open 2019 probíhala ve druhé polovině června 2019. Do deblové soutěže antalyjského tenisového turnaje hraného na trávě nastoupilo šestnáct dvojic. Obhájcem titulu byl pár Marcelo Demoliner a Santiago González, jehož členové nestartovali společně. Demoliner nastoupil s Divijem Šaranem. Ve čtvrtfinále však podlehli Molčanovovi se Zelenayem. Spoluhráčem Gonzáleze se stal Ajsám Kúreší, s nímž skončil ve na raketách Dodiga a Poláška.\n\nVítězem se stal izraelsko-novozélandský pár Jonatan Erlich a Artem Sitak, který ve finále za 76 minut zdolal chorvatsko-slovenskou dvojici Ivan Dodig a Filip Polášek po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali druhou společnou trofej. V roce 2018 triumfovali na travnatém Hall of Fame Tennis Championships ve rhodeislandském Newportu. Erlich vybojoval dvacátý první deblový titul na okruhu ATP Tour a pro Sitaka to bylo páté takové turnajové vítězství.\n\n"}
{"id": "1508517", "url": "https://cs.wikipedia.org/wiki?curid=1508517", "title": "Štefan Michna", "text": "Štefan Michna\n\nŠtefan Michna (* 27. února 1962) je univerzitní profesor a vědec. V současné době také zastává funkci děkana na Fakultě strojního inženýrství UJEP. Je uznávaným odborníkem v oblasti problematiky hliníkových slitin, a to nejen na poli tuzemském, ale i mezinárodním. Stál u zrodu čtyř patentů, které se využívají v reálných podmínkách výroby. Kromě pedagogické činnosti také usilovně vyhledává možnosti pro realizaci aplikovaného výzkumu ve výrobní praxi. V roce 2013, 2016 a 2018 získal Cenu rektora UJEP za aplikovaný výzkum.\n\n25. června 2019 byl znovu zvolen děkanem pro další čtyřleté období.\n\nVystudoval v letech 1981 až 1985 Fakultu hutníckou na TU Košice a byl mu udělen titul Ing. Doktorské studium v externí formě ukončil v roce 2003 na téže univerzitě (získal titul PhD.). Na základě habilitační práce byl v roce 2008 jmenován docentem pro obor Strojírenská technologie na Technické univerzitě v Liberci. Na návrh Vědecké rady Západočeské univerzity v Plzni ho pak prezident České republiky Miloš Zeman v roce 2016 jmenoval profesorem pro obor Strojírenská technologie.\n"}
{"id": "1508518", "url": "https://cs.wikipedia.org/wiki?curid=1508518", "title": "Antalya Open 2019 – mužská dvouhra", "text": "Antalya Open 2019 – mužská dvouhra\n\nMužská dvouhra Antalya Open 2019 probíhala ve druhé polovině června 2019. Do singlové soutěže antalyjského tenisového turnaje hraného na trávě nastoupilo dvacet osm hráčů. Obhájcem titulu byl bosenský tenista Damir Džumhur, který ve čtvrtfinále skrečoval Australanu Jordanu Thompsonovi.\n\nVítězem se stal 24letý nenasazený Ital Lorenzo Sonego, jenž ve finále zdolal 19letého Srba Miomira Kecmanoviće po třísetovém průběhu 6–7, 7–6 a 6–1. Ve druhém setu přitom odvrátil mečbol. Sonego, sedmdesátý pátý hráč žebříčku, si tak v souboji finálových debutantů připsal premiérové turnajové vítězství na okruhu ATP Tour. Před anatalyjským turnajem nevyhrál žádné utkání na trávě a do Turecka přiížděl se sérií šesti proher.\n\nČtyři nejvýše nasazení hráči obdrželi volný los do druhého kola.\n"}
{"id": "1508521", "url": "https://cs.wikipedia.org/wiki?curid=1508521", "title": "Antalya Open 2019", "text": "Antalya Open 2019\n\nAntalya Open 2019, oficiálním sponzorským názvem Turkish Airlines Antalya Open 2019, byl tenisový turnaj pořádaný jako součást mužského okruhu ATP Tour, který se hrál v hotelovém komplexu Kaya Palazzo Resort na otevřených travnatých dvorcích. Konal se mezi 23. až 29. červnem 2019 v tureckém přímořském městě Belek, ležícím v antalyjské provincii, jako třetí ročník turnaje.\n\nTurnaj s rozpočtem 507 490 eur patřil do kategorie ATP Tour 250 a byl hrán jako příprava před Wimbledonem. Nejvýše nasazeným hráčem ve dvouhře se stal dvacátý osmý tenista světa Benoît Paire z Francie. Jako poslední přímý účastník hlavní singlové soutěže nastoupil 89. hráč žebříčku Ind Prajnéš Gunneswaran.\n\nPremiérové turnajové vítězství na okruhu ATP Tour vybojoval 24letý Ital Lorenzo Sonego, jenž před turnajem nevyhrál ani jeden zápas na trávě. Druhou společnou trofej ze čtyřhry ATP si odvezl izraelsko-novozélandský pár Jonatan Erlich a Artem Sitak.\n\nNásledující hráči obdrželi divokou kartu do hlavní soutěže:\n\nNásledující hráči nastoupili do dvouhry pod žebříčkovou ochranou:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1508523", "url": "https://cs.wikipedia.org/wiki?curid=1508523", "title": "Nature Valley International 2019", "text": "Nature Valley International 2019\n\nNature Valley International 2019 byl společný tenisový turnaj mužského okruhu ATP Tour a ženského okruhu WTA Tour, který se odehrával v areálu Devonshire Park Lawn Tennis Clubu na otevřených travnatých dvorcích. Probíhal mezi 23. až 29. červnem 2019 v britském Eastbourne jako devátý ročník mužské poloviny a čtyřicátý pátý ročník ženské části turnaje. Představoval poslední přípravu na grandslamový Wimbledon.\n\nMužská část se řadila do kategorie ATP Tour 250 a její dotace činila 745 880 dolarů. Ženská část s rozpočtem 998 712 dolarů byla součástí kategorie WTA Premier. Počet singlistek byl navýšen ze čtyřiceti osmi na padesát šest.\n\nNejvýše nasazenými hráči v soutěžích dvouher se stali argentinský dvacátý čtvrtý hráč žebříčku Guido Pella a, po odstoupení Bartyové, světová trojka Karolína Plíšková z Česka. Jako poslední přímí účastnici do dvouher nastoupili 71. tenista pořadí Chilan Nicolás Jarry a 70. žena klasifikace Tamara Zidanšeková ze Slovinska.\n\nPremiérové turnajové vítězství na okruhu ATP Tour vybojoval 21letý Američan Taylor Fritz, jenž se posunul na nové kariérní maximum, 31. místo. Finále mužské dvouhry bylo prvním ryze americkým v Eastbourne a prvním takovým na túře ATP od BB&T Atlanta Open 2018. Čtrnáctý singlový titul na okruhu WTA Tour, a třetí z trávy, vyhrála Češka Karolína Plíšková, která na turnaji zvítězila již v roce 2017. \n\nNa čtrnáctý společný turnajový triumf z mužské čtyřhry ATP dosáhla kolumbijská dvojice Juan Sebastián Cabal a Robert Farah. Patnáctou společnou trofej z ženské čtyřhry WTA si odvezl sesterský pár Čan Chao-čching a Latisha Chan. Tchajwanky již Eastbourne International ovládly v roce 2014.\n\nNásledující hráči obdrželi divokou kartu do hlavní soutěže:\n\nNásledující hráč získal do dvouhry zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do dvouhry pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\n\nNásledující pár obdržel divokou kartu do hlavní soutěže:\n\nNásledující páry nastoupily z pozice náhradníka:\n\n\n\n\n\n\n"}
{"id": "1508526", "url": "https://cs.wikipedia.org/wiki?curid=1508526", "title": "Mohelnice (nádraží)", "text": "Mohelnice (nádraží)\n\nMohelnice je železniční stanice ve stejnojmenném městě na adrese Nádražní 339/5 789 85 Mohelnice nedaleko říčky Mírovka. Nachází se severozápadně od Olomouce v Olomouckém kraji, v okrese Šumperk v nadmořské výšce 260 m, na železniční trati 270 Česká Třebová – Přerov – Bohumín, v km 53,066.\n\nNádraží vzniklo na nově budované trati společnosti Severní státní dráha z Olomouce do Prahy v letech 1843–1845. Slavnostní vlak tudy projel 20. srpna 1845 za osobního řízení inženýra Jana Pernera, který trať navrhl. Návrh původně empírové budovy je připisován, stejně jako skoro u všech stanic na této trase, architektu Antonu Jünglingovi.\n\nRoku 1959 byla trať procházející stanicí elektrizována soustavou 3 kV stejnosměrného proudu.\n\nStanicí prochází III. železniční koridor. Po roce 2000 byla dokončena rekonstrukce stanice a úpravy parametrů nádraží na koridorovou stanici: nachází se zde kryté ostrovní nástupiště s podchodem, byl instalován elektronický informační systém pro cestující a výpravní budova prošla opravou. Vlaky mohou stanicí projíždět rychlostí až 160 km/h, stanice je vybavena elektronickým stavědlem ESA 11, které je dálkově řízeno z centrálního dispečerského pracoviště Přerov.\n\nV úseku Olomouc – Česká Třebová byla železniční stanice Mohelnice zařazena do IV. třídy. Její vybavení se skládalo z čekárny, pokladny, dvou bytů a vodárny.\n\nVýpravní budova byla navržena Antonem Jünglingem jako stavba se středním patrovým tříosým traktem na čtvercovém půdorysu, k němuž byla po stranách přistavěna krátká přízemní křídla. Střední část byla kryta stanovou střechou, křídla měla střechy valbové. Empírové fasády s do líce vsazenými okny byly členěny hladkými omítanými plochami s pásovou rustikou se širokými pásy. Úzké šambrány s jemnou profilací rámovaly obdélná okna. Později byla vnitřní dispozice upravena, kdy byly zvětšeny kanceláře a čekárna.\n\nPo převzetí dráhy soukromou Rakouskou společností státní dráhy (StEG) byla výpravna v roce 1875 přestavěna. Nově byla zařazena do třídy III.B. Architekt Carl Schumann vypracoval návrh budovy s dvouosými patrovými křídly přistavěných ke středovému trojosému rizalitu, stavba byla krytá sedlovou střechou. Členění bylo v podobě tenkých průběžných a parapetních říms. UVe štítech byla dvojice malých okének.\n\nV roce 1904 byla prodloužena křídla o jednoosé přízemní přístavky se sedlovou střechou a kruhovým okénkem ve štítu. Fasáda byla členěna strukturovanou omítkou a hladkými plastickými prvky.\n\n\n"}
{"id": "1508528", "url": "https://cs.wikipedia.org/wiki?curid=1508528", "title": "Záboří nad Labem (nádraží)", "text": "Záboří nad Labem (nádraží)\n\nZáboří nad Labem (v němčině Saborsch an der Elbe) je železniční stanice ve stejnojmenné obci na adrese U Nádraží 62, 285 74 Záboří nad Labem. Nachází se ve východní části středních Čech v Středočeském kraji, v okrese Kutná Hora v blízkosti řeky Labe. Leží na trati 010 elektrifikované 3 kV stejnosměrného proudu.\n\nNádraží vzniklo na nově budované trati společnosti Severní státní dráha z Olomouce do Prahy v v letech 1843-1845, přičemž sloužilo k primární obsluze města Týnec nad Labem, za kterýmžto účelem byla do kilometr vzdáleného sídla zbudována ze Záboří nová silnice a most nahrazující původní přívoz. Slavnostní vlak stanicí projel 20. srpna 1845 za osobního řízení inženýra Jana Pernera, který trať navrhl. (Perner byl synovcem týneckého mlynáře, což jej v této lokalitě trati dostalo do střetu zájmů).\n\nNávrh původně empírové budovy je připisován, stejně jako u všech stanic na této trase, architektu Antonu Jünglingovi. Ve svém původním půdorysu byla později pouze rozšířena o postranní krytá nástupiště. Stanice několikrát měnila svůj název: \"Saborosch\" (Záboří), potom \"Elbeteinitz\" (Týnec nad Labem-Labská Týnice), od roku 1918 do počátku 21. století \"Týnec nad Labem - Záboří nad Labem\" (během druhé světové války stanice pojmenována opět německy). V roce 2019 stanice nesla název \"Záboří nad Labem\".\n\nRoku 1957 byla do stanice dovedena elektrická trakční soustava 3 kV stejnosměrného proudu.\n\nStanicí prochází I. a III. železniční koridor, leží na trase IV. panevropského železničního koridoru. V letech 2003-2005 byla dokončena rekonstrukce stanice a úpravy parametrů nádraží na koridorovou stanici: nachází se zde ostrovní nástupiště s podchodem, byl instalován elektronický informační systém pro cestující a výpravní budova prošla opravou. Expresní spoje mohou stanicí projíždět rychlostí až 160 km/h a nádražní provoz je řízen dálkově z Centrálního dispečerské pracoviště Praha díky traťovému zabezpečovacímu zařízení, elektronickému stavědlu ESA 11.\n\n"}
{"id": "1508530", "url": "https://cs.wikipedia.org/wiki?curid=1508530", "title": "Filandia", "text": "Filandia\n\nFilandia je město a obec v severní části departementu Quindío, Kolumbie. Leží na západní straně Středních Cordiller v pohoří Andy, které prochází centrální Kolumbií, 26 km severně od hlavního města provincie Armenia. Má i s okolím asi 13 tisíc převážně mestických obyvatel, oblast se živí zemědělstvím, zejména pěstováním kávy, a je také oblíbenou turistickou destinací.\n"}
{"id": "1508533", "url": "https://cs.wikipedia.org/wiki?curid=1508533", "title": "Linda Olssonová", "text": "Linda Olssonová\n\nLinda Olssonová (* 1948 Stockholm) je švédská spisovatelka, která žije v Aucklandu na Novém Zélandu. Už její první román se stal bestsellerem. Píše v angličtině i švédštině.\n\nOlssonová se narodila ve Stockholmu v roce 1948 v dělnické rodině. Po absolvování práva na univerzitě ve Stockholmu působila v oblasti práva, bankovnictví a financí, vdala se a porodila tři syny. V roce 1986 rodina opustila Švédsko s plánem přijmout místo v Keni, ale odcestovala do Singapuru, Británie a Japonska a v roce 1990 se nakonec s rodinou usadila na Novém Zélandu. Ve studiích pokračovala na University of Wellington, kde vystudovala anglickou a německou literaturu.\n\nOlssonová nejprve chodila na kurz kreativního psaní v Londýně, který ji povzbudil k psaní povídek. V roce 2003 vyhrála prestižní povídkovou soutěž pořádanou novozélandskými víkendovými novinami \"Sunday Star Times\". Je absolventkou magisterského programu tvůrčího psaní na univerzitě v Aucklandu, kde studovala u Witiho Ihimaery.\n\nV roce 2005 debutovala s románem \"Let Me Sing You Gentle Songs\" (později přetištěným jako \"Astrid a Veronika\"), který vyšel ve 25 zemích a ve Švédsku se stal bestsellerem. Mezinárodně byly publikovány i její další romány: \"Sonáta pro Miriam\" (2009), \"Dobro v tobě\" (2011), \"The Blackbird Sings at Dusk\" (2016) a \"Sister in My House\". V roce 2019 Linda Olssonová vydala knihu \"Hamilton Beach\".\n\nPod pseudonymem Adam Serafis publikovala roku 2015 thriller \"Something Is Rotten\" s tématem mezinárodního masného průmyslu; napsala ho spolu s novozélandským autorem Thomasem Sainsburym.\n\n\n"}
{"id": "1508534", "url": "https://cs.wikipedia.org/wiki?curid=1508534", "title": "Dub virginský", "text": "Dub virginský\n\nDub virginský (\"Quercus virginiana\") je dlouhověký strom z čeledi bukovitých, původní v jihovýchodních a jižních oblastech Spojených států. Mnoho jeho starých a mohutných exemplářů vytváří typický kolorit starého amerického Jihu.\n\nPodle podmínek může nabývat charakteru keře nebo rozložitého stromu. Ve stromové formě dorůstá přes 20 m do výšky, s rozpětím větví až 27 metrů; spodní větve se často sklánějí až k zemi a pak se opět stáčejí nahoru. Borka je tmavá, tlustá, podélně rozpraskaná. Řapíkaté, střídavě vyrůstající listy jsou podlouhle vejčité až kopinaté, celokrajné, tuhé a kožovité, na svrchní straně leskle tmavě zelené, na spodní našedlé, mírně plstnaté; dlouhé jsou 3,5–9, široké 2–4 cm. Vytrvávají jeden rok, opadávají na jaře těsně rozvinutím nových, dub tak působí dojmem stálezelené dřeviny. Kořenový systém sahá do velké hloubky, v mládí je kůlovitý, později se velmi široce rozvětvuje. Spolu s nízko položeným těžištěm vzhledem k široké, nízké koruně na krátkém kmeni tak strom dobře chrání proti silným větrům, včetně hurikánů.\n\nSamčí a samičí květy se nachází odděleně na jednom jedinci. Dobou květu je pozdní zima až časné jaro, plodem jsou žaludy umístěné po jednom až po třech na 1–2 cm dlouhých stopkách.\n\nAreál dubu virginského zahrnuje pobřežní oblasti jihovýchodu a jihu Spojených států amerických, od Virginie přes Floridu po Texas, ostrůvkovitě se vyskytuje též v Mexiku. Roste v jednodruhových nebo smíšených lesích na široké škále půd od těžkých jílovitých po lehké písčité, pokud jsou dobře zásobeny humusem. Prosperuje dobře v suchých i vlhkých půdách, na dobře propustných podkladech snáší i příležitostné záplavy, pokud voda proudí a nezůstává dlouho stát.\n\nVětve dubu jsou častým hostitelem epifytických rostlin, především provazovitě visících tilandsií, napadán bývá jmelím. Hustá rozložitá koruna stromu a jeho žaludy poskytují úkryt a potravu množství živočišných druhů.\n\nDřevo dubu virginského je tvrdé, těžké, nesnadno opracovatelné a velmi pevné. V minulosti se využívalo na konstrukce lodních trupů. Indiáni používali kůru jako barvivo, žaludy jako potravinu a zdroj oleje, hálky na listech se sbíraly ke konzumaci.\n\nStrom je často pěstován jako okrasná dřevina a cenný zdroj stínu v teplejších oblastech Ameriky, Evropy a Austrálie. Ve státech amerického Jihu vytváří jeho aleje a solitérní jedinci, mnozí více než 400 let staří, nezaměnitelný kolorit veřejných parků, univerzitních kampusů i soukromých koloniálních sídel.\n\nV rámci rozsáhlého rodu dub patří dub virginský do podrodu \"Quercus\" a sekce \"Quercus\", mezi tzv. \"bílé duby\", k nimž náleží i evropské duby letní (\"Q. robur\") a zimní (\"Q. petraea\"). Je rozlišováno několik vnitrodruhových variant, někdy v literatuře považovaných i za samostatné druhy. V rámci svého areálu se často kříží s příbuznými druhy dubem lyrovitým (\"Q. lyrata\"), dubem dvoubarevným (\"Q. bicolor\"), dubem velkoplodým (\"Q. macrocarpa\") nebo dubem hvězdovitým (\"Q. stellata\").\n"}
{"id": "1508536", "url": "https://cs.wikipedia.org/wiki?curid=1508536", "title": "Jakub Holík", "text": "Jakub Holík\n\nJakub Holík (* 5. listopadu 1971, Brno) je český římskokatolický duchovní. Generální vikář plzeňské diecéze pro Plzeňský kraj. \n\nNarodil se v roce 1971 v Brně, vystudoval gymnázium, Teologický konvikt v Litoměřicích a Papežskou lateránskou univerzitu v Římě. Na kněze byl vysvěcen v roce 1997. Mezi lety 1996 a 1997 absolvoval základní vojenskou službu, v letech 1997–1999 působil jako duchovní ve farnosti Veverská Bitýška a následně nastoupil do armády, kde sloužil jako vojenský kaplan. Nejdříve působil od října 1999 do srpna 2003 jako kaplan vojenských škol ve Vyškově, pak do června 2006 jako kaplan Střední technické školy Ministerstva obrany v Moravské Třebové; od října 2000 do dubna 2001 také na misi SFOR v Bosně a Hercegovině.\n\nPo skončení činnosti v Armádě ČR působil jako duchovní v menších farnostech na Žďársku a od roku 2010 ve farnosti Třebíč-zámek, dále jako spirituál Katolického gymnázia v Třebíči. V červnu 2019 oznámil, že k 1. září 2019 odejde z třebíčské farnosti do plzeňské diecéze na pozici generálního vikáře.\n\nJe fanouškem hokeje i fotbalu, fandí HC Kometa Brno.\n\n"}
{"id": "1508537", "url": "https://cs.wikipedia.org/wiki?curid=1508537", "title": "Pavel Foltán", "text": "Pavel Foltán\n\nPavel Foltán (* 8. května 1957 Benešov) je český právník, spisovatel, novinář a vysokoškolský učitel, v letech 2001 až 2003 a opět 2009 až 2015 člen Rady pro rozhlasové a televizní vysílání (v letech 2009 až 2015 též místopředseda rady), od roku 2018 člen Rady České tiskové kanceláře.\n\nV letech 1972 až 1976 vystudoval střední školu se zaměřením na hudební nástroje a v letech 1976 až 1980 pak právnickou fakultu na vysoké škole (získal titul JUDr.).\n\nOd roku 1978 sice spolupracoval s masmédii, ale nejprve musel absolvovat základní vojenskou službu ve vojenském uměleckém souboru (1980 až 1981). Následně v letech 1981 až 1982 pracoval na odboru kultury ve státní správě, musel však odejít z politických důvodů. V roce 1982 se krátce živil jako pomocný dělník v pivovaru Starobrno.\n\nOd roku 1982 se živí jako profesionální umělec (tj. autor a interpret ve svobodném povolání). Mezi roky 1982 a 1991 externě umělecky spolupracoval s Divadlem bratří Mrštíků v Brně. Od roku 1990 pracuje také v oblasti mediálního poradenství. V letech 1991 až 1993 byl hlavním dramaturgem festivalu Porta a člen rady Porty. Mezi roky 1992 a 2000 dále spolupracoval s reklamními agenturami. V 90. letech 20. století byl také dramaturgem a prokuristou firmy Polymnia (muzikály \"Bastard\", \"Sny svatojánských nocí\").\n\nPo roce 2000 byl lektorem rockových kursů. Od února 2001 do dubna 2003 působil jako člen Rady pro rozhlasové a televizní vysílání. Od roku 2003 je členem Syndikátu novinářů (nezávislá publicistika) a od roku 2005 pedagogem Univerzity Jana Amose Komenského Praha. V letech 2007 až 2008 byl tiskový mluvčím Nejvyššího státního zastupitelství, od roku 2009 pro něj pracoval jako mediální analytik.\n\nMezi roky 2009 a 2015 byl opět členem Rady pro rozhlasové a televizní vysílání, tentokrát navíc i místopředsedou rady.\n\nV březnu 2018 byl v tajné volbě zvolen Poslaneckou sněmovnou PČR členem Rady České tiskové kanceláře. Nominovalo jej hnutí ANO 2011, získal 89 hlasů (ke zvolení bylo třeba 86 hlasů). Už v srpnu 2018 se ale ukázalo, že je ve střetu zájmů, jelikož byl jeho syn zaměstnán na plný úvazek v Českém rozhlase. V roce 2019 pak na sebe upozornil, když požadoval, aby mu ČTK proplácela náklady za jeho cesty z Brna do Prahy, ale i náklady na mobilní telefon, internetové připojení a parkovací kartu pro Prahu 1.\n\nPavel Foltán je ženatý, má jednoho syna. V roce 2018 vydal knihu \"Karel mezi námi\", v níž píše o své spolupráci s Karlem Krylem po jeho návratu na přelomu let 1989 a 1990 do staré vlasti.\n"}
{"id": "1508539", "url": "https://cs.wikipedia.org/wiki?curid=1508539", "title": "Petr Zelenka (lední hokejista)", "text": "Petr Zelenka (lední hokejista)\n\nPetr Zelenka (* 24. dubna 1950) je bývalý český hokejový útočník. \n\nV československé lize hrál za CHZ Litvínov. Odehrál 9 ligových sezón, nastoupil v 224 ligových utkáních, dal 55 gólů a měl 24 asistencí. S reprezentací Československa získal bronzovou medaili za 3. místo na Mistrovství Evropy juniorů v ledním hokeji 1969. V nižších soutěžích hrál i za TJ Moravia Olomouc a TJ Baník Most.\n\n"}
{"id": "1508542", "url": "https://cs.wikipedia.org/wiki?curid=1508542", "title": "Zápas řecko-římský na Evropských hrách 2019 – podrobné výsledky", "text": "Zápas řecko-římský na Evropských hrách 2019 – podrobné výsledky\n\nPodrobné výsledky ze zápasu řecko-římského na II. Evropských hrách v roce 2019.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1508558", "url": "https://cs.wikipedia.org/wiki?curid=1508558", "title": "Jana Gáborová", "text": "Jana Gáborová\n\nJana Gáborová (* 29. května 1967 Prostějov) je česká novinářka a pedagožka, od roku 2018 členka Rady České tiskové kanceláře.\n\nAbsolvovala Střední ekonomickou školu v Prostějově, kde maturovala v roce 1985. Následně vystudovala obor čeština a němčina na Filozofické fakultě Univerzity Palackého v Olomouci (promovala v roce 1990 a získala titul Mgr.). Po studiu učila na jazykové škole v Prostějově, posléze až do roku 1997 i na Reálném gymnáziu a Základní škole města Prostějova.\n\nV letech 1997 až 2005 působila jako redaktorka Českého rozhlasu Olomouc, která měla v gesci prostějovský okres. V roce 2005 se stala tiskovou mluvčí prostějovské radnice.\n\nV komunálních volbách v roce 1998 kandidovala jako nestraník za SDS do Zastupitelstva města Prostějov, a to na 2. místě kandidátky subjektu \"\"Sdružení SDS, NK\"\", ale neuspěla. V komunálních volbách v roce 2014 byla volební zmocněnkyní politického hnutí Pévéčko.\n\nOd května 2018 je členkou Rady České tiskové kanceláře. Nominovalo ji hnutí SPD. Získala 91 hlasů, ke zvolení bylo potřeba 84 hlasů. Už v srpnu 2018 se ale ukázalo, že je v možném střetu zájmů, jelikož je zaměstnaná na prostějovské radnici jako mluvčí a současně edituje místní zpravodaj (Prostějovské radniční listy). Sdružení Oživení tak požadovalo její odvolání a v této věci poslalo podnět poslancům.\n\nJana Gáborová žije v Prostějově. Je jednou ze zakládajících členek \"Spolku Hanácký Jeruzalém, spolku pro židovské kulturní dědictví v Prostějově\", v němž od roku 2017 působí jako členka rady. Je vdaná, má dva syny.\n"}
{"id": "1508561", "url": "https://cs.wikipedia.org/wiki?curid=1508561", "title": "Somebody to Love (píseň, Queen)", "text": "Somebody to Love (píseň, Queen)\n\nSomebody to Love je píseň britské rockové skupiny Queen, napsaná zpěvákem skupiny Freddiem Mercurym. Vyšla na studiovém albu \"A Day at the Races\" roku 1976 a o rok později i jako singl, na jehož B straně je nahrána píseň „White Man“.\n\nQueen tento singl hráli živě v letech 1977–1985.\n\nNejznámější nahrávky této písně z vystoupení jsou Live in Montreal 1981 a Live at Bowl 1982. Tyto záznamy mimo jiné tvoří obsah dvou „živých desek“ (tj. deska se záznamem z živého koncertu) \"Rock Montreal\" a \"Queen on Fire\". Při živých vystoupení se vytvořila písni téměř vždy originální „podoba“. Například Mercuryho showmanství udělalo z živého provedení skladby zážitek nejen pro sluch.\n\n\n\n\n"}
{"id": "1508563", "url": "https://cs.wikipedia.org/wiki?curid=1508563", "title": "Seznam členů Rady České tiskové kanceláře", "text": "Seznam členů Rady České tiskové kanceláře\n\nToto je seznam členů Rady České tiskové kanceláře. Zahrnuje současné i bývalé členy a členky Rady České tiskové kanceláře, její předsedy i místopředsedy. Česká tisková kancelář (ČTK) byla založena v roce 1992 zákonem č. 517/1992 Sb., o České tiskové kanceláři, jako veřejnoprávní médium a následnická organizace Československé tiskové kanceláře. Zákon jí určil jako kontrolní orgán Radu ČTK.\n\nZeleně jsou zvýrazněny osoby figurující v aktuálním složení rady (k datu 16. prosinci 2019). Informace o bývalých členech Rady ČTK (tj. jméno, začátek mandátu, konec mandátu, případné funkce a její začátek a konec mandátu) jsou čerpány z jednotlivých výročních zpráv Rady ČTK.\n\n\n"}
{"id": "1508567", "url": "https://cs.wikipedia.org/wiki?curid=1508567", "title": "Farkasgyepű", "text": "Farkasgyepű\n\nFarkasgyepű (vyslovováno [farkašděpý], ) je vesnice v Maďarsku v župě Veszprém, spadající pod okres Ajka. Nachází se asi 14 km severovýchodně od Ajky. V roce 2015 zde žilo 355 obyvatel. Dle údajů z roku 2011 tvoří 88,8 % obyvatelstva Maďaři, 25,6 % Němci a 0,5 % Romové, zatímco 1,1 % obyvatelstva tvoří jiné národnosti a 11,2 % obyvatel se k národnosti nevyjádřilo.\n\nSousedními vesnicemi jsou Bakonyjákó, Csehbánya, Kislőd, Szentgál a Városlőd, sousedním městem Herend.\n"}
{"id": "1508572", "url": "https://cs.wikipedia.org/wiki?curid=1508572", "title": "Měsíční svit (rozcestník)", "text": "Měsíční svit (rozcestník)\n\nMěsíční svit:\n\n"}
{"id": "1508574", "url": "https://cs.wikipedia.org/wiki?curid=1508574", "title": "Bettger (rozcestník)", "text": "Bettger (rozcestník)\n\nOsoby s přímením Bettger:\n\n\nFirmy s jménem Bettger:\n\n"}
{"id": "1508575", "url": "https://cs.wikipedia.org/wiki?curid=1508575", "title": "Teemu Suninen", "text": "Teemu Suninen\n\nTeemu Suninen (* 1. února 1994 Tuusula) je finský rallyeový jezdec. V současnosti závodí za tým M-Sport World Rally Team s vozem Ford Fiesta WRC. Jeho navigátorem je Marko Salminen.\n\n<nowiki>*</nowiki> Sezóna probíhá.\n"}
{"id": "1508585", "url": "https://cs.wikipedia.org/wiki?curid=1508585", "title": "Sinusonasus", "text": "Sinusonasus\n\nSinusonasus (\"vlnité nozdry\") byl rod troodontidního teropodního dinosaura, žijícího na území dnešní severovýchodní Číny (provincie Liao-ning) v období spodní křídy (asi před 126 miliony let). Typový a jediný dosud známý druh \"S. magnodens\" byl formálně popsán čínskými paleontology v roce 2004. Holotyp nese označení \"IVPP V 11527\" a byl objeven v sedimentech souvrství Yixian. V roce 2006 byl v jedné studii zmíněn jako \"Sinucerasaurus\", jedná se však o mladší objektivní synonymum.\n\nRozměry tohoto dinosaura jsou odhadovány asi na 1,2 metru délky a 2,5 kg hmotnosti.\n\n\"Sinusonasus\" byl vývojově primitivním troodontidem, spadajícím do podčeledi \"Sinovenatorinae\". Jeho blízkým příbuzným tak byl jiný čínský rod \"Sinovenator\".\n\n\n"}
{"id": "1508588", "url": "https://cs.wikipedia.org/wiki?curid=1508588", "title": "Zlatko Topčić", "text": "Zlatko Topčić\n\nZlatko Topčić (* 30. dubna 1955 Sarajevo, Federativní lidová republika Jugoslávie) je bosenskohercegovský spisovatel.\n\nNarodil se do rodiny spisovatele Zaima Topčiće (1920–1990) a Naily Selimić.\n\nV Sarajevu dokončil gymnázium a roku 1977 získal vysokoškolský diplom na Právnické fakultě Univerzity v Sarajevu.\n\nRoku 1993 spoluzaložil Spolek spisovatelů Bosny a Hercegoviny, v němž mezi lety 1993 a 2001 působil jako generální tajemník. V letech 2001–2011 byl ředitelem sarajevského Komorního divadla 55 (\"Kamerni teatar 55\"). Mezi lety 2013 a 2016 byl generálním ředitelem TVSA, načež se roku 2016 stal ředitelem Knihovny Sarajeva (\"Biblioteka Sarajeva\").\n\nJe autorem scénářů k filmům Remake (2003, režie Dino Mustafić) a Opuštění (\"Ostavljeni\", 2010, režie Adis Bakrač).\n\n"}
{"id": "1508594", "url": "https://cs.wikipedia.org/wiki?curid=1508594", "title": "Světci z Pomezí nad Ohří", "text": "Světci z Pomezí nad Ohří\n\nSvětci z Pomezí nad Ohří (dříve Mühlbach bei Eger) jsou pozdně gotické dřevěné sochy z doby kolem r. 1500–1510. Původně byly patrně součástí nedochovaného oltářního nástavce zasvěceného Panně Marii v kostele sv. Jakuba Většího v Mühlbachu. Jsou vystaveny v expozici chebské plastiky Galerie výtvarného umění v Chebu jako zápůjčka římskokatolické farnosti v Chebu.\nPůvod soch není znám. Románský kostel sv. Jakuba Většího v Mühlbachu patří k nejstarším na Chebsku a podle řezenské matriky existoval již v 10. století. Jako filiální kostel chebské farnosti je doložen k roku 1200. V době pozdního baroka byl přestavěn (1798–1799) a barokní vybavení bylo doplněno i některými gotickými sochami. Po válce se vysídlená obec dostala do přísně střeženého hraničního pásma a pokračovala její postupná devastace. Do Galerie výtvarného umění v Chebu se sochy dostaly během svozů z poničených objektů v pohraničí v 60. letech 20. století. Po roce 1990 byl kostel vyrabován a nakonec v havarijním stavu předán obci, která ho nechala opravit.\n\nSocha z lipového dřeva 101,5 × 34 × 21,5 cm, vzadu vyhloubená, se zbytky původní polychromie. Chybí levá ruka.\n\nSv. Štěpán drží v pravé ruce knihu se třemi kameny, které jsou symbolem jeho umučení.\nSocha z lipového dřeva 101 × 34,5 × 18 cm, vzadu vyhloubená, s nepatrnými zbytky polychromie. Chybějí obě ruce.\n\nIdentita Sv. Vavřince je určena na základě analogie. Oba světci jsou často zobrazováni společně, protože je pojí shodné církevní svěcení, mučednická smrt i místo pohřbení. Sv. Vavřinec přidržoval v levé ruce knihu a v chybějící pravé ruce nesl patrně svůj obvyklý atribut – rošt, na kterém byl umučen ohněm.\n\nSochy restaurovali J. Tesař (1972) a J. Živný (1986). Obě figury představují mladé a robustní muže, nakročené v lehkém kontrapostu. Základní tvar oválného obličeje s vystupující hranatou bradou, nízkým čelem, nasazením nosu a očnicových oblouků je společný, ale tvář sv. Vavřince ve srovnání se sv. Štěpánem postrádá živost a má poněkud loutkovité vzezření. Na sobě mají podkasané jáhenské dalmatiky se širokými rukávy a zdobeným lemem, prostřižené na bocích. Šíji a ramena světců zakrývá humerál. Delší záhyby drapérie s nevysokými ostrými hranami ve tvaru V nezasahují do vnitřního objemu soch a zůstávají na povrchu. Sochy se liší tvarem záhybů i mírou individualizace tváře a lze předpokládat, že vznikly podle různých předloh.\n\nŠevčíková řadí obě sochy k dílu anonymního chebského řezbáře, kterého označila jako Mistr Madony z Kamenné ulice. Je pro něj charakteristický dekorativnější způsob zpracování a formální řešení problémů bez hlubšího duchovního zaujetí. U prací nižší kvality se výraz soch stává prázdnou a líbezně se usmívající maskou.\n\nPůvodní švábská inspirace chebského sochařství, které s ní ztratilo přímý kontakt, přetrvala pouze v nenáročné a velmi zredukované formě. Nejsilnějším ohniskem vlivu se stalo francké sochařství, zejména v příklonu k plnější plasticitě a uplatnění tělesného objemu pod povrchem drapérie, typice hlav i záhybové skladbě drapérie s tvrdším zalamováním. Nejbližší protějšek chebského sv. Štěpána, kterého charakterizuje živější fyziognomie, lze nalézt v Eichstättu (\"sv. Vít\", Kottingwörthwský oltář v biskupské kapli). Vykoukal považuje za nejbližší ženský protějšek obou soch \"Madonu z kostela sv. Jošta\", která je jim blízká i celkovým zpracováním sochařského tvaru, fyziognomií a pojetím drapérie.\n\n"}
{"id": "1508601", "url": "https://cs.wikipedia.org/wiki?curid=1508601", "title": "Halimba", "text": "Halimba\n\nHalimba je velká vesnice v Maďarsku v župě Veszprém, spadající pod okres Ajka. Nachází se asi 6 km jihozápadně od Ajky. V roce 2015 zde žilo 1 117 obyvatel. Dle údajů z roku 2011 tvoří 81,1 % obyvatelstva Maďaři, 1 % Němci a 1 % Romové. Vesnice je známá pro těžbu bauxitu.\n\nSousedními vesnicemi jsou Nyirád a Szőc, sousedním městem Ajka (část Padragkút).\n"}
{"id": "1508603", "url": "https://cs.wikipedia.org/wiki?curid=1508603", "title": "Závislé vztahy (kniha)", "text": "Závislé vztahy (kniha)\n\nZávislé vztahy je kniha od autora Heinze-Petera Röhra, která v originále vyšla v roce 2009, český překlad vyšel v roce 2011, 2013 (e-kniha) a 2016 v nakladatelství Portál.\n\nPředmětem knihy je popis a vysvětlení toho, co jsou závislé vztahy a jaká je jejich možná následná léčba a uzdravení. Autor pracuje s pojmem závislé poruchy osobnosti. Tento termín je charakterizován značnou potřebou závislosti na druhých lidech, neschopností osamostatnění, nízkým sebehodnocením a nepřiměřenými obavami z opuštění současné situace a stavu. \n\nPodle odborníků se v případě této poruchy osobnosti jedná o mnohem rozšířenější fenomén, než se dříve soudilo. Porucha často veden k mnoha formám závislého jednání a chování, psychosomatickým onemocněním, depresím. Člověk, který trpní touto poruchou, se často staví do role týraného a zneužívaného člověka. \n\nPro snazší pochopení tématu Heinz-Peter Röhr použil pohádku \"Husopaska\" od bratří Grimmů. Na příkladu jednotlivých postav a jejich rolí popisuje, jak k chorobné závislosti dochází. Detailně se věnuje vysvětlení charakteristických forem, které na sebe tato porucha může vzít. Citlivě popisuje, jak dohází k emocionálnímu zneužívání v mezilidských vztazích, vztazích mezi mužem a ženou, a také v rodinách. Poukazuje na to, že toto chování může vést k narušení pocitu vlastní sebe-hodnoty.\n\nV závěru knihy je popsáno několik situací, ke kterým dochází v okamžiku, kdy si závislý člověk uvědomí svou situaci a přijme ji. Autor popisuje techniky, které jsou vhodné k léčbě, osvobození a uzdravení z tohoto stavu. \n\n\n"}
{"id": "1508612", "url": "https://cs.wikipedia.org/wiki?curid=1508612", "title": "Rádio Janko Hraško", "text": "Rádio Janko Hraško\n\nRádio JankoHraško.sk je folklorní internetové rádio, zaměřené na prezentaci slovenského folkloru. Neziskové rádio založilo občanské sdružení \"Folklór bez hranic\" 21. března 2007 na Slovensku.\n\nV rámci vysílání internetového rádia představuje folklórní subjekty ze Slovenska ale i ze zahraničí, které zastřešují srdužení zahraničních Slováků. Realizuje moderované vysílání, živé přenosy folklorních akcí po celém Slovensku a ze zahraničí.\n\nRádio JankoHraško.sk vysílá nepřetržitě. Aktualizovaný program je dostupný na jeho webových stránkách.\n\n"}
{"id": "1508614", "url": "https://cs.wikipedia.org/wiki?curid=1508614", "title": "Kabinettsgarten", "text": "Kabinettsgarten\n\nZahrada Kabinettsgarten je malé nádvoří na východní straně Královské rezidence v Mnichově. Sousedí s Dvorním kostelem Všech svatých („Allerheiligen-Hofkirche\") a s divadlem Cuvilliés.\n\nV polovině 19. století vzniklo na východním okraji rezidence malé nádvoří, které bylo obehnáno zdí a mohlo se do něj vstupovat pouze úzkým otvorem. Jako uzavřený zahradní prostor dostalo název \"Kabinettsgarten\". Původně byla uprostřed kašna obklopená trávníky a keři. Podél zdi nádvoří byly čtyři lípy a dřevěná pergola. Ve dvacátém století však pergola zmizela, zahrada zpustla a používala se k pěstování zeleniny a k chovu kuřat. V roce 2002 rozhodlo bavorské ministerstvo financí o rekonstrukci zahrady, kterou provedl krajinářský architekt Peter Kluska. Práce trvaly od října 2002 do června 2003. Náklad rekonstrukce činil 437 000 eur.Zahrada je veřejnosti přístupná.\n\nMalá zahrada o rozloze 1000 m² vyplňuje prostor mezi budovami rezidence. Je přístupná široké veřejnosti z náměstí Marstallplatz.Také z rezidence do ní vede nově vytvořené venkovní schodiště. Dále je přístupná z Dvorního kostela Allerheiligen-Hofkirche, z foyeru divadla Cuvilliés a z nádvoři Brunnenhof.\n\nÚzkým vstupem z Marstallplatz se přichází na malé prostranství se sochou sochaře Fritze Koeniga. Následuje středová cesta s mělkými bazénky po stranách, které jsou ohraničeny geometrickými mozaikami, lemovánými úzkými pruhy trávy. Na protějším konci je opět malé prostranství s fontánkou. Kolem ní jsou čtyři platany a jejich koruny jsou řezány tak, aby tvořily společnou střechu. Na okrajích zahrady jsou boční stezky, takže se může chodit po celé ploše. Všude kolem jsou lavičky, kde se návštěvníci mohou usadit. Podlahové desky, schody a kamenné bloky jsou z velmi světlého vápence a oživují barevné tóny fasád. Mělké bazény mají tmavé dno z ortoruly a jsou členěny pomocí bílých pruhů ze skleněných kamenů. V nich je zabudován pravidelný vzor červených a zelených skleněných ploch. Voda a světlo přidávají pohyb.\n\nZahrada byla roku 2005 oceněna na německé soutěži krajinářské architektury. a roce 2006 pak nominována do soutěže o cenu Svazu německých architektů („BDA Preis Bayern\"). Byla označena jako „malý drahokam”, který vyzařuje “klidnou atmosféru” a vytváří „okouzlující náladu.”.\n\n"}
{"id": "1508615", "url": "https://cs.wikipedia.org/wiki?curid=1508615", "title": "Andrea Prchalová", "text": "Andrea Prchalová\n\nAndrea Prchalová (* 16. února 1999 Havlíčkův Brod) je druhou vicemiss soutěže krásy Miss Czech Republic ze 7. února 2019.V roce 2019 má také reprezentovat Českou republiku na Miss International v Japonsku.\n\nK roku 2019 je v prvním ročníku na prestižní Univerzitě Karlově obor Humanitní vědy. Středoškolské vzdělání s maturitou má vystudované na SPŠS ak. Stanislava Bechyně v Havlíčkově Brodě. Stále žije ve svém rodném městě, ale kvůli škole a Miss je přes týden v hlavním městě Praha.\n\nNarodila se v Havlíčkově Brodě na Vysočině. Oba rodiče jsou Češi. Základní vzdělání absolovovala na základní škole Štáflova, která je sportovně zaměřena. Od roku 2018 studuje na Karlově Univerzitě obor \"Humanitní vědy.\" Ovládá anglický jazyk.\n\nAndrea Prchalová byla účastnicí prestižní soutěže Miss Czech Republic pod číslem 2 roku 2019. Dne 7. února se na finálovém večeru umístila jako II.vicemiss. Od roku 2012 je jejím koníčkem modeling.\n"}
{"id": "1508617", "url": "https://cs.wikipedia.org/wiki?curid=1508617", "title": "Panna Marie Bolestná z Chebu", "text": "Panna Marie Bolestná z Chebu\n\nPanna Marie Bolestná z Chebu je gotická socha ze 70.–80. let 15. století neznámého původu, původně součást sousoší Kalvárie. Je vystavena ve stálé expozici gotické plastiky Galerie výtvarného umění v Chebu. \nSocha z lipového dřeva 140,5 × 38,5 × 28,5 cm, vzadu vyhloubená, se zbytky původního křídového podkladu a polychromie. Poškozen podstavec a lemy roucha. Restaurováno poprvé r. 1961, později sochu restauroval J. Tesař (1972, 1974), F. Hodonský a B. Jetelová (1986–1987) a J. Živný (1986, 1994). Inv. č. P 32.\n\nVertikálně orientovaná štíhlá socha byla zřejmě součástí sousoší Kalvárie. Z kompaktního a sevřeného bloku vystupují pouze sepjaté ruce, které na prsou přidržují cípy pláště. Pod lokty je drapérie nařasena do mělkých ostrých záhybů ve tvaru V, které nenarušují kompaktnost bloku. Vpředu plášť splývá v dlouhých vertikálních záhybech a lehce naznačuje koleno pravé volné nohy. Okraj pláště je ohrnut na rubovou stranu kolem sepjatých rukou a v dlouhých ostře zakončených záhybech vpředu. Oválná tvář má široce odsazené oči mandlovitého tvaru a sevřené výrazné rty, které dávají Marii zasmušilý výraz. Rouška pokrývající hlavu spadá přes ramena do úrovně prsou.\n\nSocha vychází z tradice ulmského sochařství a je blízká okruhu Michela Erharta a jeho syna Gregora (např. \"Truchlící Panna Marie\" v nástavci oltáře v Blaubern). Švábský vliv se projevil i v sochařství v sousedním Bavorsku, rakouském Podunají a Frankách, odkud mohl být díky vzájemným vazbám přenesen do Čech. Převzatý \"styl dlouhých linií\" charakterizuje štíhlý válcovitý objem, potlačení tělesných tvarů a specifický \"plechový\" systém záhybů drapérie. Podobná je také typika ženských tváří. V prostředí západních Čech se tento styl dochoval u několika soch, vytvořených mezi 60.–80. lety 15. století, např. u madon z Plané a Lokte. Nejstarší sochou z tohoto souboru je \"Panna Marie Bolestná\" ve sbírce Národní galerie v Praze, která pochází z Chebska a reflektuje i dílo Mistra Ukřižování z kostela sv. Bartoloměje v Plzni. \n\nOproti \"Madoně z Plané\" představuje chebská \"Marie Bolestná\" mnohem pokročilejší kompoziční řešení. Blok postavy je plnější a záhyby drapérie jsou redukovány na ostré lomy po stranách, aniž by narušovaly jádro sochy. Mírné zúžení obrysu směrem dolů zvýrazňuje zaoblenost a vyklenutí objemu. \n\n"}
{"id": "1508618", "url": "https://cs.wikipedia.org/wiki?curid=1508618", "title": "Danishefského dien", "text": "Danishefského dien\n\nDanishefského dien (také nazývaný Kitaharův dien, systematický název \"trans\"-1-methoxy-3-trimethylsilyloxybuta-1,3-dien) je organická sloučenina křemíku patřící mezi dieny; objevil ji Samuel J. Danishefsky, po kterém je také pojmenována. Jelikož má dien vysokou elektronovou hustotu, tak je značně reaktivní při Dielsových–Alderových reakcích. Prudce reaguje s elektrofilními alkeny jako je maleinanhydrid. Díky methoxyskupině jsou adice velmi regioselektivní. Tato látka reaguje s aminy, aldehydy, alkeny a alkyny. Byly také popsány její reakce s iminy a nitroalkeny.\n\nPoprvé byl tento dien připraven reakcí trimethylsilylchloridu s \"4-methoxy-but-3-en-2-onem\" a chloridem zinečnatým:\n\nLátka je zajímavá díky dvěma svým vlastnostem: substituenty způsobují regiospecifickou adici na nesymetrické dienofily a u vzniklého produktu mohou navíc po adici proběhnout další reakce. Při reakcích s nesymetrickými alkeny dochází k vysoké regioselektivitě, přičemž je upřednostňována poloha 1,2 etherové skupiny vzhledem k alkenovému uhlíku (na kterém je nízká elektronová hustota). Vše je znázorněno na následujícím schématu aza Dielsovy-Alderovy reakce:\n\nU produktu cykloadice je silylether synthonem tvorby karbonylové skupiny z enolu. Methoxyskupina snadno podléhá eliminační reakci za tvorby nové alkenové skupiny.\n\nByly popsány příklady využití Danishefského dienu v asymetrické syntéze.}} Byly též popsány deriváty tohoto dienu.\n"}
{"id": "1508619", "url": "https://cs.wikipedia.org/wiki?curid=1508619", "title": "Miss Léta", "text": "Miss Léta\n\nMiss Léta byla soutěž krásy pořádaná v letech 2013–2018. \n\nProjekt původně vznikl v rámci zábavné roadshow agentury \"Summer adventures\" po českých vodních plochách.\n\nPo úpadku původního pořadatele převzala soutěž v roce 2014 nezisková organizace IT People se záměrem přimět pomocí soutěže krásy více mladých lidí ke studiu technických oborů. Pro tento účel také nadace IT People věnovala celý zisk ze všech ročníků soutěže. Po převzetí soutěže nadací IT People se stala organizátorkou soutěže Jana Studničková, v roce 2015 převzala organizaci soutěže Alexandra Belingerová. Během své existence soutěž každoročně věnovala desítky tisíc korun na podporu studia oboru IT a jiných technických oborů.\n\nPořadatelé Miss Léta v roce 2017 požádali o registraci názvu a ochranné známky Miss České republiky, kterou v roce 2018 získali. Soutěž Miss Léta tím fakticky zanikla, organizační tým vedený Alexandrou Belingerovou v od roku 2018 pořádá soutěž krásy Miss České republiky. Poslední ročník soutěže Miss Léta vyhrála Dominika Vinšová.\n\nV základní soutěži volila porota ze všech soutěžících tři vítězky. Porota byla složena z celebrit, módních expertů, sponzorů a jiných osobností.\nMiss Sympatie volila veřejnost. Každý z hostů finálového večera obdržel spolu se vstupenkou také jeden hlasovací lístek.\nMiss Social Media byla volena organizátory a partnery soutěže na základě aktivity dívek na sociálních sítích.\n\n\n"}
{"id": "1508622", "url": "https://cs.wikipedia.org/wiki?curid=1508622", "title": "Zátiší Rokytka", "text": "Zátiší Rokytka\n\nZátiší Rokytka je komplex 4 budov na jižním svahu nad řekou Rokytkou v Praze 9 - Vysočanech v ulici Svatošových, která je kolmá k ulici Kolbenově. \n\nVýstavba nízkoenergetických budov kategorie B s pěti nadzemními a dvěma podzemními podlažími proběhla mezi jarem 2017 a létem 2019. Developerský projekt nabízí 120 bytů o velikostech od 1+kk až 5+kk (31 až 151 metrů čtverečních). Každý byt má sklepní kóji a také terasu, balkon nebo předzahrádku (až 268 m). V nabídce nechybí ani atypické mezonetové byty 4+kk (až 126 m) a 5+kk (až 135 m) s nerušeným výhledem do zeleně. Parkování je zajištěno v podzemním podlaží a pro návštěvy jsou vymezena veřejná venkovní stání. Developerem a výhradním prodejcem byla firma CODECO, a. s.\n\nDomy jsou pracovně označeny A, B, C a D. Na budovy bezprostředně navazuje 1. etapa developerského projetku Čtvrť Emila Kolbena (domy s pracovním označením E, F, G). Projekt je de facto součástí velkorysé revitalizace okolí stanice metra B Kolbenova. Na severní straně Kolbenovy ulice vzniká AFI City.\n\n"}
{"id": "1508625", "url": "https://cs.wikipedia.org/wiki?curid=1508625", "title": "Hodinová pozice", "text": "Hodinová pozice\n\nHodinová pozice je relativní směr k objektu určený pomocí analogie s dvanáctihodinovým ciferníkem. Představte si, že stojíte uprostřed ciferníku, který leží pod vámi (případně stojí před vámi) a nabízí dvanáct směrů, do kterých míří značky na celých hodinách (kolem dokola číselníku). V této analogii je směr, kterým se díváte (případně směr, kterým se pohybujete) na pozici 12 hodin, zatímco přímo za vámi je pozice 6 hodin, přímo napravo pak 3 hodiny a přímo vlevo 9 hodin. Podobně lze použít další značky celých hodin.\n\nHodinová pozice je používána zejména v letectví nebo námořnictví, protože ve vzduchu nebo na moři nejsou k dispozici orientační body. Zároveň je hodinová pozice srozumitelnější než udání relativního azimutu ve stupních (jako odchylka od přímého směru) a umožňuje tak snadné odlišení relativního azimutu (udávaného jako hodinová pozice) od absolutního azimutu (udávaného ve stupních). Z toho vyplývá, že místo hodinové pozice by bylo možné použít relativní odchylku od přímého směru ve stupních, kde 1 hodina je 30°, 6 hodin je 180° atd.\n\nV letectví může být hodinová pozice doplněna o slovo \"nahoře\" () nebo \"dole\" (), což označuje nad nebo pod obzorem (tj. pod nohama pozorovatele).\n\nHodinová pozice (cíle) je často používána tam, kde je zřejmý přímý směr (jedoucí automobil, plující loď, letící letadlo, mířící odstřelovač, společně postupující vojenská jednotka atd.).\n\nMobilní aplikace c:geo pro Geocaching obsahuje navigační kompas, který graficky znázorňuje azimut a vzdálenost k cíli. Pro pohyb v terénu je možné zapnout hlasovou navigaci (aby nebylo nutné se dívat na displej), kdy je periodicky hlášena hodinová pozice (vztažená k okamžitému směru pohybu) a vzdálenost, např.: „Dvě hodiny, šedesát metrů.“. Lovec kešek (kačer) tak ví, že musí zabočit mírně vpravo, aby šel přímo k cíli.\n\nKdyž navigátor sdělí pilotovi v letícím letadle, že cíl je na devíti hodinách, pak pilot ví, že pohledem doleva kolmo ke směru letu cíl uvidí. Pokud by navigátor hlásil, že cíl je na dvanácti hodinách, bude pilot udržovat směr v dosavadním směru letu.\n\n"}
{"id": "1508626", "url": "https://cs.wikipedia.org/wiki?curid=1508626", "title": "Dům U Immaculaty (Kadaň)", "text": "Dům U Immaculaty (Kadaň)\n\nDům U Immaculaty (čp. 115) je výrazný nárožní, původně gotický měšťanský dům na Mírovém náměstí (dříve Tržní) na Starém Městě v Kadani.\n\nDům U Immaculaty je výrazný nárožní měšťanský dům stojící na středověkých základech. Impozantní gotické podloubí z něj vytváří jednu z dominant centrálního kadaňského náměstí. Po velkém požáru města v roce 1498 byl dům pozdně goticky a následně renesančně přestavěn. Další rekonstrukce domu pak proběhla koncem 17. století, poté, co se na domě podepsalo válečné běsnění třicetileté války. Zřejmě v této době se dům stal majetkem významné měšťanské původně česko-německé rodiny Jankových, která náležela k místní katolické elitě. Například v kadaňském děkanském kostele Povýšení sv. Kříže je k vidění náhrobní deska měšťanky Anny Voigtové, rozené Jankové, jejíž manžel Johannes Voigt, kadaňský městský lékař, nechal v tomto kostele založit oltář sv. Jana Nepomuckého, a sice ještě před jeho svatořečením v roce 1729. Rodina Jankových v Kadani vlastnila vždy několik nemovitostí (později na počátku 20. století například secesní villu Janka) a příslušníci tohoto měšťanského rodu se také výrazně angažovali ve veřejném životě města. Kupříkladu Josef Philipp Janka byl roku 1862 jedním z hlavních podporovatelů založení později velice proslulé kadaňské zemědělské školy. V majetku rodiny byl též sousední dům čp. 114, kde výše zmíněný Josef Janka roku 1887 založil hodinářskou živnost, tu po něm zdědil jeho syn Paul Janka a provozoval ji zde až do roku 1945. \n\nHlavní rezidencí rodiny však zůstával právě dům U Immaculaty, který dlouhá léta vlastnila Aloisia Janková a poté její děti Josef, Anna, Aloisie a Marie. Když roku 1920 jednala jedna ze spolumajitelek Anna Janková s Ing. Hansem Jungwirthem, městským inženýrem, o rekonstrukci, zdůraznilo tehdejší stavební oddělení městského úřadu nutnost uvědomění si vysokou památkovou hodnoty domu. V roce 1935 se Marie Janková, tehdy již poslední žijící spolumajitelka, rozhodla věnovat dům Spolku přátel muzea v Kadani, založenému v roce 1903. Zmíněný spolek zde dne 2. června 1935 slavnostně otevřel svou hlavní muzejní expozici. Městské muzeum pak v domě sídlilo až do roku 1972, kdy byly exponáty převezeny z chátrajícího domu na Kadaňský hrad a odtud pak po zrušení muzea v roce 1975 do Chomutova. Dne 16. března 1989 nařídil tehdejší komunistický Městský národní výbor v Kadani demolici domu U Immaculaty, v důsledku sametové revoluce v listopadu téhož roku však k demolici nakonec nedošlo. Dům je v současnosti opraven, v podloubí se nachází kavárna a ovocnářství.\n\nNa zdobném kamenném podstavci s hlavou anděla s pozlacenými křídly umístěném na fasádě domu se nachází impozantní barokní socha Panny Marie Neposkvrněné čili Immaculaty. Socha je vytesána z pískovce a pochází nejspíše z poloviny 18. století. Ikonografický motiv Immaculaty vychází z interpretace novozákonního Zjevení Janova, v němž se píše o „ženě sluncem oděné“, což bylo vztaženo právě na Pannu Marii. Dogma o neposkvrněném početí Panny Marie, na jehož základě je Matka Boží prosta tzv. dědičného hříchu, se sice prosadilo až mnohem později, ovšem již od středověku bylo propagováno například františkánským řádem. S tím souvisí i četnost užívání tohoto motivu v Kadani, město bylo totiž od středověku významnou františkánskou lokalitou (Františkánský klášter, Minoritský klášter). V 17. století se Panna Marie Neposkvrněná stala v českých zemích jedním ze symbolů tzv. katolické protireformace. \n\nBarokní mariánská socha Immaculaty na domovním znamení domu je dále opatřena typickým zlatým (slunečním) lemem na šatech, u nohou jí leží měsíc a okolo hlavy má dvanáct zlatých hvězd. \n\nPodle pověstí dům U Immaculaty pravidelně navštěvoval kadaňský katolický děkan Leopold Andreas Roch, který měl být důvěrným přítelem měšťanské rodiny Jankových. Roch, který byl rodákem z Kadaně, byl velice vážený pro svou vzdělanost, působil též jako představený zdejšího Růžencového bratrstva. Zasloužil se o zhotovení sloupu Nejsvětější Trojice, který byl vztyčen uprostřed hlavního kadaňského náměstí v roce 1752 a o tři roky později slavnostně posvěcen pomocným biskupem pražským Antonínem Vokounem.\n\n"}
{"id": "1508628", "url": "https://cs.wikipedia.org/wiki?curid=1508628", "title": "Dům U Minoritů (Kadaň)", "text": "Dům U Minoritů (Kadaň)\n\nDům U Minoritů (čp. 69) je dům v nynější ulici Boženy Němcové (dříve Klášterní) na Starém Městě v Kadani. Byl vystavěn roku 1740 a náležel k areálu původně středověkého minoritského kláštera zrušeného císařem Josefem II. po zničujícím požáru v roce 1786.\n\nNázev domu přímo odkazuje na existenci minoritského kláštera sv. Michaela, který se nacházel v těsném sousedství a samotný dům byl součástí jeho areálu. Tento klášter byl podle barokní tradice založen již roku 1234. Během své existence klášter celkem pětkrát vyhořel, a proto se mu někdy přezdívalo také „Černý klášter“. Dům U Minoritů byl vystavěn roku 1740 jako majetek kláštera a přiléhal přímo ke klášternímu kostelu s kaplí Matky Boží, jehož gotické základy objevili archeologové v roce 2019. Spolu s celým areálem kláštera dům vyhořel v roce 1750 a poté ještě v roce 1786. V témže roce nechal císař Josef II. kadaňský minoritský klášter sv. Michaela zrušit. Shořelý dům U Minoritů koupil roku 1787 kadaňský kupec Josef Anton Spindler. Přilehlý klášterní kostel těžce poškozený požárem byl později zbořen a budova kláštera byla v letech 1803 až 1823 využívána jako piaristická kolej kadaňského gymnázia. Prvním rektorem kadaňské piaristické koleje a zároveň gymnaziálním ředitelem byl P. Hieronymus Ultsch, posledním pak P. Philibert Fritsch. Klášter později sloužil jako okresní hejtmanství, okresní soud a věznice a nyní slouží jako pobočka Státního okresního archivu. \n\nNa přelomu 19. a 20. století sídlil v domě U Minoritů významný kadaňský advokát JUDr. Franz Oehm. V podnájmu u něj byla ubytována též rodina mladého židovského advokáta Otty Zeisela, jemuž se v domě roku 1905 narodil syn Hans Zeisel, pozdější profesor sociologie na univerzitě v americkém Chicagu. Na počest tohoto slavného kadaňského rodáka byla roku 2012 na domě odhalena pamětní deska. \n\nDomovní znamení domu U Minoritů tvoří zjednodušený znak Řádu menších bratří, nazývaných též minorité či františkáni, který byl založen roku 1209 sv. Františkem s Assisi. Rokokový štít je nesen dvěma andělíčky nebo putty (postavami nahých chlapců typických pro barokní umění, kteří jsou podobní andělíčkům, avšak nemají křídla). Co jsou bytosti držící štít není jisté, neboť nelze s jistotou určit, zda byly původně okřídlené a nepřišly o křídla při některé z rekonstrukcí, anebo byly bez křídel již od počátku. Centrálním motivem domovního znamení je pak kříž a před ním dvě zkřížené paže, první z nich je obnažená a symbolizuje paži Ježíše Krista, druhá je zahalena v rukávu řádového hábitu a patří zakladateli františkánského řádu sv. Františkovi z Assisi. Na dlaních obou těchto rukou jsou pak vyznačeny rány odkazující na ukřižování Krista na kříži a stigmata sv. Františka. Tento řádový znak vznikl na základě textů františkánského teologa sv. Bonaventury z Bagnoregia a symbolizuje Františkovo radikální následování Krista. \n\nKrálovské město Kadaň bývalo dříve významným centrem františkánské spirituality, poněvadž se zde nacházely hned tři kláštery hlásící se k této tradici: minoritský klášter, františkánský klášter a alžbětinský klášter. Proto někteří kadaňští měšťané umisťovali na své domy různé františkánské symboly jako výraz rodové zbožnosti a pokory.\n\nPodle pověsti se v ulici poblíž domu U Minoritů okolo půlnoci zjevuje postava františkána v řádovém hábitu se staženou kapucí, která běduje nad zkázou kláštera. Krátce se zastaví u někdejší klášterní fortny, pokřižuje se a před domem U Minoritů se rozplyne. Tento přízrak může být podle pověsti posledním kvardiánem minoritského kláštera, kterým byl Dismas Hollinger.\n\nDalší z pověstí praví, že koncem 19. století bydlel v domě U Minoritů jakýsi náruživý hudebník, který vždy dlouho do noci hrával na svou oblíbenou flétnu. Sousedé mu proto posměšně přezdívali „Mozart“ a podle této pověsti byla někdejší Klášterní ulice právě tehdy na základě této přezdívky pojmenována Mozartova. Faktem je, že koncem 19. století byla ulice skutečně přejmenována na ulici Mozartovu a tento název jí vydržel více než půl století.\n\n"}
{"id": "1508631", "url": "https://cs.wikipedia.org/wiki?curid=1508631", "title": "NHL 2019/2020", "text": "NHL 2019/2020\n\nSezóna 2019/20 je 103. sezónou v historii severoamerické a světově nejprestižnější hokejové ligy světa National Hockey League (zkratka NHL).\n"}
{"id": "1508638", "url": "https://cs.wikipedia.org/wiki?curid=1508638", "title": "Kuzněcov NK-12", "text": "Kuzněcov NK-12\n\nKuzněcov NK-12 je sovětský turbovrtulový motor z padesátých let, který vznikl v konstrukční kanceláři Kuzněcov. Motor NK-12 má dvě velké čtyřilisté protiběžné vrtule o průměru 5,6 m (NK-12MA) a 6,2 m (20 ft) (NK-12MV). Jedná se o nejvýkonnější turbovrtulový motor, který se dostal do provozu.\n\nKonstrukce, ze které nakonec vzešel motor NK-12, byla vyvinuta po druhé světové válce týmem ruských konstruktérů a odvlečených německých inženýrů pod vedením Ferdinanda Brandnera, který předtím pracoval pro Junkerse; v čele konstrukční kanceláře stál hlavní inženýr Nikolaj D. Kuzněcov. Design NK-12 tak vznikl z německých studií o turbovrtulovém motoru z konce války; ty začaly poválečným vývojem turbovrtulového motoru Jumo 022 z doby války, který byl navržen tak, aby poskytoval výkon 6 000 shp (4 500 kW) a vážil 3 000 kg. Úsilí pokračovalo konstrukcí o výkonu 5 000 shp (3 700 kW) a hmotnosti 1 700 kg. Dokončen byl roku 1947. Vývoj k variantě TV-12 o výkonu 12 000 shp (8 900 kW) vyžadoval rozsáhlé použití nově vyvinutých sovětských slitin a byl dokončen v roce 1951.\n\nNK-12 zůstává nejvýkonnějším turbovrtulovým motorem, který vstoupil do služby. I když motor Europrop TP400 se mu (v roce 2005) přiblížil. Další motor podobných parametrů - Pratt & Whitney T57 o výkonu 15 000 shp (11 000 kW) a tahu 5 000 lbf (22 kN) - běžel 3 100 hodin předtím, než byl jeho vývoj v roce 1957 zrušen.\n\nNK-12 pohání např. bombardér Tupolev Tu-95 a jeho varianty jako námořní hlídkový letoun Tu-142 a dopravní letoun Tupolev Tu-114 (s NK-12MV), který stále drží titul nejrychlejšího vrtulového letadla, přestože byl v roce 1991 vyřazen ze služby.\n\n\n\n\n\n\n"}
{"id": "1508647", "url": "https://cs.wikipedia.org/wiki?curid=1508647", "title": "Lovrečica", "text": "Lovrečica\n\nLovrečica () je malá vesnice a přímořské letovisko v Chorvatsku v Istrijské župě, spadající pod opčinu města Umag. Nachází se asi 5 km jihovýchodně od Umagu. V roce 2011 zde žilo 176 stálých obyvatel, což je nárůst oproti roku 2001, kdy zde žilo 154 obyvatel v 57 domech.\n\nSousedními vesnicemi jsou Brtonigla, Juricani, Karigador, Križine a Radini.\n"}
{"id": "1508648", "url": "https://cs.wikipedia.org/wiki?curid=1508648", "title": "Karigador", "text": "Karigador\n\nKarigador () je malá vesnice a přímořské letovisko v Chorvatsku v Istrijské župě, spadající pod opčinu Brtonigla. Nachází se asi 6 km jihozápadně od Brtonigly a asi 8 km jihovýchodně od Umagu. V roce 2011 zde žilo 194 obyvatel, což je nárůst oproti roku 2001, kdy zde žilo 141 obyvatel v 54 domech.\n\nSousedními vesnicemi jsou Dajla, Fiorini a Lovrečica.\n"}
{"id": "1508649", "url": "https://cs.wikipedia.org/wiki?curid=1508649", "title": "František Bíbus", "text": "František Bíbus\n\nFrantišek Bíbus (24. ledna 1903 Ústí nad Orlicí – 11. srpna 1966 Pardubice) byl český spisovatel, povoláním právník.\n\nNarodil se v rodině továrního tkalce Václava Bibuse (1870–??) a jeho manželky Justiny, rozené Čadové (1870–??), jako třetí z pěti synů. Vyrůstal v náboženském prostředí, nejstarší bratr Josef se stal knězem, další bratr Václav, který byl truhlářem, byl vězněn na Mírově. Po maturitě na klasickém gymnáziu v Hradci Králové vystudoval úspěšně v letech 1923–1927 právnickou fakultu Univerzity Karlovy.\n\nPo studiích pracoval jako právník \"Ředitelství pošt a telegrafů\", nejprve v Bratislavě a od roku 1932 v Pardubicích.\n\nByl pochován ve svém rodišti.\n\nVe svém díle popisoval František Bíbus rodné město, i když se jeho název v textech nevyskytuje. Kritikou bylo dílo přijato vcelku příznivě. I komunistické Rudé právo ocenilo román \"Jde za námi věrolomník\" slovy: „... kniha je dílem dobrého průměru a poctivého slovesného úsilí.“\n\nByl členem Moravského kola spisovatelů.\n\nOd roku 1941 do roku 1944 (zánik časopisu) přispíval mj. do měsíčníku \"Řád\". \n\n\nFotografie Františka Bíbuse byly zveřejněny v časopisech \"Československá fotografie\" a \"Fotografie\".\n\n\n"}
{"id": "1508652", "url": "https://cs.wikipedia.org/wiki?curid=1508652", "title": "Discriminator", "text": "Discriminator\n\nV distribuovaném programování slouží discriminator jako identifikátor entity (tzv. tag), který vyjadřuje, o jaký typ entity se jedná na základě předem definovaného výčtu, který určuje samotný systém (například UNION nebo ENUM typ v relační databázové tabulce).\n\nDiscriminator se používá pro převod objektového návrhu entit v rámci programovacího jazyka do tabulkové podoby, kdy potřebujeme zachovat informaci o názvu původního typu entity v programovacím jazyce.\nPříklad:\n\nMějme 3 entity reprezentující různé typy produktů v internetovém obchodu, které mezi sebou zároveň definují závislosti pomocí dědičnosti:\n<?php\n\nclass Product {\n\nclass Book extends Product {\n\nclass Phone extends Product {\nNapříklad v jazyce PHP můžeme velice jednoduše instancovat objekt Book, která reprezentuje produkt s knihou a přidává informaci o počtu stran a autorovi. Pokud však budeme chtít všechny typy produktů (základní produkt, knihu a telefon) uložit do relační databáze, můžeme vytvořit pouze jednu tabulku product, která bude mít následující sloupce:\n\n\nSloupec discriminator v tomto případě bude nést hodnoty product, book nebo phone v závislosti na aktuálně uložené entitě. Úkolem knihovny pro obsluhu databáze v konkrétním jazyce (například Doctrine) je pochopit nastavení Discriminatoru a podle toho vytvořit instance správné entity s ohledem na předem definovaný seznam.\n"}
