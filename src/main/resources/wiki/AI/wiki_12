{"id": "1448215", "url": "https://cs.wikipedia.org/wiki?curid=1448215", "title": "TelStar 18V", "text": "TelStar 18V\n\nTelStar 18V (TelStar 18 Vantage, APStar-5C) je telekomunikační družice, kterou vyrobila americká společnost Space Systems Loral a provozovatelem je kanadská společnost Telsat, která sdílí kapacitu satelitu se společností APT Satellite Company Limited, která zaplatila 57,5 % ceny satelitu, jehož celková cena se odhaduje na 207 milionů dolarů. Její pracovní pozice je na geostacionární dráze na 138° východní délky. Svým signálem bude pokrývat v pásmu Ku Čínu, Mongolsko, jihovýchodní Asii a Tichý oceán. Transpondéry v pásmu C budou pokrývat oblast od Asie po Havaj.\n\nTelStar 18V byl vynesen pomocí nosné rakety Falcon 9 Block 5 společnosti SpaceX, sídlem v kalifornském Hawthornu. Satelit byl vynesen na přechodovou dráhu ke geostacionární dráze. První stupeň následně přistál na plovoucí plošině. Jednalo se o první let stupně B1047. Nebyl proveden pokus o záchranu aerodynamických krytů, které ani nebyly vybaveny padáky. Statický zážeh před letem proběhl 5. září v 16:00 SELČ.\n"}
{"id": "1448224", "url": "https://cs.wikipedia.org/wiki?curid=1448224", "title": "Beša (okres Levice)", "text": "Beša (okres Levice)\n\nBeša je obec na Slovensku v okrese Levice. První zmínky o obci jsou z roku 1292. Okolí vesnice je bohaté na archeologické nálezy, roku 1902 zde byly nalezeny nejzachovalejší pozůstatky kostry mamuta na Slovensku. Nachází se zde římskokatolický barokní kostel sv. Anny. Obec má 638 obyvatel (k 31. 12. 2017). Ke slovenské národnosti se v obci hlásí 53,2 % obyvatel, k maďarské 40,2 % obyvatel a k romské národnosti 5,5 % obyvatel. Průměrný věk obyvatel je 39,65 let.\n\n"}
{"id": "1448225", "url": "https://cs.wikipedia.org/wiki?curid=1448225", "title": "Live at the Symphony Hall", "text": "Live at the Symphony Hall\n\n\n\n\n\n"}
{"id": "1448232", "url": "https://cs.wikipedia.org/wiki?curid=1448232", "title": "Římskokatolická farnost Prasklice", "text": "Římskokatolická farnost Prasklice\n\nŘímskokatolická farnost Prasklice je územní společenství římských katolíků s farním kostelem svaté Anny v děkanátu Kroměříž.\n\nPrvní písemná zmínka o obci pochází z roku 1355. \n\nSoučasným administrátorem xcurrendo je od listopadu 2014 R. D. Mgr. Jan Ston.\nVe farnosti se pravidelně koná tříkrálová sbírka.\n\n"}
{"id": "1448233", "url": "https://cs.wikipedia.org/wiki?curid=1448233", "title": "Bielovce", "text": "Bielovce\n\nBielovce jsou obec na Slovensku v okrese Levice.  První zmínka o obci je z roku 1138. Nachází se zde římskokatolický kostel sv. Martina, novogotický Čéčiovský kostel a novoklasicistický Bošániovský zámeček. Obec má 224 obyvatel ( 31. 12. 2017).\n\n"}
{"id": "1448235", "url": "https://cs.wikipedia.org/wiki?curid=1448235", "title": "Grand Prix Ruska 2018", "text": "Grand Prix Ruska 2018\n\nGrand Prix Ruska 2018 (oficiálně Formula 1 2018 VTB Russian Grand Prix) se jela na okruhu Sochi Autodrom v Soči v Rusku dne 30. září 2018. Závod byl šestnáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1448240", "url": "https://cs.wikipedia.org/wiki?curid=1448240", "title": "The Atlantic (album)", "text": "The Atlantic (album)\n\n\n"}
{"id": "1448241", "url": "https://cs.wikipedia.org/wiki?curid=1448241", "title": "Obvod obce s rozšířenou působností Kyjov", "text": "Obvod obce s rozšířenou působností Kyjov\n\nSprávní obvod rozšířené působnosti státní správy svěřené obci Kyjov vznikl 1. ledna 2003. Leží v Jihomoravském kraji v severní části okresu Hodonín a čítá 42 obcí. Rozlohou je 4. největším obvodem v Jihomoravském kraji. Města Kyjov, Bzenec a Ždánice mají status obce s pověřeným obecním úřadem. Na území obvodu jsou obce a města sdružena v mikroregionech Babí lom, Bzenecko, Hovoransko, Moštěnka, Nový Dvůr, Podchřibí, Ždánicko, Ždánický les a Politaví a ve Sdružení obcí Severovýchod.\n\nPoznámka: Města jsou vyznačena tučně.\n\n\n\n\n"}
{"id": "1448247", "url": "https://cs.wikipedia.org/wiki?curid=1448247", "title": "Hlavotis", "text": "Hlavotis\n\nHlavotis (\"Cephalotaxus\") je rod jehličnatých dřevin z čeledi tisovitých (\"Taxaceae\"). Obsahuje 11 druhů.\nStávající rod je svým rozšířením omezen na východní a jihovýchodní Asii, ovšem fosilní nálezy ukazují, že v minulosti (ve druhohorách a třetihorách) se vyskytoval v rozsáhlejších oblastech severní polokoule, včetně Evropy, Severní Ameriky a Grónska.\n\nHlavotisy jsou stálezelené, pomalu rostoucí keře či drobné stromy, dorůstající výšky 1-10 (výjimečně až 20) metrů. Listy jsou jehlicovité, spirálovitě obrůstají větvičku. Na letorostech a vrcholových větvích obrůstají kolem dokola, na bočních větvích jsou na bázi zkroucené a jeví se jako dvouřadě uspořádané. Jsou obvykle přímé, 4-12 cm dlouhé a 3-4 mm široké, s tupou špičkou (nepichlavé), kýlnatým středním žebrem a jedním pryskyřičným kanálkem; na spodní straně jsou znatelné dva světlé proužky průduchů.\n\nJednotlivé druhy hlavotisu jsou obvykle dvoudomé, zřídka jednodomé; u jednodomých druhů jsou samčí a samičí šištice často na různých větvích. Kulovité samčí (pylové) šištice jsou 5-8 mm veliké a uspořádané v řadách na spodní straně loňských větévek. Podlouhlé samičí (semenné) šištice jsou redukované na několik křižmostojných masitých šupin nesoucích dvě vajíčka; vyrůstají jednotlivě nebo po dvou až osmi na krátkých stopkách z úžlabí terminálních pupenů. Kvetou v předjaří, opylení se děje pomocí větru. Po zhruba 18 měsících (tedy na rozdíl od tisu až následující rok) šištice dozrávají v útvar podobný peckovici s obvykle jediným, zhruba 1,5-4 cm velkým bezkřídlým semenem, které je celé obklopeno dužnatým míškem v barvě zelené, hnědé či fialové. (Podle některých zdrojů se však nejedná o pravý míšek, ale o dužnatou sarkotestu.) Šíření napomáhají ptáci a drobní savci požírající semena. Klíčení je epigeické (nadzemní), semenáčky mají dvě dělohy.\n\nObsahují některé flavonoidy a alkaloidy (např. cephalotaxin, harringtonin), které byly zkoumány z hlediska využití jako možné protilátky proti rakovině.\n\nJsou obvykle značně tolerantní k zastínění, tvoří podrost či nižší úroveň vlhčích subtropických širokolistých lesů. Nesnáší sucho a přímé sluneční světlo, kterým mohou být poškozeny. Kořeny formují vztahy arbuskulární mykorhizy s houbami. Vesměs patří mezi druhy ohrožené ve své domovině ztrátou vhodných biotopů a nadměrným kácením zejména pro dřevo.\n\nNěkteré druhy byly v minulosti popsány jako tisy (\"Taxus\"), s nímž jsou blízce příbuzné. V průběhu doby byla vytvořena i samostatná čeleď hlavotisovitých (\"Cephalotaxaceae\"), obsahující v některých pojetích pouze tento rod, v jiných kromě hlavotisu i rody \"Amentotaxus\" a \"Torreya\". Molekulární výzkumy ovšem všechny zástupce zařadily do monofyletické čeledi tisovitých.\n\nDřevo některých druhů je využíváno jako stavební materiál nebo topivo. Ze semen se v Indii lisoval olej a tradiční medicínské využití měly i další části rostliny. Míšek okolo semen je jedlý. Jsou pěstovány rovněž jako okrasné dřeviny (v ČR jen vzácně v dendrologických sbírkách).\n"}
{"id": "1448252", "url": "https://cs.wikipedia.org/wiki?curid=1448252", "title": "Frank O'Hara", "text": "Frank O'Hara\n\nFrank O'Hara, celým jménem Francis Russell O'Hara (27. března 1926 Baltimore – 25. července 1966 Fire Island) byl americký básník, hudebník a výtvarný teoretik.\n\nStudoval hru na klavír na Novoanglické konzervatoři, za druhé světové války sloužil jako obsluha sonaru na torpédoborci \"USS Nicholas (DD-449)\". Po válce studoval na Harvardově univerzitě, kde přispíval do časopisu \"The Harvard Advocate\", titul Master of Arts v oboru anglická literatura získal v roce 1951 na Michiganské univerzitě. Učil na The New School, stál u zrodu divadla Poets' Theatre v Cambridge, přispíval do časopisu \"ARTnews\", napsal monografii o Jacksonu Pollockovi a od roku 1960 pracoval jako kurátor v newyorském Muzeu moderního umění.\n\nByl zakladatelskou a vůdčí osobností uměleckého hnutí známého jako Newyorská škola, vycházejícího ze surrealismu a expresionismu. Psal volným veršem, pro jeho poezii byl charakteristický osobní tón a náměty ze života v moderním velkoměstě, popisoval každodenní události s filozofujícím přesahem, využíval ironii a hovorový jazyk. Hlásil se k inspiraci jazzem a abstraktním malířstvím, vydal programový text \"Personism: A Manifesto\", jeho literárními vzory byli např. Vladimir Majakovskij, Guillaume Apollinaire nebo William Carlos Williams.\n\nZemřel ve věku čtyřiceti let, když ho přejel automobil při dovolené na Fire Island ve státě New York. Posmrtně mu byla udělena National Book Award za poezii. Morton Feldman mu v roce 1973 věnoval skladbu \"For Frank O'Hara\". V Polsku na jeho dílo navazovalo v devadesátých letech dvacátého století vlivné literární hnutí zvané \"oharyzm\" (česky \"oharismus\").\n\nByl gay, k jeho partnerům patřili malíř Larry Rivers a spisovatel Joe LeSueur.\n\n"}
{"id": "1448255", "url": "https://cs.wikipedia.org/wiki?curid=1448255", "title": "Grand Prix Japonska 2018", "text": "Grand Prix Japonska 2018\n\nGrand Prix Japonska 2018 (oficiálně Formula 1 2018 Honda Japanese Grand Prix) se jela na okruhu Suzuka Circuit v Suzuce v Japonsku dne 7. října 2018. Závod byl sedmnáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1448260", "url": "https://cs.wikipedia.org/wiki?curid=1448260", "title": "Grand Prix USA 2018", "text": "Grand Prix USA 2018\n\nGrand Prix USA 2018 (oficiálně Formula 1 Pirelli 2018 United States Grand Prix) se jela na okruhu Circuit of the Americas v Austinu v Texasu ve Spojených státech amerických dne 21. října 2018. Závod byl osmnáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1448262", "url": "https://cs.wikipedia.org/wiki?curid=1448262", "title": "Státní znak Etiopie", "text": "Státní znak Etiopie\n\nStátní znak Etiopie je tvořen modrým, kruhovým polem se zlatým pentagramem (pečetí krále Šalamouna, hrotem vzhůru. Mezi hroty je pět žlutých paprsků, v podobě malých lichoběžníků.\n\nModrá barva symbolizuje mír, přímé linie hvězdy jsou znakem rovnosti národů, národností a náboženství. Samotná hvězda je symbolem jednoty lidu Etiopie a svobodné vůle národů a národností, paprsky symbolizují radostné vyhlídky.\n\nJiž počátkem našeho letopočtu byla na severovýchodě dnešní Etiopie (dříve Habeš) založena Aksumská říše. Království odolalo pokusům o dobytí Araby (v 8.–12. století) i Portugalci (v 15.–16. století). V 19. století byla Etiopie jediným státem, který v 19. století uhájil svou samostatnost, ba i rozšířila své území. Nezávislost uhájila i po etiopsko-italské válce, v roce 1889 byla pouze Itálii postoupena Eritrea. První etiopský státní znak se začal užívat asi od roku 1890. Jednalo se o vyobrazení lva s císařskou korunou na hlavě, tzv. Lva z Judeje, prastarý symbol judaistických kmenů a etiopských císařů, držící žerď ve tvaru kříže, na které je červeno-žluto-zelená stuha. Znak se užíval zřejmě do roku 1932. Oproti zdroji je obrázek zrcadlově obrácen.\n\n3. října 1935 byla Etiopie napadena Itálií a v roce 1936 byla začleněna do kolonie Italská východní Afrika. V roce 1941 jednotky etiopské armády císaře Haile Selassie I., zformované v Súdánu, spolu s britskými jednotkami, osvobodily území Etiopie a bylo obnoveno Etiopské císařství. Státní znak byl tvořen zlatým, císařským trůnem nad schody, pokryté kobercem v národních barvách. Po stranách byl trůn střežen dvěma anděly s meči v rukách. Andělé měli zlatý oděv se zelenou suknicí a na prsou červený kříž. Na schodech seděli dva hnědí lvi, před nimi hnědý \"lev z Judeje\". Nad trůnem byla stříbrná, otevřená kniha. Celý výjev byl položen na stříbrné roucho, splývající z pod zlaté, císařské koruny, s červeným rubem a zlatými třásněmi, svázané nahoře na dvou místech zlatými šňůrami. Za rouchem byly dvě zelené ratolesti. (není obrázek)\n\nV září 1974 byl císař Haile Selassie svržen. Znak se změnil na hnědého lva z Judeje s praporem v národních barvách, nyní však bez císařské koruny a žerď byla nově tvořena žlutým oštěpem. V lednu 1975 bylo zrušeno císařství a vyhlášena \"Socialistická Etiopie\". Z vlajky byl lev odstraněn, ale až do září 1975 byl emblém stále užíván jako státní znak. (není obrázek)\n\n12. září 1975 byl vládním dekretem Prozatímního vojenského správního výboru zaveden nový státní znak. Tvořen byl modrým, kruhovým polem a na něm položeným červeným, ozubeným kolem se čtrnácti zuby a žlutým sluncem, se stejným počtem paprsků mezi zuby, vyzařujícími až k okraji modrého pole. Uprostřed byl hnědý pluh (rádlo), na němž byl zavěšen hnědý odstředivý prak z provazu. Kolem modrého pole byly obtočeny dvě zelené olivové větvičky a dvě stébla prosa, které byly v dolní části spojeny zlatým, kruhovým štítem, za nímž byly zkřížené (zlaté) kopí a meč a na něm (opět zlatý) kráčející etiopský lev. V horní části byl amharský nápis (). Na obrázku nápis chybí. Podle tehdejšího výkladu symbolizovalo ozubené kolo a pluh jednotu dělníků a rolníků, slunce revoluci a šťastnou budoucnost lidu a štít, meč a kopí symbolizovaly odhodlání lidu hájit \"vymoženosti\" revoluce. 14 zubů a paprsků odkazovalo na počet provincií.\n\nV roce 1977 se po vojenském převratu ujala moci marxistická vláda Mengistu Haile Mariama. Znak zůstal zachován. 11. září 1987 byla vyhlášena Etiopská lidově demokratická republika a Mariam byl zvolen etiopským prezidentem. Nový znak byl zaveden vyhláškou č. 4/1987, platnou od 13. září 1987. Tvořil jej opět modrý kruhový štít, na kterém bylo 39 žlutých slunečních paprsků, vycházející z červeného disku se žlutou, pěticípou hvězdou, umístěného v horní části štítu. V dolní části štítu bylo modré ozubené kolo s červeným okrajem a hnědým středem s loukotěmi. Spodní část znaku zakrývala červená stuha, na které ležela lví hlava v přirozených barvách. Nad ozubené kolo vystupoval hnědý vrcholek aksúmského obelisku a zkřížené hnědé kopí se samopalem. Po stranách štítu byly zelené palmové a olivovníkové větvičky s červenými plody. Nad štítem byl černý amharský nápis (). Modrá barva štítu symbolizovala mír, paprsky lidovou správu, hvězda boj dělnické třídy za vzkvétající společnost a červený disk práci, obětování a hrdinství. Ozubené kolo bylo symbolem průmyslu a obelisk připomínal etiopskou historii. Červená stuha symbolizovala jednotu lidu, lev sílu, hrdinství a nezranitelnost etiopského lidu. Větvičky byly symbolem míru a vítězství.\n\n28. května 1991 převzala moc v zemi \"Etiopská lidová revoluční demokratická fronta\", prezident Mariam uprchl do Zimbabwe a skončila platnost státního znaku. Nový byl zaveden v květnu 1992 a tvořil jej světle zelený, kulatý štít s bílou holubicí v horní části, držící v pařátech bílou váhu spravedlnosti. V dolní části štítu byl bílý most (symbolizující spolupráci lidu) a orámován byl v dolní části černým ozubeným kolem se šesti zuby a v horní části zelenými obilnými klasy. Nad štítem byl černý, amharský opis a pod ním stejný opis v angličtině TRANSITIONAL GOVERNMENT OF ETHIOPIA ().\n\n8. prosince 1994 byla země přijetím nové ústavy přejmenována na \"Federativní demokratickou republiku Etiopie\" a článkem č. 3 uveden popis nového státního znaku, který byl upřesněn v proklamaci č. 16/1996 přijatou 6. února 1996. V různých zdrojích je etiopský znak (a tím i vlajky, které je součástí) zobrazen se světlejším odstínem modré barvy. Světlejší barva byla zřejmě užívána mezi lety 1994–1996.\n\nEtiopský státní znak je vyobrazen na etiopské vlajce.\n\n"}
{"id": "1448264", "url": "https://cs.wikipedia.org/wiki?curid=1448264", "title": "Římskokatolická farnost Počenice", "text": "Římskokatolická farnost Počenice\n\nŘímskokatolická farnost Počenice je územní společenství římských katolíků s farním kostelem svatého Bartoloměje v děkanátu Kroměříž.\n\nPrvní písemná zmínka o obci pochází z roku 1283. \n\nSoučasným administrátorem excurrendo je od července 2015 R. D. Mgr. ICLIc. Jan Kulíšek.\nVe farnosti se pravidelně koná tříkrálová sbírka.\n\n"}
{"id": "1448265", "url": "https://cs.wikipedia.org/wiki?curid=1448265", "title": "Grand Prix Mexika 2018", "text": "Grand Prix Mexika 2018\n\nGrand Prix Mexika 2018 (oficiálně Formula 1 Gran Premio de México 2018) se jela na okruhu Autódromo Hermanos Rodríguez v Mexico City v Mexiku dne 28. října 2018. Závod byl devatenáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1448268", "url": "https://cs.wikipedia.org/wiki?curid=1448268", "title": "Fulnek (nádraží)", "text": "Fulnek (nádraží)\n\nFulnek je název železniční stanice, která leží ve městě Fulnek v okrese Nový Jičín v Moravskoslezském kraji a nachází se na Železniční trati č. 277 Suchdol nad Odrou – Fulnek na ulici Nádražní. Stanice je koncová na trati. Stanice leží asi 850 metrů od centra města.\n\nStanice je zapojená do systému ODIS jako zóna č. 81. Stanici obsluhují vlaky linek S 32 a to v dvouhodinovém taktu, na trati je zavedený specifický způsob odbavování cestujících.\n\n"}
{"id": "1448269", "url": "https://cs.wikipedia.org/wiki?curid=1448269", "title": "Petr Halata", "text": "Petr Halata\n\nPetr Halata († 6. listopadu 2018 Šanghaj, Čínská lidová republika, ve věku 66 let) byl lékař v oboru vnitřního lékařství a hyperbarické a letecké medicíny.\n\nPromoval v roce 1979. Byl především všeobecným internistou. Patřil ve svém oboru ke špičce, kromě všeobecné medicíny se věnoval medicíně letecké a cestovní a v některých těchto speciálních oblastech byl garantem nařízení Evropské komise v ČR. Podle ředitele ÚLZ Petra Chmátala byl slušným, poctivým, chytrým a velmi erudovaným člověkem.\n\nAž do své smrti působil v Ústavu leteckého zdravotnictví v Praze jako primář interního oddělení. Podle ředitele tohoto ústavu dlouhodobě patřil do skupiny lékařů, kteří zabezpečují po zdravotní stránce zahraniční cesty vrcholných představitelů, a měl s tím široké zkušenosti.\n\nV sobotu 3. listopadu 2018 odcestoval jako člen delegace prezidenta České republiky Miloše Zemana na třídenní návštěvu Číny v souvislosti s dovozním veletrhem China International Import Expo (CIIE). K odjezdu automobilové kolony z hotelu ani k odletu letadla ze šanghajského letiště se však v úterý 6. listopadu nedostavil a delegace odletěla bez něj. Zemřel v hotelovém pokoji v Šanghaji. Letiště ani hotel média blíže nespecifikovala. Před odletem z Prahy neměl žádné zdravotní potíže, podle některých zpráv si během pobytu v Číně údajně na veřejnosti blíže nespecifikované potíže stěžoval, svému nadřízenému se však o žádných potížích telefonicky nezmínil. Jeho nadřízený, ředitel Chmátal, v této souvislosti zmínil, že takováto náhlá úmrtí zcela zdravých osob nejčastěji souvisejí s náhlým srdečním selháním. Lékař Štefan Brunclík, náměstek ředitele léčebně preventivní činnosti v ÚLZ, který byl rovněž členem delegace, ale cestoval jiným letadlem s podnikatelskou částí delegace, uvedl, že situace v Šanghaji byla zpočátku nepřehledná, nicméně ještě ráno byl doktor Halata na snídani a bez jakýchkoliv problémů. I když byl doktor Brunclík v době nalezení Halatova těla přítomen v hotelu, z Halatova pokoje byl vykázán s tím, že už je bohužel pozdě.\n\nTvrzení iDnes.cz (založené na zprávě ČTK) o tom, že letadlo po marném čekání na lékaře po dvacetiminutovém čekání odletělo, aniž by členové delegace věděli o osudu lékaře, označil mluvčí prezidenta Jiří Ovčáček za lživé, přičemž redakce prý lež neopravila a živila tak mimořádně nenávistnou debatu pod článkem. Později Ovčáček přiznal, že mohlo jít o nedorozumění a že text článku už pravdivě uvádí, že členům delegace osud lékaře opravdu nebyl lhostejný a pátrali po něm. Diskutující, kteří prezidenta za odlet delegace kritizovali, označoval prezidentův mluvčí za „největší svině mezi námi“ a jednoho z nich oslovil jako „prolhaného dobytka“. O poslanci a exministrovi Marianu Jurečkovi, který se rovněž nad odletem delegace bez chybějícího člena podivoval, na Twitteru Ovčáček napsal, že „Jurečka je prostě prase“. \n\nHradní kancléř Vratislav Mynář ve shrnutí Zemanovy cesty, zveřejněném na oficiálních stránkách Pražského hradu 8. listopadu, úmrtí nezmínil a pouze uvedl, že „návštěva pana prezidenta byla mimořádně úspěšná z politického i ekonomického hlediska - ve prospěch České republiky“. Jinak však zmínil i takové detaily, jako že Miloš Zeman světovým státníkům zahrál na mezinárodním veletrhu v Šanghaji na české piano Petrof svoji nejoblíbenější píseň Sentimental Journey. Smrt lékaře nezmínil ani prezident Zeman během hodnocení své cesty na TV Barrandov ve čtvrtek 8. listopadu.\n\nK úmrtí lékaře v Číně došlo nedlouho poté, co proběhla mediální přestřelka ohledně údajného zdravotnického týmu doprovázejícího prezidenta Miloše Zemana na jeho cestě do Berlína v září 2018. Berlínský zpravodaj Českého rozhlasu Pavel Polák na Facebooku a následně hlavní editorka deníku Forum24 Johana Hovorková či Jiří Kubík ze serveru Seznam Zprávy šířili informaci, že se Zemanovou delegací letí do Berlína tři lékaři a čtyři zdravotní sestry. Podle editorky Hovorkové jsou bodyguardi připraveni na to, aby novináři nemohli zdokumentovat, v jak špatném zdravotním stavu česká hlava státu je, přičemž občanům je stále dokola prezentováno, že prezident je zcela zdráv, a Martin Nejedlý toho ještě chce co nejvíc dokázat, a tak bude na zahraniční cesty napříště nejspíš klidně posílat celou nemocnici. Mluvčí prezidenta Zemana Jiří Ovčáček k tomu na Twitteru uvedl, že redaktor Pavel Polák šíří lži a dezinformace a další média je přebírají a ještě zvětšují jejich dosah. Anonymní redaktor Parlamentních listů, podepsaný značkou mp, uvádí, že nejmenovaný reportér Parlamentních listů, který je součástí mediálního doprovodu prezidenta od samého počátku, potvrdil, že žádné zdravotní sestry nebo lékařský tým součástí delegace nejsou. Prezident Miloš Zeman v rozhovoru pro Frekvenci 1 na otázku, zda jsou pravdivé informace, že jej na zahraniční cestu doprovodí tři lékaři a čtyři zdravotní sestry, odpověděl, že berlínskému zpravodaji ČRo Pavlu Polákovi zakáže vstup na tiskovou konferenci, přičemž redaktora Frekvence 1 stejně jako zpravodaje Pavla Poláka označil za pitomce, Pavla Poláka a obecně české novináře též za blbce. Český rozhlas se za zveřejnění neověřené informace svým zpravodajem ve vysílání omluvil a Pavel Polák se omluvil na svém zpravodajském profilu, že zveřejnil informaci, kterou měl pouze z jednoho zdroje a nemohl ji ověřit; zákaz účasti na tiskové konferenci byl poté odvolán.\n"}
{"id": "1448270", "url": "https://cs.wikipedia.org/wiki?curid=1448270", "title": "Stefan Michnik", "text": "Stefan Michnik\n\nStefan Michnik (* 28. září 1929) je bývalý polský stalinistický vojenský soudce židovsko-polsko-ukrajinského původu. Je poloviční bratr novináře Adama Michnika, šéfredaktora deníku \"Gazeta Wyborcza\".\n\nV rané fázi komunistického režimu v Polsku se jako soudce ve vykonstruovaných procesech podílel na persekucích a justičních vraždách jeho odpůrců. Během protikomunistických protestů v roce 1968 uprchl ze země, a když neuspěl ve snaze získat vízum do USA, usadil se ve Švédsku.\n\nPo pádu komunistického režimu v Polsku byl činěn odpovědným za zločiny ve službách komunistické justice. Švédsko jej ale v roce 2010 odmítlo vydat do Polska k potrestání s tím, že podle jeho zákonů jsou zločiny, za které má být souzen, promlčeny. Na podzim 2018 Polsko požádalo o jeho vydání znovu, přičemž v odůvodnění výslovně uvedlo podíl na justičních vraždách 50. let.\n"}
{"id": "1448271", "url": "https://cs.wikipedia.org/wiki?curid=1448271", "title": "Stanislav Minařík", "text": "Stanislav Minařík\n\nStanislav Minařík (6. ledna 1884, Bitouchov u Semil – 1. března 1944 Lety u Dobřichovic) byl český nakladatel a překladatel z polštiny a ruštiny.\n\nNarodil se v rodině řídícího učitele v Bítouchově (tehdejším pravopisem Bytouchov) Františka Minaříka a jeho manželky Anny Kateřiny, rozené Pfeifrové. V roce 1904 vystoupil z římskokatolické církve a zůstal bez vyznání. \n\nByl ženat, s manželkou Bohumilou, rozenou Tulachovou (1884–??) měl syna Vladimíra (1908–??) a dceru Jarmilu (1909–??).\n\nBohumila Minaříková je uváděna jako nakladatelka u řady vydání Minaříkových překladů.\n\nNakladatelská činnost manželů Minaříkových, která měla veliký vliv na šíření slovanské literatury, nebyla ale ekonomicky příliš úspěšná. Jejich sklad vykoupilo v roce 1924 nakladatelství Kvasnička a Hampl.\n\nV dubnu 1926 byl Stanislav Minařík jedním ze zakládajících členů Klubu moderních nakladatelů Kmen. Z klubu ale ještě během dvacátých let vystoupil.\n\nV povídkách z Podkrkonošska, zveřejněných v denících a časopisech, vzpomínal Mařík na rodný Bítouchov (Bytouchov); v některých obec přímo jmenoval.\n\n\n"}
{"id": "1448275", "url": "https://cs.wikipedia.org/wiki?curid=1448275", "title": "Tesla RVI", "text": "Tesla RVI\n\nTesla RVI je typ metalhalogenidové výbojky používané na osvětlování velkých prostranství, zejména sportovišť. Podobně jako barevné metalhalogenidky RVIM a RVIZ byly RVI vyráběny v letech 1968 až 2005, původně firmou Tesla, později Teslamp. Wattáže, ve kterých se výbojka sériově vyráběla byly 400, 1000, 2000 a 3500W. Konstrukce výbojky je relativně klasická, křemičitý hořák je usazen v kovové konstrukci, jež jej drží v baňce. Patice, jíž je výbojka vybavena má u všech wattáží velikost E40. Světlo, jež výbojka emituje je bílé s příměsí žluté.\n\nHořák výbojky je plněn podobně jako u jiných metalhalogenidových výbojek argonem o velmi nízkém tlaku. V hořáku je dále přítomna rtuť, ovšem v relativně malém množství a ve většině případů není přítomna jednotná kapka. Použitý metalhalogenid je jodid lithný, jež se začíná do prostředí hořáku odpařovat až při teplotě kolem 1171°C, hořák běžící výbojky se tedy rozžhavuje na velmi vysokou teplotu, v ose výboje se pak dosahuje teplot několika tisíc °C. Elektrody jsou podobně jako u jiných metalhalogenidek z wolframu smotaného do formy cívky, jež je zevnitř naplněna oxidem barnatým, strontnatým a oxidem vápenatým (páleným vápnem), jež působí jako emisní materiály, jež ulehčují emisi elektronů z elektrod. Při rozběhu barva výboje je ze začátku modrá (výboj v argonu), během pár sekund žloutne a přechází v bílou s příměsí modré. Jak se metalhalogenidy v hořáku začíná horké plazma zahřívat na jejich bod varu, dostávají se tyto do prostředí hořáku, kde se společně se rtutí mísí v plynné podobě a jejich atomy ve výbojovém kanálku, jež se v tento moment začíná rozšiřovat, dosahují siné ionizace. Barva světla získává zelený odstín, jež nakonec přechází ve finální bílou barvu s lehkou příměsí žluté. Rozběh trvá cca. 6-7 minut.\n\n"}
{"id": "1448277", "url": "https://cs.wikipedia.org/wiki?curid=1448277", "title": "Jaroslav Hornát", "text": "Jaroslav Hornát\n\nJaroslav Hornát (14. dubna 1929, Praha – 26. února 1990 Praha) byl český překladatel z angličtiny, autor předmluv a doslovů ke knihám, pořadatel výborů z anglické literatury.\n\nStudoval na reálném gymnáziu v Praze, po maturitě v roce 1948 studoval angličtinu a češtinu na Filozofické fakultě a v roce 1953 získal doktorát.\n\nV letech 1952 až 1990 pracoval na katedře anglistiky na Filozofické fakultě Karlovy univerzity, jako historik umění se věnoval alžbětinskému divadlu, renesanční próze a anglickému románu 18. a 19. století. \n\nJeho manželka Eliška Hornátová je také překladatelkou z angličtiny.\n\n\n\n\n"}
{"id": "1448281", "url": "https://cs.wikipedia.org/wiki?curid=1448281", "title": "Analýza odchylek v controllingu", "text": "Analýza odchylek v controllingu\n\nAnalýza odchylek v controllingu vzniká v důsledku porovnání předem stanovených hodnot a skutečností. Lze ji identifikovat v oblasti informačního řízení, a to především v kalkulacích, rozpočetnictví a odpovědnostním řízení.\n\nHlavním cílem analýzy odchylek je zjištění příčiny jejich vzniku, zhodnocení jejich dopadu a vytvoření předpokladů pro nápravná opatření, která by umožnila eliminovat vznik těchto negativních odchylek do budoucna.\n\nExistuji dva způsoby sledování odchylek, a to průběžné a následné. Pokud dojde ke sledování odchylek po skončení sledovaného období hovoříme o následném zjišťování odchylek. Porovnávají se zde hodnoty předem stanovené (tzv. standardy) a skutečné hodnoty vzniklé za sledované období. Nevýhodou této metody je především nemožnost okamžité reakce na vznik odchylky, která by zamezila nárůstu nákladů spojených s nápravným opatřením. Další nevýhodou může nepřesná identifikace příčiny vzniku odchylky. Způsob sledování odchylek metodou průběžnou lze odchylky okamžitě identifikovat případně zamezit jejich vznik a sním spojená nápravná opatření.\n\nZ hlediska faktorů vzniku lze analyzovat následující odchylky:\n\n\n\n\nHomogenní produkce je chápána taková produkce, která produkuje jeden druh výkonu. Východiskem pro stanovení odchylek v homogenní produkci je následující obecný vzorec:\n\nformula_1\n\nKde:\n\nZ….. celkový zisk,\n\nc….. jednotková prodejní cena,\n\nQ…. objem prodaného výkonu,\n\nv….. jednotkové variabilní náklady,\n\nF….. celkové fixní náklady.\n\nNásledně se dle obecného vzorce určují jednotlivé odchylky v oblasti tržeb, variabilních nákladů a fixních nákladů.\n\nCelková odchylka tržeb je vyjádřená vzorcem formula_2ze, kterého se následně odvozují odchylky kvantitativní a kvalitativní.\n\nKvantitativní odchylka tržeb\n\nformula_3\n\nKvalitativní odchylka tržeb\n\nformula_4\n\nObdobným způsob lze stanovit odchylky v oblasti variabilních nákladů na jednotku (v). Zároveň zde působí faktory jak kvantitativní tak kvalitativní.\n\nKvantitativní odchylka variabilních nákladů\n\nformula_5\n\nKvalitativní odchylka variabilních nákladů\n\nformula_6\n\nOdchylka fixních nákladů již nemá kvantitativní a kvalitativní položku. Vyjadřuje se vzorcem formula_7\n\nJestliže podnik vyrábí několik druhů výrobků nebo vykonává několik výkonů, které různě přispívají k celkovému zisku, a tedy mají různou jednotkovou marži, je výše zisku ovlivňována nejen objemem výkonů, ale i jejich strukturou. Při heterogenní produkci tedy vzniká další odchylka způsobena změnou sortimentu prodávaných výkonů.\n\nPro vliv změny množství a změny struktury sortimentu na změnu tržeb používáme následující obecný vzorec:\n\nformula_8\n\nNásledně lze vyjádřit:\n\n\nformula_9\n\n\nformula_10\n\n\nformula_11\n"}
{"id": "1448282", "url": "https://cs.wikipedia.org/wiki?curid=1448282", "title": "SK Horácká Slavia Třebíč (fotbal)", "text": "SK Horácká Slavia Třebíč (fotbal)\n\nSK Horácká Slavia Třebíč (celým názvem: Sportovní klub Horácká Slavia Třebíč) byl československý fotbalový klub, který sídlil v moravské Třebíči. Založen byl v roce 1928 a tento název nesl až do svého zániku nedlouho po únorovém převratu v roce 1948. Klubovými barvami byly červená a bílá, dresy zdobila pěticípá hvězda na srdci.\n\nNejvětším úspěchem oddílu byla účast ve druhé nejvyšší soutěži (1942/43 a 1943/44). V tomto období zde působil mj. Vladimír Bouzek (na jaře 1944 přestoupil do Ostravy).\n\nSvé domácí zápasy hrál od roku 1932 na hřišti za nemocnicí – \"„na Radostíně“\".\n\nZdroj: \n\n\nUstavující valná hromada Horácké Slavie se konala v třebíčské restauraci Slavia v neděli 19. února 1928. Kromě fotbalu se v klubu pěstovala lehká i těžká atletika, tenis, šerm, cyklistika, lední hokej (viz SK Horácká Slavia Třebíč) a filatelie. Roku 1930 začala Horácká Slavia budovat vlastní hřiště za nemocnicí – \"„na Radostíně“\", které bylo slavnostně otevřeno o dva roky později zápasem s SK Slavia Praha. Klub zanikl nuceně po únorovém převratu. Na jeho tradici navázal začátkem 90. let 20. století klub FC Slavia Třebíč.\n\nZdroj: \n\n\nZdroj: \n\nPoznámky:\n\n\n\n"}
{"id": "1448284", "url": "https://cs.wikipedia.org/wiki?curid=1448284", "title": "Kostel svatého Donáta (Zadar)", "text": "Kostel svatého Donáta (Zadar)\n\nKostel svatého Donáta ( \"crkva Svetog Donata\") je římskokatolický kostel v historickém jádru chorvatského města Zadar. Nachází se v sousedství městské katedrály svaté Anastázie.\n\nKostel byl vystavěn na počátku 9. století jako dvojpodlažní kruhový kostel na místě rozvalin někdejšího římského fóra, jehož pozůstatky jsou patrné dodnes. Původní kostel byl zasvěcený Svatému Kříži, teprve později, za benátské nadvlády, byl kostel přejmenován po zadarském biskupovi svatém Donátu.\n\nDnešní kostel svatého Donáta je největší a nejlépe zachovanou stavbou předrománské architektury v Chorvatsku.\n"}
{"id": "1448286", "url": "https://cs.wikipedia.org/wiki?curid=1448286", "title": "Brouk a Babka (Letná)", "text": "Brouk a Babka (Letná)\n\nObchodní dům Brouk a Babka na Letné je bývalý obchodní dům v Praze 7 v ulici Milady Horákové (původně Belcrediho).\n\nRoku 1908 se Jaroslav Brouk (* 1884) osamostatnil a v Holešovicích otevřel koloniál. Jako obchodního partnera přizval svého přítele ze školy Josefa Babku a spolu založili obchodní společnost Brouk a Babka.\n\nZpočátku se v obchodě prodávalo pouze koloniální zboží se specializací na čaj a kávu. Kvůli snaze rozšířit povědomí o firmě vynakládali velké částky na reklamu; první rok skončil sice zvýšením obratu, ale také ztrátou.\n\nJosef Babka roku 1910 ze společnosti vystoupil a odešel zpět do Klatov, kde si otevřel vlastní obchod. Po dohodě obou společníků zůstal firmě její původní název. Téhož roku dosáhl holešovický koloniál ziskovosti a firma otevřela nové prodejny s textiliemi a galanterií.\n\nK roku 1914 podnik zaměstnával okolo 30 lidí a pracovala v něm i manželka majitele Josefa Brouková. Firma koupila dům na Belcrediho třídě na Letné, ve kterém plánovala vybudovat moderní obchodní dům podle vzoru evropských obchodních domů. S přestavbou začala ihned po skončení 1. světové války. Roku 1919 přestavovala a rozšiřovala svůj obchod za provozu, roku 1925 přikoupila protilehlý činžovní dům ve Veletržní ulici (č.p. 820/73) a dvůr mezi oběma domy dala zastřešit a proměnit v prodejní dvoranu. Pro vystěhované nájemníky z tohoto domu Jaroslav Brouk koupil a dostavěl sousední rozestavěný dům, ve kterém pak bydlel s rodinou ve služebním bytě.\n\nLetenský obchod ležel mimo centrum Prahy. Byl výjimečný, prodávalo se zde vše – od potravin přes textil, kamna, moderní domácí spotřebiče, hudební nástroje i motorky. Jednotlivá patra byla propojena výtahy, prostory měly ústřední topení a větrání, personál měl k dispozici zázemí se šatnami a dům disponoval vlastním elektrickým transformátorem.\n\nPozději společnost koupila dům V Zátiší 8 (Haškova), kde zřídila prodejnu motocyklů a velocipédů. Roku 1928 si pronajala rozsáhlé prostory ve Veletržním paláci.\n\nStarší třípatrovou stavbu dala firma roku 1938 upravit architektem Janem Gillarem. Jednoduché průčelí bylo doplněno dvojicí postranních rizalitů s nízkými kvaziklasicistními štíty.\n\nPo znárodnění firmy v roce 1948 byl obchodní dům přejmenován na \"Obchodní dům Letná\".\n\nJaroslav Brouk je zachycen na jediném filmu při slavnostním otevření letenského obchodního domu.\n\n\n\n"}
{"id": "1448287", "url": "https://cs.wikipedia.org/wiki?curid=1448287", "title": "Picon", "text": "Picon\n\nPicon je alkoholický nápoj typu bitter, pocházející z Francie. Obsahuje pomerančovou kůru, směs bylin (hořec, chinovník a další) a karamel jako barvivo. Tradičně se podává spolu s pivem (od roku 1995 se vyrábí také varianta \"Picon Club\", k níž se doporučuje bílé víno), v Lotrinsku se přidává do uzeniny \"Piconwurst\", v USA se z něj připravuje highball \"Picon Punch\", který obsahuje také sodovou vodu, citrony, grenadinu a brandy.\n\nNápoj vytvořil v roce 1837 v Marseille italský přistěhovalec Gaétan Picon. Uplatnil se jako dezinfekční prostředek mezi koloniálními vojáky v Alžírsku a v roce 1862 byl oceněn na Světové výstavě v Londýně. Původně obsahoval 39 procent alkoholu, od roku 1989 procent již jen 18 procent. Licence na výrobu piconu patří firmám LVMH - Moët Hennessy Louis Vuitton a Diageo.\n\n"}
{"id": "1448288", "url": "https://cs.wikipedia.org/wiki?curid=1448288", "title": "Markus Bock", "text": "Markus Bock\n\nMarkus Bock (* 13. února 1979 Bamberk) je bývalý německý reprezentant ve sportovním lezení a juniorský mistr světa v lezení na obtížnost.\n\n\n\n"}
{"id": "1448291", "url": "https://cs.wikipedia.org/wiki?curid=1448291", "title": "Zdeněk Drlík", "text": "Zdeněk Drlík\n\nZdeněk Drlík (6. září 1927 Brno – 13. září 2007 tamtéž) byl český fotbalový útočník a trenér. Je pohřben v Brně-Komíně.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti (13.08.1961–06.05.1962), vstřelil jeden prvoligový gól (podrobně zde). Za královopolské A-mužstvo nastupoval od poloviny 40. let 20. století. Na sklonku kariéry hájil barvy Spartaku Líšeň.\n\nPo skončení hráčské kariéry se stal trenérem. Působil mj. ve Spartaku Líšeň (1965–1969).\n\n"}
{"id": "1448292", "url": "https://cs.wikipedia.org/wiki?curid=1448292", "title": "Václav Vonášek (fotbalista)", "text": "Václav Vonášek (fotbalista)\n\nVáclav Vonášek (10. února 1927 Brno –  tamtéž) byl český fotbalový obránce a činovník (funkcionář). Je pohřben v Brně-Králově Poli.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti (13.08.1961–02.05.1962), aniž by skóroval. Za královopolské A-mužstvo nastupoval od poloviny 40. let 20. století.\n\nV evropských pohárech odehrál jeden zápas „Královopolské“ ve Veletržním poháru (předchůdce Poháru UEFA) v ročníku 1961/62, aniž by skóroval. Proti výběru Lipska (Leipzig XI) nastoupil v lipské odvetě na Zentralstadionu (prohra 1:4, 4. října 1961).\n\nPo skončení hráčské kariéry se stal funkcionářem. Podílel se mj. na výstavbě restaurace Spartak v těsné blízkosti královopolského stadionu.\n\n"}
{"id": "1448293", "url": "https://cs.wikipedia.org/wiki?curid=1448293", "title": "Zdeněk Kocman (fotbalista)", "text": "Zdeněk Kocman (fotbalista)\n\nZdeněk Kocman (* 23. července 1935 Brno) je bývalý český fotbalový útočník. Jeho bratr Pavel Kocman a synovec Petr Kocman byli rovněž prvoligovými fotbalisty.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti (03.09.1961–08.07.1962), vstřelil jeden prvoligový gól (podrobně zde).\n\nV evropských pohárech odehrál oba zápasy „Královopolské“ ve Veletržním poháru (předchůdce Poháru UEFA) v ročníku 1961/62, aniž by skóroval. Proti výběru Lipska (Leipzig XI) nastoupil jak v brněnském utkání na královopolském stadionu (nerozhodně 2:2, 27. září 1961), tak v lipské odvetě na Zentralstadionu (prohra 1:4, 4. října 1961).\n\n\n"}
{"id": "1448299", "url": "https://cs.wikipedia.org/wiki?curid=1448299", "title": "Aligátor 2: Mutace", "text": "Aligátor 2: Mutace\n\nAligátor 2: Mutace (v originále Alligator II: The Mutation) je americký hororový film z roku 1991. Režie se chopil Jon Hess. Hlavní role ve filmu ztvárnili Joseph Bologna, Dee Wallace, Woody Brown, Steve Railsback, Richard Lynch, Brock Peters a Bill Daily. Jedná se o sequel snímku \"Aligátor\" z roku 1980.\n\nVe filmu byly použity dva záběry z předchozího filmu: první při scéně z aligátorova hnízda (záběr na jeho otevírající se oko) a druhý po scéně, kdy Hodges konstatuje, že si není jistí, jestli aligátora zabil (záběr na aligátora, jak prochází kanalizací).\n\nV úvodní scéně filmu se aligátor dostává se do městského kanalizačního systému, kde je dobře živen zbytky zvířat z pokusných laboratoří firmy \"Future Chemicals\", nelegálně používající přípravky podporující vzrůst.\n\nVe městě se tou dobou chystají velké oslavy, na které má přijet tisíce návštěvníků. Tyto oslavy organizuje Vincent 'Vinnie' Brown (Steve Railsback), šéf společnosti \"Future Chemicals,\" jenž se snaží získat pozemky kolem jezera, aby zde mohl vybudovat obrovský zábavní park. Při přípravách jednoho dne zmizí dva rybáři. Záhy je nalezena část lidské končetiny. Odborníci dojdou k závěru, že takovou hrůzu mohl způsobit jen abnormálně velký aligátor. Krátce nato začnou mizet místní bezdomovci, žijící u kanálových výpustí a u jezera.\n\nMěsto si proto najme pětičlennou skupinu lovců aligátorů pod vedením Hawka Hawkinse (Richard Lynch). Po několika nezdařených pokusech o jeho likvidaci, při kterých je zabito několik mužů, se starosta Anderson (Bill Daily) a šéf policie Speed (Brock Peters) rozhodnou zrušit plánované oslavy. To však nemůže Brown dopustit, proto nechá oba muže zlikvidovat.\n\nMezitím se detektiv David Hodges (Joseph Bologna) se svým parťákem Harmonem (Woody Brown) a Hawkinsem snaží zlikvidovat aligátora všemi dostupnými prostředky. Aligátor ale nemá o muže zájem. Místo toho se rozhodne, že přeruší Brownovi velkolepé oslavy.\n\n"}
{"id": "1448300", "url": "https://cs.wikipedia.org/wiki?curid=1448300", "title": "Bory (okres Levice)", "text": "Bory (okres Levice)\n\nBory jsou obec na Slovensku v okrese Levice. První zmínka o obci je z roku 1135. V obci se nachází reformovaný barokní kostel ze 17. století. Obec má 315 obyvatel (31. 12. 2017), hustota zalidnění je 35,75 obyvatel na km².\n\n"}
{"id": "1448302", "url": "https://cs.wikipedia.org/wiki?curid=1448302", "title": "Dolné Semerovce", "text": "Dolné Semerovce\n\nDolné Semerovce jsou obec na Slovensku v okrese Levice. První zmínka o obci je z roku 1268. Po vpádu Turků v 17. století vesnice zanikla, roku 1715 byla však znovu vystavěna. V minulosti zde byl klášter milosrdných sester, který sloužil jako nemocnice. Dnes v budově kláštera sídlí obecní úřad. Stojí zde římskokatolický kostel sv. Jana Křtitele. Obec má 552 obyvatel k datu 31. 12. 2017.\n\n"}
{"id": "1448303", "url": "https://cs.wikipedia.org/wiki?curid=1448303", "title": "Domadice", "text": "Domadice\n\nDomadice jsou obec na Slovensku v okrese Levice.  První zmínka o obci je z roku 1138. Nachází se zde římskokatolický kostel Obrátenia sv. Pavla. Obec má 236 obyvatel (31. 12. 2017) a hustota zalidnění je 17,33 obyvatel na km.\n\n"}
{"id": "1448304", "url": "https://cs.wikipedia.org/wiki?curid=1448304", "title": "Hokovce", "text": "Hokovce\n\nHokovce jsou obec na Slovensku v okrese Levice. První zmínka o obci je z roku 1095, roku 1245 byla zničena mongolskými nájezdníky, brzy však obnovena. Nachází se zde římskokatolický kostel sv. Petra a Pavla a zámeček. Obec má 510 obyvatel (31. 12. 2017). Protéká zde potok Veporec a Štiavnica. Většina obyvatel se zde hlásí k maďarské národnosti.\n\n"}
{"id": "1448310", "url": "https://cs.wikipedia.org/wiki?curid=1448310", "title": "Po čertech velkej koncert II", "text": "Po čertech velkej koncert II\n\nPo čertech velkej koncert II byl koncert ku příležitosti 25. výročí od založení české rockové skupiny Kabát. Koncert se konal 13. září 2014 na pražském Vypichu stejně tak jako v roce 2009 k výročí dvacátému.Celý koncert zahajovala jako předskokan vítězka soutěže Hlas Československa 2014 Lenka „Lo“ Hrůzová. Ta s frontmanem skupiny Josefem Vojtkem spolupracovala již během soutěže, jíž se v roli mentora také účastnil. Po jejím krátkém setu nastoupila dánská rocková skupina D-A-D, kterou si Kabáti pozvali jako speciální hosty. Stejně jako před pěti lety i tento rok Kabáti připravili show s kvalitním zvukem, spoustou světel a s pyrotechnickými efekty. Celé vystoupení bylo zároveň zaznamenáváno a později vydáno na DVD. Podle neoficiálních odhadů \"Po čertech velkej koncert II\" navštívilo celkem 75 000 lidí, což je největší počet lidí na jednom koncertu českého interpreta. Samotná kapela přesný počet diváků nezveřejnila, pouze uvedla, že přišlo víc lidí, než v roce 2009. Vzhledem k tomu, že několik dnů před i po koncertu pršelo, byla louka na Vypichu vlivem použití těžkých aut na odvoz techniky naprosto zdevastována, což vzbudilo protesty některých místních obyvatel. Management kapely pak na vlastní náklady dal celou louku do pořádku a znovu osel trávu.\n\n\nPřídavek:\n\n28. Dole v dole\n\n29. Kdoví jestli\n\n30. Pohoda\n\n31. Moderní děvče\n\n\n"}
{"id": "1448312", "url": "https://cs.wikipedia.org/wiki?curid=1448312", "title": "Carlo Petrini", "text": "Carlo Petrini\n\nCarlo Petrini (* 22. června 1949 Bra) je italský aktivista. Je zakladatelem hnutí Slow Food, které má být protikladem fast foodů. V osmdesátých letech se účastnil kampaně proti stravovacímu řetězci McDonald's, který měl otevřít pobočku u Španělských schodů v Římě. Dříve byl politickým aktivistou za komunistickou stranu Partito di Unità Proletaria. Zároveň přispíval do komunistických novin \"Il manifesto\" a \"L'Unità\". V roce 2018 získal cenu Premio Tenco.\n"}
{"id": "1448313", "url": "https://cs.wikipedia.org/wiki?curid=1448313", "title": "Fool's Mate", "text": "Fool's Mate\n\nFool's Mate je první sólové studiové album anglického hudebníka Petera Hammilla. Vydáno bylo v červenci 1971 společností Charisma Records a jeho producentem byl John Anthony. Nahráno bylo v londýnském studiu Trident Studios. Na albu se podíleli všichni tehdejší i několik dřívějších členů Hammillovy domovské kapely Van der Graaf Generator. Autorem obalu desky je Paul Whitehead.\n\nAutorem všech skladeb je Peter Hammill, pokud není uvedeno jinak.\n\n"}
{"id": "1448317", "url": "https://cs.wikipedia.org/wiki?curid=1448317", "title": "Chameleon in the Shadow of the Night", "text": "Chameleon in the Shadow of the Night\n\nChameleon in the Shadow of the Night je druhé sólové studiové album anglického hudebníka Petera Hammilla. Vydáno bylo v květnu roku 1973 společností Charisma Records a jeho producentem byl John Anthony. Nahráno bylo mezi únorem a březnem toho roku ve velšském studiu Rockfield Studios. Na desce se kromě Hammilla podíleli i další členové jeho nedlouho předtím rozpadlé skupiny Van der Graaf Generator. Autorem obalu alba je Paul Whitehead.\n\nAutorem všech skladeb je Peter Hammill.\n\n"}
{"id": "1448319", "url": "https://cs.wikipedia.org/wiki?curid=1448319", "title": "From the Trees", "text": "From the Trees\n\nFrom the Trees je pětatřicáté sólové studiové album anglického hudebníka Petera Hammilla. Vydáno bylo 3. listopadu roku 2017 společností Fie! Records. nahráno bylo v Hammillově vlastním studiu Terra Ingocnita od konce roku 2016 do července 2017, přičemž Hammill si jej sám nahrál i mixoval. Autorem designu obalu je Paul Ridout.\n\nAutorem všech skladeb je Peter Hammill.\n\n"}
{"id": "1448321", "url": "https://cs.wikipedia.org/wiki?curid=1448321", "title": "Staré Blansko", "text": "Staré Blansko\n\nStaré Blansko (německy \"Alt Blansko\") je vesnice, součást města Blansko v Jihomoravském kraji. Staré Blansko je jednou ze základních sídelních jednotek (ZSJ) města, nicméně jeho jihovýchodní část s průmyslovými areály spadá do ZSJ Průmyslový obvod.\n\nStaré Blansko je původním sídlem na území města Blansko a tvoří jeho nejstarší část. Při archeologickém výzkumu u zdejšího kostela svatého Martina byly v roce 2017 nalezeny střepy keramiky datované do první poloviny 11. století. V písemným pramenech je ves poprvé připomínána v roce 1141 v Letopise Kanovníka vyšehradského, který do roku 1136 datuje spor o právo vystavění kostela v Blansku, který probíhal mezi olomouckým biskupem Jindřichem Zdíkem a brněnským údělným knížetem Vratislavem. Vesnice, nacházející se na západním, tedy pravém břehu Svitavy, následně připadla olomouckému biskupství.\n\nPravděpodobně na přelomu 12. a 13. století byl coby centrum biskupského lenního statku postaven na protějším břehu řeky blanenský hrad. Před rokem 1277 vzniklo pod hradem městečko (Nové) Blansko, tvořené až do 19. století především současným náměstím Republiky. Původní vesnice získala jméno Staré Blansko a vyvíjela se samostatně, ke sloučení Starého a Nového Blanska došlo v 16. století.\n\nJádro vsi, které tvoří ulice Komenského, Zdíkova a okolí kostela svatého Martina, si uchovalo vesnický charakter. Ve 20. století proběhla kolem vesnice výstavba několika nových ulic s rodinnými domy. Od Nového Blanska je Staré Blansko odděleno řekou Svitavou a železniční tratí Brno – Česká Třebová (zprovozněna 1849), která vede podél řeky. Na trati zde později vznikla železniční zastávka Blansko město.\n"}
{"id": "1448323", "url": "https://cs.wikipedia.org/wiki?curid=1448323", "title": "FITS", "text": "FITS\n\nFITS (zkratka z anglického , doslova „přizpůsobivý systém transportu obrazu“) je otevřený standard souborového formátu pro ukládání astronomických dat. V jádru se jedná o formát grafického souboru, ovšem umožňuje zahrnutí řady metadat (například informace o poloze, fotometrické informace, …) a jeden soubor může obsahovat několik vrstev, například záznam rentgenového a infračerveného záření. Rovněž \"obraz\" je v tomto případě zjednodušující, neboť se často jedná o vícerozměrná data, například třírozměrná). Pro ně je navíc podporována řada souřadnicových soustav počínaje kartézskou soustavou souřadnic. A dvourozměrné obrazy nemusí být rovinné: podporována jsou různá mapová zobrazení.\n\nRůzná úroveň podpory pro formát FITS je dostupná pro řadu programovacích jazyků včetně C, C++, Fortran, IDL, Javy, Julie, Mathematici, MATLABu, Perlu, Pythonu, R a Tcl.\n\nNěkteré grafické editory a obecněji softwary pro digitální zpracování obrazu jako ImageJ, GIMP, Adobe Photoshop, XnView a IrfanView nabízejí základní podporu pro formát FITS, ale obvykle z něj umí zobrazit jen jednoduché dvourozměrné obrazy. \n\nFITS ve verzi 4.0 je formát uznávaný Mezinárodní astronomickou unií a jsou do něj ukládána například data z Hubbleova vesmírného dalekohledu, observatoře XMM-Newton Evropské jižní observatoře a ze Spitzerova vesmírného dalekohledu.\n\nKromě toho jej například používá Vatikánská apoštolská knihovna k zdigitalizování a zpřístupnění starých rukopisů.\n\nPrvní verze formátu FITS je z roku 1981 a je stále rozšiřován, přičemž rozšiřování dbá na zpětnou kompatibilitu. Aktuální verze 4.0 je z července 2016.\n\n"}
{"id": "1448326", "url": "https://cs.wikipedia.org/wiki?curid=1448326", "title": "The Noise", "text": "The Noise\n\nThe Noise je dvacáté sólové studiové album anglického hudebníka Petera Hammilla. Vydáno bylo v březnu roku 1993 společností Fie! Records a jeho producentem byl sám Hammill. Nahráno bylo v Hammillově vlastním studiu Terra Ingocnita během roku 1992. Na rozdíl od alba \"Fireships\" (1992), které obsahovalo balady, jsou na této desce rychlejší rockové písně. na desce hráli také dva členové Hammilovy bývalé kapely Van der Graaf Generator.\n\nAutorem všech skladeb je Peter Hammill.\n\n"}
{"id": "1448327", "url": "https://cs.wikipedia.org/wiki?curid=1448327", "title": "Římovská (Praha)", "text": "Římovská (Praha)\n\nŘímovská je ulice v lokalitě Hutě (Na Hutích) v katastrálním území Hloubětína na Praze 14, která spojuje ulice Cvrčkova a Nad Hutěmi. Má přibližný severojižní průběh.\n\nNazvána je podle vodní nádrže Římov, která byla vybudována v 70. letech 20. století na řece Malši u Římova v jižních Čechách. Ulice vznikla a byla pojmenována v roce 2008.\n\nZástavba ulice má charakter jednopatrových rodinných domů, které mají jednotnou podobu, částečně z neomítnutých cihel se zahradami. Úzká ulice nemá chodníky a je opatřena dopravní značkou \"obytná zóna\". Povrch je ze zámkové dlažby.\n\n"}
{"id": "1448328", "url": "https://cs.wikipedia.org/wiki?curid=1448328", "title": "Římovská", "text": "Římovská\n\nŘímovská může být\nDalší významy:\n\n\n"}
{"id": "1448337", "url": "https://cs.wikipedia.org/wiki?curid=1448337", "title": "In Camera", "text": "In Camera\n\nIn Camera je čtvrté sólové studiové album anglického hudebníka Petera Hammilla. Vydáno bylo v červenci roku 1974 společností Charisma Records a jeho producentem byl sám Hammill. Základy pro album si Hammill nahrál ve svém domácím studiu, přičemž deska byla následně dokončena v Trident Studios. Hráli na ní mimo jiné také dva Hammillovi bývalí spoluhráči z kapely Van der Graaf Generator – Judge Smith a Guy Evans.\n\nAutorem všech skladeb je Peter Hammill.\n\n"}
{"id": "1448339", "url": "https://cs.wikipedia.org/wiki?curid=1448339", "title": "Over (album)", "text": "Over (album)\n\nOver je šesté sólové studiové album anglického hudebníka Petera Hammilla. Vydáno bylo v dubnu roku 1977 společností Charisma Records a jeho producentem byl sám Hammill. nahráno bylo v roce 1976 ve studiu Foel ve velšské obci Llanfair Caereinion. Na albu se podílela celá sestava Hammilovy kapely Van der Graaf Generator z roku 1977, tedy houslista Graham Smith, baskytarista Nic Potter i bubeník Guy Evans.\n\nAutorem všech skladeb Peter Hammill.\n\n"}
{"id": "1448340", "url": "https://cs.wikipedia.org/wiki?curid=1448340", "title": "Over", "text": "Over\n\nOver může být:\n\n"}
{"id": "1448342", "url": "https://cs.wikipedia.org/wiki?curid=1448342", "title": "Nadir's Big Chance", "text": "Nadir's Big Chance\n\nNadir's Big Chance je páté sólové studiové album anglického hudebníka Petera Hammilla. Vydáno bylo v únoru roku 1975 společností Charisma Records a jeho producentem byl sám Hammill. Nahráno bylo v prosinci 1974 ve studiu Rockfield Studios ve Walesu. Na albu hrají všichni tehdejší členové Hammillovy kapely Van der Graaf Generator, přičemž spoluautorem dvou písní je bývalý člen této kapely Judge Smith.\n\nAutorem všech skladeb je Peter Hammill, pokud není uvedeno jinak.\n\n"}
{"id": "1448344", "url": "https://cs.wikipedia.org/wiki?curid=1448344", "title": "Dabrony", "text": "Dabrony\n\nDabrony je vesnice v Maďarsku v župě Veszprém, spadající pod okres Devecser. Nachází se asi 14 km jihozápadně od Pápy, 17 km východně od Celldömölku a 20 km severozápadně od Devecseru. V roce 2015 zde žilo 350 obyvatel, z nichž 82,2 % jsou Maďaři.\n\nDabrony leží na silnici 8411. Je přímo silničně spojeno s obcemi Iszkáz, Kisszőlős, Nagyalásony, Nemesszalók a Vid. U Dabrony se potok Gányás vlévá do potoka Hajagos. Ten se vlévá do řeky Marcal.\n\nV Dabrony se nachází katolický kostel Szent Lőrinc-templom a evangelický kostel. Je zde též hřbitov a malý obchod.\n"}
{"id": "1448345", "url": "https://cs.wikipedia.org/wiki?curid=1448345", "title": "PH7", "text": "PH7\n\npH7 je osmé sólové studiové album anglického hudebníka Petera Hammilla. Vydáno bylo v září roku 1979 jako jeho vůbec poslední deska vydaná společností Charisma Records. Hammill si album sám produkoval a nahrál většinu nástrojů. V některých písních hráli jeho spoluhráči z kapely Van der Graaf Generator – Graham Smith a David Jackson. Píseň „Not for Keith“ je poctou Keithovi Ellisovi, bývalému členovi Van der Graaf Generator, který v prosinci 1978 zemřel.\n\nAutorem všech skladeb je Peter Hammill, pokud není uvedeno jinak.\n\n"}
{"id": "1448346", "url": "https://cs.wikipedia.org/wiki?curid=1448346", "title": "Spur of the Moment", "text": "Spur of the Moment\n\nSpur of the Moment je společné studiové album anglických hudebníků Petera Hammilla a Guye Evanse. Původně vyšlo na audiokazetě (vydavatelství Red Hot Records) a následně také na CD (vydavatelství DaTE). Všechny skladby na albu jsou instrumentální a improvizované. Duo v době vydání alba odehrálo také několik společných koncertů. Oba interpreti jsou zároveň členy kapely Van der Graaf Generator.\n\nAutory všech skladeb jsou Peter Hammill a Guy Evans, pokud není uvedeno jinak.\n\n"}
{"id": "1448347", "url": "https://cs.wikipedia.org/wiki?curid=1448347", "title": "Jaguar Land Rover Slovakia", "text": "Jaguar Land Rover Slovakia\n\nJaguar Land Rover Slovakia je slovenská pobočka britské nadnárodní automobilky Jaguar Land Rover, která je součást indické firmy Tata Motors. Vyrábí automobily značky Jaguar a Land Rover. Výrobní závod je v Nitře, produkce začala v říjnu 2018.\n\n"}
{"id": "1448348", "url": "https://cs.wikipedia.org/wiki?curid=1448348", "title": "Gydský poloostrov", "text": "Gydský poloostrov\n\nGydský poloostrov () je poloostrov na severním pobřeží západní Sibiře v asijské části Ruska.\n\nPoloostrov o rozloze přibližně 160 000 čtverečních kilometrů leží v severní části Západosibiřské roviny na pobřeží Karského moře, okrajového moře Severního ledového oceánu. Na západě jej ohraničuje Obský záliv a Tazovský záliv, na východě Jenisejský záliv. V severní části je Gydský poloostrov rozdělen na dvě části Gydským zálivem. V severojižním i v západovýchodním směru má poloostrov délku přibližně 400 kilometrů. Povrch je kopcovitý.\n\nNejvýznamnějšími řekami jsou 479 kilometrů dlouhý Juribej ústící do Gydského zálivu a 521 kilometrů dlouhá Tanama ústící do Jeniseje.\n\nPodnebí je pro lidi nepříznivé: průměrná lednová teplota je -26° C až -30° C, červencová +4° C až +11,5° C. Převažuje tundra, pouze v jižní části je řídká lesotundra.\n\nZe správního hlediska je poloostrov částečně v Jamalo-něneckém autonomním okruhu (západní a severní část) a částečně Krasnojarském kraji (jihovýchodní část). Je jen velmi řídce osídlen – na celém poloostrově žije jen přibližně 7 000 lidí. Jediné dvě trvale obydlené vesnice jsou Antipajuta u Tazovského zálivu a Gyda u Gydského zálivu. Většinu obyvatelstva tvoří (polo)kočovní Něnci živící se lovem soba polárního. Zejména v západní části poloostrova bylo nalezeno několik ložisek zemního plynu, která ovšem zatím nejsou těžena.\n"}
{"id": "1448349", "url": "https://cs.wikipedia.org/wiki?curid=1448349", "title": "Finále Fed Cupu 2018", "text": "Finále Fed Cupu 2018\n\nFinále Fed Cupu 2018 představovalo vyvrcholení 56. ročníku největší každoročně hrané týmové soutěže v ženském sportu. Fed Cup jako soupeření ženských reprezentačních družstev v tenise vznikl roku 1963 v podobě světového poháru v tenise (The World Cup of Tennis). \n\nV nejvyšší osmičlenné úrovni sezóny 2018 – světové skupině – došel do finále výběr obhájkyň trofeje ze Spojených států amerických a jejich vyzyvatelek z České republiky. Oba týmy do Prahy přijely jako historicky nejúspěšnější družstva, když společně získaly více než polovinu všech trofejí. Američanky vyhrály soutěž osmnáctkrát. Češky triumfovaly desetkrát. \n\nDějištěm finále se ve dnech 10. a 11. listopadu 2018 stala pražská O arena. Oba výběry se v minulosti utkaly dvanáctkrát a americký tým držel výrazně aktivní bilanci výher 10–2.\n\nČeská republika získala jedenáctou trofej, a šestou za předchozích osm ročníků, když Spojené státy porazila 3–0 na zápasy. Dva body vybojovala Kateřina Siniaková a jeden přidala Barbora Strýcová. Ta, společně s Lucií Šafářovou, ukončila fedcupovou kariéru. Rozhodující třetí bod Siniakové se zrodil v druhém nejdelším zápase české fedcupové historie, když za 3.44 hodin zdolala Sofii Keninovou ve třech setech. Na rekordně dlouhý duel českého týmu z finále Fed Cupu 2016 utkání ztratilo čtyři minuty. V závěru třetí sady přitom Češka odvrátila dva mečboly. Petra Kvitová si připsala šestý titul, čímž se zařadila na třetí místo historických statistik po bok Američanky Rosemary Casalsové. Petr Pála, rovněž šestým vavřínem, navýšil vedení mezi nehrajícími kapitány soutěže.\n\nČeská republika vstoupila do finále s deseti tituly jako druhý celek historických tabulek soutěže. V předchozích sedmi ročnících 2011–2017 tým utrpěl pouze dvě prohry, nejprve v semifinále 2013 proti Italkám a poté v téže fázi 2017 s Američankami, zbývajících devatenáct mezistátních střetnutí dovedl k vítězství. V rámci samostatného státu – od roku 1993, vyhrály české reprezentantky pěkrát v letech 2011, 2012, 2014, 2015 a 2016. Dalších pět titulů z let 1975, 1983, 1984, 1985 a 1988 získaly v rámci československého fedcupového družstva. Češky jsou jedním ze dvou týmů od nastolení formátu domácích a venkovních zápasů, které dokázaly získat titul bez odehraného utkání na domácí půdě a to v letech 2011 a 2016. \n\nMezinárodní tenisová federace pojímá Českou republiku jako nástupce Československa. Do statistik tak byly Češkám připsány všechny výsledky od roku 1963. Řídící organizací reprezentačního družstva je Český tenisový svaz.\n\nHelena Suková zaznamenala nejvíce 57 vítězných zápasů a odehrála nejvyšší počet 13 ročníků. Nejdelší šňůra neporazitelnosti české reprezentace činí devatenáct zápasů od července 1983 do července 1986.\n\nSpojené státy americké vyhrály soutěž osmnáctkrát a stojí v čele historických tabulek. Ve Fed Cupu debutovaly v premiérové sezóně 1963, kdy vyhrály titul. Do roku 2018 zůstávaly jednou ze čtyř zemí, které odehrály všech 56 ročníků. Poslední předchozí trofej vybojovaly v roce 2017 po sedmnáctiletém období čekání. Jedenáctkrát skončily jako poražený finalista. Do světové skupiny se americké tenistky naposledy vrátily v sezóně 2017 po dvouletém období ve druhé nejvyšší úrovni. Do finále vstoupily se sedmizápasovou neporazitelností, když naposledy předtím prohrály ve světové baráži 2015. Řídící organizací reprezentačního družstva je národní svaz United States Tennis Association. \n\nTýmovým statistikám vévodila bývalá světová jednička Chris Evertová, která vyhrála celkově 57 zápasů, z toho čtyřicet dvouher a nastoupila do čtyřiceti dvou mezistátních utkání. Do nejvyššího počtu jedenácti ročníků nastoupila bývalá první hráčka žebříčku Lindsay Davenportová Nejdelší šňůra 38zápasové neporazitelnosti Američanek začala v úvodním kole světové skupiny 1976 proti Izraeli a skončila v semifinále světové skupiny 1983 s Československem.\n\nAmerický tým se do roku 2018 s českým družstvem utkal celkově dvanáctkrát a držel výrazně vyšší aktivní bilanci výher 10–2. Do statistik byly započítány všechny duely od založení soutěže v roce 1963, včetně zápasů československého výběru.\n\nSpojené státy nastoupily osmkrát proti předchozímu státnímu útvaru – Československu. Samostatná Česká republika pak odehrála s výběrem Američanek čtyři utkání v ročnících 1994, 2003, 2009 a 2017. Devět z dvanácti zápasů připadlo na semifinále či finále. První střetnutí se odehrálo na berlínské antuce v semifinále 1980. Spojené státy jej vyhrály, stejně jako další duel v téže fázi ročníku 1982. Premiérové vítězství československých hráček přišlo v curyšském semifinále 1983. Druhá a poslední předchozí výhra Československa následovala ve finále 1985, hraném na neutrální půdě v Nagoje. Postaraly se o ni Mandlíková se Sukovou. Na pražské Štvanici se oba výběry střetly opět ve finále 1986. Vítězně z něj vyšly Američanky, když Evertová zdolala Sukovou a Navrátilová přehrála Mandlíkovou. V témže složení si Američanky připsaly výhru i v tokijském semifinále 1989. V posledním předchozím klání uspěly americké tenistky na domácí půdě v semifinále 2017.\n\nFedcupovému týmu České republiky patřilo v době konání finále 1. místo na žebříčku ITF. Nehrajícím kapitánem byl Petr Pála.\nV únorovém čtvrtfinále přívitala česká reprezentace na tvrdém povrchu pražské O areny Švýcarsko, které porazila 3:1 na zápasy. O postupujícím bylo rozhodnuto již po třech dvouhrách. Světová pětka Karolína Plíšková se omluvila pro gastroenteritidu. Oba své singly vyhrála dvojka týmu Petra Kvitová, nejdříve s Viktorijí Golubicovou a v neděli i s Belindou Bencicovou. Tuto Švýcarku zdolala v sobotu také Barbora Strýcová. Závěrečná čtyřhra za rozhodnutého stavu vyzněla pro švýcarský pár Timea Bacsinszká a Jil Teichmannová, které přehrály Lucii Šafářovovou se Strýcovou. Češky tak navýšily aktivní vzájemnou bilanci mezistáních utkání na 7:1 a podesáté v řadě postoupily do semifinále.\n\nČešky v dubnu odehrály semifinále proti Německu, které zdolaly 4:1 na zápasy. Ve stuttgartské Porsche-Arena byl položen antukový dvorec. Po vítězství nad jedenáctou ženou žebříčku Julií Görgesovou poslala světová desítka Kvitová družstvo do vedení. Udržela tak neporazitelnost v úvodních hracích dnech, když v sobotních dvouhrách navýšila svůj celkový poměr výher na 10:0. Druhé sobotní vítězství zařídila jednička týmu a světová šestka Karolína Plíšková s Kerberovou, čímž zvýšila stav na 2:0. V úvodním nedělním singlu však podlehla Görgesové, což z pohledu Němek znamenalo korekci stavu na 1:2. Třetí rozhodující bod pak přidala Kvitová v duelu se světovou dvanáctkou Angelique Kerberovou. Tím se po Sukové, Mandlíkové a Novotné stala čtvrtou Češkou s 30 vyhranými utkáními ve Fed Cupu. Bod ze závěrečné čtyřhry připadl Kateřině Siniakové se Strýcovou v důsledku skreče Görgesové s Grönefeldovou po prohraném prvním setu Němek. Výrazně aktivní vzájemnou bilanci mezistátních utkání zvýšil český výběr na 8:1 a pošesté za předchozích osm ročníků prošel do finále.\n\nKapitán Pála oznámil finálovou sestavu 31. října 2018 v nejsilnější možné sestavě. Původně nominovaná dvojka týmu a světová osmička, Karolína Plíšková, se 3. listopadu omluvila pro natržený lýtkový sval a chronické potíže se zápěstím. Místo ve výběru tak získala Barbora Krejčíková z počátku třetí světové stovky. Jedničkou družstva se stala sedmá hráčka žebříčku Petra Kvitová, dvojkou Kateřina Siniaková a trojkou Barbora Strýcová, obě z počátku čtvrté desítky klasifikace. Siniaková s Krejčíkovou byly zároveň světovými jedničkami ve čtyřhře. Kvitová do zápasu nezasáhla v důsledku prodělané virózy. Poprvé tak ve Fed Cupu jako nominovaná členka týmu nenastoupila na dvorec.\n\nFedcupovému týmu Spojených států amerických patřilo v době konání finále 2. místo na žebříčku ITF. Nehrající kapitánkou byla Kathy Rinaldiová.\n\nV severokarolínském čtvrtfinále proti Nizozemsku rozhodly Američanky utkání v prvních třech dvouhrách a zvítězily 3:1 na zápasy. Dva body zařídila světová osmička Venus Williamsová po výhrách nad Arantxou Rusovou i Richèl Hogenkampovou. Jedním bodem v sobotu přispěla také osmnáctá hráčka žebříčku Coco Vandewegheová. V závěrečné čtyřhře získal bod útěchy nizozemský pár Lesley Kerkhoveová a Demi Schuursová po vítězství nad sestrami Venus a Serenou Williamsovými. Mladší ze sester se tímto utkáním vrátila na okruh po mateřských povinnostech. Úvodní zápas pro starší sourozenkyni, Venus Williamsovou, znamenal jubilejní 1 000. dvouhru v profesionální kariéře. Američanky navýšily aktivní poměr vzájemných zápasů na 7–2.\n\nV dubnovém semifinále americký výběr zavítal do Aix-en-Provence, kde jej na halové antuce přivítala Francie. Američanky triumfovaly 3:2 na zápasy, když rozhodující bod získala ve čtvrté dvouhře Keysová. Světová devítka Sloane Stephensová zdolala Francouzky Pauline Parmentierovou a Kristinu Mladenovicovou. V sobotním singlu si naopak Mladenovicová poradila s Coco Vandewegheovou. Tu pro nedělní program nahradila světová třináctka Madison Keysová, jejíž výhra nad Parmentierovou znamenala postup do finále. V závěrečném deblu korigovalo výsledek na 2:3 francouzské duo Amandine Hesseová a Mladenovicová.\n\nV americkém družstvu se omluvily tři nejvýše postavené singlistiky, světová šestka Sloane Stephensová, šestnáctka Serena Williamsová i sedmnáctka Madison Keysová, která si navíc poranila koleno na WTA Elite Trophy, hraném v předcházejícím týdnu. Součástí nebyly také čtyřicátá hráčka žebříčku Venus Williamsová a americká deblová jednička Coco Vandewegheová. Nehrající kapitánka Rinaldiová, jejíž fedcupová bilance na lavičce od roku 2017 činila 5–0, tak nominovala tři další nejvýše postavené singlistky: Danielle Collinsovou, Sofii Keninovou a Alison Riskeovou. Sestavu doplnila o americkou deblovou dvojku a světovou patnáctku ve čtyřhře Nicole Melicharovou, která se narodila českým rodičům v Brně. Vyjma Riskeové neodehrála žádná členka týmu před finále ani jeden zápas. Naposledy předtím se debutantkou ve finálovém duelu stala Vandewhegheová v roce 2010.\n\n"}
{"id": "1448351", "url": "https://cs.wikipedia.org/wiki?curid=1448351", "title": "Regla Torresová", "text": "Regla Torresová\n\nRegla Torresová Herrerová (* 12. února 1975 Havana) je bývalá kubánská volejbalistka, nastupující nejčastěji na pozici střední blokařky. Začala hrát v osmi letech, v sedmnácti se stala v Barceloně nejmladší olympijskou vítězkou v historii. Olympijské prvenství obhájila s kubánským týmem také v letech 1996 a 2000. Na mistrovství světa ve volejbale žen získala zlaté medaile v letech 1994 a 1998, na obou turnajích byla zvolena nejužitečnější hráčkou. Vyhrála také mistrovství světa ve volejbale žen do 20 let 1993, Světový pohár ve volejbale žen v letech 1991 a 1995, Grand Prix 1993 a 2000, Grand Champions Cup 1993 a Panamerické hry 1991 a 1995. Hrála za klub Ciudad Havana, působila také krátce v italské nejvyšší soutěži. V roce 2006 ukončila ze zdravotních důvodů předčasně kariéru, působí jako trenérka a televizní komentátorka. \n\nV roce 2000 ji Mezinárodní volejbalová federace vyhlásila nejlepší hráčkou dvacátého století. O rok později byla uvedena do Síně slávy světového volejbalu.\n\n\n"}
{"id": "1448356", "url": "https://cs.wikipedia.org/wiki?curid=1448356", "title": "S-box", "text": "S-box\n\nS-box je pojem z oboru kryptografie, kde označuje jeden ze základních prvků používaných pro výstavbu symetrických šifer. Název je zkratkou anglického (tedy doslova zhruba \"zaměňovací krabička\"). Z matematického hlediska se jedná o funkci formula_1, tedy z \"m\"-bitového prostoru do \"n\"-bitového prostoru. Obvykle je zadán a implementován jako vyhledávací tabulka. Některé šifry mají S-boxy pevně zadané (například DES), jiné je mají dynamicky generované na základě klíče (například Blowfish a Twofish).\n\nNásledující příklad je S-box S z šifry DES. \n"}
{"id": "1448358", "url": "https://cs.wikipedia.org/wiki?curid=1448358", "title": "Deterze", "text": "Deterze\n\nDeterze (z latinského \"detergeo\" = stírat, čistit, zurážet), v češtině \"stírání\", znamená v geologii erozivní činnost pevninských ledovců. Je to druh ledovcové eroze malého hloubícího účinku, obrušování a ohlazování skalního podloží úlomky hornin zamrzlých v ledovcovém ledu i vlastním ledem, způsobené sunutím ledovce po skalním podkladu. Rýhování se projevuje nejen na podloží, ale i na unášených úlomcích.\n\nErozivní činnost pevninských ledovců, \"deterze\", působí plošně v celém rozsahu a na celé ploše zaledněného kraje. Zvětraliny jsou tím odstraňovány v celém území a obnažený povrch je po celé ploše ohlazován a broušen. Tvrdší horniny a původní nerovnosti jsou ohlazovány a mění se v protáhlé (ve směru pohybu ledu) a zaokrouhlené oblíky. Podklad, po kterém se ledovce sunou, je zároveň škrábán a rýhován unášenými úlomky hornin.Tyto ledovcové ohlazy a rýhy jsou svědectvím o dřívějším zalednění. Rýhy jsou rovnoběžné a jejich směry udávají směr pohybu ledovců.Také kameny, které sebou ledovce strhávají a smýkají, jsou omílány a ohlazovány. Intenzita brázdění a stírání podkladu pevninskými ledovci se místy velmi měnila. Výsledkem toho jsou pak brázdovité prohlubeniny na povrchu podkladu, které jsou někde hlubší a někde opět mělčí. Po ústupu ledovců se pak vyplnily jezery, zpravidla úzkého tvaru a seřazenými za sebou do podélných řad. Nazývají se rinová jezera (z němčiny \"die Rinne\" = rýha) a nacházejí se ve Finsku, v jižním Švédsku, v severním Německu v Polsku i jinde.\n\n\n\n"}
{"id": "1448361", "url": "https://cs.wikipedia.org/wiki?curid=1448361", "title": "Anita Sengupta", "text": "Anita Sengupta\n\nAnita Sengupta je kosmická inženýrka. Vystudovala letecké a strojní inženýrství na Univerzitě Jižní Kalifornie. Byla hlavní systémovou inženýrkou týmu, jenž vyvinul převratný nadzvukový padákový systém, díky němuž mohla sonda Curiosity přistát na Marsu. Následně vedla projekt Cold Atom Laboratory společnosti Jet Propulsion Laboratory. Poté byla viceprezidentkou pro návrh systémů Hyperloop One.\n"}
{"id": "1448362", "url": "https://cs.wikipedia.org/wiki?curid=1448362", "title": "Římskokatolická farnost Pravčice", "text": "Římskokatolická farnost Pravčice\n\nŘímskokatolická farnost Pravčice je územní společenství římských katolíků s farním kostelem svatého Floriána v děkanátu Kroměříž.\n\nObec je v písemných pramenech poprvé připomínán roku 1261. Pravčice v minulosti opakovaně vyhořely – v letech 1579, 1665 a 1721.\n\nV letech 1790–1926 stála na západním konci návsi kaple sv. Anny a do roku 1912 uprostřed návsi stará zvonice se sochou sv. Floriána, kostel v obci nebyl žádný. A tak v roce 1899 bylo založeno kostelní družstvo pro stavbu kostela. 15. srpna 1924 byl položen základní kámen kostela a 30. srpna 1925 byl kostel vysvěcen.\n\nKonání bohoslužeb bylo povoleno roku 1926, prvním knězem byl Antonín Svatopluk Koutný, který sem z Hulína dojížděl až do roku 1937. V září 1935 bylo v kostele povoleno konání sňatků, křtů a vedení matriky. Vlastní fara ale začala být budována až na podzim 1938, dokončena byla 7. listopadu 1940 a tím se Pravčice odfařily od Hulína. Definitivní samostatná duchovní správa byla zřízena arcibiskupem Leopoldem Prečanem v lednu 1943, ovšem už od 1. listopadu 1942 zde byl prvním duchovním správcem P. Vincenc Vávra.\n\nVlastní duchovní správa byla obnovena k roku 1996 (od roku 1963 začala být farnost opět spravována hulínským knězem), kdy páteční bohoslužbu slova vede pravčický jáhen. \nSoučasným administrátorem excurrendo je od července 2016 R. D. Mgr. Jiří Kopřiva.\nVe farnosti se pravidelně koná tříkrálová sbírka.\n\n"}
{"id": "1448364", "url": "https://cs.wikipedia.org/wiki?curid=1448364", "title": "Vítkov (nádraží)", "text": "Vítkov (nádraží)\n\nVítkov je název železniční stanice, která leží ve městě Vítkov v okrese Opava v Moravskoslezském kraji na Železniční trati č. 276 Suchdol nad Odrou – Budišov nad Budišovkou Na ulici Švermova.\nStanice je zapojená do systému ODIS jako zóna č. 85. Stanici obsluhují vlaky linek S 33 ve dvouhodinovém taktu.\n\nPřes tuto zastávku projíždí a zastavují vlaky Českých drah, konkrétně motorové vozy 810 v červeném, i modrém nátěru (Najbrt).\n\n"}
{"id": "1448367", "url": "https://cs.wikipedia.org/wiki?curid=1448367", "title": "Ameland", "text": "Ameland\n\nAmeland ( \"It Amelân\") je jeden ze Západofríských ostrovů patřících Nizozemsku. Tvoří stejnojmennou obec v rámci provincie Frísko, která má rozlohu 268,5 km² (z toho 58,83 km² připadá na pevnou zem) a žije v ní okolo 3 500 obyvatel.\n\nOstrov vznikl na konci poslední doby ledové, je písčitý a plochý, nadmořská výška nepřesahuje čtyři metry. První písemná zmínka pochází z osmého století. Na ostrově tvrdě vládl místní rod Van Cammingha, který si obratnou politikou vůči Svaté říši římské udržoval faktickou nezávislost až do roku 1680, kdy vymřel. Pak se majitelé střídali, od roku 1813 je Ameland součástí Nizozemského království (jedním z titulů nizozemského panovníka je \"Vrijheer van Ameland\"). Tradičním zaměstnáním místních obyvatel byl lov velryb. Od dvacátého století je ostrov oblíbeným prázdninovým letoviskem, kde je možné podnikat výlety na kole či na koni nebo pozorovat mořské ptáky (racek stříbřitý, tenkozobec opačný, koliha velká) a tuleně. Nachází se zde přírodní rezervace Het Oerd, maják, větrný mlýn ve vesnici Nes a vlastivědné muzeum Sorgdrager, každoročně v listopadu se koná umělecký festival \"Ameland kunstmaand\". Místní specialitou je likér nobeltje. Z ostrova jezdí pravidelný přívoz do vesnice Holwerd, nachází se zde letiště, za odlivu je možné dostat se na pevninu také pěšky (tzv. \"waadrinnen\", chůze přes wattové pobřeží).\n\n\n"}
{"id": "1448368", "url": "https://cs.wikipedia.org/wiki?curid=1448368", "title": "Lumír Lýsek", "text": "Lumír Lýsek\n\nLumír Lýsek (* 12. prosinec 1934, Ostrava) je český architekt. Je synem sbormistra profesora Františka Lýska a Ludmily Lýskové, rozené Košťálové.\n\n\n\n\n\n\n"}
{"id": "1448369", "url": "https://cs.wikipedia.org/wiki?curid=1448369", "title": "Ostrov Heleny Vondráčkové", "text": "Ostrov Heleny Vondráčkové\n\nOstrov Heleny Vondráčkové je první studiové album zpěvačky Heleny Vondráčkové, nahrané roku 1970 v Studiu Dejvice.\n\nStrana A:\n\nStrana B:\n\n\n"}
{"id": "1448397", "url": "https://cs.wikipedia.org/wiki?curid=1448397", "title": "Po čertech velkej koncert (koncert)", "text": "Po čertech velkej koncert (koncert)\n\nPo čertech velkej koncert byl koncert ku příležitosti 20. výročí vzniku české rockové skupiny Kabát. Odehrál se 12. září 2009 na louce u pražského letohrádku Hvězda.Již na začátku roku 2009 skupina oznámila, že pro tento rok chystá pouze jeden koncert pod širým nebem, který by měl být v září a byl by k příležitosti oslavy 20 let ve stejné sestavě. Do tohoto termínu chtěli Kabáti vydat také novou řadovou desku, což se ovšem nepovedlo. K příležitosti koncertu byly dovezeny speciální tribuny z Maďarska, které se používají při závodech Formule 1 na Hungaroringu. Zvukový aparát L'Acoustics o výkonu přes 500 000 W dodala společnost Black Box Music, pódium a zastřešení pro tuto událost zapůjčila Stageco, osvětlení bylo od firmy AC Lighting a na realizaci se podíleli odborníci z celé Evropy. Výbavou se tak jednalo o koncert na úrovni světových interpretů, jako jsou například AC/DC, The Rolling Stones, Robbie Williams nebo Metallica. Několik dní před koncertem manažer skupiny, Radek Havlíček, oznámil, že je již prodáno 50 000 vstupenek.\n\nNa koncertě, který začal přesně v plánovaných osm hodin večer, kapela zahrála 36 svých největších hitů od alba \"Má jí motorovou\" až po do té doby nejnovější album \"Corrida\". Celkem se nakonec dostavilo přes 60 000 fanoušků, čímž se Kabát vyrovnal koncertu Jana a Františka Nedvědových na pražském Strahově a předčil srpnový koncert Madonny na Chodově, jenž se uskutečnil ve stejném roce. Celé vystoupení na Vypichu kapela nahrávala a ke konci listopadu ho vydala na dvou CD i DVD v rámci „živáku“ nazvaném \"Po čertech velkej koncert\".\n\n\nPřídavek:\n\n34. Burlaci\n\n35. Žízeň\n\n36. Moderní děvče\n\n\n"}
{"id": "1448414", "url": "https://cs.wikipedia.org/wiki?curid=1448414", "title": "Psí život", "text": "Psí život\n\nPsí život () je americký němý film z roku 1918. Snímek režíroval Charlie Chaplin a sám si zahrál i hlavní roli Tuláka. \n\nDalším hrdinou filmu je opuštěný voříšek, kterého se Tulák ujme. V roli barové zpěvačky se objevila dlouholetá Chaplinova profesní partnerka Edna Purviance a v menší roli pouličního prodavače občerstvení též nevlastní Charliův bratr Syd Chaplin. Bylo to poprvé, kdy se oba bratři společně setkali na filmovém plátně.\n\nTulák je bez práce a přespává v opuštěné ohradě. Když se ráno probudí, tak kolem ohrady prochází pouliční prodejce občerstvení. Hladový tulák se mu pokouší dírou v plotě ukrást nějaké jídlo, ale je přistižen strážníkem. Začíná groteskní honička, ve které se podaří Tulákovi za pomoci několika vychytralých úskoků uprchnout.\n\nPozději se Tulák ujme opuštěného voříška Scrapse, kterého pronásleduje smečka dalších psů. Rychle se spřátelí a protože jsou oba hladoví, tak se společně pokušejí ukrást nějaké jídlo, což je opět zdrojem několika komických situací.\n\nTulák přichází do baru, kam psi nesmějí. Ukryje tedy Scrapse do svých širokých kalhot, z nichž kouká jen psí ocas. Na scéně se poté objevuje zpěvačka, které majitel baru radí, aby se usmívala a mrkala na návštěvníky, a že jí jistě pak někdo koupí drink. Vyzkouší tuto taktiku na Tuláka, který pochopitelně nemá peníze, tak je vzápětí z baru vyhozen. Ještě předtím si chvíli s dívkou povídá a snaží se ji rozveselit, protože je evidentně znechucena prací a drsnými poměry v baru.\n\nTulák se psem se tedy vracejí do ohrady, kam shodou okolností dvojice lupičů na útěku zahrabala ukradenou tobolku naditou penězi. Scrapsovi se ji podaří vyhrabat a z Tuláka je rázem bohatý muž. Vrací se do baru, aby dívce nabídl společný spokojený život na venkově, na který by teď měli dostatek prostředků.\n\nBěhem rozhovoru Tuláka s dívkou však zloději zahlédnou v tobolku v Tulákových rukách a během následné potyčky se jim podaří ji získat zpět. Tulák se ovšem nevzdává; když si lupiči v salónku dělí kořist, tak schován za látkovou zástěnou jednoho z nich omráčí paličkou. Stále schován za zástěnou vsune své ruce přes tělo omráčeného a “rozhovor” a dělení kořisti tak naoko pokračuje dál. Tulák tak získá polovinu peněz, ale druhý zlosyn vzápětí jeho fintu odhalí. Po krátké honičce jsou oba lupiči zatčeni a Tulák získá i druhou polovinu peněz.\n\nTulákovi se sen splnil a žije v domku na venkově, věnuje se farmaření a on i jeho žena jsou evidentně šťastni. Pocit štěstí je naplněn měrou vrchovatou, když se oba usmívající manželé sklánějí nad kolébkou a..., v té leží Scraps a několik čerstvě narozených štěňat.\n\n"}
{"id": "1448430", "url": "https://cs.wikipedia.org/wiki?curid=1448430", "title": "Édouard Fritch", "text": "Édouard Fritch\n\nÉdouard Fritch [\"eduár frič\"] (* 4. ledna 1952 Papeete, Tahiti) je francouzský politik, od září 2014 president Francouzské Polynésie. Od 12. dubna 2007 do února 2008 a od února do dubna 2009 působil jako předseda Shromáždění Francouzské Polynésie. Do roku 2016 byl místopředsedou profrancouzské politické strany Tahoeraa Huiraatira, za niž v presidentské volbě kandidoval.\n"}
{"id": "1448489", "url": "https://cs.wikipedia.org/wiki?curid=1448489", "title": "Mauretania Tingitana", "text": "Mauretania Tingitana\n\nMauritania Tingitana (latinský název „Tangerské Mauritanie“) byla římská provincie v Maghrebu, v Severní Africe. Její území se zhruba shodovalo se severní částí dnešního Maroka. Sahalo od severního poloostrova naproti Gibraltaru po Sala Colonia (nebo Chellah) a Volubilis na jihu a na východě až po řeku Mulucha (Mulúja). Jeho hlavním městem byl Tingis, což je moderní Tanger. Dalšími velkými městy provincie byly Iulia Valentia Banasa, Septem (dnes Ceuta), Rusadir (dnes Melilla), Lixus a Tamuda (dnes Tetuán).\n\nKdyž v roce 40 zemřel poslední ptolemaiovský král Mauretánie, rozdělil ji císař Claudius na dvě provincie: \"Mauretania Tingitana\" na jihozápadě a \"Mauretania Caesariensis\" na severovýchodě (zhruba dnešní Alžír). Hranici tvořila řeka Mulucha. Bohatství provincie, jak o něm svědčí například vykopávky ve městě Volubilis, spočívalo jednak v produkci obilí a oliv, jež se vyvážely do Říma, jednak ve vývozu purpuru a vzácných dřev. Roku 429 oblast dobyli a zpustošili Vandalové, čímž římská vláda v této části Maghrebu skončila. \n"}
{"id": "1448491", "url": "https://cs.wikipedia.org/wiki?curid=1448491", "title": "Gydský záliv", "text": "Gydský záliv\n\nGydský záliv () je záliv Karského moře Severního ledového oceánu. Rozděluje na dvě části sever Gydského poloostrova patřící do Jamalo-něneckého autonomního okruhu Ruské federace. Severovýchodní pobřeží Gydského zálivu tvoří poloostrov Mamuta, západní pobřeží poloostrov Javaj. Gydský záliv je přibližně 200 kilometrů dlouhý s hloubkou 5-8 metrů. Většinu roku je zamrzlý. Nejvýznamnějším přítokem je Juribej. Půl dne trvající příliv dosahuje výše 1 m.\n\nNa pobřeží leží vesnice Gyda.\n"}
{"id": "1448500", "url": "https://cs.wikipedia.org/wiki?curid=1448500", "title": "Budišov nad Budišovkou (nádraží)", "text": "Budišov nad Budišovkou (nádraží)\n\nBudišov nad Budišovkou je dopravna D3 (někdejší železniční stanice), která leží ve městě Budišov nad Budišovkou v okrese Opava v Moravskoslezském kraji na Železniční trati č. 276 Suchdol nad Odrou – Budišov nad Budišovkou na ulici Československé armády.\n\nStanice je zapojená do systému ODIS jako zóna č. 99. Stanici obsluhují vlaky linek S 33 ve dvouhodinovém taktu.\n\n"}
{"id": "1448502", "url": "https://cs.wikipedia.org/wiki?curid=1448502", "title": "Seznam písní Pavla Vrby", "text": "Seznam písní Pavla Vrby\n\nToto je seznam písní ke kterým napsal text český textař a básník Pavel Vrba.\n\npoznámky: píseň - interpret - h: autor hudby, pt: autor původního textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1448505", "url": "https://cs.wikipedia.org/wiki?curid=1448505", "title": "BK PU Prešov", "text": "BK PU Prešov\n\nBK PU Prešov (celým názvem: Basketbalový klub Prešovská univerzita Prešov; sponzorským názvem: BK Eilat PU Prešov) je slovenský univerzitní basketbalový klub, který sídlí v Prešově ve stejnojmenném kraji. Klub sdružuje pouze ženské a dívčí družstva. Oddíl patří pod patronát Prešovské univerzity v Prešove. Klubové barvy jsou červená a bílá.\n\nZaložen byl v roce 1953 v rámci Telovýchovné jednoty Slávia VŠ Prešov. Prvními hráčkami klubu byly studentky Pedagogické a Filozofické fakulty UPJŠ. První účasti v nejvyšší soutěži se ženské družstvo dočkalo v sezóně 1956/57. Nejvýznamnější úspěch zaznamenalo v sezóně 1973/74, kdy se umístilo na čtvrtém místě, což je považováno za největší úspěch ve federální éře. Z nejvyšší federální soutěže družstvo žen naposledy sestoupilo v sezóně 1982/83 a na další desetiletí tak zůstávalo v nižších soutěžích. První návrat se konal v sezóně 2000/01, ovšem i ten znamenal opětovný sestup dolů. Poslední návrat se konal v sezóně 2008/09. Zde vydrželo prešovské družstvo až do roku 2011, kdy se na vlastní žádost odhlásilo z nejvyšší soutěže.\n\nNejúspěšnější hráčkou klubu byla Iveta Pavlovičová-Polláková (za klub nastupující v letech 1970–1977), která se stala 286-násobnou reprezentantkou Československa. Byla účastníkem LOH 1976 v Montréalu, na kterém československé reprezentantky skončily na čtvrtém místě.\n\nZdroj: \n\n\nZdroj: \n\n"}
{"id": "1448507", "url": "https://cs.wikipedia.org/wiki?curid=1448507", "title": "Hontianska Vrbica", "text": "Hontianska Vrbica\n\nHontianska Vrbica (v minulosti \"Hontianske Ďarmoty\", ) je obec na Slovensku v okrese Levice. První zmínky o obci jsou z roku 1272. Nachází se zde římskokatolický středověký kostel sv. Martina a reformovaný kostel. Obec má 588 obyvatel, hustota zalidnění je 24,65 obyvatel na km². Velká část obyvatelstva se zde hlásí k maďarské národnosti.\n\n"}
{"id": "1448510", "url": "https://cs.wikipedia.org/wiki?curid=1448510", "title": "Hontianske Trsťany", "text": "Hontianske Trsťany\n\nHontianske Trsťany (maďarsky \"Hontnádas\", v minulosti len \"Nádas\") jsou obec na Slovensku v okrese Levice. První zmínky o obci jsou z roku 1245. Nachází se zde římskokatolický barokní kostel sv. Bartoloměje. Obec má 316 obyvatel, hustota zalidnění je 20,33 obyvatel na km. Velká část obyvatelstva se zde hlásí k maďarské národnosti. K obci patří samoty Hlina a Rovne.\n"}
{"id": "1448512", "url": "https://cs.wikipedia.org/wiki?curid=1448512", "title": "Herman Moll", "text": "Herman Moll\n\nHerman Moll (28. březen 1654 – 22. září 1732), byl barokní rytec, kartograf a vydavatel, který působil v Londýně.\n\nKde se Herman Moll narodil, není známo, za rok narození se pokládá 1654. Roku 1678 \nse přestěhoval do Anglie a otevřel si obchod s knihami a mapami v Londýně. Studoval zde mapy ostatních kartografů a podle nich pak tvořil své vlastní. Protože věnoval tolik času nizozemské kartografii a ve svých pozdních letech navštívil Nizozemsko, mnozí předpokládali, že se narodil v Amsterdamu nebo v Rotterdamu. Jméno \"Moll\" se však objevuje i v severním Německu, což naopak může naznačovat německý původ. Studie Dennise Reinharta předpokládá, že Moll pocházel z Brém, a i jiné novější práce předpokládají Německo. \n\nMoll vytvořil své první mapy podle předloh kartografů jako byli John Senex a Emanuel Bowen a předpokládá se, že je prodával ve stáncích v různých částech Londýna. Od roku 1688 měl obchod ve Vanley's Court v tzv. \"London Blackfriars\". Mezi lety 1691 a 1710 se jeho podnik nacházel na rohu Spring Gardens a Charing Cross, po roce 1710 se přesunul podél Temže na ulici Beech Street, kde zůstal až do jeho smrti.\n\nV devadesátých letech 17. století Moll pracoval hlavně jako rytec pro Christophera Browneho, Roberta Mordena a Lea, v jehož podniku se také podílel. V této době vydal také svou první samostatnou, nezávislou práci pod názvem \"Thesaurus Geographicus\". Úspěch této práce pravděpodobně ovlivnil jeho rozhodnutí začít publikovat své vlastní mapy.\n\nNová mapa Evropy podle nejnovějších poznatků (1721).\nNová mapa světa s obchodními směry (1736).\n\nV roce 1701 publikoval dílo „Systém geografie“, první z větších vlastních prací. Přestože neobsahovala žádné zásadní změny oproti jeho předchozím dílům, pomohla mu prosadit se jako samostatný kartograf. V průběhu let mělo toto dílo i jednotlivé mapy vliv i na jiné vydavatele, kteří je často kopírovali a vydávali znovu.\nV následujících letech vydal několik svazků včetně 56 nových a přesných map Velké Británie a knihy map Britských ostrovů. Pak přišla “Kompletní geografie“, která byla aktualizací „Systému geografie“. Vydal 42 monochromatických map bez obvyklého textu, protože když nepoužíval obvyklé barvy, mohl je vyrábět s podstatně nižšími náklady než jeho konkurenti a tiskl je v mnoha nových vydáních. V roce 1711 začal vydávat \"Atlas Geographus\", který vycházel každý měsíc až do roku 1717 a nakonec tvořil pět svazků. Zahrnoval úplné zeměpisné zobrazení celého světa na mapách s barevným rozlišením a ilustracemi. Stejně jako jeho předchozí práce posloužil později i „Atlas Geographus“ jako předloha pro jiná díla. \n\nV roce 1710 začal vyrábět dokonale vypracované kapesní globusy. Ve větším otvíracím byl druhý menší. Roku 1715 vydal „The World Described“, sbírku třiceti velkých oboustranných map, která se dočkala mnoha vydání. Na těchto mapách je zřejmě vidět Hermanovu ryteckou dovednost. Vázaly se zprvu samostatně a později prodávaly ve formě atlasu jako společný podnik mnoha dalších vydavatelů.\nV této řadě vyšla i dvě z nejslavnějších Hermanových map, jednak \"Nová a velmi přesná mapa panství krále Velké Británie\" a za druhé \"Mapa Severní Ameriky vytvořená podle nejnovějších a nejpřesnějších pozorování\". Obě vynikaly pečlivě propracovanými ilustracemi a jsou dnes známé jako “Bobří mapa“ a \"Tresčí mapa“. Jako u většiny svých děl Herman použil tyto mapy k propagaci a podpoře britských politických sporů o území tehdejší doby.\n\nV rohových kartuších \"Tresčí mapy\" je znázorněn lov na tresky u pobřeží Newfoundlandu i jejich zpracování pro dopravu do Evropy. Už od počátku 16.století byl lov na tresky důležitým hospodářským faktorem pro evropské koloniální mocnosti. V době vydání díla byl jedním z hlavních témat sporů v Severní Americe mezi Francií a Anglií. Atlantský oceán byl pro Molla „moře britské říše“ a zdůraznil také, že Britové považují právo rybolovu u pobřeží Newfoundlandu za své. Ze stejné sbírky v mapě „West India“, napsal do jihozápadního rohu Caroliny slova \"Španělská pevnost opuštěná\" a \"Dobrá země\". Na mnoha severoamerických mapách, včetně Bobří mapy, věnoval hodně pozornosti hlavním přístavním ulicím, protože tušil, že je to vhodný detail pro infrastrukturu, který je velmi důležitý pro další rozšíření Anglie.\n\nMollovy mapy byly za jeho života i po smrti velmi vlivné a dodnes patří mezi sběratelsky nejvyhledávanější rytiny v historii kartografie.\n\nHerman Moll se intenzivně účastnil intelektuálního života své doby. Měl přátelské styky s Robertem Boylem a Williamem Dampierem, které patrně zprostředkovala Královská společnost. Jeho kamarádství s Dampierem bylo pro ně oboustranně výhodné. Díky němu měl Herman Moll přístup k nejnovějším datům z pozorování z mnoha cest Dampierů, díky čemuž se stal prvním kdo vykreslil přesně velké proudy oceánů. Naopak ty nejprodávanější Dampierovy knihy ilustroval Moll.\n\nDalší, s nímž si Herman Moll vyměňoval myšlenky a pro koho poskytoval ilustrace a mapy byl Daniel Defoe. Jiný Mollův přítel, Jonathan Swift, ho dokonce zmínil ve slavné knize \"Guliverovy cesty\" s poznámkou Lemuella Gullivera ve 4. kapitole, jedenáctá část: „Do sedmi hodin jsem dorazil na jihovýchodním místě New Holland, kde podle mého názoru je na mapách tohle místo zaneseno o tři stupně na východ, než je tomu ve skutečnosti, což jsem před mnoha lety diskutoval s mým přítelem, panem Hermanem Mollem a dodal jsem mu k tomu dostatečné důkazy, navzdory tomu se rozhodl následovat ostatní autory a nechal jej vykresleno podle nich.“\n\nPodle nekrologu \"Gentleman's Magazine\" Herman Moll zemřel 22. září 1732.\n\n• Thesaurus Geographicus (1695)\n• The History of the Republic of Holland (1705)\n• Fifty-Six new and accurate Maps of Great Britain (1708)\n• The Complete Geographer (1709)\n• Atlas Manual (1709)\n• Atlas Geographus (1711−1717)\n• The World Described (1715)\n• Atlas Minor (1719)\n• Thirty two new and accurate Maps of the Geography of the Ancients (1721)\n• Roads of Europe (1732)\n\n\n"}
{"id": "1448513", "url": "https://cs.wikipedia.org/wiki?curid=1448513", "title": "Boris Chlebnikov", "text": "Boris Chlebnikov\n\nBoris Igorjevič Chlebnikov (rusky \"Борис Игоревич Хлебников\"; * 28. srpna 1972 Moskva) je ruský režisér a scenárista. Jeho prvním filmem byl mezinárodně úspěšný film \"Koktebel\" (2003), jehož spolurežisérem byl \"Alexej Popogrebskij\".\n\nNarodil se 28. srpna 1972 v Moskvě. Jeho otec byl fyzik a filozof. Studoval režii na fakultě Gerasimovovy všeruské státní univerzity kinematografie. Během studií natočil společně s Alexejem Popogrebským svůj první film, jimž byl 21 minut dlouhý dokumentární projekt Mimochod. Stál u zrodu projektu Kinoteatr.doc a je členem výběrové komise programu festivalu. Také je producentem televizní stanice TNT. V roce 2010 se stal jedním ze zakladatelů sdružení kinematografistů KinoSojuza a do prvního sjezdu byl jeho předsedou.\n\nSpolu se svou manželkou Olgou spolupracují na tvorbě filmů. Mají dvě děti, starší syn studoval dva roky fakultu scenáristiky Gerasimovovy všeruské státní univerzity kinematografie, poté studia zanechal a začal navštěvovat kurzy pro scenáristy vedené \"Alexandrem Gonorovským\". Mladší syn zatím navštěvuje základní školu (2018).\n\nJeho prvním filmem bylo rodinné drama \"Koktebel\" (2003), natočeným společně s \"Alexejem Popogrebským\". Film na 25. ročníku Moskevského filmového festivalu obdržel speciální ocenění poroty. Film popisuje příběh otce a syna, kteří se vydají z Moskvy na Krym, do města Koktebel za otcovou sestrou Marinou poté, co otec přijde kvůli alkoholu o byt a chlapec se začne potulovat. Bez financí míří na jih a hledají příležitostné přivýdělky. Když je otec po hádce s jedním podivínem postřelen, najdou pomoc u felčarky Julie, do které se později otec zamiluje, což chlapec nelibě nese a odcestuje k Černému moři sám. V roce 2006 natočil film \"Svobodná volba\" (festivalový název \"Volný styl\"), za který v témže roce na festivalu Kinotavr v Soči, obdržel ocenění za režii. Tento film získal i cenu Bílého slona, které uděluje ruská organizace profesionálních filmových kritiků. Film vypráví o dvacetiletém Ljoňovi, který žije v městečku na Volze, kde zavřeli jedinou továrnu a pracovní úřad nemá co nabídnout. Mezitím, co dělníci popíjejí, Ljoňa prodává boty u stánkáře, poté pár dní stráví u cestářů. Holky v městečku jsou drzé, a proto zdejší mládenci ráději narukují na vojnu. V roce 2007 natočil společně s \"Valerií Gai Germanikovovou\" dokumentární film \"Ujechal\", jehož hlavním hrdinou je běloruský zahraniční pracovník. Jak připustil sám Chlebnikov, zkušenost s tímto snímkem byla důležitá pro natáčení filmu \"Bláznivá pomoc\" (2009), který vypráví příběh o laskavém a lenivém Žeňovi, jenž se za penězi přestěhuje z běloruské vesničky do Moskvy. Ve velkém, nepřátelském městě však přijde o veškeré přátele a příbuzné. Poté se sblíží s podivným starým mužem, s nímž se zapojí do boje proti zlu, které maří život v Moskvě. Zanedlouho se seznamuje se staříkovou dcerou, která mu prozradí kruté tajemství o svém otci.\n\nDalším filmem, které režíroval bylo drama \"Arytmie\", které získalo na filmovém festivalu Kinotavr v roce 2017 ocenění Grand Prix za nejlepší mužskou roli a cenu diváků. V ruských kinech měl film premiéru 12. října 2017.\n\n\n\n\n\n"}
{"id": "1448514", "url": "https://cs.wikipedia.org/wiki?curid=1448514", "title": "Disney+", "text": "Disney+\n\nDisney+ (vyslovované jako Disney Plus) je americká SVOD streamovací služba spravovaná společností Walt Disney Direct-to-Consumer and International, která je divizí The Walt Disney Company. Služba byla spuštěna v USA, Kanadě a Nizozemsku dne 12. listopadu 2019.\n\nDisney+ se zaměřuje na filmový a televizní obsah studií Walt Disney Studios a Walt Disney Television. Služba nabízí také vlastní tvorbu nebo filmy a televizní seriály od společností Lucasfilm, Marvel, National Geographic, Pixar a 20th Century Fox. Disney+ konkuruje dalším streamovacím službám jako jsou Netflix, HBO Max, Apple TV+ či Amazon Prime Video. Zároveň je rozšířeno o streamovací služby ESPN+ a Hulu, kterou Disney ze 60 % spoluvlastní.\n\nV srpnu 2016 odkoupilo Disney minoritní podíl v technologické firmě BAMTech za 1 miliardu dolarů. Získalo také možnost odkoupení hlavního podílu v budoucnu. Po koupi bylo mediální společností ESPN oznámeno, že má plány na vytvoření nové over-the-top služby (ESPN+), která nahradí stávající přímé televizní služby. Dne 8. srpna 2017 navýšilo Disney svůj podíl za 1,58 miliardy dolarů v BAMTech na 75 %. Zároveň s tím oznámilo vznik nové streamovací služby. Tu společnost zakládá kvůli končící smlouvě s Netflixem v roce 2019. Nato byla Agnes Chu, výkonná pracovnice příběhů a franšíz v divizi Walt Disney Imagineering, dosazena na post senior viceprezidentky obsahu.\n\nV prosinci 2017 projevilo Disney zájem o koupi většinového majetku společnosti 21st Century Fox v ceně přes 50 miliard dolarů. Tato aktivizace byla určena k podpoře jeho streamovací služby a produktů. Prodej byl uzavřen 20. března 2019.\n\nV lednu 2018 bylo oznámeno, že Kevin Swint, bývalý výkonný ředitel Applu a Samsungu, se stane senior viceprezidentem a generálním ředitelem připravované služby. V březnu 2018 došlo k reorganizaci vyšší divizní části Disney a vznikla nová divize Walt Disney Direct-to-Consumer & International, pod jejíž správou funguje dceřiná společnost BAMTech, která se stará o „všechny spotřebitelské produkty a technologie.“ V červnu 2018 byl Ricky Strauss, dlouholetý prezident marketingu Walt Disney Studios Motion Pictures, dosazen na post prezidenta obsahu a marketingu. V lednu 2019 byl Joe Earley, provozní ředitel (CCO) Fox Television Group, jmenován výkonným viceprezidentem marketingu a provozu. V červnu 2019 se Matt Brodlie stal senior viceprezidentem vývoje mezinárodního obsahu. V srpnu 2019 byl Luke Bradley-Jones najat na post senior viceprezidenta spotřebitelské sekce Disney+ a generálního ředitele Disney+ v Evropě a Africe.\n\nDne 8. listopadu 2018 Bob Iger, výkonný ředitel společnosti Disney, ohlásil, že se služba bude jmenovat Disney+ a bude spuštěna ke konci roku 2019. Disney+ mělo být původně spuštěno v září, 11. dubna 2019 však bylo Disneym oznámeno, že spuštění proběhne až 12. listopadu 2019. Disney zároveň uvedlo, že plánuje v následujících dvou letech rozšířit působení své služby. Začátkem roku 2020 do západní Evropy a Asie/Pacifiku a koncem roku 2020 do východní Evropy a Latinské Ameriky. Načasování těchto mezinárodních spuštění je však ovlivněno stávajícími smlouvami zahrnující vysílaní filmového a televizního obsahu společnosti. Dne 6. srpna 2019 Iger uvedl, že bude možné zakoupit Disney+, ESPN+ a Hulu (s reklamami) v balíčku za 13 dolarů měsíčně. V srpnu 2019, na dvacátém třetím Disney Expu, spustilo Disney předplatné služby Disney+, které je zlevněno po následující tři roky.\n\nDne 12. září 2019 byla v Nizozemsku spuštěna zkušební verze Disney+ s omezenou nabídkou. Testovací fáze pokračovala až do 12. listopadu, kdy byly zkušební účty uživatelů přepnuty na placenou verzi. Disney+ bylo možné předobjednat od září 2019 ve Spojených státech. Po spuštění ji mohou zájemci vyzkoušet na sedm dní zdarma.\n\nV říjnu 2019 zveřejnilo Disney na platformě YouTube trailer s délkou 3 a půl hodiny, který shrnul prvotní obsah při spuštění služby. Bylo také uvedeno, že Disney zakázalo reklamy propagující konkurenční Netlifx na všech svých televizních platformách a službách kromě ESPN.\n\nDisney+ bylo spuštěno dne 12. listopadu 2019 tichomořského nočního času ve třech státech. V den spuštění hlásili uživatelé problémy s přihlašováním (přibližně 33 %), přístupem k obsahu (přibližně 66 %), nastavením profilu a seznamem sledovaných seriálů a filmů. Některé z těchto problému nastaly kvůli samotným platformám třetích stran.\n\nDne 18. listopadu 2019 bylo internetovým portálem ZDNet publikováno vyšetřování, které odhalilo, že tisíce uživatelských účtů byly hacknuty a informace ukradeny pomocí keyloggeru a malwaru. Jejich emailové adresy a hesla byly změněny a jejich osobní a přihlašovací informace byly dány k prodeji na dark web.\n\nDisney+ je založeno na hlavních studiích společnosti Disney, včetně Lucasfilm, Marvel Studios, Pixar a National Geographic, a vybraných filmů studií 20th Century Fox, Fox Searchlight Pictures, Hollywood Pictures a Touchstone Pictures. Služba bude působit souběžně s Hulu, ve které má Disney po akvizici Foxu většinový podíl. Bob Iger uvedl, že se Disney+ bude zaměřovat hlavně na rodinnou zábavu a nebude obsahovat filmy a seriály s hodnocením R, přičemž Hulu se bude nadále zabývat „celkovou“ zábavou. Hulu bude zároveň doplňkovou službou Disney+.\n\nOčekává se, že Disney+ bude obsahovat přibližně 7000 dílů televizních seriálu a 500 filmů. Bude se jednat o filmy studií Disney (Walt Disney Studios či Disneytoon Studios), Pixar, Marvel Studios, Lucasfilm, 20th Century Fox a National Geographic a televizní seriály a filmy stanic Disney Channel a Freeform a některé tituly 20th Century Fox Television a ABC Studios. Nová tvorba studia 20th Century Fox nebude kvůli stávající smlouvě s HBO na Disney+ nebo Hulu dostupná až do roku 2022.<ref name=\"HBO/Fox\"></ref> \"Captain Marvel\", \"Dumbo\" a \"\" jsou prvními celovečerními filmy exkluzivně zveřejněnými na Disney+. Bob Iger uvedl, že na službě bude nakonec dostupný všechen obsah společnosti Disney, včetně filmů nacházejících se v tzv. „Disney Vault“ Disney+ bude vlastnit taktéž vysílací práva k seriálu \"Simpsonovi\", jehož prvních třicet řad má být zveřejněno při spuštění služby.\n\nZpočátku bylo nejasné, zdali prvních šest filmů ze světa \"Star Wars\" bude na službě zveřejněných, protože americká streamovací práva vlastní až do roku 2024 TBS. Dne 11. dubna 2019 však bylo oznámeno, že filmy budou spolu se \"\" a \"\" dostupné při spuštění. \"\" bude do nabídky přidán v roce 2020 a filmy \"\" a \"\" budou přidány po roce provozu Disney+. Práva k filmu \"Síla se probouzí\" a několika dalších vlastní premiová televizní stanice Starz, která byla dříve prvním placeným televizním poskytovatelem titulů studia Walt Disney Studios vytvořených mezi lety 1994 až 2015. Aby bylo možné sublicencovat streamovací práva, bylo oznámeno, že Disney souhlasilo s poskytnutím reklamního prostoru pro Starz na konci registračního procesu Disney+ a ESPN+ na počítačích a Androidu.\n\nVětšina filmů mediální franšízy Marvel Cinematic Universe byla dostupná při zahájení služby, některé z nich však ne. Streamovací práva k filmům \"\" (5. prosinec 2019), \"Black Panther\" (4. březen 2020), \"\" (25. červen 2020) a \"Ant-Man a Wasp\" (29. červenec 2020) vlastní Netflix. Universal Pictures a Sony Pictures pak vlastní práva k filmům \"Neuvěřitelný Hulk\" , \"\" a \"\".\n\nZ Disney+ zmizely nejméně tři filmy, \"Sám doma\", \"\" a \"\", i přesto že byly dostupné od začátku spuštění služby.\n\nNa Disney+ budou zveřejněny nové seriály a filmy značek \"Star Wars\" a Marvel. V rámci franšízy Marvel Cinematic Universe vznikne osm nových spin-offových sérií, které se budou zaměřovat na postavy Falcona a Winter Soldiera, Hawkeye, Lokiho, Scarlet Witch a Visiona, She-Hulk, Moon Knighta a Ms. Marvel, a animovaný seriál \"What If…?\". V rámci vesmíru \"Star Wars\" vznikne televizní seriál \"The Mandalorian\", jenž se odehrává mezi filmy \"\" a \"Síla se probouzí\", a spin-offový seriál zaměřující se na postavu Cassian Andor z filmu \"Rogue One\". Dále sedmá řada animovaného seriálu \"\" a nepojmenovaná série s Ewanem McGregorem v hlavní roli Obi-Wana Kenobiho, kterého si naposledy zahrál v prequelové trilogii. Původním cílem služby bylo vytvoření čtyř až pěti filmů a pěti televizních seriálu s rozpočtem mezi 25–100 miliony dolarů. V lednu 2019 bylo ohlášeno, že Disney utratí na novém obsahu až 500 milionů dolarů. Seriál \"The Mandalorian\" byl mě stát přibližně 100 milionů dolarů.\n\nV lednu 2019 služba objednala seriál \"Diary of a Female President\" od studia CBS Television Studios. Jedná se o první seriál produkční společnosti, která není v majetku Disney. Na Disney+ se měl objevit také televizní remake filmu \"Všechny moje lásky\". V dubnu 2019 však bylo oznámeno, že bude zveřejněn na Hulu.\n\nV srpnu 2019 Bob Iger uvedl, že filmy studia 20th Century Fox, jako jsou \"Sám doma\", \"Noc v muzeu\", \"Deník slabocha\" anebo \"Dvanáct do tuctu\", budou rebootovány pro nové generace a budou exkluzivně zveřejněné na Disney+ divizí Fox Family. Nové díly seriálů vychází týdně a ne všechny najednou.\n\nDisney plánuje zařadit do nabídky své služby „faktický televizní obsah“ a docílit „nalezení ducha Disney v každodenních příbězích, inspirování naděje a vzbuzení zvědavosti publika všech věkových kategorií.“ Některé z těchto seriálu budou založeny na známých značkách vlastněných Disney. Příkladem je dokumentární minisérie zaměřující se na studia Disney a filmovou produkci (tvorba animovaného filmu \"Ledové království II\"), kuchařská soutěž \"Be Our Chef\", \"Cinema Relics\" (dokumentární seriál o ikonických kostýmech a rekvizitách použitých v Disney filmech), \"Marvel's Hero Project\" (seriál, jenž představí „inspirativní děti, kteří svůj život zasvětili nezištným činům statečnosti a laskavosti“) a dokumentární seriál režisérky Leslie Iwerks pojednávající o práci a historii Walt Disney Imagineering. National Geographic produkuje dokumentární seriál \"Magic of the Animal Kingdom\", který sleduje práci pečovatelů zvířat v parku Disney's Animal Kingdom a akváriu v Epcot, a seriál \"The World According to Jeff Goldblum\".\n\nDisney podepsalo dvouletou smlouvu se studiem Supper Club, které pro službu vytvoří dokumentární seriál o ochraně životního prostředí \"Earthkeepers\" a seriál o dopadu hrdinů komiksů Marvel na společnost. Dalšími plánovanými seriály jsou \"Encore!\" od producentky Kristen Bellové, \"(Re)Connect\" (reality show od producentů Markuse Consuelose a Kelly Ripaové ze studia Milojo Productions), \"Rogue Trip\" (cestovatelský seriál s Bobem Woodruffem a jeho synem Mackem v hlavních rolích) a soutěž \"Shop Class\".\n\nDisney+ je možné spustit na počítačích na internetových stránkách, mobilních zařízeních se systémy Android a iOS, Apple TV a Android TV, Fire TV a Fire HD od Amazonu, chytrých televizích Samsung a LG, Chromecastu, Chromebooku, Roku, PlayStation 4, Xbox One a Windows 10. Obsah služby je uveden také na aplikaci Apple TV.\n\nMobilní aplikace je dostupná i pro zrakově a sluchově postižené uživatele. Aplikace nabízí skryté titulky a zvukový popis se zvukovým navigačním asistentem.\n\nDisney+ nabízí možnost přihlášení sedmi různých uživatelů na jeden účet, sledování seriálů a filmů na čtyřech zařízeních zároveň a neomezené stahování pro offline sledování. Obsah si je možné spustit i v rozlišení 4K Ultra HD v Dolby Vision a HDR10 s prostorovým zvukem Dolby Atmos. Starší obsah služby je dostupný v angličtině, španělštině, francouzštině a nizozemštině, přičemž novější je možné sledovat i v dalších jazycích.\n\nDisney rozšiřuje službu celosvětově podle předem sestaveného plánu. Dne 12. listopadu 2019 bylo Disney+ spuštěno ve Spojených státech, Kanadě a Nizozemsku a 19. listopadu 2019 v Austrálii, na Novém Zélandu a Portoriku. Dne 24. března 2020 bude dostupné ve Spojeném království, Francii, Španělsku, Itálii, Německu, Irsku a v létě 2020 v dalších státech západní Evropy. Počínaje říjnem 2020 bude Disney+ spuštěno v Latinské Americe, během jednoho roku, a ve východní Evropě, během tří měsíců. V prosinci 2019 bylo oznámeno, že Canal+ bude exkluzivním distributorem Disney+ ve Francii.\n"}
{"id": "1448515", "url": "https://cs.wikipedia.org/wiki?curid=1448515", "title": "Rejsek (nástroj)", "text": "Rejsek (nástroj)\n\nRejsek je nástroj na kreslení čar rovnoběžných s hranou tělesa, například hranolku nebo desky. Je používaný hlavně truhláři, koláři a jinými řemeslníky pracujícími se dřevem. Používá se pro rýsování („opisování“) čepů, dlabů a jiných konstrukčních prvků zejména v případě ručního opracování. Jako kreslicí nástroj může být v ramenu rejsku instalován ostrý hrot nebo tužka. Rejsek může mít jedno nebo více rýsovacích ramen, na rameně může být milimetrová stupnice pro odměření nastavené vzdálenosti od hrany. Staré rejsky byly ze dřeva, moderní rejsky bývají plastové či kovové.\n"}
{"id": "1448516", "url": "https://cs.wikipedia.org/wiki?curid=1448516", "title": "Pavel Nikolajevič Jabločkov", "text": "Pavel Nikolajevič Jabločkov\n\nPavel Nikolajevič Jabločkov ( Павел Николаевич Яблочков, Jabločkovo, Saratovská gubernie – Saratov) byl ruský elektrotechnik.\n\nPocházel z rodiny drobné šlechty, vystudoval v Petrohradě Nikolajevské učiliště pro vojenské inženýry a sloužil v carské armádě do roku 1872. Pak působil jako telegrafista na železnici z Moskvy do Kurska. Zde byl pověřen úkolem zařídit elektrické osvětlení pro vlak převážející cara Alexandra II. na Krym. Při této příležitosti prakticky poznal nevýhody obloukové lampy: když konce protilehlých elektrod uhořely, přerušilo se spojení mezi nimi, lampa zhasla a musela se ručně vyměnit. Jabločkov se proto rozhodl přijít na způsob, jak životnost lampy prodloužit.\n\nV roce 1874 zřídil v Moskvě vlastní firmu na elektronické přístroje, od roku 1875 žil v Paříži a pracoval pro firmu Breguet. V roce 1876 si nechal patentovat zdokonalenou obloukovou lampu, která dostala název \"Jabločkovova svíčka\": elektrody na ní byly umístěny rovnoběžně a byly odděleny kaolinovou izolací, takže lampa vydržela svítit půldruhé hodiny. Vynález byl úspěšně představen na Světové výstavě 1878 a byl použit k osvětlení Avenue de l'Opéra. Nepraktický Jabločkov však nedokázal svůj objev komerčně využít. Jeho dílna, v níž experimentoval s chemikáliemi pro výrobu elektrické energie, nakonec vyhořela a vynálezce se musel vrátit do Ruska, kde zemřel v bídě a zapomnění.\n\nV 80. letech 19. století postavil elektrické vozidlo, které je společně s vozem firmy Maschinenfabrik A. Flocken považováno za první elektromobil na světě.\n\nOd roku 1970 je po něm pojmenován kráter Jabločkov na Měsíci.\n\nOd roku 1995 uděluje Ruská akademie věd za mimořádné úspěchy v oblasti elektrotechniky „Jabločkovu cenu.\n\n\n"}
{"id": "1448517", "url": "https://cs.wikipedia.org/wiki?curid=1448517", "title": "Spojené státy Jónských ostrovů", "text": "Spojené státy Jónských ostrovů\n\nSpojené státy Jónských ostrovů (anglicky \"United States of the Ionian Islands\", řecky \"Ἡνωμένον Κράτος τῶν Ἰονίων Νήσων\") byl ostrovní stát na území Jónského souostroví a britský protektorát. Existoval v letech 1815 až 1864. Vznikl na půdorysu francouzského protektorátu Republika sedmi ostrovů, který po Napoleonově pádu připadl Británii. Po korunovaci Jiřího I. byl postoupen Řecku.\n"}
{"id": "1448520", "url": "https://cs.wikipedia.org/wiki?curid=1448520", "title": "BO Spartak Myjava", "text": "BO Spartak Myjava\n\nBO Spartak Myjava (celým názvem: Basketbalový oddiel Spartak Myjava) je slovenský ženský basketbalový klub, který sídlí v Myjavě v Trenčínském kraji. Oddíl patří pod hlavičku Telovýchovné jednoty Spartaku Myjava. Největších úspěchů zažíval oddíl Spartaku v devadesátých letech, kdy býval pravidelným medailovým aspirantem v nejvyšší soutěži. Největším úspěchem oddílu bylo dosažení stříbrné medaile z let 1995 a 1997. Poslední účast v nejvyšší soutěži se datuje do sezóny 2007/08. Klubové barvy jsou černá a bílá.\n\nNa mezinárodní scéně je největším úspěchem čtyřnásobná účast v Poháru Ronchettiové (první v sezóně 1993/94, poslední v sezóně 1998/99). Nejlépe se v tomto poháru Spartak umístil v sezóně 1997/98, kdy došel až do osmifinále.\n\nZdroj: \n\n\nZdroj: \n\nZdroj: \n\n\n"}
{"id": "1448522", "url": "https://cs.wikipedia.org/wiki?curid=1448522", "title": "Chung-kchou", "text": "Chung-kchou\n\nMěstský obvod Chung-kchou () je jeden z městských obvodů v Šanghaji, jednom z největších měst Čínské lidové republiky. Má plochu přibližně 23,5 čtverečního kilometru a k roku 2003 v něm žilo bezmála 800 tisíc obyvatel.\n\nChung-kchou leží na levém, západním břehu Chuang-pchu-ťiang a patří do historického jádra Šanghaje zvaného Pchu-si. Na jihu hraničí s obvodem Chuang-pchu, na západě s Ťing-anem, na severu s Pao-šanem, na východě s Jang-pchu a na jihovýchodě přes Chuang-pchu-ťiang s Pchu-tungem.\n"}
{"id": "1448523", "url": "https://cs.wikipedia.org/wiki?curid=1448523", "title": "Klokočov (nádraží)", "text": "Klokočov (nádraží)\n\nKlokočov je název železniční zastávky, která leží v obci Klokočov v okrese Opava v Moravskoslezském kraji na Železniční trati č. 276 Suchdol nad Odrou – Budišov nad Budišovkou.\n\nZastávka je zapojená do systému ODIS jako zóna č. 85. Stanici obsluhují vlaky linek S 33 ve dvouhodinovém taktu.\n\n"}
{"id": "1448524", "url": "https://cs.wikipedia.org/wiki?curid=1448524", "title": "Formátovací pila", "text": "Formátovací pila\n\nFormátovací pila je druh kotoučové pily určený zejména k dělení velkoplošných materiálů (dřevotřískové desky, dřevovláknité desky, spárovky). Bývá také vhodná k přesnému zakracování delších přířezů. Tyto pily mají velký pracovní stůl a poměrně dlouhý zkracovací vozík, většinou se dvěma posuvnými a sklopnými zarážkami pro pohodlné a rychlé zakrácení přířezu. Paralelní pravítko lze odsunout desítky centimetrů od kotouče pily, takže lze řezat poměrně velké dílce. \n\nFormátovací pily mívají předřezový kotouč, který slouží k eliminaci vyštipování materiálu ze spodní strany. Předřezový kotouč nařízne materiál zespodu do hloubky cca 3 mm. Hlavní kotouč tedy již povrch nemůže vyštípat. Předřez má význam zejména při práci s laminovanými deskami. Bývá vypínatelný, otáčí se obráceně než hlavní kotouč.\n\nHlavní kotouč se dá výškově přestavovat a většinou i úhlově naklápět.\n"}
{"id": "1448535", "url": "https://cs.wikipedia.org/wiki?curid=1448535", "title": "Sojkovec dvoubarvý", "text": "Sojkovec dvoubarvý\n\nSojkovec dvoubarvý (\"Garrulax bicolor\") je členem čeledi Leiothrichidae. Jedná se o endemického ptáka řádu pěvců z pralesa na Indonéském ostrově Sumatra, kde je ohrožen ztrátou přirozeného prostředí a chytán pro obchod s volně žijícími živočichy. Dříve považován za poddruh sojkovce chocholatého (\"G. leucolophus\"), ale na rozdíl od něj je peří sojkovce dvoubarvého černohnědé a bílé.\n\nSojkovec dvoubarvý patří v zoo k vzácně chovaným druhům. V rámci evropských zoo jej nalezneme pouze ve 13 veřejných zařízeních. Jedná se přitom o osm britských zoo, dvě německé, jednu francouzskou a také dvě české: Zoo Plzeň a Zoo Praha. V Zoo Praha se podařil první přirozený odchov v Evropě.\n\nPrvní jedinci sojkovce dvoubarvého přišli do Zoo Praha v roce 2008. Jednalo se o samce a samici ze Zoo Plzeň a samici z německé Zoo Augsburg. O dva roky později zoo slavila první přirozený odchov tohoto druhu v Evropě (rodiče samec z Plzně a samice z Augsburgu). Vylíhlo se přes 20 mláďat.\n\nNa konci roku 2017 byli chováni tři samci a dvě samice.\n\n"}
{"id": "1448545", "url": "https://cs.wikipedia.org/wiki?curid=1448545", "title": "Vičaj Srivadtanaprapcha", "text": "Vičaj Srivadtanaprapcha\n\nVičaj Srivadtanaprapcha (thajsky: วิชัย ศรีวัฒนประภา; * 4. dubna 1958 Bangkok - 27. října 2018 Leicester) byl thajský miliardář, majitel anglického klubu klubu Leicester City FC, který aktivně podporoval k jeho vzestupu. Zemřel při pádu vrtulníku, se kterým se vracel z domácího fotbalového utkání klubu, na parkovišti u King Power Stadium.\n\n"}
{"id": "1448573", "url": "https://cs.wikipedia.org/wiki?curid=1448573", "title": "Cvrčkova", "text": "Cvrčkova\n\nCvrčkova může být ulice v:\n\n"}
{"id": "1448574", "url": "https://cs.wikipedia.org/wiki?curid=1448574", "title": "San Vicente (sopka)", "text": "San Vicente (sopka)\n\nSan Vicente (nebo Chichontepec nebo Las Chiches), je neaktivní stratovulkán, nacházející se v Salvadoru, jihovýchodně od jezera Lago de Ilopango. S výškou 2 182 m je to druhý nejvyšší vulkán v Salvadoru. Převážně andezitový stratovulkán leží na starší kaldeře \"La Carbonera\", zbytky jejích okrajů jsou viditelné na jihozápadní straně vulkánu.\n\nVulkanická aktivita sopky San Vicente skončila začátkem našeho letopočtu (kolem roku 260), v současnosti jsou aktivní pouze fumaroly a termální prameny na severním a západním úbočí. Jedinou katastrofou byl masivní sesuv půdy způsobený zamětřesením v roce 2001, který si vyžádal i oběti na životech. \n\n"}
{"id": "1448576", "url": "https://cs.wikipedia.org/wiki?curid=1448576", "title": "Srážka tří vlaků v Harrow", "text": "Srážka tří vlaků v Harrow\n\nSrážka tří vlaků, k níž došlo 8. října 1952 ve stanici Harrow & Wealdstone, představuje největší železniční neštěstí, které kdy postihlo Spojené království v době míru, a druhé největší vůbec. V důsledku kolize dvou expresů a jednoho osobního vlaku zahynulo 112 lidí a dalších 340 bylo zraněno.\n\nPříčinou havárie byla hrubá chyba strojvůdce nočního expresu ze skotského Perthu do Eustonu, který v mlze projel návěst stůj a v rychlosti 80-100 km/h zezadu narazil do u nástupiště stojícího osobního vlaku. Těžká parní lokomotiva expresu rozdrtila tři poslední (dřevěné) vozy přeplněného osobního vlaku (většina mrtvých pocházela z nich) a obě soupravy vykolejily. Trosky obou vlaků zatarasily vedlejší kolej, kde do nich jen o několik sekund později v rychlosti 100 km/h narazil protijedoucí expres směřující z Eustonu do Liverpoolu.\n\nHavárie urychlila zavádění systému AWS na anglických železnicích.\n\n"}
{"id": "1448580", "url": "https://cs.wikipedia.org/wiki?curid=1448580", "title": "Římskokatolická farnost Záhlinice", "text": "Římskokatolická farnost Záhlinice\n\nŘímskokatolická farnost Záhlinice je územní společenství římských katolíků s farním kostelem Nanebevzetí Panny Marie v děkanátu Kroměříž.\n\nObec je v písemných pramenech poprvé připomínán roku 1355.\n\nSoučasným administrátorem excurrendo je od července 2016 R. D. Mgr. Jiří Kopřiva.\nVe farnosti se pravidelně koná tříkrálová sbírka.\n\n"}
{"id": "1448581", "url": "https://cs.wikipedia.org/wiki?curid=1448581", "title": "Paul Kaba Thieba", "text": "Paul Kaba Thieba\n\nPaul Kaba Thieba (* 28. července 1959 Bobo-Dioulasso) je burkinafaský ekonom a politik, od roku 2016 je premiérem Burkiny Faso. Do funkce premiéra byl jmenován 6. ledna 2016 prezidentem Rochem Marcem Christianem Kaborém, který krátce předtím nastoupil do úřadu. Před vstupem do politiky pracoval jako ekonom u Centrální banky západoafrických států při hospodářském společenství západoafrických států.\n"}
{"id": "1448582", "url": "https://cs.wikipedia.org/wiki?curid=1448582", "title": "BK Inpek UKF Nitra", "text": "BK Inpek UKF Nitra\n\nBK Inpek UKF Nitra (celým názvem: Basketbalový klub Inpek Univerzita Konštantína Filozofa Nitra) byl slovenský univerzitní basketbalový klub, který sídlil v Nitře ve stejnojmenném kraji. Klub sdružoval pouze ženské a dívčí družstva. Oddíl patřil pod patronát Univerzity Konštantína Filozofa v Nitre. Klubové barvy byly bílá a modrá. \n\nZaložen byl v roce 2003. Již v brzké době se univerzitní klub dostal do nejvyšší soutěže žen. Největším úspěchem v této lize bylo dosažení bronzové příčky, a to v letech 2007, 2009 a 2011. Po posledním úspěchu se vedení klubu rozhodlo ukončil oddílovou činnost. Důvodem byl nesouhlas s volbou staronového vedení slovenského basketbalu. Nezávisle pak na klubu nadále pokračuje v činnosti jeho akademie pod názvem BKM Junior UKF Nitra.\n\nSvé domácí zápasy odehrával v městské hale Nitra s kapacitou 1 950 diváků.\n\nZdroj: \n\n"}
{"id": "1448583", "url": "https://cs.wikipedia.org/wiki?curid=1448583", "title": "Kunda (jazyk)", "text": "Kunda (jazyk)\n\nKunda (\"chikunda\", \"cikunda\") je bantuský jazyk. Používá ho africký kmen Kundů. Celkem ho používá asi 160 000 lidí (dle Ethnologue).\n\nPoužívá se v Zimbabwe (v provinciích Mashonaland East, Mashonaland Central a v okrese Karoi v provincii Mashonaland Karoi West) a v menší míře také v Zambii a Mosambiku.\n\nPíše se latinkou.\n\nV oblasti řeky Zambezi se používal obchodní pidžin zvaný \"chikunda.\" Tento pidžin již vymřel.\n"}
{"id": "1448584", "url": "https://cs.wikipedia.org/wiki?curid=1448584", "title": "Kadidlovník pravý", "text": "Kadidlovník pravý\n\nKadidlovník pravý (\"Boswellia sacra\") je poloopadavá, suchomilná dřevina rostoucí na Blízkém východě. Nařezáním kůry se získává pryskyřice, která po výtoku na vzduchu tuhne do podoby drobných hrudek, známých jako pravé kadidlo. Je jedním z asi 15 druhů rodu kadidlovník a je o něm známo, že produkuje kadidlo nejvyšší jakosti.\n\nAreál kadidlovníku pravého má dvě, mořem od sebe oddělené arely. Prvá je asijská, leží na jihu Arabského poloostrova v hraničním území sultanátu Omán (oblast Dafár) a republiky Jemen (oblast Mahra). Druhá africká, oddělená od prvé Adenským zálivem, leží na Africkém rohu v horách severovýchodního Somálska.\n\nStanoviště těchto nevysokých stromů jsou řídké lesíky a křovinami porostlé, suché, kamenité svahy po okrajích vádí v polopouštích, které mnohde přecházející až v poušť. Oblasti jsou ovlivňovány letním monzunem, který sice nepřináší srážky, ale chladné vlhké vzdušné proudy; vznikající mlha kondenzuje a stromům nahrazuje chybějící vláhu nedodanou deštěm. Stromy rostoucí v oblastech s deštěm dávají pryskyřici horší jakosti.\n\nDřevina upřednostňuje skalnaté, dobře odvodněné, na vápno bohaté půdy. Roste až do nadmořské výšky 1200 m. Stromy ulpívají na kamenech pomoci rozšířené báze kmene, která mnohé balvany přímo objímá a strom se tak stabilizuje i na strmých skalách, jedinci rostoucí na rovné půdě toto rozšíření nemají. Ploidie druhu je 2n = 22.\n\nNevysoký, poloopadavý strom vysoký 1,5 až 8 m se štíhlým, většinou až v horní části rozvětveným kmenem. Někdy má kmínků více a vytváří jen pár metrů vysoký keř. Jeho křivolaké větve vytvářejí u stromu plochou deštníkovitou korunu. Kůra kmene je světle hnědá a její svrchní vrstva je tenká, jako by papírová. Pod ní je červenohnědě zbarvená vrstva nasycená klejopryskyřicí.\n\nVětve jsou na koncích střídavě porostlé tmavě zelenými, lichozpeřenými, krátce řapíkatými, v obryse obkopinatými, 10 až 25 cm dlouhými listy se šesti až devíti páry lístků. Lístky bývají eliptické či kopinaté, dlouhé 5 až 8 cm a široké 2 až 4 cm, u báze široce klínovité nebo uťaté, na vrcholu tupě špičaté a po obvodě zvlněné nebo vroubkované. Na lícní straně jsou olysalé a na rubové chlupaté, mnohem světlejší a mají vyniklou žilnatinu.\n\nKvěty jsou oboupohlavné, bílé, mají krátké stopky a jsou sestaveny do hroznů, které skládají laty dlouhé 6 až 26 cm s drobnými listeny. Pětičetné květy mají drobný kalich s lístky 3 mm dlouhými a korunu s krémově bílými lístky dlouhými 5 mm. V květu je 10 tyčinek s prašníky a ze tří plodolistů srostlý svrchní semeník s jednoduchou čnělkou, který je obklopený žlutým kruhovitým valem s nektarem.\n\nPlod je trojboká, pukající, dvou až trojpouzdrá tobolka hruškovitého tvaru dlouhá asi 10 mm. V každém oddílu má jedno drobné, ploché, čtyřrohé semeno s křídlem. Stromy se samovolně rozmnožují semeny, uměle se s úspěchem zkouší vegetativní množení řízkováním.\n\nKadidlovník pravý se pěstuje výhradně pro kadidlo, což je odedávna ceněný produkt, používalo se jako obětina bohům již ve Starověkém Egyptě i v antickém Římě. Pálením kadidla na rozžhaveném dřevěném uhlí vzniká vonný dým, který v chrámech a na posvátných místech navozuje slavnostní atmosféru. Tento rituál používaný ve starověku východními náboženstvími převzala později i západní náboženství a v křesťanských chrámech slouží kadidlo k vykuřování dodnes. Používá se stále také v aromaterapii, uklidňuje nervy, pomáhá při stavech úzkosti a při nervozitě, podporuje hojení ran, preventivně působí proti stárnutí pokožky atd.\n\nVytékající exsudát je chemicky oleo-gumová pryskyřice obsahující přibližně 27-35 % polysacharidu, 5-7 % vysoce aromatického esenciálního oleje a dalších 60-70 % jsou terpeny, které mu propůjčují specifickou vůni. Důležitou složkou jsou triterpenické kyseliny označované jako \"boswellové\", vyznačující se hlavně silným protizánětlivým účinkem, což vysvětluje jeho užívání v arabské lidové medicíně již od starověku a dávající pověst všeléku.\n\nKaždý strom je cenný majetek osoby, rodiny nebo nějakého společenstva a jen oni mají výhradní právo na sklizeň. Pro sběr pryskyřice se využívají stromy starší než tři či čtyři roky. Po naříznutí kmene a nebo větve a odstranění kousku kůry vytéká z rány mléčně bílá tekutina, která na vzduchu tuhne ve světle žluté kapkovité útvary. Asi po deseti dnech se polotuhá pryskyřice sbírá z kamenité země nebo seškrabává z kůry a nechává se dále ztuhnout; zacelená rána se přitom znovu otevře a pryskyřice vytéká. Toto zranění se obnovuje asi třikrát za sebou a v půlročních intervalech se vše opakuje. Polotuhá pryskyřice je křehká, lehce rozlomitelná prsty a při žvýkáni utvoří plastickou hmotu, chutná mírně nahořkle, ztuhlá pryskyřice se zařazuje do stupně kvality hlavně podle opacity. Strom vyprodukuje 2 až 3 kg pryskyřice ročně, nejvíce se jí vyváží ze Somálska.\n\nPro stromy je za snesitelné považováno asi 5 odběrních míst z kterých se pryskyřice získává. Pro co největší okamžitý zisk jsou některé stromy nařezávány i na 20 místech, takové už ani nekvetou, nemají žádné přírůstky a pomalu usychají. Listy stromů rostoucích na dostupném místě bývají také spásány dobytkem i velbloudy. Proto je podle IUCN považován kadidlovník pravý za téměř ohrožený druh.\n\n"}
{"id": "1448585", "url": "https://cs.wikipedia.org/wiki?curid=1448585", "title": "Římskokatolická farnost Zlobice", "text": "Římskokatolická farnost Zlobice\n\nŘímskokatolická farnost Zlobice je územní společenství římských katolíků s farním kostelem svatého Cyrila a Metoděje v děkanátu Kroměříž.\n\nPrvní písemná zmínka o obci pochází z roku 1078. \n\nSoučasným administrátorem excurrendo je od července 2015 R. D. Mgr. ICLIc. Jan Kulíšek.\nVe farnosti se pravidelně koná tříkrálová sbírka.\n\n"}
{"id": "1448588", "url": "https://cs.wikipedia.org/wiki?curid=1448588", "title": "BKM Junior UKF Nitra", "text": "BKM Junior UKF Nitra\n\nBKM Junior UKF Nitra (celým názvem: Basketbalový klub mládeže Junior Univerzita Konštantína Filozofa Nitra) je slovenský univerzitní basketbalový klub, který sídlí v Nitře ve stejnojmenném kraji. Klub sdružuje pouze ženské a dívčí družstva. Oddíl patří pod patronát Univerzity Konštantína Filozofa v Nitre. Založen byl v roce 2008 jako juniorka klubu BK Inpek UKF Nitra. Po jeho zániku v roce 2011 se stalo BKM nezávislým klubem. Klubové barvy jsou bílá a modrá.\n\nSvé domácí zápasy odehrává v městské hale Nitra s kapacitou 1 950 diváků.\n\nZdroj: \n\n"}
{"id": "1448590", "url": "https://cs.wikipedia.org/wiki?curid=1448590", "title": "Spálený potok (přítok Trkmanky)", "text": "Spálený potok (přítok Trkmanky)\n\nSpálený potok je pravostranný a celkově největší přítok říčky Trkmanky v okresech Hodonín a Břeclav v Jihomoravském kraji. Délka toku činí 19,0 km. Plocha povodí má rozlohu 152,9 km².\n\nPotok pramení ve Ždánickém lese, severně od Archlebova, v nadmořské výšce 363 m. Po celé své délce teče napřímeným korytem v bezlesé zemědělské krajině. Na horním toku směřuje nejprve na jih. Protéká výše zmíněnou obcí, pod níž se postupně obrací na západ. Severně od Násedlovic přijímá zprava Zdravovodský potok, který přitéká od Žarošic. Od soutoku se Zdravovodským potokem směřuje Spálený potok na jihozápad. V tomto úseku přibírá zprava nejprve Salajku přitékající od Dambořic a o něco níže po proudu potok Hunivky, který odvodňuje Velké Hostěrádky a Bohumilice. Pod ústím potoka Hunivky se potok stáčí na jih k obci Krumvíř, kde jej zprava posiluje přítok Kašnice. Po dalších zhruba třech kilometrech přijímá další pravostranný přítok, který je nazýván Haraska. Po necelém kilometru mezi Brumovicemi a Terezínem se Spálený potok vlévá do říčky Trkmanky v nadmořské výšce 175 m. V místě soutoku Trkmanky a Spáleného potoka se v minulosti nacházelo Kobylské jezero, které bylo vysušeno a přeměněno na ornou půdu.\n\nPrůměrný průtok Spáleného potoka u ústí činí 0,22 m³/s. Stoletá voda zde dosahuje 35,6 m³/s.\n\n\n"}
{"id": "1448591", "url": "https://cs.wikipedia.org/wiki?curid=1448591", "title": "Andreas Bindhammer", "text": "Andreas Bindhammer\n\nAndreas Bindhammer (* 16. dubna 1973 Landshut) je německý reprezentant ve sportovním lezení, mistr Německa.\n\nMezinárodních závodů se účastnil také jeho mladší bratr Christian Bindhammer, vítěz Rock Masteru a mistr Německa.\n\n\n"}
{"id": "1448592", "url": "https://cs.wikipedia.org/wiki?curid=1448592", "title": "Tinta Bruta", "text": "Tinta Bruta\n\nTinta Bruta je brazilský hraný film z roku 2018, který režírovali Marcio Reolon a Filipe Matzembacher podle vlastního scénáře. Snímek měl světovou premiéru na Berlinale 18. února 2018.\nV ČR byl uveden téhož roku na filmovém festivalu Mezipatra pod názvem \"NeonBoy\".\n\nPedro žije od narození v Porto Alegru. Protože těžce zranil spolužáka, který ho šikanoval kvůli jeho orientaci, musel odejít z univerzity. Nyní čeká na rozsudek. Bydlí se svou sestrou Luizou, která pracuje jako novinářka a právě se stěhuje za prací do Salvadoru. Pedro se musí o sebe postarat sám. Peníze na živobytí si vydělává na internetu, kde se pod přezdívkou NeonBoy před webkamerou svléká a natírá fosforeskujícími barvami. Když Pedro zjistí, že někdo okopíroval jeho nápad, kontaktuje ho. Seznámí se tak s tanečníkem Leem, který si takto vydělává na taneční školu. Začnou vystupovat společně a vznikne mezi nimi i vztah. Ten končí ve chvíli, kdy Leo dostane nabídku na stipendium do Berlína.\n\n"}
{"id": "1448593", "url": "https://cs.wikipedia.org/wiki?curid=1448593", "title": "Slovenská basketbalová extraliga žen", "text": "Slovenská basketbalová extraliga žen\n\nSlovenská basketbalová extraliga žen (zkratka SBEŽ) je od roku 2003 nejvyšší slovenská basketbalová soutěž žen. V letech 1993–2003 existovala pod názvem 1. basketbalová liga žen. Založena byla v roce 1993 po zániku Československa jako nástupce tamní nejvyšší soutěže. Obhájcem mistrovského titulu ze sezóny 2017/18 je tým Good Angels Košice.\n\nZdroj: \n\nZdroj:\n\n\n"}
{"id": "1448595", "url": "https://cs.wikipedia.org/wiki?curid=1448595", "title": "Dalmatinská 101", "text": "Dalmatinská 101\n\nDalmatinská 101 (v anglickém originále 101 Dalmatian Street) je britsko-kanadský animovaný televizní seriál, inspirovaný románem Dodie Smithové \"Sto jedna dalmatinů\" z roku 1956 a filmem z roku 1961 101 dalmatinů. Ve Spojeném království měl seriál premiéru 14. prosince 2018 na stanici Disney Channel. Děj se odehrává v současném Londýně. V Česku měl premiéru 21. prosince 2018 na stanici Disney Channel.\n\n\n"}
{"id": "1448597", "url": "https://cs.wikipedia.org/wiki?curid=1448597", "title": "Rohačky", "text": "Rohačky\n\nRohačky jsou nákladní, většinou tříoplenové saně, přibližně dva metry dlouhé a 60 až 80 centimetrů široké. Sloužily nejčastěji ke svážení dřeva či jiného nákladu. Mohly být taženy koněm, ale častěji tomu tak nebylo – za koně se zapřahávaly ještě větší druhy saní, které však z konstrukce rohaček vycházejí.\n\nVýrobou rohaček se historicky zabývali koláři, dnes se již běžně nevyrábí. K původnímu účelu se již téměř nevyužívají, ale dodnes jsou používány k zábavě či sportu. Známé jsou závody na rohačkách v Malé Úpě.\n\nPřední konec sanice ční v přibližně svislé, případně mírně zpětně ohnuté poloze. Řidič stojí vpředu mezi sanicemi, při jízdě z kopce se jich drží a brzdí svýma nohama. Ložná plocha je tvořena několika širokými lištami. Krajní lišty vedou v celé délce saní, vpředu jsou spojeny se sanicí. Mezilehlé lišty jsou spojeny s prvním oplenem. Mohou k němu být přibity nebo do něho být začepovány.\n\nSanice je ze dvou částí, přičemž tyto části nejsou uměle ohýbané, ale jsou vyřezané z přirozeně rostlého dřeva vhodného tvaru, tvar sanice vyplývá z tvaru původního materiálu. Části sanice jsou vzájemně spojeny, většinou přeplátováním s šikmými čely a zajištěny hřebíkem nebo vrutem a třmenem. Skluznice jsou z pásové oceli jako u jiných saní.\n\nRohačky bývají vyráběny z jasanového dřeva, s výjimkou sanice. Ta může být z různých dřevin – zde záleží hlavně na tvaru. Nejčastěji se jedná o dřevo břízy, osiky, jasanu či javoru.\n"}
{"id": "1448598", "url": "https://cs.wikipedia.org/wiki?curid=1448598", "title": "Ivan Chrenko", "text": "Ivan Chrenko\n\nIvan Chrenko (* 1967, Šaľa) je slovenský podnikatel, většinový vlastník developerské skupiny HB Reavis, které byl v letech 1994 až 2013 byl ředitelem.\n\nNarodil se ve slovenské Šaľe. Počátkem 90. let 20. století podnikal v oboru audiotechniky a elektromontážních prací, s dalšími vyráběli a prodávali reproduktory značky Marsyas. V roce 1994 začal svou kariéru v developerské společnosti HB Reavis, která se tehdy jmenovala AB Reavis. Postupně se stal většinovým majitelem společnosti. \n\nŽije ve vesnici Marianka nedaleko Bratislavy. S médii nekomunikuje, nerad bývá spojován s většinou slovenských miliardářů, kteří své bohatství získali začátkem 90. let díky tehdejším nedokonalým zákonům.\n"}
{"id": "1448600", "url": "https://cs.wikipedia.org/wiki?curid=1448600", "title": "Zimní spoušť", "text": "Zimní spoušť\n\nZimní spoušť (angl. \"winter trigger\") je konstrukční prvek střelné zbraně, který střelci umožňuje stisknutí spouště v rukavicích a tím zlepšuje komfort střelce v silných mrazech. Zimní spoušť používaly nebo používají různé armády světa, vždy se ale jednalo spíše o raritní zležitost, která se vyráběla v menších množstvích a dnes se s nimi dá setkat výjimečně. Dnešní zbraně mají většinou prostornější lučík, který nebrání použití taktických rukavic, nebo se setkáme s výrazným zvětším lučíku tzv. (angl. \"winter trigger guard\") či možností sklopení lučíku jako u AR-15.\nZimní spoušť může mít podobu páčky, která se připíná ke spoušti nebo se může připojovat k lučíku. V průběhu roku 1942 zavedla německá armáda pro ostřelovače zimní spoušť, která vkládala do lučíku pušky Karabiner 98k, později byla zavedena i obdobná pro samopal MP 40. Dalším příkladem je adaptér na pušku M1 Garand, který americká armáda zavedla během války v Koreji.\n"}
{"id": "1448603", "url": "https://cs.wikipedia.org/wiki?curid=1448603", "title": "Le voyage dans la lune (album)", "text": "Le voyage dans la lune (album)\n\nLe voyage dans la lune je šesté studiové album francouzského dua Air. Vydáno bylo 6. února roku 2012 společností Virgin Records. Album bylo inspirováno stejnojmenným filmem (v češtině známým jako \"Cesta na Měsíc\") filmaře Georgese Mélièse, a původně vzniklo jako soundtrack pro restaurovanou verzi snímku. Deska se umístila na 57. příčce hitparády Billboard 200.\n\n\n"}
{"id": "1448606", "url": "https://cs.wikipedia.org/wiki?curid=1448606", "title": "Erongo (pohoří)", "text": "Erongo (pohoří)\n\nErongo je pohoří v centrální části Namibijské republiky na jihozápadě afrického kontinentu. Podle tohoto horského masívu je pojmenován jeden ze čtrnácti namibijských regionů, na jehož území se pohoří nachází. Z historického a etnografického hlediska se jedná o území Damaralandu, teritoria, obývaného národem Damarů, příslušníků jedné z větví skupiny Bantuů. Nejvyšším vrcholem pohoří Erongo je Hohenstein (2319 m n. m.).\n\nPohoří má elipsovitý půdorys o průměru 35 až 40 km a zaujímá rozlohu zhruba 1000 km². Podél severního okraje hor protéká od východu k západu řeka Omaruru, na opačné jižní straně pohoří ohraničuje koryto Khan Rivier, která zde míří od severovýchodu k jihozápadu. Převýšení horského masívu nad okolním rovinatým terénem činí až 1200 metrů.\n\nNejvýznamnějšími sídly v okolí jsou Omaruru na severovýchodě, Okombahe na severozápadě a Usakos a Karibib na jihu. Nejblíže k hlavním a nejvyšším vrcholům pohoří se nachází vesnice Kudubis na západě.\n\nZa součást pohoří Erongo bývá považován také osamělý masív Spitzkoppe. Tento skalní suk, kterému se přezdívá \"Namibijský Matterhorn\", ční do výšky kolem 700 metrů nad okolním terénem ve vzdálenosti zhruba 30 km vzdušnou čarou směrem na západ od okraje hlavního masívu Eronga.\n\nKlima lze charakterizovat jako pouštní s minimem srážek. Roční průměr srážek v této oblasti nepřesahuje 200–300 mm, přičemž většina jich připadá na letní měsíce, t.j. na období od ledna do března. Nejdeštivější měsíc je únor, nejsušší pak červenec. Průměrná roční teplota (podle výsledků měření z Omaruru) zde činí 20,5 °C. Nejchladnější měsíce jsou červen a červenec s průměrnou teplotou přibližně 16 °C a s denními maximy kolem 23 °C, zatímco v létě, t.j. v období od od října do března, se maxima pohybují kolem 30 °C a mohou se blížit i ke 40 °C.\n\nErongo je s průměrem zhruba 40 km největším z kruhovitých vulkanických komplexů v oblasti Damaralandu (podobným, leč menším, je například pohoří Brandberg s nejvyšším vrcholem Namibie Königsteinem). Vyskytují se zde jak extruzivní, tak i starší intruzivní horniny, jako například žula.\n\nZ hlediska geologické stavby lze masív Erongo rozdělit na tři hlavní části:\n\n\nZatímco oblast Damaralandu je geologicky mnohem starší (kolem 450 miliónů let), pohoří Erongo bylo vytvořeno vulkanickou činností na konci jurského období, tj. před zhruba 150 milióny let. Jedná se de facto o pozůstatek mohutného vulkánu, přičemž současná podoba tohoto horského masívu je výsledkem kolapsu jeho centrální části pod tíhou nahromaděných vyvřelin.\n\nNamibijské pohoří Erongo patří mezi světově proslulé mineralogické lokality. Nejznámějšími minerály, získávanými z ložisek v místních horninách, jsou odrůdy berylu, jako je blankytný akvamarín nebo bezbarvý goshenit. Dále lze jmenovat křemen a jeho odrůdy, např. záhnědu, pak živec, muskovit, fluorit či topaz nebo odrůdy turmalínu.\n\nVětšina území Eronga je pokryta savanou s travním a křovinatým porostem. Nejvýraznější a nejtypičtější zdejší rostlinou je tzv. \"botterboom\" (německy \"Butterbaum\"), \"Cyphostemma currorii\", jeden až tři metry vysoký strom z čeledi révovitých. Tento chráněný strom má v letním období listy a plody, v zimě je bezlistý. Šťáva z rostlin cyfostemy je léčivá.Dalším typickým představitelem místní flóry je stromovitý \"sprokiesboom\" (latinsky \"Moringa ovalifolia)\". Jedná se o sukulent, který dosahuje výšky maximálně 8 metrů. Kmen lahvovitého tvaru, v němž shromažďuje vodu, mívá až jeden metr široký. Olej ze semen moringy má léčebné antibiotické účinky.\n\nVyskytuje se zde celá řada dalších rostlin, reprezentujících flóru jižní Afriky, jako například \"Albizia anthelmintica\", \"korálový strom\" \"Erythrina decora\", dvojbarevná \"Grewia bicolor\", \"Hoodia currorii\", \"Aloe littoralis\", \"Euphorbia monteiroi subsp. Brandbergensis\", \"Vachellia erioloba\", \"Acacia erubescens\", \"Acacia mellifera subsp. Detines\"), \"Maerua schinzii, Ocimum canum,\" \"Maerua juncea\" či některé endemity.\n\nMimořádná pozornost je věnována především snaze o obnovení a uchování populace nosorožce dvourohého (\"Diceros bicornis\"), zvaného též nosorožec černý. Za tím účelem zde byl v roce 2000 založen \"Erongo Mountain Rhino Sanctuary Trust of Namibia\".\n\nDalším typickým živočichem zdejšího regionu je impala, konkrétně poddruh impala černočelá (\"Aepyceros melampus petersi\"). Po ustavení \"Erongo Mountain Rhino Sanctuary Trust\" zde byly vytvořeny vhodné podmínky nejen pro nosorožce, ale i pro jiné druhý zvířat a impale černočelé se zde začalo dařit natolik dobře, že po Národním parku Etosha je v Erongu její zdejší populace druhá nejpočetnější. Od roku 2006 putují do Eronga také sloni ze sousedních oblastí Damaralandu a příznivé podmínky pro život má v Erongu i endemická Hartmannova zebra horská (\"Equus zebra hartmannae\"). Endemickým druhem je také trpasličí antilopa dikdik.\n\nV Erongu se vyskytuje mnoho dalších živočichů: kudu velký, přímorožci, pakůň běloocasý, antilopa losí, antilopa skákavá, antilopa trávní, levhart skvrnitý, gepard štíhlý, prase savanové, skálolez skákavý, chocholatka schovávaná, promyka černá, hyenka hřivnatá, hyena čabraková, žirafy, paviáni, ženetky a další druhy. Z plazů se na území Eronga vyskytuje kobra černokrká, dále agamy, gekoni, krajty a ještěrky. Žijí zde také štíři a mnoho druhů pavouků a brouků.\n\nPtactvo reprezentuje m.j. pštros dvouprstý, sparák šedý, červenkovec namibijský, některé druhy snovačovitých, jako například snovač žlutý, a také sedm endemických druhů, mezi nimi např. \"Francolinus hartlaubi\", \"Lanioturdus torquatus\", \"Tockus monteiri\" nebo \"Achaetops pycnopygius.\"\n\nPodle archeologických nálezů byla oblast Eronga osídlena již v mladší době kamenné (4400 až 1200 př. n. l.). Kromě kamenných nástrojů, předmětů z pštrosích vaječných skořápek, keramiky apod. další důkazy o tomto osídlení představují především skalní kresby a rytiny, typické pro horské oblasti v regionu Erongu. Pro život předků dnešních Sanů a Damarů zde byly jednak příznivé geologické podmínky (nepropustné žulové podloží zdejších pánví umožnilo zadržet vodu v krajině na delší dobu), tak i výhodné podmínky z hlediska množství zvěře. Svědectví o životě někdejších obyvatel Eronga v podobě skalních kreseb lze nalézt v místních jeskyních, jako je Phillipsova jeskyně na farmě Ameib, jeskyně Paula na farmě Okapekaha u Omaruru, jeskyně a skály \"Bushman´s Paradise\" v oblasti Spitzkoppe či jeskyně Etemba na stejnojmenné farmě. Skalní kresby z oblasti Eronga jsou zapsány na seznamu národních kulturních památek Namibie.\n\nÚzemí dnešní Namibie bylo objeveno portugalskými mořeplavci v 15. století, avšak do namibijského vnitrozemí začali pronikat Hererové, Namové, Orlanové a Ovambové až v 17. století. Hlavní příliv evropských osadníků, v neposlední řadě z německých zemí, nastal až v 19. století. Země byla rozdělena na jednotlivá hospodářství (farmy) a toto rozdělení se dochovalo až do 21. století. Damarové v oblasti Damaralandu se tradičně zaměřovali na chov koz. Postupem doby se charakter farem začal měnit, došlo k útlumu chovu dobytka a do popředí se postupně dostává podpora turismu.\n\nOd roku 1910, kdy bylo na pozemcích farmy Ameib objeveno ložisko cínových rud, se v Erongu začala rozvíjet hornická těžba. Jednalo se nejen o těžbu cínu, ale i dalších surovin, jako je wolfram, lithium, niob nebo tantal v těžebních lokalitách, jaké byly například na farmách Ameib nebo Davib, v pegmatitech u Kudubisu a v řadě dalších míst. V 30. letech 20. století, nejpozději do roku 1939, však těžba cínových rud v Erongu skončila, pouze těžba wolframu v dole Krantzberg Tungsten Mine v Krantzbergu pokračovala až do roku 1980.\n\nNeznamenalo to však konec hornictví v Erongu, neboť zájem se postupně soustředil na dobývání minerálů, zejména drahých kamenů. Na jaře roku 1999 byly v miarolických dutinách v erongské žule objeveny dobře vyvinuté krystaly skorylu a topazu, což bylo impulsem k intenzivnějšímu hledání minerálů v této oblasti. Mezi nalezišti jsou uváděny lokality na farmách Kudubis, Ameib, Davib, Erongorus, Brabant nebo Krantzberg. Barevné elbaity, zejména zelený verdelit z Peters Mine, modrý indigolit z farmy Neu Schwaben a červený rubelit z Henderson mine, dosahovaly drahokamové kvality.\nDobývání drahých kamenů pro sběratelský a klenotnický trh má v pohoří Erongo podobu menších důlních děl a štol, budovaných individuálními těžaři, což je provázeno riziky z hlediska bezpečnosti práce a úrazů, bohužel někdy končících i smrtí.\n\n"}
{"id": "1448607", "url": "https://cs.wikipedia.org/wiki?curid=1448607", "title": "Horná Seč", "text": "Horná Seč\n\nHorná Seč je obec na Slovensku v okrese Levice. První zmínky o obci jsou z roku 1272. Nachází se zde reformovaný novoklasicistický kostel. Obec má 550 obyvatel, hustota zalidnění je 66,27 obyvatel na km². Ke slovenské národnosti se hlásí 81% obyvatel \"a k\" maďarské národnosti 17% obyvatelstva\".\" Římskokatolickou církev vyznává 26% obyvatel, reformovanou církev (kalvíni) 14%, evangelickou církev (luteráni) 16% a církev bratrskou 16% obyvatelstva. Bez vyznání je zde 22% obyvatelstva.\n\n"}
{"id": "1448608", "url": "https://cs.wikipedia.org/wiki?curid=1448608", "title": "LXQt", "text": "LXQt\n\nLXQt je open source desktopové prostředí pro operační systém Linux, které vzniklo fúzí projektů LXDE a Razor-qt.\n\nSprávce LXDE Hong Jen Yee začal kvůli nespokojenosti s GTK+ 3  experimentovat s Qt na začátku roku 2013 a vydal první verzi správce souborů PCMan postaveném na Qt 26. března 2013.\n\n3. července 2013 Hong Jen Yee oznámil Qt port celého prostředí LXDE a 21. července 2013 projekty Razor-qt a LXDE oznámily, že se rozhodly ke sloučení. Po sloučení LXDE-Qt a Razor-qt byl projekt přejmenován na LXQt, a první vydání, verze 0.7.0, byla zpřístupněna 7. května 2014.\n\nPři vydání 0.13 dne 21. května 2018 se projekt formálně oddělil od mateřského projektu LXDE.\n\nLXQt se skládá z mnoha modulárních komponent.\n"}
{"id": "1448610", "url": "https://cs.wikipedia.org/wiki?curid=1448610", "title": "Horné Semerovce", "text": "Horné Semerovce\n\nHorné Semerovce jsou obec na Slovensku v okrese Levice. První zmínky o obci jsou z roku 1276. Nachází se zde římskokatolický kostel Všech svatých, obecná novoklasicistická zvonice a ruiny Wilczekovského kláštera. Obec má 626 obyvatel, hustota zalidnění je 62,04 obyvatel na km². V obci je naleziště archeologických nálezů z doby bronzové. Obcí protéká řeka Štiavnica.\n\n"}
{"id": "1448625", "url": "https://cs.wikipedia.org/wiki?curid=1448625", "title": "Horný Pial", "text": "Horný Pial\n\nHorný Pial je obec na Slovensku v okrese Levice. První písemná zmínka o obci pochází z roku 1209. Nachází se zde románská kaple narození panny Marie a novoklasicistický reformovaný kostel. Obec má 264 obyvatel, hustota zalidnění je 41,42 obyvatel na km².\n\n"}
{"id": "1448632", "url": "https://cs.wikipedia.org/wiki?curid=1448632", "title": "Hrkovce", "text": "Hrkovce\n\nHrkovce jsou obec na Slovensku v okrese Levice. První zmínky o obci jsou z roku 1156. Nachází se zde římskokatolický barokní kostel sv. Kateřiny Alexandrijské a kaple nejsvatějšího spasitele z roku 1900. Obec má 288 (31. 12. 2017) obyvatel, hustota zalidnění je 35,12 obyvatel na km². Na místě obce je archeologické naleziště z doby laténské.\n\n"}
{"id": "1448635", "url": "https://cs.wikipedia.org/wiki?curid=1448635", "title": "Barzdukai", "text": "Barzdukai\n\nBarzdukai jsou pruské mytické bytosti – mužíčci s dlouhými vousy žijící v podzemí. Slovo barzdukai má řadu variant: \"Barstucke\", \"Parstucken\", \"Barstuccas\", \"Barsdukkas\", v singuláru často jako berstuk. V německých textech z 16. a 17. století jsou popisováni jako malí mužíčci žijící v podzemí a označeni také německým slovem \"Wichtole\" nebo \"Wicholt\". Podle Jana Maleckého jsou služebníky boha Puškaitise. Matthäus Prätorius na konci 17. století jej společně s kaukas a Markopete za boha štěstí. V pruské Nadravii podle něj lidé věří že slouží Puškaitisovi a žijí pod zemí v místech kde roste bez. Nabízí výklad jejich jména podle jejich dlouhé vousu, který vzhledem k tomu že \"bardza\" znamenalo „vous na bradě“ a \"barsdukkas\" „velký vous“ je pravděpodobně správný.\n\nJean Haudry považuje barzdukai za blízké lotyšským aitravasům, obdobě plivníka či domácího božstva, a první spojuje se zemí a vodou, zatímco druhé s ohněm a větrem.\n\nDánský spisovatel Bernhard Severin Ingemann z roku 1824 ve své knize \"Grundtræk til En Nord-Slavisk og Vendisk Gudelære\" vytvořil umělou mytologii Lužických Srbů a do ní použil tuto bytost jako jedno ze zlých božstev. Berstuk je pod něj hněvivé lesní božstvo vládnoucí lesním duchům zobrazované s kozími rohy.\n"}
{"id": "1448637", "url": "https://cs.wikipedia.org/wiki?curid=1448637", "title": "Okruh endomorfismů", "text": "Okruh endomorfismů\n\nOkruh endomorfismů je matematická struktura z oboru abstraktní algebry. Jejími prvky jsou endomorfismy nějakého objektu (jiné struktury) a dvě operace – skládání endomorfismů tohoto objektu, která realizuje „násobení“, a původní operace sčítání na objektu, přičemž výsledná struktura splňuje axiomy okruhu. Nulovým prvkem je endomorfismus zobrazující vše na nulový prvek původní struktury a neutrálním prvkem vzhledem k „násobení“ je identita. Okruh endomorfismů bývá značen End(\"X\"), kde \"X\" je nahrazeno označením původní struktury.\n\nPrvky okruhu endomorfismů abelovské grupy (\"G\",+) jsou endomorfismy \"G\", tedy grupové homomorfismy z \"G\" do \"G\". Každé dva takové endomorfismy \"f\" a \"g\" mohou být sečteny po prvcích, tedy hodnotou (\"f\"+\"g\")(\"x\") je \"f\"(\"x\")+\"g\"(\"x\"), přičemž vznikne opět endomorfismus. Také mohou být libovolné z endomorfismů skládány a skládání je vzhledem k uvedenému sčítání distributivní. Výsledná struktura je tedy okruhem, může být značena End(\"G\").\n\nStejným způsobem je možné vybudovat okruh endomorfismů pro libovolný modul. Jeho prvky budou endomorfismy daného modulu. Naopak pro nekomutativní (neabelovské) grupy podobná konstrukce selže, protože součtem dvou homomorfismů nemusí být homomorfismus.\n\nPokud uvažujeme vektorový prostor nad tělesem \"T\", pak okruh endomorfismů odpovídá maticovému okruhu matic \"n\"×\"n\" s hodnotami z \"T\". Tak tomu je obecněji pro každý volný modul.\n\n"}
{"id": "1448640", "url": "https://cs.wikipedia.org/wiki?curid=1448640", "title": "Derek Clayton", "text": "Derek Clayton\n\nDerek Clayton (* 17. listopadu 1942 Barrow-in-Furness) je bývalý australský vytrvalec irského původu. Stal se mistrem Austrálie v běhu na 10 000 m v roce 1968 a v maratonském běhu v letech 1967, 1968, 1971 a 1973. Na olympijských hrách obsadil v maratonu 7. místo v roce 1968 a 13. místo v roce 1972. V roce 1967 vyhrál maraton ve Fukuoce v čase 2:09:36,4 a jako první v historii zaběhl 42 195 m v čase pod dvě hodiny a deset minut. Na antverpském maratonu v roce 1969 svůj čas vylepšil na 2:08:33,6, což vydrželo jako nejlepší světový výkon v maratonu až do roku 1981 (i když se objevily pochybnosti o regulérnosti trati). Také v roce 1971 vytvořil nejlepší světový výkon roku. Byl známý na maratonce nezvykle vysokou postavou (měřil 187 cm), mimořádně vysokými tréninkovými dávkami i svérázným přístupem k životosprávě, závěr jeho kariéry byl poznamenán četnými zraněními. V roce 1999 byl uveden do Síně slávy australského sportu.\n"}
{"id": "1448641", "url": "https://cs.wikipedia.org/wiki?curid=1448641", "title": "Kostel svatého Josefa (Sarajevo)", "text": "Kostel svatého Josefa (Sarajevo)\n\nKostel svatého Josefa (chorvatsky/bosensky Crkva svetog Josipa) se nachází v Sarajevu, v blízkosti Marijina dvoru. Novorománský římskokatolický kostel je přesněji umístě mezi ulicemi \"Fra Anđela Zvizdovića\", \"Augusta Brauna\" a \"Zmaja od Bosne\". \n\nO výstavbu kostela se zasloužil tehdejší arcibiskup Ivan Šarić, který v roce 1933 pozval videňského architekta Ottu Schottenbergera, se kterým jednal o projektu stavby kostela. O podobě kostela však nebyla vedena žádná diskuze ani soutěž, což vyvolalo ostrou reakci tehdejší společnosti. V roce 1935 byli proto pověřeni domácí architekti Lovrenčić a Plečnik. \n\nPůvodní návrh nakonec přepracoval z rozhodnutí místního arcibiskupa český architekt Karel Pařík. Ten jej upravil lépe pro potřeby místní komunity. Chrám má půdorys kříže; kromě hlavního oltáře má i dva boční. Interiér kostela byl vymalován různými umělci, mezi které patřili např. Zdenko Grgić, Zlatko Latković, Ivan Marinković, Marijan Ilić, Josip Podolski a ateliér Stanišić. Kostel byl obložen kamenem dovezeným z Hercegoviny.\n\nStavební práce na kostele byly zahájeny v roce 1936 a po čtyřech letech stavebních prací byl dne 31. března 1940 vysvěcen. Na realizaci projektu se podílel také Paříkův syn Marián, který byl stavbyvedoucím. \n\nBěhem války v Bosně a Hercegovině v 90. letech 20. století byla budova několikrát ostřelována, neboť se nacházela poměrně blízko bojové linii. Po skončení konfliktu byl kostel rekonstruován. \n\nDne 29. března 2008 bylo rozhodnuto, že bude kostel evidován jako kulturní památka. \n"}
{"id": "1448643", "url": "https://cs.wikipedia.org/wiki?curid=1448643", "title": "Viktor Dudr", "text": "Viktor Dudr\n\nViktor Dudr (17. července 1941, Třebíč) byl český fyzik a pedagog, po oslepnutí se stal sekretářem organizací pro nevidomé a slabozraké a expertem pro odstraňování architektonických bariér pro slabozraké.\n\nNarodil se v Třebíči, kde následně vystudoval tzv. jedenáctiletku (někdejší Gymnázium Třebíč), tu ukončil v roce 1958. Od narození trpěl pigmentozní chorobou sítnice, nicméně v roce 1963 ukončil matematicko-fyzikální fakultu UK v Praze. Mezi lety 1963 a 1988 působil jako pedagog strojnických středních škol v Kolíně, Karlíně v Praze a na střední průmyslové škole chemické v Praze. Mezi lety 1983 a 1988 vyučoval již pouze fyziku, praktickou výuku také vyučoval a odborné články mu nahrávali studenti na magnetické pásky. V roce 1988 byl přijat do 2. oddělení Svazu invalidů v Praze. Později se stal členem komise pro odstraňování architektonických bariér. Po roce 1989 se podílel na založení Společnosti nevidomých a slabozrakých, byl jmenován sekretářem a následně přešel do České unie nevidomých a slabozrakých. Společně s pracovníky Metroprojektu začal vymýšlet a zavádět různé pomocné prvky jako jsou speciální dlažby nebo akustické orientační majáky. Majáky začaly hromadně sloužit v roce 1992.\n\nPoslouchá vážnou hudbu, zajímá se o motorismus a řemeslnou výrobu.\n"}
{"id": "1448649", "url": "https://cs.wikipedia.org/wiki?curid=1448649", "title": "Zemská tiskárna (Sarajevo)", "text": "Zemská tiskárna (Sarajevo)\n\nZemská tiskárna (bosensky/srbsky Zemaljska štamparija/Земаљска штампарија) se nachází v hlavním městě Bosny a Hercegoviny. Budova z počátku 20. století sloužila dlouhou dobu jako tiskárna, vznikla podle návrhu českého architekta Karla Paříka v rámci rychlého rozvoje metropole Bosny a Hercegoviny na přelomu 19. a 20. století. Nachází se na nábřeží Obala Kulina Bana.\n\nO výstavbě tiskárny bylo rozhodnuto již v roce 1907. Projekt budovy byl velmi rychle schválen, byla na něj vyčleněna suma ve výši cca 220 tisíc tehdejších korun. S výstavbou se počítalo poté, co byla dokončena budova vedlejší Reálky (dnes \"Gimnazija Obala\"). Byl vybrán návrh Karla Paříka, který navrhl dvoupatrovou budovu v půdorysu písmene U. Hlavní fasáda byla orientována na nábřeží Miljacky; pro umístění v reprezentativním prostoru nábřeží bylo zvoleno dekorativní pojetí fasády. Rozčlenil ji pomocí rizalitů a historizujících prvků. \n\nSpolu s Aškenazskou synagogou i v případě Zemské tiskárny nechal Pařík zpevnit vnitřek budovy železnou konstrukcí, díky čemuž mohla mít tiskárna dostatečně velké prostory pro tiskařské stroje. Stavební práce byly realizovány v průběhu roku 1908. \n\nBudova tiskárny byla později přebudována a rozšířena; dokončeno bylo druhé patro a zaniklo tak původní rozčlenění objektu. Tiskárna později patřila bosenskému deníku Oslobođenje.\n"}
{"id": "1448650", "url": "https://cs.wikipedia.org/wiki?curid=1448650", "title": "Stichar", "text": "Stichar\n\nStichar též sticharion (rusky стихарь, z řeckého stichárion, stichos [στιχάριον] – čára, tah) je tradiční oděv s dlouhými širokými rukávy, který si oblékají při bohoslužbě diákoni, neboli duchovní s vysvěcením nižším než kněžským v pravoslavné církvi. Pod stichar si oblékají podrjasnik, což je spodní oblečení černé barvy. K sticharu také patří narukavice a orár, který si diákon obléká při bohoslužbě. Oděv diákonů se charakteristicky liší širokými pevnými rukávy a také sahá až po kotníky. Kněžský obdobný děv má jiný střih s úzkými rukávy, proto se také nazývá jinak – podriznik. Charakteristickým rysem sticharu jsou jeho zjednodušené prvky, které dávají postavě kněze jistou monumentálnost, stejně jako hustá a těžká látka syté barvy.Ve všech ostatních ohledech je stejný jako oděv pravoslavných kněží. Při jeho výrobě se používá drahá látka, nejčastěji zlatý brokát nebo samet.\n\nVe středověku byl stichar známý pod jinými názvy, například tunika, které však označovaly každodenní mužské i ženské oblečení. Církev pak tento oděv přejala po vzoru pravoslavného kněžského oblečení, známého pod názvem chiton. Vyráběl se ze lnu a byl bílé barvy. Tato barva byla symbolická a znamenala šťastný a čistý život, ve kterém služebníci boží žili, a také vyjadřuje jejich duchovní radost.\nStichar byl zdoben zlatým lemováním, vyšíváním a perlami. Na rukávy a boky byly přidávány stuhy, které představují utrpení, které prožil Ježíš Kristus. Na přední nebo zadní straně se právě za použití těchto materiálů vyšíval pravoslavný kříž.\n\nStichary se po celé pravoslavné církvi lehce odlišují. Pro asijskou část Ruska je například typické stříbrné zdobení sticharu. Barvy sticharů se také liší podle období liturgického roku. V církevní barevné symbolice je bílá znakem světla a čistoty, červená je znamením krve, kterou prolil Ježíš Kristus při jeho umučení, zelená barva je zase symbolem věčné blaženosti.\n"}
{"id": "1448651", "url": "https://cs.wikipedia.org/wiki?curid=1448651", "title": "Kostel svatého Jiljí (Milevsko)", "text": "Kostel svatého Jiljí (Milevsko)\n\nKostel svatého Jiljí v Milevsku je římskokatolický hřbitovní filiální kostel postavený v románském slohu. Nachází se uprostřed současného hřbitova v sousedství areálu milevského kláštera. Kostel je vedený v Seznamu kulturních památek v okrese Písek.\n\nV původní románské podobě šlo o jednolodní stavbu s východním pravoúhlým závěrem o celkových rozměrech 19,7 × 9 metrů. Na objekt navazovala věžovitá, dodnes zachovaná stavba s emporou v prvním patře. Tato empora byla přístupná po schodišti v síle zdiva. Podle archeologického výzkumu Antonína Hejny a stavebně historického průzkumu Dobroslava Líbala lze původní románský kostel datovat do poslední třetiny 12. století. Od svého vzniku do založení kláštera sloužil jako vlastnický kostel Jiřího z Milevska. To dosvědčuje mimo jiné i empora (tribuna) ve věžovité stavbě, ze které velmož sledoval bohoslužby. Podle četných analogií z celých Čech stávaly vlastnické kostely v areálu velmožského sídla, a tak lze předpokládat sídlo Jiřího z Milevska poblíže kostela. Po založení kláštera začal sv. Jiljí plnit funkci farního kostela, zatímco chrám Navštívení Panny Marie v klášterním areálu sloužil potřebám řeholníků.\n\nKolem roku 1400 byl kostel výrazně goticky přestavěn. Při této přestavbě byla velká část původního románského kostela zbourána. V presbyteriu se nachází architektonicky velmi cenná, gotická síťová klenba tzv. milevského typu s později domalovanými renesančními nápisy a erby. O významu tohoto architektonického článku svědčí i smlouva z roku 1407 o výstavbě klenby v kostele svatého Víta v Českém Krumlově podle milevského vzoru. Samotná loď je plochostropá s krovem dendrochronologicky datovaným do let 1445/1446, původně ovšem byla zamýšlena jako klenuté dvoulodí s řadou sloupů v ose lodi (jak je tomu např. v lodi kostela sv. Jiljí v Třeboni). V roce 1785 byla funkce farního kostela přenesena do chrámu Panny Marie a kostel postupně chátral. Z bezpečnostních důvodů byl uzavřen až do roku 1883, kdy se o jeho obnovu přičinil strahovský opat Zikmund Antonín Starý.\n\nZ nejstarší fáze je dodnes zachována takzvaná zvonice, kamenná věž v západní části kostela. Věž má obdélníkový půdorys a je ze žulových kvádrů. V horní části jsou patrné dvě řady románských okének se sloupky.\n\nV současnosti slouží kostel jako smuteční síň. K tomuto účelu byl v osmdesátých letech 20. století rozsáhle upraven. Při této příležitosti proběhl také archeologický výzkum Antonína Hejny.\n\nVchod do chrámu je z jižní strany, vysokým, zaklenutým vstupem.\n\nVlastní kostel měří na délku přes 23 metrů, šíře je přes 11 metrů a výška je 15,5 metrů.\n\nOkolo kostela se nachází hřbitov. Poslední rozšíření hřbitova bylo v roce 1899 a v tomto roce byl i vysvěcen.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 5 420 000 Kč.\n"}
{"id": "1448653", "url": "https://cs.wikipedia.org/wiki?curid=1448653", "title": "Fritz ter Meer", "text": "Fritz ter Meer\n\nFritz ter Meer (* 4. června 1884 – 27. října 1967 Leverkusen) byl německý chemik, významný člen společností IG Farben a Bayer, člen Národně socialistické německé dělnické strany a válečný zločinec.\n\nNarodil se v roce 1884 v rýnské provincii v obci Uerdingen, která je dnes součástí města Krefeld. Jeho otec byl chemik Edmund ter Meer (1852–1931). Vystudoval práva a chemii, ze které roku 1909 získal v Berlíně doktorát. Po studiích v Neměcku studoval také ve Francii a Anglii. \nPo studiích nastoupil do chemické společnosti \"Teerfarbenfabrik Dr. E. ter Meer & Cie in Uerdingen\", jejímž zakladatelem byl jeho otec. V roce 1919 se stal členem představenstva společnosti. V roce 1925 se rodinná společnost stala součástí společnosti IG Farben. Fritz tím získal vysoký post v této konglomerátní společnosti. Od roku 1932 se stal členem pracovního výboru a technického výboru, předseda II. divize ministerstva války a obranného průmyslu. V roce 1937 vstoupil do nacistické Národně socialistické německé dělnické strany.\n\nSpolečnost IG Farben v odbobí 2. světové války úzce spolupracovala s nacisty a využívala lidské zdroje z řad vězňů koncentračních táborů pro pokusy na lidech, často s fatálními důsledky. Tyto lidské zdroje využívala i k nuceným pracem. Krátce po začátku války, 7. září 1939 na zakázku německé armády začal ve společnosti IG Farben vyvíjet produkci extrémně toxického nervového plynu Tabun. Pro testování jeho účinnosti byla použita více než stovka válečných vězňů z dedikované továrny na jedovaté plyny v Dyhernfurthu.\nFritz ter Meer se osobně podílel na plánování a výstavbě koncentračního tábora Monowitz – pomocného tábora komplexu osvětimského vyhlazovacího tábora a též byl pověřen pomocí při výstavbě Monowitz Buna Werke – továrny IG Farben v komplexu Osvětimského vyhlazovacího tábora, která prováděla pokusy na lidech a využívala zhruba 25 tisíc lidí k nuceným pracem, které drželi v nesnesitelných podmínkách. V září 1943 se Fritz ter Meer stal generálním jednatelem pro Itálii, říšským ministrem pro výzbroj a válečnou výrobu. Ve stejném roce dostal ocenění, rytířský kříž za válečné zásluhy.\n\nPo zatčení v dubnu 1945 byl souzen v Norimberských procesech (v případě konkrétně určeném IG Farben). Dne 30. července 1948 byl odsouzen z válečných zločinů „rabování a zotročení“ v kontextu koncentračního tábora Osvětim III Monowitz. Během procesu neprojevil soucit. Na otázku, zda byly pokusy na lidech z vyhlazovacího tábora oprávněné odpověděl, že k žádnému ublížení nedošlo, neboť to byli vězni. Byl odsouzen k sedmi letům vězení ve vězení v Landsbergu pro válečné zločince. Propuštěn byl již v létě roku 1950 za dobré chování a krátce nato byl zbaven restrikcí pro válečné zločince umožňující pokračování v jeho kariéře. V roce 1951 společnost IG Farben zanikla. Její aktivity byly rozpuštěny do společností, které ve svém průběhu sama společnost převzala. Jednou z nich byla akciová společnost Bayer, do které v témže roce nastoupil. V Bayeru jeho kariéra rychle rostla, až se v roce 1956 dostal na místo ředitele. V následujících letech se dostal do vedení, představenstev a výborů dalších předních společností jako třeba Inter alia, Theodor Goldschmidt AG, Commerzbank AG, Bank Association, Duewag, VIAG a Union Bank AG, West Germany. Na přelomu 50. a 60. let 20. století se významně zasloužil o rekonstrukci chemického průmyslu v poválečném Německu.\n\nDo důchodu odešel v roce 1961. Zemřel v Leverkusenu v roce 1967.\n\nNa jeho památku společnost Bayer založila Cenu Fritz-ter-Meer-Stiftung, nyní nazývanou Cena vědy a nadace vzdělání Bayer, která podporuje studenty chemie pomocí placených stipendií.\n\n\n"}
{"id": "1448655", "url": "https://cs.wikipedia.org/wiki?curid=1448655", "title": "Nzérékoré", "text": "Nzérékoré\n\nNzérékoré (psáno také N'Zérékoré) je město v jihovýchodní Guineji a správní sídlo stejnojmenného regionu. Žije v něm obyvatel a je druhým největším městem v zemi. Leží v zalesněné vrchovině Nimba a má tropické savanové podnebí, protéká jím řeka Tilé. Město je sídlem římskokatolické diecéze s katedrálou Neposkvrněného srdce Panny Marie.\n\nNzérékoré je centrem obchodu a dřevozpracujícího a potravinářského průmyslu. V okolí se pěstuje maniok jedlý, rýže setá, kukuřice setá, kolovník zašpičatělý, palma olejná a kávovník. Významné je také místní stříbrotepectví. V regionu se nacházejí zásoby železné rudy.\n\nVzhledem k poloze města zde hledalo útočiště před občanskými válkami mnoho obyvatel Pobřeží slonoviny, Libérie a Sierry Leone, což vedlo k nárůstu počtu obyvatel na dvojnásobek. V červenci 2013 zde došlo k bojům mezi křesťany a muslimy, které si vyžádaly 54 obětí na životech a ve městě muselo být vyhlášeno stanné právo.\n\n"}
{"id": "1448658", "url": "https://cs.wikipedia.org/wiki?curid=1448658", "title": "Anja Karliczeková", "text": "Anja Karliczeková\n\nAnja Karliczeková (\"Karliczek\", 29. dubna 1971) je německá politička za Křesťanskodemokratickou unii. Od 14. března 2018 je spolkovou ministryní školství a výzkumu ve čtvrté vládě Angely Merkelové. Poslankyní spolkového sněmu byla zvolena ve volbách v roce 2013 i v v roce 2017 za obvod Steinfurt III v okrese Steinfurt.\n\nV politice je aktivní od roku 1998, kdy se stala členkou mládežnické odnože CDU.\n\nV civilním životě se věnovala práci v rodinném hotelu, při které vystudovala v letech 2003–2008 podnikovou ekonomiku na Hagenské univerzitě. Od roku 1995 je vdaná, s manželem mají tři děti. Je římskokatolického vyznání.\n"}
{"id": "1448660", "url": "https://cs.wikipedia.org/wiki?curid=1448660", "title": "Gracixalus waza", "text": "Gracixalus waza\n\nGracixalus waza je druh keřové žáby z čeledi létavkovití. Je to endemický druh v provincii Cao Bang v severním Vietnamu. Tento nově (v roce 2013) pojmenovaný druh je znám pouze z oblasti Hạ Lang District ve Vietnamu. Je nepravděpodobné, že se tento druh vyskytuje také v sousední části Číny.\n\nTento druh je pojmenován pro Světovou asociaci zoologických zahrad a akvárií (WAZA) a uznává jejich \"podporu výzkumu a ochrany obojživelníků ve Vietnamu\".\n\nDospělí samci měří 27 až 33 mm a dospělé samice přibližně 38 mm. Hlava je stejně široká či širší než delší, se zřetelným zaobleným bubínkem. Přední končetiny jsou poměrně krátké. Prsty mají vyvinuté přísavky. Kůže je hladká, s výjimkou několika výběžků na bocích, na břiše a na končetinách. Zbarvení žáby se pohybuje od světle zelenožluté až po mechově zelenou. Žába má tmavé hnědý skvrnitý vzor (připomínající písmeno Y), který začíná mezi očima a pokračuje na zadní část dorsu. Krk a hrudník jsou bílé s tmavě hnědým mramorováním, zatímco břicho je nepřerušované bílé.\n\n\"Gracixalus waza\" žije poblíž krasové krajiny, všechny vzorky byly nalezeny v blízkosti jeskynních vchodů a v údolích obklopených vápencovými horami. Hlavní lokalita, kde žije \"Gracixalus waza\" je v oblasti sekundárních krasových lesů složených z tvrdých dřevin smíšených s keři a révou. Výškový rozsah je 480-650 m nad mořem. Vzorky jsou poměrně ve velké vzdálenosti od moře, minimální vzdálenost je asi 200 m). \"Gracixalus waza\" je aktivní jen v noci. Většina jedinců byla nalezena na stromech asi 0,2-0,5 m nad zemí, ale dva jedinci byli nalezeni na vápencovém útesu uvnitř jeskyně. Několik dalších krasových druhů bylo nalezeno v oblasti výskytu této žáby, například \"Goniurosaurus luii\" a had \"Elaphe moellendorffi\" (také znám jako \"květinový had\" a \"Moellendorfův myší had\").\n\nMezinárodní svaz ochrany přírody zatím (2018) neposoudil stupeň ohrožení druhu.\n"}
{"id": "1448664", "url": "https://cs.wikipedia.org/wiki?curid=1448664", "title": "Lucasovo číslo", "text": "Lucasovo číslo\n\nLucasovo číslo je označení čísla z posloupnosti čísel pojmenované po Édouardu Lucasovi, který tuto posloupnost a její souvislost s \nFibonacciho posloupností zkoumal. Lucasova čísla jsou stejně jako Fibonacciho čísla definována tak, že následující číslo je vždy součtem předchozích dvou, liší se ovšem v hodnotě dvou počátečních čísel: Lucasova posloupnost začíná formula_1 (s úmyslně přehozenými hodnotami), zatímco Fibonacciho posloupnost začíná formula_2. V rámci obecnější teorie Lucasových posloupností se jedná o doplňkové posloupnosti.\n\nZačátek posloupnosti Lucasových čísel má podobu \n"}
{"id": "1448666", "url": "https://cs.wikipedia.org/wiki?curid=1448666", "title": "Pik Vladimíra Putina", "text": "Pik Vladimíra Putina\n\nPik Vladimíra Putina je 4446 metrů vysoký vrchol Čujské oblasti na západě pohoří Ťan-šan v Kyrgyzstánu.\n\nDo 17. února 2011 nepojmenovaný vrchol byl na základě výnosu kyrgyzského premiéra Alzazbeka Atambajeva pojmenován po ruském prezidentovi Vladimíru Putinovi. Předtím musel kyrgyzský parlament změnit zákon, který zakazoval pojmenovávat geografické útvary po žijících lidech.\n\nPik Vladimíra Putina se nachází přibližně 50 kilometrů jižně od hlavního města Kyrgyzstánu Biškeku v oblasti Kyrgyzského hřbetu v údolí řeky Aksu. \n\nV Kyrgyzstánu se již nachází 5216 metrů vysoký Pik Jelzina a na hranicích s Tádžikistánem od roku 1928 pojmenovaný Pik Lenina.\n"}
{"id": "1448667", "url": "https://cs.wikipedia.org/wiki?curid=1448667", "title": "Mej-čou (ostrov)", "text": "Mej-čou (ostrov)\n\nMej-čou () je ostrov v Jihočínském moři u pevninského pobřeží Čínské lidové republiky. Ze správního hlediska spadá do městského obvodu Siou-jü městské prefektury Pchu-tchien v provincii Fu-ťien a tvoří samostatný městys. Má rozlohu přibližně šestnáct čtverečních kilometrů a žije na něm přibližně osmatřicet tisíc obyvatel.\n\nOstrov je známý chrámem bohyně Ma-cu postaveným v roce 987. Tato bohyně zde má také 14,5 metrů vysokou sochu.\n"}
{"id": "1448668", "url": "https://cs.wikipedia.org/wiki?curid=1448668", "title": "Seznam kulturních památek v Jiříkově (okres Děčín)", "text": "Seznam kulturních památek v Jiříkově (okres Děčín)\n\n"}
{"id": "1448671", "url": "https://cs.wikipedia.org/wiki?curid=1448671", "title": "JR Kjúšú", "text": "JR Kjúšú\n\nKjúšúská železniční společnost (, ) je hlavním železničním dopravcem na ostrově Kjúšú v Japonsku. Její kratší a známější jméno je JR Kjúšú (JR九州, v angličtině \"JR Kyushu\").\n\nNejvýznamnějším nádražím této společnosti je nádraží Hakata ve Fukuoce. Společnost provozuje také Kjúšú šinkansen.\n\n\n\n\n\n"}
{"id": "1448674", "url": "https://cs.wikipedia.org/wiki?curid=1448674", "title": "Grand Prix Číny 2017", "text": "Grand Prix Číny 2017\n\nGrand Prix Číny 2017 (oficiálně 2017 Formula 1 Heineken Chinese Grand Prix) se jela na okruhu Shanghai International Circuit v Šanghaji v Číně dne 9. dubna 2017. Závod byl druhým v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1448682", "url": "https://cs.wikipedia.org/wiki?curid=1448682", "title": "Mijazaki (železniční stanice)", "text": "Mijazaki (železniční stanice)\n\nMijazaki () je významná železniční stanice společnosti JR Kjúšú na trati Nippó.\n\n\n\nStanice má dvě nástupiště a čtyři koleje.\n\n"}
{"id": "1448685", "url": "https://cs.wikipedia.org/wiki?curid=1448685", "title": "Kášán (koberec)", "text": "Kášán (koberec)\n\nKášán je druh hodnotných perských koberců s krátkým vlasem z lesklé vlněné nebo hedvábné příze.\n\nŘemeslná výroba koberců začala v Kášánu v 17. století. Původní výrobci byli pravděpodobně ovlivněni způsobem vzorování známém od začátku 16. století, které se zakládalo na drobných vzorech z hedvábné příze. \n\nVýroba kášánových koberců byla obzvlášť úspěšná ke konci 19. a na začátku 20. století. Podkladová tkanina je z bavlněné příze, vlas je vázaný dvojitým perským uzlem z mimořádně hebké, lesklé vlny. Příze jsou barvené přírodními barvivy, teprve od 30. let 20. století se používají k barvení také chemické preparáty. \n\nV roce 2010 bylo tradiční vázání koberců v Kášánu zapsáno UNESCEM do Seznamu nedoknutelného kulturního dědictví lidstva.\nZa nejvzácnější druh kášánu je považován \"mochtašám\", který se začal vyrábět v 1. polovině 19. století. Koberce jsou hustě vázané z vlněné příze, s jemnými vzory květů nebo listů na pozadí v barvě slonové kosti nebo zlata. Vlas koberce je extrémně krátce postřihovaný. Za exkluzivní výrobky z tohoto období platí sběratelé starožitností více než 20 000 €.\n\nMaloobchodní ceny běžně vyráběných ručně vázaných kášánů byly udávány orientačně podle americké tabulky \"Oriental Rug Merchant\" v 1. dekádě 21. století s cca 250 €/m (asi 1/10 tehdejší ceny nejdražších perských koberců).\n\nV Kášánu se v roce 1973 začaly vyrábět koberce také strojově. V 1. dekádě 21. století se tam soustřeďovalo asi 60 % íránské výroby tohoto druhu textilií (ročně cca 50 milionů m).\n"}
{"id": "1448687", "url": "https://cs.wikipedia.org/wiki?curid=1448687", "title": "Li Žu-sung", "text": "Li Žu-sung\n\nLi Žu-sung (; 1549 – 1598) byl generál působící v čínské říši Ming za vlády císaře Wan-liho. Pocházel z Liao-tungu, kde jeho otec Li Čcheng-liang sloužil jako vojenský velitel. Roku 1592 se podílel na potlačení povstání v Ning-sia na severozápadní hranici, vzápětí byl přeložen do Koreje napadené Japonci jako velící generál mingské expediční armády. V obou taženích uspěl. Padl v boji v Mongoly.\n\nLi Žu-sung používal zdvořilostní jméno C’-mao () a přezdívku Jang-čcheng (), později Nan-tchang (). Za mimořádné zásluhy o stát obdržel posmrtné jméno Čung-lie ().\n\nLi Žu-sung se narodil v Tchie-lingu na polostrově Liao-tung jako nejstarší syn Li Čcheng-lianga, generála velícího tamním vojskům. Rod Li byli dědiční důstojníci, vzdáleně korejského původu. Měli v Liao-tungu velký vliv a popularitu mezi vojáky, kromě Li Čcheng-lianga a Li Žu-sunga byli schopnými generály i Žu-sungovi mladší bratři Li Žu-po a Li Žu-čen a v armádě sloužili i další Čcheng-liangovi synové Li Žu-čang a Li Žu-mej a bratranec Li Žu-wu.\n\nLi Žu-sung zahájil vojenskou kariéru místem pomocníka regionálního velitele (都指挥同知, \"tu č’-chuej-tchung-č’\", hodnost 3a), které jako dědičné získal jeho otec; záhy se vyznamenal a povýšil na pomocníka hlavního vojenského komisaře (都督佥事, \"tu-tu čchien-š’\") a zástupce velitele dělostřeleckého výcvikového táboru (神機營副將, \"Šen-ťi jing fu-ťiang\")u Pekingu. Roku 1583 byl přeložen na místo regionálního velitele (总兵官, \"cung-ping kuan\") Šan-si. Poté se vrátil do Pekingu jako náčelník městských policejních sil (提督京城巡捕, \"tchi-tu Ťing-čcheng sün-pu\"). Roku 1587 přešel na místo regionálního velitele v Süan-fu, ale kvůli vlně obvinění ze špatného řízení vojsk a nerespektování pravomocí civilní správy byl pokutován a přeložen na místo zástupce velitele v Šen-si. Obvykle ho (i ostatní členy rodiny Li) před podobnými žalobami chránila podpora císaře a spřátelených vysokých úředníků, tentokrát však ani to nestačilo.\n\nPostupu v kariéře se domohl až roku 1592. Na jaře 1592 totiž vypuklo na severozápadě říše Ming, v Ning-sia, povstání pohraničních vojsk. Povstání v Ning-sia se nedařilo zlikvidovat, císař Wan-li proto jmenoval novým velitelem protipovstalecké armády Li Čcheng-lianga. Ten však odmítl s odkazem na svůj vysoký věk a nutnost zůstat v Liao-tungu. Náhradou místo velitele vojsk v Ning-sia a Šen-si obdržel Li Žu-sung. Jeho pomocníkem s titulem inspektora kontrolního úřadu pro Ning-sia byl jmenován Mej Kuo-čen, kontrolní úředník s vojenským zázemím. K Ning-sia se Li Žu-sung a Mej Kuo-čen dostali koncem července a začátkem srpna zahájili útoky na město, ve dne i noci. Mezitím Japonci útočili v Koreji a císař tlačil na co nejrychlejší porážku povstání. Koncem srpna císař schválil plán ministra vojenství Š’ Singa na vybudování valů okolo města a napuštění jejich vnitřku (včetně města) vodou z 15 km vzdálených jezer a řek.\n\nNing-sia k 23. srpnu obkroužila přehrada dlouhá téměř 5,3 km. Pokus rebelů o navázání spojení s Mongoly selhal, když mingské hlídky zachytily a popravily povstalecké posly. Rebelům se přesto podařilo získat ke spojenectví mongolského náčelníka Bušugtua, Li Žu-sung však proti němu vyslal generály Ma Kueje a Tung I-jüana a nechal obsadit průsmyky východně od města. Mongolové pak byli odraženi. Dne 6. září bylo ve městě už téměř tři metry vody a pokusy rebelů o výpady v následujících dnech selhaly. Dne 25. září bylo severně od města zablokováno 18 tisíc Mongolů v čele s Dzorightuem. Li Žu-sung a Ma Kuej vedli protiútok a Mongoly zahnali. Dne 12. října voda rozvalila severní bránu a minští vojáci překonali jižní hradby. Město bylo dobyto 20. října 1592. Li Žu-sung byl poté vyznamenán a jmenován nejvyšším velitelem vojsk v Koreji.\n\nJako velitel vojsk poslaných do Koreje vedl sbor o 36 tisících mužů. Přitom podléhal Sung Jing-čchangovi, jmenovanému náměstkem ministra vojenství pověřeném řešením otázek spojených s japonským vpádem. Do Koreje Li Žu-sungovo vojsko vstoupilo koncem ledna 1593, začátkem února, společně s posilovými korejskými oddíly, dorazilo k Pchjongjangu a během dvou dnů jej dobylo. Poté Li Žu-sung vyslal předvoj osmi tisíc vojáků pod velením Li Žu-poa, Čang Š’-ťüeho a Jang Jüana osvobodit Kesong, následně se pod korejskou vládu vrátily provincie Hwanghe, Kjonggi a Kangwon. Přes varování podřízených, poukazujících na špatné zásobování a relativní nepočetnost mingské armády, Li Žu-sung rozhodl o pokračování agresivního postupu na Soul, ale koncem února mingská armáda utrpěla porážku v bitvě u Pjokče. Poté se hlavní mingské síly zastavily v Pchjongjangu a předvoj v Kesongu. Japonci se i přes vítězství v bitvě cítili v Soulu nejistě a polovině května se z něj stáhli na jih, následováni mingsko-korejskou armádou. Japonci se poté opevnili na jihovýchodním pobřeží Koreje v Pusanu a okolí.\n\nČíňané reagovali v září 1593 stažením většiny vojska do Liao-tungu v čele s Li Žu-sungem, v Kojeji zůstalo pouze 16 tisíc mingských vojáků pod velením nového vrchního velitele Ku Jang-čchiena. Li Žu-sung byl za korejskou kampaň vyznamenán titulem „velký ochránce následníka trůnu“ a zvýšením příjmu.\n\nPo několika letech byl opět povolán do služby, když byl velitel vojsk v Liao-tungu, generál Tung I-jüan, odvolán z funkce. Li Žu-sung, jako vždy agresivní, během protiútoku proti tümedským Mongolům v čele malého předvoje vnikl hluboko na nepřátelské území, ale dostal se do obklíčení a v dubnu 1598 padl v boji. Císař Wan-li mu v uznání jeho zásluh udělil posmrtné tituly mladší ochránce následníka trůnu a hrabě z Ning-jüan a dal mu posmrtné jméno Čung-lie, volně „Neochvějně věrný“.\n"}
{"id": "1448691", "url": "https://cs.wikipedia.org/wiki?curid=1448691", "title": "Miasma", "text": "Miasma\n\nMiasma je původně starořecký pojem \"(μίασμα)\" pro znečištění ovzduší.\n\n\n"}
{"id": "1448693", "url": "https://cs.wikipedia.org/wiki?curid=1448693", "title": "Komunální volby na Slovensku 2018", "text": "Komunální volby na Slovensku 2018\n\nVolby do orgánů samosprávy obcí na Slovensku v roce 2018 (zkráceně komunální volby v roce 2018) byly volby zastupitelů zastupitelstev, starostů obcí a městských částí a primátorů, které se konaly v sobotu 10. listopadu 2018.\n\nVolební účast dosáhla hodnoty 48,67 %, což představuje mírný nárůst oproti 48,34 % ve volbách v roce 2014. Nejvyšší účast byla v Prešovském kraji (53,18 %), nejnižší v Bratislavském (43,74 %). Volby se konaly ve 2 919 obcích, celkově byl starosta zvolen v 2 904 obcích, zastupitelstvo v 2 895 obcích. Nejúspěšnější při volbách starostů i zastupitelů byli nezávislí kandidáti. Nezávislí kandidáti získali 1 232 mandátů starostů, na druhém místě skončili kandidáti vládní strany SMER-SD s 592 starosty a na třetím další vládní strana SNS se 160 starosty. Nezávislí kandidáti získali 7 301 mandátů zastupitelů, SMER-SD 3 692 mandátů a třetí bylo opoziční KDH s 2 350 mandáty.\nVolby byly jednokolové. Za zastupitele byli zvoleni kandidáti, kteří získali ve volebním obvodu v pořadí nejvíce platných hlasů. Za starostu nebo primátora byl zvolen ten kandidát, který získal nejvíce platných hlasů, jde tedy o volební systém relativní většiny, jehož negativem je možné velké množství propadlých hlasů (vítězi teoreticky stačí na vítězství i 10 % hlasů, přičemž 90 % pro jiné kandidáty propadne). Při rovnosti hlasů se podle zákona provedou nové volby. Právo volit do orgánů samosprávy obce má plnoletý obyvatel obce, který v ní má trvalý pobyt.\n\nV 762 městech a obcích bylo o osobě starosty nebo primátora rozhodnuto ještě před konáním. V těchto obcích se do voleb přihlásil jen jeden kandidát, kterému stačilo volit za sebe. V tomto předkole zvítězili nejvíce nezávislí (263) před stranami SMER-SD (192) a stranou SMER-SD v koalici s SNS (55 postů). V obcích Ondavka, Jurková Voľa, Girovce, Dubno a Michalková nekandidoval nikdo.\n\nPrůběžné výsledky začal Statistický úřad Slovenské republiky zveřejňovat po 22. hodině na stránce volbysr.sk a aktualizované byly přibližně v desetiminutových intervalech.\n\n"}
{"id": "1448705", "url": "https://cs.wikipedia.org/wiki?curid=1448705", "title": "Siněvir (národní přírodní park)", "text": "Siněvir (národní přírodní park)\n\nSiněvir je národní přírodní park, který se rozkládá na Ukrajině. Založen byl v roce 1989 s cílem zachování cenných přírodních systémů. Hlavním předmětem ochrany a výzkumů je území vrcholové části údolí Terebly v Zakarpatské oblasti. Celková plocha je 40400 ha. Zde se ve výšce 989 m nachází největší jezero v ukrajinských Karpatech, jezero Siněvir, které místní lidé nazývají „mořské oko“. Fauna je zastoupena typickými druhy živočichů Karpat. \n\nHlavními úkoly parku jsou zachování cenných přírodních komplexů a objektů, vytváření podmínek pro organizovanou turistiku, rekreaci a jiné druhy rekreačních aktivit v přírodních podmínkách s dodržováním režimu ochrany přírodních komplexů a jejich změn v podmínkách rekreačního využití, vypracování vědeckých doporučení týkajících se ochrany životního prostředí a udržitelného využívání přírodních zdrojů. Na území NPP Siněvir se nachází Rehabilitační centrum hnědého medvěda. V průběhu roku Siněvir navštěvuje 60-80 tis. turistů.\n\nPřevládají v národním parku lesy. Dne 13. července 2017 bylo několik lokalit NPP Siněvir zařazeno do seznamu Původní bukové lesy Karpat a dalších oblastí Evropy, světového dědictví UNESCO.\n\nNárodní přírodní park Siněvir se nachází v Zakarpatské oblasti Ukrajiny, pokrývá jižní svahy západní části pohoří Horhany a zahrnuje jejich typickou krajinu: hory se rozprostírají v podobě paralelních pásem, které jsou ohraničeny protáhlými údolími, převládají tam bukové a smrkové lesy a svahy jsou často pokryty horskými loukami. Vzdálenost ve směru sever-jih je více než 30 km a ve směru západ-východ 20 km. Větší část NPP Siněvir tvoří velehory (440–1719 m), hory nízké, ostré hřebeny a vrcholy. Nejvyššími horami jsou Strymba (1719 m), Nehrovec (1707 m), Kanč (1579 m), Ťapeš (1549 m), Darvajka (1502 m), Ozirna (1496 m), Barvinok (1461 m), Popaďa (1448 m), Velký Horhan (1438 m) a Sekul (1389 m).\n\nJiž v 19. století přírodovědci pochopili význam územní ochrany přírody nejen pro zachování ohrožených druhů flóry a fauny, ale také pro udržení ekologické stability s ohledem na rostoucí vliv člověka na životní prostředí. Pro Karpaty se tato problematika stala v druhé polovině 19. století relevantní, kdy se začaly vyskytovat železnice, jejichž dopravní možnosti přiblížily lesní zdroje k evropským trhům. K uspokojení jejich potřeb ve dřevě se zahájila masivní exploatace horských lesů, která způsobila nejen vymizení jedinečných pralesních fytocenóz a fauny, ale také narušení hydrologického režimu horských řek. Zatímco existovaly snahy o ochranu některých lokalit pralesních masivů (například ve Východních Beskydech), až do roku 1974 nebylo území současného NPP Siněvir chráněno. Vytvoření národního přírodního parku Siněvir je spojeno s jedinečným horským jezerem, na jehož ochranu byla v roce 1974 na ploše 1000 ha vytvořena Siněvirská přírodní rezervace. Pak byl vytvořen národní přírodní park Siněvir podle rozhodnutí č. 7 Rady ministrů ukrajinské sovětské socialistické republiky dne 5. ledna 1989. V rozhodnutí je uvedeno, že s cílem zachování na území Zakarpatské oblasti cenných přírodních systémů, vytvoření podmínek pro rekreaci pracujícího obyvatelstva, organizace turismu, provedení vědeckých výzkumů a propagace znalostí o ochraně přírody vyhlašuje Rada ministrů USSR Národní Přírodní Park o ploše 40400 ha.\n\nNPP Siněvir se nachází uvnitř Krosnenské tektonické zóny. V horním toku řeky Rika byly nalezeny nejstarší usazené horniny (dolní křída) skládající se ze slínů a argilitů. Paleogenní ložiska jsou tvořena převážně horninami z oligocénu. Nejmladší kvartérní ložiska na území parku jsou fluvioglaciální, vytvářejí náplavové kužele na svazích údolí a některé části říčních teras. NPP se nachází uprostřed středně vysokých hřbetů a horských skupin Horhan. Charakteristickými rysy jsou ostré svislé rozčlenění terénu, hluboká příčná údolí a ostré formy vrcholů a hřebenů.\n\nTok řeky Terebly začíná v severní části NPP, teče přes celé jeho území. V horním toku se nachází hlavní krajinná zvláštnost národního parku, jezero Siněvir. Jeho plocha kolísá v průběhu roku v rozmezí mezi 4 a 5 ha v závislosti na ročním období a množství srážek a v průměru činí 4,4 ha, hloubka 16–17 m a v některých místech dokonce i 21 m. Jezero je sesuvového původu a voda je přiváděna několika horskými potoky. Odtoku vody brání starý horský zával, pod nimž protéká malý Siněvirský potok. Další jezero Ozirce o ploše 1,2 ha a hloubce 9,5 m má zajímavé specifické složení flory: roste zde kromě rosnatky okrouhlolisté (\"Drosera rotundifolia\"), klikvy maloplodné (\"Oxycoccus microcarpus\"), blatnice bahenní (\"Scheuchzeria palustris\"), ostřice chudokvěté (\"Сarex pauciflora\") ještě vachta trojlistá (\"Menyanthes trifoliata\") a bradáček srdčitý (\"Listera cordata\").\n\nPro území NPP Siněvir jsou vymezeny tři klimatické oblasti: mírná, mírně chladná a chladná. Ve vesnici Siněvirská Poljana (772 m n. m.) jsou průměrné teploty v červenci 14,4 °С, v lednu -5,9 °С a v ročním průměru -4,7 °С. Roční úhrn srážek je 1321 mm. Nejvíc prší v létě (35–37 % od ročního průměru). Zima je chladná, trvá 4 měsíce, v lednu a únoru může absolutní minimum klesnout na -30 °С. V zimě hodně sněží, výška sněhové pokrývky sahá k padesáti cm a zůstává v průběhu 100–110 dnů.\nDominantními jsou v národním parku lesy. Přestože exploatace lesů začala už dávno, na značných plochách zůstala zachována původní nebo původně blízká rostlinná společenstva. V národním přírodním parku Siněvir se nachází 5 vegetačních stupňů: bukový, smrkojedlobukový, jedlobukový, smrkový, klečový, tedy převládají zde jehličnaté, převážně smrkové lesy, které se vyznačují poměrně vysokou druhovou bohatostí, na rozdíl od tmavých bukových lesů, kde je poměrně málo druhů. Téměř 61% stromů v lesních porostech představuje jedle bělokorá (\"Abies alba\") a smrk ztepilý (\"Picea abies\"). Pod 1200 m n. m. se vedle jedle a smrku objevuje buk lesní (\"Fagus sylvatica\"), javor mléč (\"Acer platanoides\"), javor klen (\"Acer pseudoplatanus\") a jasan ztepilý (\"Fraxinus excelsior\") a nad 1200 m n. m. se vyskytují jenom jehličnany.\nFlora v pohoří Horhan není moc bohatá, obsahuje přibližně 1043 druhů. Možným vysvětlením jsou chudé půdy a drsné podnebí. Nejzajímavější botanická rezervace \"Hluchaňa\" (23 ha) byla vytvořena na ochranu největšího rašeliniště v pohoří ve kterém se vyskytují tyto vzácné druhy rostlin: plavuňka zaplavovaná (\"Lycopodiella inundata\"), blatnice bahenní (\"Scheuchzeria palustris\"), hrotnosemenka bílá (\"Rhynchospora alba\"), kyhanka sivolistá (\"Andromeda polifolia\"), klikva maloplodná (\"Oxycoccus microcarpus\"), ostřice Baxbaumova (\"Carex buxbaumii\"), ostřice chudokvětá (\"Сarex pauciflora\"), rosnatka okrouhlolistá (\"Drosera rotundifolia\"). Řáda vzácných druhů je rozšířena i v lesích: kapradina Braunova (\"Polystichum braunii\"), čemeřice nachová (\"Helleborus purpurascens\"), čípek objímavý (\"Streptopus amplexifolius\"), velmi zřídka jelení jazyk celolistý (\"Phyllitis scolopendrium\"). Na říčních terasách rostou endemické a subendemické druhy: kolotočník ozdobný (\"Telekia speciosa\"), pcháč poloninský (\"Cirsium waldsteinii\"). Na horských loukách byl nalezen upolín evropský (\"Trollius europaeus\"), hlavinka horská (\"Traunsteinera globosa\"), hořec křížatý (\"Gentiana cruciata\"), prha arnika (\"Arnica montana\"), zvonek kopinatý (\"Campanula serrata\"). Na skalistých místech je rozšířen černýš Herbichův (\"Melampyrum herbichii\"), pryskyřník platanolistý (\"Ranunculus platanifolius\"), a na poloninských lukách violka dácká (\"Viola dacica\").\n\nV jehličnatých lesích roste více druhů hub než v listnatých lesích, a ještě méně roste v pralesích. Na zastíněných místech v jehličnatých lesích se vyskytuje hřib smrkový (\"Boletus edulis\"), klouzek obecný (\"Suillus luteus\"), klouzek zrnitý (\"Suillus granulatus\"). V listnatých a smíšených lesích roste zejména kozák březový (Leccinum scabrum), křemenáč osikový (Leccinum aurantiacum) a také parazitická václavka obecná (\"Armillaria mellea\"). Na území NPP Siněvir můžeme najít i vzácnější druhy hub, například hřib bronzový (\"Boletus aereus\"), hřib královský (\"Butyriboletus regius\"), náramkovitka císařská (\"Catathelasma imperiale\"), psivka obecná (\"Mutinus caninus\"), psivka Ravenelova (\"Mutinus ravenelii\"), květnatec Archerův (\"Clathrus archeri\") a ryzec zlatomléčný (\"Lactarius chrysorrheus\").\n\nFauna Národního přírodního parku Siněvir je zastoupena typickými druhy živočichů Karpat. Celkem bylo zaznamenáno 170 druhů obratlovců: 1 druh kruhoústých (\"Cyclostomata\"), 19 druhů kostnatých ryb (\"Osteichthyes\"), 12 druhů obojživelníků (\"Amphibia\"), 7 druhů plazů (\"Reptilia\"), 89 druhů ptáků (\"Aves\") a 42 druhy savců (\"Mammalia\"), 72 druhů pavoukovců (\"Arachnida\"), 258 druhů hmyzu (\"Insecta\") a 31 druh stonožkovců \"(Myriapoda\").\nNa území parku dominují druhy boreálního zoogeografického komplexu. Ve vzdálených místech jsou rozšíření velcí savci: medvěd hnědý (\"Ursus arctos\"), vlk obecný (\"Canis lupus\"), prase divoké \"(Sus scrofa\"), rys ostrovid (\"Lynx lynx\"), kuna lesní (\"Martes martes\") a kuna skalní (\"Martes foina\"), vydra říční (\"Lutra lutra\"), jezevec lesní (\"Meles meles\"), lasice hranostaj (\"Mustela erminea\"). Docela často se vyskytuje jelen evropský (\"Cervus elaphus\"), srnec obecný (\"Capreolus capreolus\"), veverka obecná (\"Sciurus vulgaris\") a norek evropský (\"Mustela lutreola\"), zajíc polní (\"Lepus europaeus\"), liška obecná (\"Vulpes vulpes\"). Vzácnými jsou rejsek horský (\"Sorex alpinus\") a rejsec černý (\"Neomys anomalus\").\n\nDruhová skladba ptáků je docela bohatá. V odlehlých smrkových lesích hnízdí tetřev hlušec (\"Tetrao urogallus\"), tetřívek obecný (\"Lyrurus tetrix\"), jeřábek lesní (\"Bonasa bonasia\"), často se vyskytuje jestřáb lesní (\"Accipiter gentilis\"), káně lesní (\"Buteo buteo\"), výr velký (\"Bubo bubo\"), puštík obecný (\"Strix aluco\"), datel černý (\"Dryocopus martius\"), žluna zelená (\"Picus viridis\"), žluna šedá (\"Picus canus\"), strakapoud velký (\"Dendrocopus major\"), drozd kvíčala (\"Turdus pilaris\"), kos horský (\"Turdus torquatus\"). V údolí Terebly na rašeliniště někdy přilétá čáp bílý (\"Ciconia ciconia\") a čáp černý (\"Ciconia nigra\") a k jezeru Siněvir občas i kopřivka obecná (\"Anas strepera\"). K vzácným druhům patří tetřev hlušec (\"Tetrao urogallus\"), orel skalní (\"Aquila chrysaetos\"), čap černý (\"Ciconia nigra\"), pěvuška podhorní (\"Prunella collaris\"), výr velký (\"Bubo bubo\"), orlík krátkoprstý (\"Circaetus gallicus\").\n\nZ třídy obojživelníků se zde vyskytuje mlok skvrnitý (\"Salamandra salamandra\"), čolek karpatský (\"Lissotrirton montandoni\"), čolek horský (\"Ichtyosaura alpestris\"), ještěrka obecná (\"Lacerta agilis\"), ještěrka živorodá (\"Lacerta vivipara\"), zmije obecná (\"Vipera berus\"); v horských řekách žije pstruh obecný potoční (\"Salmo trutta morpha fario\"), lipan podhorní (\"Thymallus thymallus\"), pstruh duhový (\"Oncorhynchus mykiss\"), sekavec písečný (\"Cobitis taenia\"), střevle potoční (\"Phoxinus phoxinus\"), ostroretka stěhovavá (\"Chondrostoma nasus\"), hrouzek obecný (\"Gobio gobio\"), vranka obecná (\"Cottus gobio\"), parma obecná (\"Barbus barbus\"), jelec tloušť (\"Leuciscus cephalus\").\n\nZkoumána byla zejména diverzita vodních bezobratlých živočichů. Mezi vířníky (\"Rotifera, Rotatoria\") jsou rozšířené druhy \"Brachionus calicifleorus, Asplanchna priolonta, Keratella cochbaris, K. quadrata, Trichocerca cylindrical\". Klanonožci (\"Copepoda\") jsou představeny druhy \"Mesocyclops leucarti, Cyclops viscinus, Diaptomus coerulens\", perloočky (\"Cladocera\"): \"Daphnia longispina, Ceriodaphnia pulchella, Bosmina longirostris, Bosmina coregani\".\n\nK subnektonní skupině patří larvy vodních brouků (\"Coleoptera\"): druhy \"Haliplus lineaticollis, Haliplus fluviatilis, Hydrophilus piceusm\" a vážek (\"Odonata\"): \"Calopteryx splendens, Aeschna cyanea, Coenagrion hastulatum, Gomphus vulgatissimus, Sympetrum flaveolum\", které se živí larvami komarů (\"Culicidae\") rodů \"Culex, Anopheles\". Ke skupině nektonních živočichů patří dobře plovoucí druhy dravých brouků. Jedná se o \"Dytiscus marginalis, Hydraena gracilis, H. hungarica\". Bentické organismy jsou reprezentovány máloštětinatci (Oligochaeta): \"Nais, Limmodrilus hoffreister, Tubiffex tubiffex\", pijavicemi (\"Hirudinea\"): \"Helobdella stagnalis, Pisciola geometra\", měkkýši (\"Mollusca\"): \"Radix ovate, Viviparus\", korýši (\"Crustacea\"): \"Gammarus pulex\", larvami vážek (\"Odonata\"): \"Agrion, Gomphus\", jepicemi (\"Ephemeroptera\"): \"Ephemera, Heptogenta, Baetis\", polokřídlými a jejich larvami (\"Hemiptera\"): \"Nepa cinerea, Corixa, Paligenia, Aphelochirus aestivalis, Hydrometra gracilenta, Gerris.\"\n\nZvláštní skupina bezobratlých se skládá z druhů vodních brouků žijících v blízkosti minerálních pramenů, jedná se o druhy \"Haliplus fuliginosus, H. flavipes, Laccobius obscuratus\" a \"Enochrus quadripuratotus.\"\n\nÚzemí národního přírodního parku je rozděleno na 4 zóny: zakázaná (7 tis. ha), ochranná (20,1 tis. ha), rekreační (5 tis. ha) a hospodářská (8,3 tis. ha). Z environmentálního hlediska je nejcennější zakázaná a ochranná zóny. Zakázaná zóna (17,3 % území) zahrnuje cenné přírodní ekosystémy (rezervace, přírodní památky aj.), ve kterých je vyloučena hospodářská činnost a umožněna jsou pouze environmentálně přijatelná opatření nezbytná k zajištění normálního fungování ekosystémů. Polovinu území parku (49,8 %) zaujímá ochranná zóna, jejíž ekosystémy zajišťují významné funkce ochrany vody a půdy. Tato oblast má také omezený přístup.\n\nNejcennějším objektem NPP z estetického hlediska je jezero Siněvir obklopené fytocenózami pralesního charakteru. Z botanického a geografického hlediska je v Zakarpatské oblasti nejzajímavější Nehrovecké rašeliniště, které je zajímavé pro studium postglaciální historie rozvoje vegetace. Na vrcholu Hropa byla vytvořena komplexní hydrologická a krajinná ornitologická rezervace (328,3 ha), jsou tam pod ochranou zbytky smrkových pralesů a lesy s přirozenými porosty borovice kleče (\"Pinus mugo\") a olše zelené (\"Alnus viridis\"). V Siněvirském lesnictví vznikla na bázi přehradní nádrže ichtyologická rezervace (25 ha), ve které se chová pstruh (\"Salmo\"), lipan (\"Thymallus\") a další cenné druhy ryb.\n\nNejvýznamnější antropogenní změny jsou spojeny s exploatací lesů. Stejně jako v ostatních částech Karpat, byly v parku na místě smíšených lesních porostů vytvořeny biologicky nestabilní smrkové monokultury (\"Picea abies\")\",\" které často trpí nepříznivými přírodními jevy. Například 17.–19. prosince 1989 došlo k poškození stromů silným větrem na ploše více než 400 000 m. Jedním z důležitých environmentálních úkolů je proto zlepšení ekologické stability lesů a zvýšení jejich ochranných funkcí v tomto vlhkém pásmu.\n\nHlavními úkoly pro národní přírodní park Siněvir jsou:\n\n\n\n\nV současné době je ochrana zaměřena na zachování biodiverzity přirozených ekosystémů. Konkrétně se pracuje na\n\n\nRehabilitační centrum hnědého medvěda o ploše 12 ha bylo vytvořeno v roce 2011 s cílem rehabilitace jedinců medvěda hnědého. Medvědi byli vystaveni špatnému zacházení, byli ilegálně dovezeni na území státu nebo konfiskováni. V centru jsou pravidelně krmeni, ošetřováni a je jim poskytnuta veterinární péče. Dnes jich je v rehabilitačním centru 26. V centru jsou také prováděny práce pro rozšiřování populace hnědých medvědů. Na území Ukrajiny podle posledních odhadů zůstalo pouze 300 jedinců.\n\nPark není dosud dost přizpůsoben turistickému a rekreačnímu rozvoji. V průběhu roku ho navštěvuje 60-80 tis. turistů, láká je nejen jedinečné přírodní úkazy v pohoří Horhan, ale i zajímavé kulturní památky. Například ve vesnici Siněvyrská Poljana se nachází chráněný Pokrovsky dřevěný kostel a zvonice (architektonická památka z 18.-19. století) nebo Mychajlivsky dřevěný kostel ze 17. století, který se nachází ve vesnici Nehrovec. Ve vesnici Koločava můžeme najít muzeum českého spisovatele Ivana Olbrachta, který zde sbíral materiály pro sociální román \"Nikola Šuhaj loupežník\".\n\nOblast je také zajímavá pro poznávání historie lesního hospodářství. V horním toku řeky Terebla bylo v 19. století postaveno pět přehradních hrází pro plavení dříví. Největší v z nich leží na řece Ozerjanka. Na jejím základě vzniklo muzeum plavení dříví, jediné nejen v bývalém SSSR, ale i ve střední Evropě.\n\nPřirozené ekosystémy parku mají i vzdělávací význam, v Koločavě se nachází výcvikové středisko Biologické fakulty Užhorodské univerzity.\n\nNa území národního přírodního parku jsou vesnice Berehy, Horb, Zaverchňa Kyčera, Zahorb, Koločava, Merešor, Nehrovec, Svoboda, Siněvir, Siněvirská Poljana.\n\nPřes národní park prochází silnice T0720 Mižhirja-Buštyno přes vesnice Siněvir a Koločava. Na sever od ní odbočuje silnice T0724, která vede do vesnice Siněvrská Poljana a dále k jezeru Siněvir.\n\nExistuje také 3 ekologické stezky (Uročyšče Krasne – Siněvirské jezero, Hrebla-Ozirce, Koločava), 2 naučné stezky (Berezovec, Kyčera) a 8 turistických tras (Nehrovec - Koločava, Uročyšče Kvasovec - Vilšany, Koločava - hora Strymba, Hluchaňa - Kosyj Verch, Ostirky - hora Hrebiň, Ostirky - Hrebla, Siněvirský pereval - Siněvirské jezero, linija Arpada)\n"}
{"id": "1448707", "url": "https://cs.wikipedia.org/wiki?curid=1448707", "title": "One America Appeal", "text": "One America Appeal\n\nOne America Appeal, přibližný překlad Prosba pro Spojenou Ameriku je nezisková organizace, kterou 7. září 2017 založilo všech 5 žijících bývalých prezidentů USA: Jimmy Carter, George H. W. Bush, Bill Clinton, George W. Bush a Barack Obama. Původně byla založena na pomoc obětem hurikánu Harvey, ale pak se rozšířila o pomoc lidem pro oblasti hurikánu Irma a hurikánu Maria. \n\n\"Z hloubky srdce\", v originálu \"Deep from the Heart: The One America Appeal\" byl název benefičního koncertu dne 21. října 2017 v Reed Aréně na Texas A&M University v College Station s účastí všech 5 žijících bývalých prezidentů USA. Příjmy z prodeje vstupenek atd. šly na speciální pomoc obětem hurikánů. Moderátorem koncertu byl Lee Greenweed, hudební direktor byl Martin Guigui a uvedli interprety:\nVystoupení Lady Gaga bylo překvapením, zazpívala skladby Million Reasons, You and I a The Edge of Glory. Hudební sbor Singing Cadets z Texas A&M University zazpíval na úvod \"National Anthem\" (národním hymnu), skladbu \"God Bless the USA\" a \"Lean on Me\" na závěr koncertu. Úřadující prezident Donald Trump dopředu nahrál video zprávu přehranou během koncertu, kde jejich snahu pomoct označil jako \"úžasnou\".\n"}
{"id": "1448711", "url": "https://cs.wikipedia.org/wiki?curid=1448711", "title": "SOR NS 12", "text": "SOR NS 12\n\nSOR NS 12 je typ českého městského nízkopodlažního autobusu vyráběného od roku 2016 společností SOR Libchavy. Je nástupcem typu SOR NB 12. Autorem jeho designu je český architekt Patrik Kotas. Produkován je v dieselové verzi i jako elektrobus (NS 12 Electric), existuje také kloubová varianta NS 18. S karoserií NS 12 je vyráběn trolejbus Škoda 32Tr SOR.\n\nSOR NS 12 je plně nízkopodlažní dvounápravový autobus o délce 12 000 mm. Šířka vozidla činí 2 550 mm. Vstup do vozu umožňují troje dvoukřídlé dveře o šířce 1,2 m, podlaha se nachází ve výši 340 mm nad vozovkou. Na přání zákazníka může být vybaven klimatizací. Maximální rychlost vozu je 80 km/h.\n\nPrvní prototyp dieselové verze vznikl v roce 2017. Téhož roku byl vystaven na veletrzích Busworld 2017 a Czech Bus 2017, v následujícím roce se ukázal na veletrhu Bus Show Nitra 2018. Od dubna 2019 si ho zapůjčil dopravce Stenbus. Druhý prototyp dieselové verze s převodovkou Voith vznikl v roce 2019, zapůjčen byl dopravci ČSAD Střední Čechy. \n\nPrvním dopravcem, který začal dieselové vozy NS 12 provozovat, se staly v říjnu 2019 Plzeňské městské dopravní podniky.\n\nPrototyp elektrobusu SOR NS 12 Electric byl představen na veletrhu v Hannoveru v září 2016. Téhož roku byl vystaven na pražském veletrhu Czech Bus 2016, poté si vůz pronajal Dopravní podnik hl. m. Prahy. Sériová výroba začala v roce 2017.\n\n"}
{"id": "1448712", "url": "https://cs.wikipedia.org/wiki?curid=1448712", "title": "Magndís", "text": "Magndís\n\nMagndís je ženské křestní jméno germánského původu. Pochází ze starogermánských slov *maʒina- \"\"možnost\"\", \"\"síla\"\" (starogermánština), magn, megin (staroseverština) a magan, megin (starohornoněmčina) a dís \"\"ženské božstvo\"\", \"\"moudrá žena\"\", \"\"dáma, žena, panna\"\" (staroseverština); dersei, deis \"\"moudrost\"\" (gótština), idis, ides \"\"(moudrá) žena, panna\"\" (starosasština), (anglosasština); itis \"\"žen,a panna\"\" (starohornoněmčina)\n\nMagni, germánský bůh\n\n"}
{"id": "1448714", "url": "https://cs.wikipedia.org/wiki?curid=1448714", "title": "Budova penzijního fondu (Sarajevo)", "text": "Budova penzijního fondu (Sarajevo)\n\nBudova penzijního fondu (chorvatsky/bosensky/srbsky Zgrada penzionog fonda/Зграда пензионог фонда), oficiálně Gazi-Husrevbegův palác (chorvatsky/bosensky Gazi-Husrevbegova palata) se nachází v centru města Sarajeva, vedle Katedrály srdce Ježíšova. Vyplňuje západní stranu náměstí \"Trg Fra Grge Martića\", na které se katedrála nachází. Novorenesanční reprezentační palác byl první stavbou v bosenské metropoli, kterou realizoval český architekt Karel Pařík. Její adresa je \"Trg fra Grge Martića 4\".\n\nO realizaci budovy se zasloužil Konstantin Hörmann, který působil v bosenskohercegovinské zemské vládě po příchodu Rakousko-Uherska. \n\nPrůčelí budovy bylo orientováno do náměstí, kde jej však později zastínila katedrála. Kromě toho má budova také ještě dvě křídla, která tvoří východní část bloku domů a vybíhají do ulic \"Ferhadija\" (jižní křídlo) a \"Mula Mustafe Bašeskije\" (severní křídlo). Rozčlenění budovy odpovídá stavbě Heinrichhofu ve Vídni. \n\nVýstavba objektu probíhala až do léta roku 1886 a podzimu 1887, probíhala po částech. V přízemí byla následně otevřena kavárna, sídlila zde také pošta a telegraf. Od roku 1889 sídlila v přízemí Bosenskohercegovinská banka, která se později přestěhovala do vyššího patra. V budově sídlilo také bosenské Zemské muzeum.\n\nPozději zde sídlila řada různých institucí. V současné době patří dům Islámskému společenství Bosny a Hercegoviny. Svůj název získala podle původního určení, jako budova penzijního fondu bosenskohercegovinských zemských funkcionářů.\n\nV průběhu různých rekonstrukcí, kterými stavba prošla, byly některé dekorativní prvky stavby postupně odstraňovány a stavba tak podstatným způsobem změnila svojí podobu.\n\n"}
{"id": "1448716", "url": "https://cs.wikipedia.org/wiki?curid=1448716", "title": "Mycetom", "text": "Mycetom\n\nLidské onemocnění zvané mycetom (také znám jako Madurova noha – ) je chronická lokalizovaná granulomatózní infekce kůže a podkožní tkáně, která se postupně šíří i na kosti a další hluboké struktury. V 80 % případů napadá nohy, případně jiné části dolních končetin. \" \"\n\nMůže být způsoben houbou nebo bakterií; v případě houby se jedná o eumycetom a v případě bakterie o actinomycetom. Nejčastější výskyt infekce spadá do tzv. mycetomového pásma, zahrnující Súdán, Somálsko, Senegal, Indii, Jemen, Mexiko, Venezuelu, Kolumbii, Argentinu a další země. Jedná se o tropickou a subtropickou infekci, místa s výskytem epidemií patří do relativně kyselých oblastí s krátkým obdobím dešťů a nízkou humiditou. Světová zdravotnická organizace (World Health Organization) řadí mycetomy mezi jedno ze zanedbaných tropických onemocnění (Neglected tropical diseases – NTDs).\n\nOrganismy způsobující mycetomy se nejčastěji vyskytují v půdě nebo ve vodě ve formě odolných stádií. Do těla se dostávají skrze poranění na kůži v oblasti nohou nebo jiných částech těla. Častým zdrojem poranění mohou být např. akáciové stromy, jejichž místa růstu se překrývají s výskytem mycetomů v Súdánu, zemi s jednou z nejvyšších prevalencí. Když akácie uschnou, jejich větve padají na zem a poranění trny může být vstupní branou infekce. Nemoc jako taková není přenosná mezi lidmi ani mezi zvířaty.\n\nNejčastější původci mycetomů:\n\n\nVýskyt patogenů se liší dle geografické polohy. Eumycetomy jsou četnější v Africe. V Súdánu je nejčastějším původcem (až 70 % případů) houba \"Madurella mycetomatis\". Aktinomycetomy mají vyšší zastoupení v Jižní a Střední Americe, Mexiku a Brazílii, přičemž v posledních dvou jmenovaných je hlavním původcem \"Nocardia brasiliensis.\"\n\nMezi nakaženými se více objevují muži (průměrně v poměru 3,7:1), pravděpodobně v důsledku častějšího vystavení riziku kontaminace při venkovních aktivitách. Nejčastěji se jedná o muže pracující jako farmáři či pastevci. U nakažených žen se projevují mycetomy agresivněji v období těhotenství, v důsledku hormonálních změn a snížení imunitní odpovědi s ním spojených.\n\nDosud nejlepší známou prevencí je nošení bot a jiných pokrývek nohou, které zamezí zranění a následnému kontaktu s původci mycetomů v půdách či ve vodě.\n\nInkubační doba trvá přibližně 3 až 9 měsíců. Bakteriální a houbový mycetom se projevují podobnými symptomy, které se někdy shrnují pojmem mycetomová triáda. Ta zahrnuje lokalizovaný otok, drénující sinusy a přítomnost světlých nebo tmavých granul, která obsahují agregáty příslušných mikroorganismů. Tato granula se v české literatuře také označují jako drůzy. Zpočátku se objevují pevné, ale nebolavé útvary, nejčastěji pod kůží na nohou, ale mohou se objevit kdekoliv na těle. Postupem času se útvary zvětšují a tvoří mokvavé boláky. Typický je serosanguinósní výtok s přítomností granul a hnisu. Dlouhotrvající nákaza může poškodit svalovinu i kost zasažené oblasti. Většina nakažených nepociťuje žádnou bolest ani nepohodlí, v některých případech se může objevovat svědění nebo lehká bolest. Jako daleko bolestivější a nebezpečnější se může stát sekundární infekce, velmi často způsobená \"Staphylococcus aureus\" (zlatým stafylokokem).\n\nAktinomycetomy rychleji progredují a oproti eumycetomům se šíří dříve do dalších tkání. Častěji se také objevují metastatické léze ve vzdálených lymfatických uzlinách.\n\nV současné době pro mycetomy existuje mnoho diagnostických metod, které se liší ve své nákladnosti, náročnosti i přesnosti. Jejich specifita a senzitivita záleží rovněž na původci onemocnění. Jelikož jde o NTD, pro přesnější metody často chybí finanční prostředky a vybavení.\n\nVhodnou počáteční metodou může být cytologická metoda FNAC (fine-needle aspiration cytology), při které se do léze vnoří jehla a materiál je nasáván s použitím pohybů nejméně ve třech různých směrech. Vzorek obsahuje krev, díky které vznikne sraženina, jež se dále zpracovává fixací a barví se hematoxylinem a eosinem. Následně je zkoumána morfologie granul. Metoda je rychlá a finančně nenákladná, provedení odběru, zpracování a vyhodnocení vyžaduje v průměru jeden den.\n\nIzolace granul může být provedena také histopatologicky, tedy s využitím chirurgické biopsie. Tato metoda má obecně vyšší specifitu a senzitivitu, například v případě identifikace \"M. mycetomatis\" jde o senzitivitu 95,2 % a specifitu 95,4 % oproti FNAC, jejíž senzitivita byla 80,5 % a specifita 88,4 %. Průměrná doba čekání na výsledky vyšetření je o něco delší, tj. 3 dny. Metoda je invazivnější a měla by se provádět v celkové nebo spinální anestezii, jelikož na základě vnějšího vzhledu lézí nelze s jistotou odhadnout vhodné místo zákroku a metoda je pod lokální anestezií bolestivá a nespolehlivá.\n\nNejrychlejší metodou je mikroskopie granul získaných z hnisu. Tato metoda využívá 10% KOH ke štěpení hlenu a keratinu. V barveném preparátu roztlaku granul jsou hledány hyfy a spory. Metoda však nemá dostatečnou specifitu a sama k diagnostice nestačí.\n\nZa zlatý standard bývá považováno pěstování kultur. Granula by měla být získána biopsií, neboť jinak hrozí vyšší riziko kontaminace. Zatímco původci aktinomycetomů vyžadují médium bez přidaných antibiotik, u eumycetomových kultur se přidává penicilin, streptomycin aj. Pro identifikaci se používá morfologie a různé ukazatele biologické aktivity (pro příklad můžeme zmínit produkci dusíkatých sloučenin nebo proteolytickou aktivitu). Metoda je časově náročná a vyžaduje přibližně 3 týdny. Další nevýhodou je riziko kontaminace kultur.\n\nDalší metodou je sérodiagnostika, která však nebývá příliš vhodná z důvodu dlouhé přípravy antigenů a nízké diagnostické přesnosti často způsobené křížovou reaktivitou. Záleží však opět na infekčním agens, například pro diagnostiku \"N. brasiliensis\" může být ELISA s detekcí p24 purifikovaného proteinu spolehlivou metodou a může sloužit také ke sledování terapeutické odpovědi.\n\nPro metody molekulární diagnostiky je charakteristická vysoká přesnost a nákladnost, kvůli které nejsou rozšířené v terénu. Pro aktinomycety se využívá například 16S rRNA genové sekvenování nebo specifické PCR s analýzou produktů za využití restrikčních endonukleáz. Metody identifikace eumycetomových agens porovnávají sekvenované ITS (internal transcribed spacer) se sekvencemi v GenBank databázi. Finančně nenáročnou a vysoce specifickou metodou je RCA (rolling circle amplification), při které se provádí amplifikace ITS. Identifikace je založena na následné hybridizaci s dvěma druhově-specifickými 20nukleotidovými jednovláknovými úseky DNA spojenými linker sekvencí (jde o tzv. padlock probes). Bohužel však v zemích výskytu nemoci často chybí pro metodu nezbytný termocykler. \n\nAhmed a kol. v roce 2017 vypracovali schéma doporučeného postupu diagnostiky. Při negativním výsledku FNAC se využívá chirurgická biopsie pro získání granul. Následně se využívají přesnější metody dle možností laboratoře.\n\nBakteriální mycetom se dá léčit pomocí antibiotik a léčba bývá vysoce úspěšná. Nejčastěji užívanou kombinací je léčba streptomycinem intramuskulárně a kotrimoxazolem (TMP/SMX) nebo dapsonem. V případě rozsáhlých infekcí se užívá kombinace kotrimoxazolu a amikacinu. V léčbě je vhodné také vyšetřit a zohlednit citlivost dané bakterie k antibiotikům, jelikož rezistence se může lišit v závislosti na lokalitě.    \n\nNaproti tomu houbový mycetom je ve své léčbě složitější, jelikož přípravky proti houbovým onemocněním nemusí vždy účinkovat. Ve většině případů se tedy kombinují s chirurgickým odstraněním lézí. První volbou jsou triazolová antimykotika. Cenově nejdostupnějším je itrakonazol, který se podává několik týdnů před operačním zákrokem a následně několik měsíců až let poté. V případě rozsáhlých mycetomů se takových zákroků provádí více. \n"}
{"id": "1448717", "url": "https://cs.wikipedia.org/wiki?curid=1448717", "title": "Pathánkót", "text": "Pathánkót\n\nPathánkót () je město v Paňdžábu, jednom ze svazových států Indie. K roku 2011 mělo přibližně 156 tisíc obyvatel a bylo správním střediskem svého okresu. \n\nPathánkót leží v nadmořské výšce kolem 137 metrů na úpatí Siváliku. \n\nPathánkót je významným dopravním uzlem v rámci severozápadní Indie. Je zde letiště a vede zde několik železničních tratí.\n\nPathánkót spadá do subtropického podnebí. Průměrná teplota je 23,2°C.\n"}
{"id": "1448725", "url": "https://cs.wikipedia.org/wiki?curid=1448725", "title": "Doprava na Srí Lance", "text": "Doprava na Srí Lance\n\nDoprava na Srí Lance je převážně založena na silniční infrastruktuře. Srí Lanka má rozvinutou dálniční síť a 1568 km železnic provozovaných národní společností Sri Lanka Railways. K dispozici jsou také splavné vodní cesty, přístavy a mezinárodní letiště. Národní leteckou společností jsou SriLankan Airlines.\n\nSilniční doprava tvoří na souši 93 % dopravy. Stát má 12 220 km silnic tříd A a B a 169 km rychlostních silnic.\nSilnice na Srí Lance se dělí do čtyř kategorií: E, A, B a C.\n\nRychlostní silnice Kolombo–Matara je 126 km dlouhá a spojuje města Kolombo, Galle a Matara. Postavena byla v roce 2011 pro rozvoj a zlepšení ekonomiky Jižní provincie (\"Dakunu Palata\"). Výstavba dalších dvou rychlostních silnic (E02 a E03) byla ukončena v uplynulých letech a rychlostní silnice E04 je ve výstavbě. Výstavba rychlostní silnice z Kahathuduwa do Pelmadulla započala v roce 2014 a má být dokončena v roce 2019.\n\nSrílanská vláda navrhla tři zvýšené dálnice (technicky je celá dálnice jediným mostem), které propojí tři hlavní rychlostní silnice:\n\n\nSrílanské dálnice jsou kategorizovány do kategorií A a B. Dálnice kategorie A se dále dělí do podkategorií AA, AB a AC.\n\nHustota silniční sítě je nejvyšší na jihozápadě, hlavně v oblasti Kolomba. Dálnice jsou v dobrém stavu, s hladkým povrchem a dopravním značením. Nejvytíženější cesty jsou neustále modernizovány a opravovány. I přesto jsou některé venkovské silnice v horším stavu. Veřejná doprava je široce dostupná v mnoha venkovských oblastech.\n\nAutobusy jsou hlavním způsobem veřejné dopravy. Provoz zabezpečuje státem vlastněná společnost Sri Lanka Transport Board (SLTB) a soukrommí dopravci. SLTB provozuje městské i venkovské linky, které nejsou pro soukromé dopravce rentabilní.\n\nKolombo má rozsáhlý systém veřejné dopravy založený na autobusech, jehož sídlem je Central Bus Stand v Pettahu. Silniční síť města sestává z radiál, které spojují město a centra městských částí. Mnohé autobusové linky jsou vedeny po hlavních tepnách, bez vyhrazených pruhů pro autobusy kvůli hustému provozu. Pro Kolombo byl navržen systém metrobusů, ale zatím nebyl zaveden.\n\nPříměstské autobusy město propojují s hlavními centry země. Některé jezdí po rychlostních silnicích E01 a E03 s moderními autobusy značky Ashok Leyland.\n\nV roce 2011 začala SLTB nahrazovat stárnoucí autobusy novými. Na většině linek v Kolombu jezdí autobusy Volvo 8400 vyráběné firmou Volvo India.\n\nNejpopulárnějším modelem je Lanka Ashok Leyland Viking; tyto vozy provozuje SLTB a několik soukromých společností.\n\nŽelezniční síť tvoří 1568 kilometrů tratí, provoz na nich zajišťuje Sri Lanka Railways. Vlaky spojují významná města s 9 provinciemi země.\n\nVětšina tratí byla postavena za koloniálních časů Britského impéria. První trať z Kolomba do Kandy byla otevřena 26. dubna 1867. Železnice byla ekonomickým způsobem transportu zboží, hlavně čaje, kaučuku a produktů z kokosových plantáží do hlavního přístavu v Kolombu. Po roce 1950 se srílanská ekonomika začala více soustřeďovat na průmysl než na zemědělství. Silniční infrastruktura rostla také. Po nástupu nákladních automobilů se množství přepravovaného zboží po železnici snížilo. Hlavně kvůli své orientaci na zemědělské oblasti a přepravu zboží mnohem více než na přepravu osob a významná centra generovala železnice velké ztráty.\n\nPotenciál železnice vzrostl v roce 1974, kdy ministr dopravy Leslie Goonewardena zajistil prodloužení pobřežní trati (\"Coastal Line\") z Puttalam do cementárny v Aruvakalu. Tato linka je modernizována a prodlužována tak, aby vyhovovala vyšším rychlostem a zvýšila se její efektivita.\n\nPřestože už v roce 2010 byla navržena elektrifikace nejrušnějších úseků sítě s cílem zlepšit energetickou účinnost a udržitelnost, projekt ani nezačal. V první fázi bylo plánováno elektrifikování linky Panadura–Veyangoda.\n\nSrílanská železniční síť prochází malebnou krajinou – hlavně hlavní linka Kolombo-Badulla, která prochází strmými vysočinami. Železnice spojuje města Kandy, Galle, Matara, Anurádhapuraja, Gampaha, Negombo, Kurunegala, Avissawella, Kalutara, Polonnaruwa, Batticaloa, Trincomalee, Badulla, Gampola, Nawalapitiya, Matale, Vavuniya, Puttalam a Chilaw s Kolombem. Tratě do měst Jaffna, Kankesanturai a Mannar byly během občanské války zničeny.\n\nPůvodně úzkorozchodná trať \"Kelani Valley Line\", vedoucí z Kolomba do Avissawella, byla přestavěna na normální rozchod. Další úzkorozchodné tratě z Nanu Oya do Nuwara Eliya, z Avissawella do Yatiyantota a z Avissawella do Ratnapura a Opanayaka byly kvůli finančním ztrátám sneseny.\n\nSrílanskými mezinárodními letišti jsou Colombo Bandaranaike International Airport, Mattala Rajapaksa International Airport a Ratmalana International Airport, které je rekonstruováno.\n\nNárodními aeroliniemi jsou SriLankan Airlines. Firma byla založena v roce 1979 jako Air Lanka a jméno bylo změněno v roce 1998 poté, co do společnosti vstoupil zahraniční investor. Aerolinie létají do Asie a Evropy ze svého sídla na Bandaranaike International Airport v Kolombu. Celkem obsluhují 105 destinací v 47 zemích.\n\nBandaranaike International Airport nacházející se v Katunayace, je od Kolomba vzdáleno 35 km severně. Mattala Rajapaksa International Airport se nachází v Mattale, severně od města Hambantota. Ratmalana Airport po rekonstrukci obnoví mezinárodní lety po padesátileté přestávce.\nDomácí linky jsou spojeny s letištěm v Ratmalana. Domácími dopravci jsou Deccan Aviation Lanka, Deccan Helicopters, Senok, Helitours a Cinnamon Air. Srí Lanka má 23 letišť.\n\nNa Srí Lance je 160 kilometrů vnitrozemských vodních kanálů, které jsou využívány plavidly s malým ponorem.\n\nSrí Lanka má hluboké přístavy v Kolombu a ve městech Hambantota, Galle a Trincomalee. Přes přístav v Kolombu projde nejvíc nákladu, v roce 2017 dosáhla přepravní kapacita přístavu 6,2 milionu kontejnerů (TEU). V roce 2008 začalo rozšiřování přístavu za 1,2 miliardy dolarů. Projekt financovaný Sri Lanka Ports Authority byl vybudován společností Hyundai Engineering and Construction Company.\n\nV roce 2010 byl otevřen Přístav Mahindy Radžapaksy ve městě Hambantota na jihu země. Přístav má využít výhodné polohy ostrova, který leží přímo na námořní trase mezi Suezským průplavem a Malackým průlivem. Dalšími přístavy jsou rybářský přístav Dikkowitta a Kankesanthurai.\n\nNa Srí Lance sa nachází 62 km ropovodů.\n"}
{"id": "1448728", "url": "https://cs.wikipedia.org/wiki?curid=1448728", "title": "Sisian", "text": "Sisian\n\nSisian () je město v provincii Sjunik na jihovýchodě Arménie. Leží v hornaté krajině na řece Vorotan 217 kilometrů jihovýchodně od Jerevanu a 115 jižně od Kapanu, hlavního města provincie. Žije zde obyvatel.\n\nÚzemí, na kterém se nachází současné město Sisian, bývalo součástí kantonu \"Tsghukk gavar\" v provincii Sjunik, která tvořila historické Arménské království. První záznamy o této provincii jako významném centru paganismu v království Urartu pocházejí z 8. století př. n. l.\n\nV roce 1103 čelilo území vpádu a rabování ze strany Seldžucké říše. Po pádu Syuniku v roce 1170 následovala další invaze vojsk Seldžucké říše, ale i Karakojunluské říše a Akkojunluské říše.\n\nOd začátku 16. století upadl Sisian pod nadvládu perské dynastie Safíovců. Peršané a turkické národy, které ovládaly východní Arménii, nazývali město \"Gharakilisa\" neboli \"Černý kostel\". \n\nNa počátku 18. století bylo město součástí ozbrojeného odporu vůči Peršanům a Osmanům pod velením Davida Beka. Povstání začalo v roce 1722 a na jeho konci v roce 1728 se podařilo osvobodit celou provincii Sjunik.\n\nNa začátku 19. století se velká část jižní Arménie stala součástí Ruského impéria. Stalo se tak na základě Gulistanské dohody mezi Ruskem a zástupci perské dynastie Kadžárovců, podepsané 24. října 1813 po Rusko-perské válce v letech 1804–1813.\n\nPo první světové válce se město stalo součástí nezávislé Arménské republiky. Přímým důsledkem sovětizace Arménie bylo přistoupení země do Zakavkazské federace, aby se posléze stala členem SSSR.\n\nV roce 1930 se Sisian stal centrem nově vzniklého Sisijanského rajónu, avšak až do roku 1935 nesly město i rajón název \"Gharakilisa\", v letech 1935–40 pak \"Sisavan\".\n\nV souvislosti s výstavbou Vorotanské kaskády v roce 1960 začalo město nabývat na významu. V Sisianu a blízkém okolí vznikalo velké množství průmyslových podniků a ekonomická situace oblasti se zlepšovala. V roce 1986 bylo v blízkosti města u dálnice, spojující sever a jih země, vybudováno malé letiště.\n\nSisian leží v jihovýchodní části Arménie v hornaté oblasti historické provincie Sjunik v nadmořské výšce 1600 m n. m.. Od západu ho obklopují Zangezurské hory, od jihu pak hory Bargušatské. Do severního okraje města zasahují hory Sisianské s vrcholy přesahujícími nadmořskou výšku 3500 m n. m. v jeho těsné blízkosti. Městem protéká řeka Vorotan, do které se na jeho jižním okraji vlévá stejnojmená řeka Sisian. Severně od města ve vzdálenosti 6 kilometrů prochází dálnice, která spojuje Arménii s republikou Arcach a Íránem.\n\nVzhledem k poloze města v relativně velké nadmořské výšce jsou pro jeho podnebí charakteristické dlouhé a chladné zimy a krátká léta. Nejchladnějším měsícem je leden s průměrnou teplotou –3,8 °C, nejteplejším pak červenec s průměrnou teplotou 20,2 °C. Roční srážkový úhrn činí 532 mm.\n\nVybudováním Vorotanské kaskády v roce 1960 bylo velkým impulsem pro ekonomický rozvoj města. Sovětská vláda podporovala zakládání nových průmyslových podniků. Převažujícími odvětvími průmyslu jsou textilní závody, produkce stavebních materiálů a výroba lékařských přístrojů.\nV době, kdy byla Arménie součástí Sovětského svazu, bylo v oblasti výrazným způsobem podporováno i zemědělství. Byly zakládány podniky pro výrobu a zpracování zejména drůbežího a vepřového masa.\n\nV roce 1991 získala Arménie nezávislost na Sovětském svazu a částečné přetrhání dosavadních vazeb a závislost na dovozu energie a nerostných surovin se projevila zhoršením ekonomické situace země. Mnoho do té doby prosperujících podniků v Sisianu a okolí muselo ukončit svůj provoz. \n\nPo roce 2010 se však ekonomika státu začala zotavovat, a to se projevilo i v Sisianu. Došlo k obnovení zejména podniků na výrobu stavebních materiálů, rozvíjí se i potravinářský průmysl. Významným podnikem je těžební závod \"Sisian Shik\" a závod na výrobu stavebních materiálů \"Bazalt-M\".\n\nMezi nejpopulárnější sporty ve městě patří fotbal, volejbal, futsal, box, řecko-římský zápas a šachy. Díky podpoře volejbalisty Manvela Amirchanjana byla v roce 1961 otevřena sportovní škola pro mladé talenty. Její kapacita činí asi 500 dětí. V roce 2017 prošla celkovou rekonstrukcí a modernizací. Dále v Sisianu existují specializované sportovní školy se zaměřením na fotbal a šachy.\n\nV roce 2017 byl otevřen nový fotbalový stadion s umělým trávníkem a kapacitou pro 500 sedících diváků.\n\n\n"}
{"id": "1448729", "url": "https://cs.wikipedia.org/wiki?curid=1448729", "title": "Andrew Earl", "text": "Andrew Earl\n\nAndrew Earl (* 1976) je britský reprezentant ve sportovním lezení, vicemistr Evropy v boulderingu.\n\n"}
{"id": "1448737", "url": "https://cs.wikipedia.org/wiki?curid=1448737", "title": "Ameli Haager", "text": "Ameli Haager\n\nAmeli Haager (* 1979) je bývalá německá reprezentantka ve sportovním lezení, vicemistryně Evropy v lezení na rychlost a juniorská mistryně světa v lezení na obtížnost.\n\nMezinárodních závodů se účastnila také její sestra Nicola Haager, mistryně Německa v boulderingu.\n"}
{"id": "1448738", "url": "https://cs.wikipedia.org/wiki?curid=1448738", "title": "Ragnar", "text": "Ragnar\n\nRagnar je mužské křestní jméno germánského původu. Pochází ze slov raʒina- \"\"rada, rozhodnutí\"\" (starogermánština); regin \"\"rada, usnesení, moc, síla (Bohů)\"\" (staroseverština); rǫgn \"\"rada, usnesení, síla\"\" (gótština) a her \"\"charja, haria, harja(z)\"\" \"\"armáda, vojsko\"\" (starogermánština); harjar \"\"bojovník\"\", \"\"velitel armády\"\" (praseverština) a (staroseverština); -arr, heri (starosasština, starohornoněmčina)\n\n"}
{"id": "1448741", "url": "https://cs.wikipedia.org/wiki?curid=1448741", "title": "Karel Ševčík (fotograf)", "text": "Karel Ševčík (fotograf)\n\nKarel Ševčík (* 12. září 1983, Zlín) je český fotograf.\n\nNarodil se ve Zlíně 12. září 1983. Vyrůstal a doposud žije v malém průmyslově zaměřeném městě Zlínského kraje Otrokovicích. Vystudoval gymnázium (1997 - 2003) blízko svého bydliště a přírodovědeckou fakultu Ostravské univerzity v Ostravě obor systematická biologie a ekologie (2003 - 2009). Rok pracoval v managementu chemické výroby. V současnosti pracuje jako úředník na odboru ochrany životního prostředí Městského úřadu Otrokovice. Fotografování se příležitostně věnoval už v dětství. Naplno rozvinul fotografickou činnost až s rozmachem digitální fotografie, konkrétně s aparátem značky Nikon od podzimu roku 2009. Také si vyzkoušel instantní fotografií Polaroid a hybridní proces pomocí Flexaret IVa.\n\nOd roku 2010 je členem Otrokovického fotoklubu Beseda. V letech 2010-2013 se vzdělával se v tříletém kurzu v oboru výtvarné fotografie na Institutu fotografických studií Photogenia v Brně. Od roku 2016 se stal členem České federace fotografického umění.\n\nV počátcích se nejvíce věnoval makrofotografii, detailům, abstrakci či focení zvířat. V současnosti fotí převážně téma architektury a pak především portrét a akt, respektive ucelenější tématické projekty zaměřené z velké části na detaily těla, experimenty s vícenásobnou expozicí nebo dlouhým časem.\n\nVýstavní činnosti se věnuje od roku 2011, kdy měl první samostatnou výstavu portrétního souboru \"TOMA\" ve Zlíně v cukrárně Panoráma. Se svými snímky se postupně objevil v čajovnách, kavárně a knihovně v Otrokovicích a Holešově. V roce 2016 absolvoval první výstavu v Brně v prostorách soukromé společnosti AGORA DMT a.s. Výstava nesla titul \"Tajemné ženy\". Na tuto výstavu další rok navázala stejnojmenná výstava v centru Brna v Café Práh. V roce 2018 se vrátil s výstavou \"Tajemné ženy\" do rodného Zlína do kavárny Továrna. Při této příležitosti autor vybral ze souboru \"Tajemných žen\" několik dosud nevystavených fotografií. Desátou výstavu pak zahájil v listopadu roku 2018 ve Slovenských Medzilaborcích, konkrétně v Muzeu moderního umění Andyho Warhola pod titulem \"Vše co (ne)schováš\". Se svými snímky se postupně objevil na společných výstavách pořádaných fotoklubem v kavárnách, knihovnách a kulturních domech v Napajedlech, Slavičíně, Bohumíně a Litovli, aj. Městská galerie v Otrokovicích pod vedením místního fotoklubu uspořádala výstavu Vše co (ne)schováš na přelomu spna a září roku 2019. V témže roce pokračuje výstavní činnost výstavou v Olomouci. kde byla poprvé představen nový soubor aktových fotografií pod názvem Sphaera. \n\nPravidelně každý rok se účastní mezinárodních soutěží. V rámci České republiky získal jako své nejvyšší ocenění druhé místo v časopise \"Československá fotografie\" a třetí místo v soutěži Černobílé valéry 2017 z Rýmařova. Ze zahraničních soutěží získal množství nominací, či finálových umístění a pětkrát čestné uznání poroty, nejvyšší možné ocenění hned po medailových příčkách. Mezi další hodnotné úspěchy patří rozhovor v časopisu \"FotoVideo\", ale také pro někdejší Robert Vano Gallery v Bratislavě nebo pro internetový magazín o umění \"AFUK\". Díky jeho publikačním aktivitám jsou jeho práce zmíněny i v internetovém časopise \"iLeGaLiT\". Se svým souborem avantgardně laděných fotografií zaujal i tvůrce undergroudového webu NaPokraji.\n\n\n\n\n\n\n\n\n\n\n\n\n\n\n\n\n\n\n"}
{"id": "1448743", "url": "https://cs.wikipedia.org/wiki?curid=1448743", "title": "Římskokatolická farnost Žalkovice", "text": "Římskokatolická farnost Žalkovice\n\nŘímskokatolická farnost Žalkovice je územní společenství římských katolíků s farním kostelem svatého Mikuláše v děkanátu Kroměříž.\n\nPrvní písemná zmínka o obci pochází z roku 1220. Farní kostel pochází ze 14. století.\n\nSoučasným administrátorem excurrendo je od září 2017 R. D. Mgr. Gregorz Zych.\nVe farnosti se pravidelně koná tříkrálová sbírka.\n\n"}
{"id": "1448747", "url": "https://cs.wikipedia.org/wiki?curid=1448747", "title": "Treasure Hunt", "text": "Treasure Hunt\n\nTreasure Hunt je termín, který je v současné době spjat zejména s realizací (GPS) geolokačních her a programů. Treasure Hunt je GPS hra, při které se týmy pohybují s tablety v terénu, hledají poklady, odpovídají na otázky a plní úkoly. Existuje zde jistá podobnost s geocachingem, při němž se pomocí GPS souřadnic hledá ukrytý poklad. Treasure Hunt je ovšem více svázán s nejmodernějšími technologiemi. Na rozdíl od Geocachingu, který historicky vycházel zejména ze specializovaných GPS přístrojů, jsou geolokační hry typu Treasure Hunt spojovány spíše s mobilními telefony a tablety, na kterých je nainstalován speciální software. Většina dostupného softwaru je komerčního (zakázkového) původu, protože je využíván zejména teambuildingovými firmami při realizaci firemních akcí. Hry typu Treasure Hunt jsou známe i pod dalšími názvy, jako například Hunter Games, Scavenger Hunt nebo City Hunt. Kromě elektronické verze hry, se termín Treasure Hunt také využívá pro označení hry, při které se hráči pohybují v terénu s pomocí map, buzol a dalších fyzických předmětů.\n\nCílové skupiny hráčů:\nOblasti využití:\n"}
{"id": "1448748", "url": "https://cs.wikipedia.org/wiki?curid=1448748", "title": "Geolokační hra", "text": "Geolokační hra\n\nGeolokační hry jsou hry spojené s pohybem hráčů v outdoorovém terénu a navigací pomocí GPS zařízení nebo jiného navigačního zařízení (mapa, buzola). Principem geolokačních her je pohyb hráčů po terénu, plnění úkolů, odpovídání na otázky, nebo jen dosažení konkrétního místa. Hraní geolokační hry je spojeno se dovedností ovládat konkrétní navigační zařízení a pomůcky. To znamená znalosti orientace a navigace (práce s mapou, buzolou, souřadnicemi), nebo práci s GPS zařízením (outdoorové navigační zařízení, např. od firem Garmin, TomTom a další), nebo znalosti ovládání specializovaného software nainstalovaném na mobilním telefonu nebo tabletu. Nejznámější a celosvětově nejrozšířenější geolokační hrou je tvz. Geocaching, jehož historie je spjatá s používáním klasických GPS zařízení. Mezi další geolokační hry patří hry spojené zejména s mobilními technologiemi, jako jsou portál Hunter Games, Scavenger Hunt, Treasure Hunt, City Hunt, Mystery Trail, Challenge Tour nebo Wherigo.\n"}
{"id": "1448750", "url": "https://cs.wikipedia.org/wiki?curid=1448750", "title": "Patty Andrews", "text": "Patty Andrews\n\nPatty Andrews (16. února 1918 Minnesota– 30. ledna 2013 Northridge) byla americká zpěvačka a herečka a nejmladší členka vokálního tria The Andrews Sisters. Byla to jedna z nejpopulárnějších skupin ve 30. a 40. letech dvacátého století.\n\nPatricie Marie Andrews se narodila 16. února 1918 v Minneapolis, Minnesota jako třetí dcera řeckého imigranta Petera Andrease a Američanky norského původu Olgy Bergliot Pedersdatter Sollie. \nPatty Andrewsová byla nejmladší ze tří sester, které se proslavily jako vokální trio The Andrews Sisters. Zpívala v úzké harmonii se svými sestrami Maxene a LaVerne a nahrála stovky písní ve stylu swing a boogie-woogie od pozdních třicátých let do poloviny padesátých let. Když se trio v pozdních šedesátých letech rozpadlo, kvůli úmrtí sestry LaVerne, Patty Andrews vystupovala jako sólová umělkyně. Nedosáhla však žádných větších úspěchů, protože nastupoval rock and roll.\n\nPatty Andrewsová byla manželkou filmového producenta Martina Melchera v letech 1947 až 1950. Poté si v roce 1951 vzala manažera Waltera Weschlera a zůstali spolu až do Weschlerovy smrti v roce 2010.\nAndrews neměla vlastní děti. Adoptovala dceru Pam DuBois.\n\nZemřela v Northridge, Los Angeles, Kalifornii dne 30. ledna 2013 přirozenou smrtí. Bylo jí 94 let.\n"}
{"id": "1448753", "url": "https://cs.wikipedia.org/wiki?curid=1448753", "title": "Vodárenská věž (Plzeň)", "text": "Vodárenská věž (Plzeň)\n\nVodárenská (někdy též zvaná Černá) věž v Plzni se nachází na Pražské ulici při vstupu do historického jádra města a je chráněna jako kulturní památka České republiky. Pětipatrová věž s jehlanovou střechou má čtvercový půdorys a navazuje na ni přímo jednopatrový vodární dům. Svému účelu sloužila od poloviny 16. století až do konce 19. století, byla také součástí městského opevnění.\n\nPodzemní část objektu je nyní součástí prohlídkového okruhu plzeňského podzemí. Nadzemní část pak slouží jako multifunkční prostor, ve kterém se nachází galerie moderního umění, muzeum věnované významné plzeňské rodině Škodů, prodejna šperků a tetovací salon.\n\nPrvní písemná zmínka o městském vedení vody pochází z roku 1532 (práce mistra „rúraře“ Jindřicha z Prahy), ačkoli samotná věž byla postavena asi o deset let později. Pomocí výtlačného potrubí napájela kašny na hlavním náměstí. Když byla v roce 1822 zbořena Pražská brána, prošla věž pozdně klasicistní přestavbou. K zásadní rekonstrukci pak došlo v letech 1845–1849, kdy byla zvýšena o jedno patro a vedle ní byl na místě původní strojovny postaven vodární dům, do jehož suterénu bylo nainstalováno vodní kolo pro čerpání vody z Mlýnské strouhy. V roce 1889 byla ale dokončena nová městská vodárna nad soutokem Úhlavy s Radbuzou a zdejší provoz byl zastaven. Přesto ještě v roce 1922 byla věž upravována, až na poslední patro byla zbavena omítek a do průčelí byl pod pamětní desku Josefa Škody vsazen pozdně gotický portál ze zbořeného domu v Prešovské ulici. Vodární dům dlouhá léta sloužil pro kanceláře městských úředníků. \n\n\n"}
{"id": "1448755", "url": "https://cs.wikipedia.org/wiki?curid=1448755", "title": "Ščučyn", "text": "Ščučyn\n\nŠčučyn (, – \"Ščučin\") je město v Hrodenské oblasti v Bělorusku. K roku 2018 v něm žilo přibližně patnáct tisíc obyvatel. Je administrativním centrem Ščučynského rajónu.\n\nŠčučyn leží přibližně 60 kilometrů východně od Hrodny, správního střediska oblasti, a přibližně 50 kilometrů jihozápadně od Lidy.\n\nNejbližší železniční stanice je sedm kilometrů vzdálená Ražanka na trati z Lidy do Vaŭkavysku.\n\nŠčučyn byl založen v roce 1537. Městem je od roku 1962. V meziválečném období patřil od roku 1921 do roku 1939 do druhé Polské republiky.\n"}
{"id": "1448756", "url": "https://cs.wikipedia.org/wiki?curid=1448756", "title": "Ušák (pořad)", "text": "Ušák (pořad)\n\nUšák je talk show, kterou pro svůj kanál na sociální síti YouTube připravuje český sportovní novinář Jaromír Bosák. První díl se odvysílal 6. února 2018. Jeho hostem byl někdejší český fotbalový reprezentant Jan Koller. Veškeré technické operace při natáčení si autor pořadu zajišťuje sám.\n\nAktualizace k 3. září 2019:\n\n"}
{"id": "1448760", "url": "https://cs.wikipedia.org/wiki?curid=1448760", "title": "Leo Sharp", "text": "Leo Sharp\n\nLeonard Sharp (7. května 1924 – 12. prosince 2016), známý jako El Tata byl americký veterán druhé světové války, vyhlášený zahradník a drogový kurýr pobočky drogového kartelu Sinaloa. Proslul jako nejstarší odsouzený pašerák drog v USA.\n\nSharp se narodil v Michigan City ve státě Indiana.. Bojoval v Italském tažení ve druhé světové válce a za svou službu byl vyznamenám Bronzovou hvězdou.\n\nSharp vynikal v hybridizaci nových plemen květin a stal se světově proslulým v této oblasti. Společnost Sharp získala popularitu při výrobě relativně malých květin se zářivými barvami. Jeho nejoblíbenějším výtvorem byla Ojo Poco, květy olivové barvy o rozměrech 2 1/2 palce (64 mm) s červeným býčím okem uprostřed, které představil v roce 1994. Jeho květinovou farmu v Indianě, kde žil desítky let, navštívilo za tu dobu spoustu nadšenců jeho tvorby.\n\nSharp se dostal do finančních potíží se svým květinářstvím a byl následně osloven mexickými dělníky na jeho farmě v Michiganu, kteří ho požádali o přepravu narkotik pro drogový kartel Sinaloa v Mexiku. Sharpův úspěch při pašování trvající více než 10 let při přepravě tisíců liber kokainu z něj udělal městskou legendu mezi obchodníky s drogami, kteří věděli o jeho činnosti. Sharp používal pick-up značky Lincoln pro přepravu mezi 100 - 300 kilogramů kokainu od jižní americké hranice k Detroitu. Kartel také využíval Sharpa k přepravě výtěžku z léků přesahujícím dva miliony dolarů na zpáteční cestě z Michiganu do Arizony ve stejném automobilu. V roce 2011 byl Sharp zatčen státní policií v Michiganu během koordinované zatýkací operace pod vedením DEA, když měl v autě 200 kilogramů kokainu. Jeho zatčení bylo zachyceno na palubní kameře Michiganské státní policie a vydáno v New York Times. Bylo obžalováno 25 členů organizace. Soud odsoudil Sharpa na tři roky vězení. Rozsudek padl v den jeho devadesátých narozenin. Byl propuštěný na svobodu v roce 2015 po jednom roce ve vězení, kvůli špatnému zdravotnímu stavu.\n\nSharp zemřel v prosinci 2016 ve věku 92 let.\n\nV roce 2018 byl natočený film \"Pašerák\" inspirovaný životem Lea Sharpa. Hlavní roli pašeráka drog ztvárnil Clint Eastwood a Bradley Cooper jako představitel Národního úřadu pro kontrolu obchodu s drogami.\n"}
{"id": "1448772", "url": "https://cs.wikipedia.org/wiki?curid=1448772", "title": "Abraham Joshua Heschel", "text": "Abraham Joshua Heschel\n\nAbraham Joshua Heschel (11. ledna 1907 Varšava – 23. prosince 1972 New York) byl rabín a profesor židovské etiky (musaru) a mystiky (kabaly).\n\nNarodil se ve významné chasidské rodině. V rodopise jeho otce Mordechaje i jeho matky Rajzel lze najít jedny z nejvýznačnějších postav východoevropského chasidismu, jakými byli Magid z Meziriče, Levi Jicchak z Berdičeva či Pinchas z Korece. To do jisté míry předurčilo směr Abrahamova vzdělávání. Nejprve získal tradiční židovské vzdělání v ješivě, jež bylo završeno ortodoxní rabínskou ordinací. Toto vzdělání ale neuspokojilo Abrahamovu hloubavost a zvídavost, a tak se rozhodl pro studium na liberální Hochschule für die Wissenschaft des Judentums, kde získal druhou, tentokrát liberální rabínskou ordinaci. Souběžně s tím studoval filozofii na univerzitě v Berlíně, kde v roce 1934 obhájil doktorskou práci o hebrejských prorocích. V roce 1937 mu Martin Buber uvolnil místo na učilišti liberálního judaismu Jüdisches Lahrhaus, které sídlilo ve Frankfurtu nad Mohanem. Kvůli svému židovskému původu byl však v roce 1938 zatčen gestapem a následně byl z Německa deportován do rodného Polska. Ve Varšavě krátce vyučoval na Institutu judaistiky. Před invazí německé armády do Polska v roce 1939 se mu na poslední chvíli podařilo uprchnout do Londýna. Nakonec ale přesídlil do USA, kde od roku 1940 přednášel na liberální Hebrew Union College v Cincinnati. V roce 1946 se oženil s pianistkou Sylvií Strausovou, s níž má dceru, již dali jméno Susannah – ta kráčí v otcových šlépějích jako profesorka judaistiky. Od téhož roku, kdy se oženil, až do své smrti působil na konzervativním Jewish Theological Seminary v New Yorku jako profesor židovské etiky a mystiky.\n\nKromě akademického působení v židovských institucích se Heschel celý svůj život snažil působit veřejně i mimo tento prostor. Pavel Hošek tuto činnost shrnul těmito slovy: \"Účastnil se aktivně ekumenických rozhovorů s představiteli křesťanských církví, jako pozorovatel a poradce ovlivnil klíčové dokumenty 2. vatikánského koncilu, po boku baptistického teologa a kazatele Martina Luthera Kinga se zapojil do boje za občanská práva Afroameričanů, vystupoval veřejně proti válce ve Vietnamu, angažoval se ve veřejných rozhovorech o americkém školství, o výchově mladé generace, o etických předpokladech zdravotnické péče a v řadě dalších oblastí.\"\n\n"}
{"id": "1448777", "url": "https://cs.wikipedia.org/wiki?curid=1448777", "title": "Miroslav Kameník", "text": "Miroslav Kameník\n\nMiroslav Kameník (* 1928) byl československý hokejový útočník. \n\nReprezentoval Československo 27. listopadu 1955 v utkání s Německem. Na klubové úrovni hrál za tým Spartak Praha Sokolovo, se kterým získal v letech 1953 a 1954 mistrovské tituly.\n"}
{"id": "1448791", "url": "https://cs.wikipedia.org/wiki?curid=1448791", "title": "Pavel Válek", "text": "Pavel Válek\n\nPavel Válek (* 4. dubna 1978 Plzeň) je vodohospodářský odborník, manažer, investor a rozhodčí házené.\n\nVystudoval České vysoké učení technické v Praze, kde získal v roce 2013 titul Ing. v oboru vodní stavby a vodní hospodářství. V roce 2015 získal na Central European Management Institut v Praze titul Executive MBA.\n\nBěhem vysokoškolského studia externě pracoval pro DHI Česká republika. Po dokončení studia začal pracovat v nadnárodní inženýrsko-konzultační společnosti Mott MacDonald, v jejíž pražské pobočce byl odpovědný za obchodní aktivity a rozvoj v sektoru vodní hospodářství, odpadové hospodářství, životní prostředí a dotací Evropské unie v České republice a na Slovensku.\n\nV listopadu 2011 nastoupil do poradenské společnosti Grant Thornton Advisory na pozici Senior Manažera jako service line leader Projektového financování v pražské pobočce. Od ledna 2013 do konce roku 2018 byl v Grant Thornton Advisory partnerem a jednatelem, odpovědným za marketing, provoz a interní procesy, stejně jako za obchodní a rozvojové aktivity veřejné a státní správy. Zároveň byl hlavním expertem v oblastech vodárenství a odpadové hospodářství.\n\nOd ledna 2019 je předsedou představenstva Pražské vodohospodářské společnosti a.s.\n\nJe místopředsedou pracovní skupiny pro vodárenství v rámci sekce životního prostředí při Hospodářské komoře České republiky a náhradníkem jejího zástupce ve Výboru pro koordinaci regulace oboru vodovodů a kanalizací. Od dubna 2019 je předsedou rady Asociace vlastníků páteřní vodárenské infrastruktury. Od června 2019 je členem představenstva Sdružení oboru vodovodů a kanalizací ČR.\n\nPravidelně přednáší na významných domácích i mezinárodních konferencích v sektoru vodního hospodářství.\n\nV roce 2016 založil start-up projekt, zaměřený na dálkové odečty energií. Společnost IoT.water s.r.o se zaměřuje na vývoj v oblasti odečtových technologií, dálkových přenosů a vývoje mobilních aplikací v síťových odvětvích. Společnost v roce 2019 prodal. \n\nOd žákovských let hrál házenou na 18. ZŠ v Plzni – SSK Talent M.A.T. Plzeň a poté za TJ Lokomotiva Plzeň.\n\nOd roku 1993 je házenkářským rozhodčím, mezinárodním rozhodčím pak od roku 2006. Ve své kariéře se zúčastnil šesti mistrovství světa (2007 – MS dorostenců v Bahrajnu, 2008 – Akademického MS v Itálii, 2009 – MS mužů v Chorvatsku, 2009 – MS žen v Číně, 2010 – Akademického MS v Maďarsku, 2011 – MS juniorů v Řecku, 2012 – MS juniorek v České republice, 2015 – Univerziáda v Jižní Koreji, 2015 – kvalifikace OH v Kataru, 2016 – MS juniorek v Rusku) a čtyř mistrovství Evropy (2008 – ME juniorů v České republice, 2010 – ME žen v Dánsku/Norsku, 2012 – ME žen v Srbsku a 2014 – ME žen v Maďarsku/Chorvatsku).\n\nJe ženatý. Jeho žena se jmenuje Marie a je druhé volební období místostarostkou ve Velkých Přílepech. Pár má spolu tři syny a žije ve Velkých Přílepech u Prahy.\n"}
{"id": "1448792", "url": "https://cs.wikipedia.org/wiki?curid=1448792", "title": "Siba deskozubá", "text": "Siba deskozubá\n\nSiba deskozubá (\"Myliobatis aquila\") nebo také maran deskozubý je druh rejnoka. Žije v Atlantském oceánu a Indickém oceánu při pobřeží Evropy a Afriky. Hojně se vyskytoval i ve Středozemním moři, kde je však stále vzácnější. Severní hranici rozšíření tvoří Britské ostrovy, v létě se objevuje také v Severním moři. Obývá pobřežní mělčiny v hloubce okolo 50 metrů (byl však pozorován i v osmisetmetrové hloubce), místy proniká také do říčních estuárů. Zdržuje se u dna a živí se převážně mlži, jejichž ulity drtí svými plochými zuby s drsným povrchem.\n\nJde o vejcoživorodý druh. V jednom vrhu bývá od tří do sedmi mláďat. Pohlavní dospělosti dosahují siby deskozubé při šířce těla okolo půl metru, rekordní úlovek byl široký 183 cm a vážil 14,5 kg.\n\nSiba deskozubá bývá občas lovena pro maso a rybí tuk, její hospodářský význam je však nízký a omezený spíše na rekreační rybolov. S chycenou rybou je třeba manipulovat opatrně, protože jedovatý bodec na ocase může způsobit bolestivé zranění.\n\n"}
{"id": "1448798", "url": "https://cs.wikipedia.org/wiki?curid=1448798", "title": "Zdeněk Boháč (historik)", "text": "Zdeněk Boháč (historik)\n\nZdeněk Boháč (3. ledna 1933 Klínec – 25. března 2001 Praha) byl český historik a historický geograf, organizátor česko-lužické kulturní spolupráce. Stal se průkopníkem komplexního studia dějin středověkého osídlení, feudální pozemkové držby a demografického vývoje českých zemí. Zabýval se českými církevními dějinami.\n\nPo studiu historie na Filozofické fakultě UK v Praze působil jako středoškolský profesor a od roku 1969 nastoupil dráhu vědeckého pracovníka. V letech 1970-1986 a také v letech 1990-1998 působil jako vedoucí redaktor Historické geografie a jako předseda Komise pro historickou geografii při Ústavu československých a světových dějin Československé akademie věd a dále v letech 1976-1985 a v letech 1990-1998 při Historickém ústavu Akademie věd České republiky. Byl předsedou Společnosti přátel Lužice. Ve svých pracích se zabýval dějinami osídlení, národnostním a kulturním vývojem zemí Koruny české, dějinami Lužice a česko-lužickými vztahy, církevními dějinami, historickou geografií a toponomastikou. Je pochován v rodném Klínci v okrese Praha-západ.\n\na mnoho další prací\n"}
{"id": "1448801", "url": "https://cs.wikipedia.org/wiki?curid=1448801", "title": "Luteránské gymnázium (Velké Meziříčí)", "text": "Luteránské gymnázium (Velké Meziříčí)\n\nLuteránské gymnázium ve Velkém Meziříčí existovalo ve Velkém Meziříčí v poslední čtvrtině 16. století. Jeho budova stojí dodnes.\n\nZaložení gymnázia (latinské akademie) bylo usneseno roku 1576. Budovu gymnázia nechala v roce 1578 postavit Alena Berková-Meziříčská z Lomnice. Tato jednopatrová budova, obdélníkového půdorysu, ve stylu vlašské renesance je obdobou Palazzo Pompei ve Veroně. Autorem budovy je neznámý italský stavitel. Fasády zdobí ve sgrafitu provedená bosáž. \n\nK roku 1602 je již doloženo zavření gymnázia. Po zrušení gymnázia sloužila část budovy jako modlitebna místní luterské komunity. V polovině 17. století (někdy před rokem 1677) v ní zřídil Rudolf z Kounic panský pivovar. Ten fungoval až do roku 1949. Poté sloužila budova městu. Koncem 50. let 20. století byla restaurována; od 60. let 20. století v ní byla umělecká škola (do roku 2001) a knihovna (do roku 2003).\n"}
{"id": "1448807", "url": "https://cs.wikipedia.org/wiki?curid=1448807", "title": "Kristof Magnusson", "text": "Kristof Magnusson\n\nKristof Magnusson, celým jménem \"Kristof Weitemeier-Magnusson\" (* 4. března 1976 Hamburk), je islandsko-německý spisovatel a překladatel žijící v Berlíně.\n\nPo absolutoriu střední varhanické školy studoval literární a scénické psaní v Lipsku a Berlíně a islandskou literaturu v Reykjavíku. Jeho dílo zahrnuje vedle románů a divadelních her také povídky a reportáže. Kromě toho překládá islandskou literaturu do němčiny. \nZa své překlady obdržel četná ocenění, pobytová a pracovní stipendia. Mimo jiné byl stipendistou Goethe Institutu v indickém Puné, \"Writer in Residence\" na Massachusetts Institute of Technology (MIT) a \"Translator in Residence\" v Evropském překladatelském kolegiu (EÜK) ve Straelenu. Vyučoval na několika univerzitách. \nMagnusson získal zájem širšího publika divadelní hrou \"Männerhort\" (2002). Komedie byla přeložena do francouzštiny, angličtiny, švédštiny, turečtiny, bulharštiny, estonštiny, slovenštiny, polštiny a češtiny (Iva Michňová, \"Kutloch aneb I muži mají své dny\"). Hra byla uvedena na více než 80 divadelních scénách v mnoha zemích, česká premiéra se konala v roce 2002 na Letní scéně Vyšehrad. Pravidelně je uváděna ve Studiu DVA v Praze, například jako \"Bez bab! Aneb Kutloch\" v Klicperově divadle v Hradci Králové. \nI Magnussonovy romány se těší velkému zájmu a byly přeloženy do několika jazyků. Se svým románovým debutem byl pozván na literární soutěž Ingeborg-Bachmann-Wettbewerb, nejdůležitější literární soutěž v německé jazykové oblasti. Dva další autorovy romány obdržely značnou mediální pozornost a v Německu figurovaly na seznamu nejprodávanějších knih. Styl Kristofa Magnussona se vyznačuje humorem a lehkostí. V jednom rozhovoru říká: „Humor je pro mne (…) důležitý způsob, jak se dívat na svět. (…) Myslím si, že není od věci nedůvěřovat lidem, kteří nemají smysl pro humor, stačí si jen všimnout, co se dnes děje ve sféře politické rétoriky. Humor je vždycky formou citlivého vnímání, ale současně zaujetím určitého odstupu. To znamená, že kdo má smysl pro humor, s tím se nedá tak snadno manipulovat. A co mají opravdu všechny totalitní režimy společného, je, že jim v extrémní míře chybí humor.“\n"}
{"id": "1448812", "url": "https://cs.wikipedia.org/wiki?curid=1448812", "title": "Severočeský krajský přebor 1965/66", "text": "Severočeský krajský přebor 1965/66\n\nV soubojích Severočeského krajského přeboru 1965/66 se utkalo 14 týmů dvoukolovým systémem podzim - jaro. Tento ročník skončil v červnu 1966.\n\nZdroj:\n\nPoznámky:\n"}
{"id": "1448821", "url": "https://cs.wikipedia.org/wiki?curid=1448821", "title": "Ješitnost", "text": "Ješitnost\n\nJešitnost je lidská vlastnost, která má blízko k vychloubačnosti a projevuje se zdůrazňováním vlastních předností a snahou po tom, aby je ostatní vnímali a ocenili. Ješitnému člověku dělá dobře chvála a snaží se ji vyprovokovat. Naopak nesnáší kritiku vlastní osoby, zejména pak srovnání s někým lepším. Za synonyma ješitnosti lze považovat vychloubačnost, samolibost, domýšlivost, marnivost a pýchu. Opakem ješitnosti je skromnost či pokora.\n\nCitáty o ješitnosti:\n"}
{"id": "1448822", "url": "https://cs.wikipedia.org/wiki?curid=1448822", "title": "Zora Simčáková", "text": "Zora Simčáková\n\nZora Simčáková (* 27. března 1963, Liptovský Hrádok) je bývalá slovenská běžkyně na lyžích.\n\nReprezentovala Československo na XVI. ZOH v Albertville 1992, skončila v běhu na 15 km na 18. místě a na 30 km na 30. místě. Ve Světovém poháru skončila v roce 1990 celkově na 33. místě.\n\n"}
{"id": "1448836", "url": "https://cs.wikipedia.org/wiki?curid=1448836", "title": "Pulag", "text": "Pulag\n\nPulag je vyhaslá sopka v pohoří Cordillera Central (Filipíny). S nadmořskou výškou 2926 m je nejvyšší horou ostrova Luzon a třetí nejvyšší horou celých Filipín. Hora je populární turistickou atrakcí, z vrcholu je možno pozorovat „moře mraků“. Výstup je doporučován v období od listopadu do června. Domorodí Igoroti ukládali v místních jeskyních mumifikované pozůstatky svých zemřelých. \n\nOblast okolo hory byla v roce 1987 vyhlášena národním parkem o rozloze 11 550 hektarů. Žije zde sambar luzonský, velemyš černoocasá, krysa veverčí a další ohrožené druhy. Svahy jsou porostlé borovicí \"Pinus kesiya\". Dešťové srážky činí v průměru 4489 mm, sníh se zde nevyskytl od 19. století.\n\nV lednu 2018 byla hora postižena rozsáhlým lesním požárem.\n"}
{"id": "1448840", "url": "https://cs.wikipedia.org/wiki?curid=1448840", "title": "Globální pakt OSN o migraci", "text": "Globální pakt OSN o migraci\n\nGlobální pakt OSN o migraci (plným názvem Globální kompakt pro bezpečnou, řízenou a legální migraci ; ) je připravovaná globální dohoda v rámci OSN pro mezinárodní spolupráci v otázce migrace, zabývající se všemi jejími podstatnými aspekty.\n\nMigrační pakt byl přijat na mezivládní konferenci v marockém Marrákeši, která se konala 10.–11. prosince 2018. Konference se zúčastnilo 164 ze 193 členských států OSN. Poté byl definitivně potvrzen na Valném shromáždění OSN 19. prosince 2018- 152 států hlasovalo pro, pět proti (Česko, Maďarsko, Polsko, Izrael, USA), dvanáct zemí se zdrželo hlasování (Švýcarsko, Rakousko, Bulharsko, Itálie, Rumunsko, Lotyšsko, Lichtenštejnsko, Chile, Singapur, Austrálie, Libye a Alžírsko).\n\nNa začátku roku 2019 oznámil brazilský prezident Jair Bolsonaro odstoupení Brazílie od tohoto paktu.\n\nČeská vláda tento pakt na své schůzi dne 14. listopadu 2018 odmítla, což potvrdil ministr Richard Brabec. Premiér Andrej Babiš již předtím v Poslanecké sněmovně oznámil, že vláda má v úmyslu od paktu odstoupit. Svůj zamítavý postoj odůvodnila vláda tím, že v průběhu projednávání textu této dohody nebylo přihlédnuto k jejím připomínkám. Ministerstvo zahraničí v čele s Tomášem Petříčkem (ČSSD) dalo ve svém stanovisku najevo, že migrační pakt stírá rozdíly mezi legálními a nelegálními migranty, a tím podněcuje k větší migraci, včetně migrace nelegální. Vedle toho jasně nedefinuje základní pojmy, co je a není legální a nelegální migrace.\n\nPodobný postoj zaujaly již předtím vlády Spojených států amerických, Rakouska, Maďarska a některých dalších států. Později tento pakt odmítly také vlády Slovenska, Polska, Bulharska, Austrálie, Izraele, Chorvatska, Dominikánské republiky, Litvy, Estonska a Švýcarska. \n\nV Německu, jehož vláda Angely Merkelové jako celek tento pakt – stejně jako vláda Francie – výrazně podporuje, se stal předmětem ostrých vnitropolitických diskusí. Jeden z kandidátů na post předsedy Křesťanskodemokratické unie (CDU), Jens Spahn, který je jako ministr zdravodnictví členem vlády (ale je známý svými kritickými postoji k masové imigraci do Německa), sdělil, že v poslaneckém klubu CDU/CSU v Německém spolkovém sněmu již proběhly intenzívní diskuse o migračním paktu. Spahn navrhl, aby byl tento pakt projednán na sjezdu strany svolaném na 7. prosince 2018 a aby bylo o něm hlasováno. Podle výsledku hlasování na sjezdu nevylučuje Spahn, že by podpis migračního paktu Německem mohl být odložen. Prohlásil, že „všechny otázky občanů (k tomuto paktu) patří na stůl a musí být zodpovězeny, jinak nás to politicky rychle dožene“.\n\n\nMigrace potřebuje pravidla. Odmítnutím paktu OSN jsme problém odložili, věří poslanec Peksa, Pro a proti, Český rozhlas Plus, 7. 11. 2018 9:35\n"}
{"id": "1448845", "url": "https://cs.wikipedia.org/wiki?curid=1448845", "title": "Siddhásana", "text": "Siddhásana\n\nSiddhásana (सिद्धासन) neboli dokonalost je jedna z ásan.\n\nNázev pochází ze sanskrtského slova \"sidha\" (सिद्ध) „dokonalý/á“ a \"ásana\" (आसन)\n\n\nZlepšuje hybnost kolen a kolenních kloubů a je velmi vhodná k dechovým cvičením a k meditaci.\n\n"}
{"id": "1448849", "url": "https://cs.wikipedia.org/wiki?curid=1448849", "title": "Provaz (gymnastika)", "text": "Provaz (gymnastika)\n\nProvaz je pozice těla, ve které jsou obě nohy v jedné linii a směřují do opačných směrů. Provaz se provádí například v gymnastice, krasobruslení, během synchronizovaného plavání, při vystoupení roztleskávaček, hadích žen a mužů nebo při józe (např. hatha józe).\n\nExistují dva typy provazu:\n"}
{"id": "1448851", "url": "https://cs.wikipedia.org/wiki?curid=1448851", "title": "Sulfony", "text": "Sulfony\n\nSulfony jsou sloučeniny se sulfonylovou funkční skupinou, na níž jsou navázány dva uhlíkové stomy. Centrální atom síry je ke dvěma kyslíkům vázán dvojnými vazbami a dvěma jednoduchými vazbami na uhlíkové atomy, které jsou většinou součástí skupin odvozených od uhlovodíků či jejich derivátů.\n\nSulfony se obvykle vyrábějí oxidací thioetherů, přičemž se tvoří sulfoxidové meziprodukty; příkladem může být oxidace dimethylsulfidu na dimethylsulfoxid, jenž je dále oxidován na methylsulfonylmethan (také nazývaný dimethylsulfon).´Při Rambergově-Bäcklundově reakci a Juliově olefinaci se sulfony mění na alkeny za eliminace oxidu siřičitého\n\nV průmyslu se často používá sulfolan, sloučenina s cyklickou molekulou se vzorcem (CH)SO. Tato látka se obvykle získává adicí oxidu siřičitého na buta-1,3-dien a následnou hydrogenací vzniklého sulfolenu.\n\nZa podmínek vhodných pro Friedelovy-Craftsovy reakce mohou areny reagovat se sulfonylhalogenidy a anhydridy sulfonových kyselin za vzniku sulfonů. Jako katalyzátory se nejčastěji používají AlCl, FeCl, GaCl, BF, SbCl, BiCl a Bi(OTf).\n\nPři vnitromolekulární Friedel–Craftsově cyklizaci se používá 2-fenyl-ethan-1-sulfonylchlorid, 3-fenyl-propan-1-sulfonylchlorid a nebo 4-fenyl-butan-1-sulfonylchlorid zahřívaný v nitrobenzenu za přítomnosti AlCl. Reakce podobné Friedel–Craftsovým probíhají také u sulfenylchloridu a sulfinylchloridu, přičemž se vytváří sulfidy respektive sulfoxidy.\n\nSulfolan se používá k extrakci mnoha významných sloučenin z ropy.\n\nBylo vyvinuto několik polymerů, které mají v molekulách sulfonové skupiny. Tyto materiály se vyznačují značnou odolností vůči oxidaci, korozi a vysokým teplotám. Prekurzory těchto polymerů jsou například bisfenol S a 4,4'-dichlordifenylsulfon.\n\nK sulfonům používaným na výrobu léků patří mimo jiné dapson, jenž byl dříve používán k léčbě lepry, Duhringovy nemoci a tuberkulózy. Některé jeho deriváty, například promin, byly také zkoumány nebo dokonce využity v medicíně, ovšem celkově jsou sulfony jako skupina léčiv méně významné než sulfonamidy.\n\nSulfony jsou často zaměňovány se sulfonamidy, které však mají na atom síry navázaný jeden atom uhlíku a jeden atom dusíku, zatímco u sulfonů jsou na něj navázány dva uhlíkové atomy; mechanismy působení těchto dvou skupin látek jsou rovněž odlišné.\n\nObdobami sulfonů jsou selenony a tellurony, u nichž je atom síry ze sulfonu nahrazen selenem případně tellurem.\n\n"}
{"id": "1448855", "url": "https://cs.wikipedia.org/wiki?curid=1448855", "title": "Dřep", "text": "Dřep\n\nDřep je cvik zapojující více svalových partií najednou, kromě stehenních svalů také hýždě i zádové svalstvo.\n\nV základní verzi na začátku se rozkročí zhruba na šířku ramen, kolena se vybočí mírně do stran a narovnají se záda. Při pohybu do dřepu se paty nezvedají ze země a záda jsou stále rovná. Pohyb do dřepu končí jakmile svírají stehna s lýtky úhel 90 stupňů, tedy nikoliv až dosedem zadku na paty. To by totiž značně namáhalo kolenní klouby. Ruce se založí za krk, nebo předpaží.\n\nklasický dřep s činkou vzadu, čelní dřep, hacken dřep, Zercher, dřepy jednonož, dřepy s jednoručkou, na široko, na úzko.\n\n"}
{"id": "1448876", "url": "https://cs.wikipedia.org/wiki?curid=1448876", "title": "Virabhadrásana III", "text": "Virabhadrásana III\n\nVírabhadrasána III ((वीरभद्रासन) neboli Bojovník 3 je jednou z ásan. Virabhadrásana II je energetizující poloha, která naplňuje tělo silou a současně druhá varianta bojovníka, kdy ruce jsou roztažené po obou stranách. Navazuje na polohu bojovníka I (Vírabhadrásana I).\n\nNázev pochází ze sanskrtského \"vira\" hrdina, \"bhadra\" přítel \"asana\" (आसन) posed/pozice.\n\n"}
{"id": "1448878", "url": "https://cs.wikipedia.org/wiki?curid=1448878", "title": "Doprava ve Vietnamu", "text": "Doprava ve Vietnamu\n\nDoprava ve Vietnamu se rapidně zlepšuje z hlediska kvality a kvantity. Nejvíce se rozvíjí silniční doprava, většina silnic je nebezpečných a pomalých kvůli zastaralosti silniční infrastruktury. V posledních letech se zintenzivnila výstavba rychlostních silnic. Letecká doprava je důležitá při cestování na delší vzdálenosti. Metro je v procesu výstavby ve dvou metropolích Vietnamu, v Hanoji a Ho Či Minově městě.\n\nSilniční infrastruktura ve Vietnamu má délku okolo 260 000 km, z toho je jen 19 % zpevněných silnic. 40 % sítě je ve špatném stavu. Infrastruktura se skládá z různých typů cest, přičemž 20 000 km tvoří dálnice a 24 000 provinční silnice. Do roku 2015 bylo postaveno více než 700 km dálnic a rychlostních silnic, 500 km je stále ve výstavbě.\n\nRychlostní silnice jsou ve Vietnamu poměrné novinkou. Silniční provoz se rozrůstá, ale většina silnic je nebezpečných kvůli zastaralosti. Rychlostní silnice řeší problém na hlavních tazích tím, že oddělují rychlý silniční provoz od pomalého.\n\nVe Vietnamu jsou definovány 2 typy rychlostních silnic. Rychlostní kategorie jsou čtyři: 60, 80, 100 a 120 km/h. Obecně mají na rychlostní silnici přístup auta, autobusy, nákladní auta a \"công nông\" (zemědělská vozidla) a všechny typy motocyklů jsou zakázány.\n\nVětšina trajektových spojů byla nahrazená mosty, ale trajekty stále fungují pro vozidla, které nemají povolený přístup na rychlostní silnice.\n\nDůležitost letecké dopravy rapidně roste. Linka mezi Hanojí a Ho Či Minovým městem je od roku 2016 7. nejvytíženější linkou na světě. V roce 2017 se na ní přepravilo 6 769 823 pasažérů.\n\nVietnam má 37 civilních letišť, včetně 3 mezinárodních. Mezi mezinárodní letiště patří: Noi Bai International Airport v Hanoji, Da Nang v Da Nangu a letiště Tan Son Nhat v Hočiminovém Městě. Tan Son Nhat je největší Vietnamské letiště. V roce 2017 odbavilo 62 milionů pasažérů, což bylo 19% zvýšení oproti roku 2016. Vietnamské aerolinie (Vietnam Airlines) létají na 79 mezinárodních letišť a vlastní 83 letadel. Druhým největším domácím dopravcem je VietJet Air, kteří mají 47 letadel.\n"}
{"id": "1448883", "url": "https://cs.wikipedia.org/wiki?curid=1448883", "title": "Reflexní oblouk", "text": "Reflexní oblouk\n\nReflexní oblouk je nervová dráha, po které se uskutečňuje průběh reflexu. U obratlovců nevede většina senzorických neuronů přímo do mozku, nýbrž do synapse v míše, která umožňuje rychlejší reakce aktivací míšních motorických neuronů bez zpoždění směrování signálů až do mozku. Mozek přesto přijímá smyslové vjemy, zatímco reflex je prováděn a analýza signálu probíhá až po reflexu.\n\nExistují dva typy reflexů: autonomní reflexní oblouk (postihující vnitřní orgány) a somatické reflexní oblouk (postihující svaly). Nicméně, autonomní reflexy někdy zahrnují míchu a naopak některé somatické reflexy jsou zprostředkovány více mozkem než míchou.\n\nPokud se reflexní oblouk u zvířete skládá pouze z jednoho senzorického neuronu a jednoho motorického neuronu, jde o monosynaptický oblouk, neboť se zapojuje jediná chemická synapse. V případě periferních svalových reflexů (patelární reflex, reflex achillovy šlachy) krátká stimulace na svalovém vřeténku vede přímo ke kontrakci agonistů nebo svalových efektorů.\n\nNaopak na polysynaptické reflexní dráze jsou aferentní (senzorické) signály propojeny na eferentní (motorické) efektory přes jeden nebo více interneuronů. Téměř všechny jednoduché reflexy jsou polysynaptické, čímž je umožněno jejich zpracování nebo inhibice v mozku.\n"}
{"id": "1448890", "url": "https://cs.wikipedia.org/wiki?curid=1448890", "title": "Ardhačandrásana", "text": "Ardhačandrásana\n\nArdhačandrásana ( अर्धचन्द्रासन) neboli „půlměsíc“ je jednou z ásan. \n\nV Sanskrtu ardha znamená polovina, 'čandra' (चन्द्र) znamená měsíc a 'ásana' (आसन) posed.\n\n\nSeznam ásan\n\n"}
{"id": "1448892", "url": "https://cs.wikipedia.org/wiki?curid=1448892", "title": "Utthita hasta padangustásana", "text": "Utthita hasta padangustásana\n\nUtthita hasta padangustasana je jednou z ásan. \n\nV Sanskritu Utthita znamená prodloužený/zvětšený, Hasta ruka, pada noha, angusta: palec a 'ásana' (आसन) posed.\n\n\nSeznam ásan\n\n"}
{"id": "1448896", "url": "https://cs.wikipedia.org/wiki?curid=1448896", "title": "Cvrčkova (Praha)", "text": "Cvrčkova (Praha)\n\nCvrčkova je ulice v lokalitě Hutě (Na Hutích) v katastrálním území Hloubětín (západní část) a Kyje (východní část) na Praze 14. Spojuje ulici Za Černým mostem a Vizovickou. Od západu do ní postupně ústí ulice Římovská, Stropnická, dále ji protíná Branská a pak do ní ústí Burdova a Pýrová. Ulice má přibližný západovýchodní průběh.\n\nPůvod názvu ulice je neznámý. Neuvádí se ani, kdy ulice vznikla. Před připojením Kyjí k Praze v roce 1968 byla pojmenována podle českého básníka, novináře a politika Karla Havlíčka Borovského (1821–1856) a nesla název \"Borovského\". V roce 2008 byla prodloužena západním směrem (hloubětínský úsek).\n\nV západním (hloubětínském) úseku ulice je na severní straně pole, dá se však předpokládat brzká zástavba, na jižní straně jsou jednopatrové rodinné domy, které mají jednotnou podobu, částečně z neomítnutých cihel se zahradami. Ve východním (kyjském) úseku je na severní straně několik vil a rodinných domů se zahradami a opět pole, na jižní straně jsou vesměs jednopatrové rodinné domy se zahradami.\nPovrch ulice je částečně asfaltový, v některých úsecích je ze zámkové dlažby (stav 2018).\n\n"}
{"id": "1448898", "url": "https://cs.wikipedia.org/wiki?curid=1448898", "title": "Blistr", "text": "Blistr\n\nBlistr (z angl. \"blister\", puchýřek) je balení drobných výrobků pomocí tvarované průhledné folie proti lepenkové kartě nebo protlačovací hliníkové fólii (typicky u léků). Tvarovaná fólie může být k lepenkové podložce přilepena, termoplasticky přivařena, připevněna sponkami atd. Podložka bývá potištěna údaji o výrobku a výrobci, o datu použitelnosti nebo reklamou a stručným návodem k použití. Používá se pro maloobchodní prodej zejména v samoobsluhách a obchodních domech, u léků jako standardní způsob balení, i když se blistry často ještě vkládají do krabiček po dvou, pěti, deseti atd. kusech.\n\n\nTvarovaná průhledná fólie je zespodu uzavřena tenkou hliníkovou fólií (tloušťka kolem 0,002 mm), kterou uživatel snadno protrhne tlakem prstu na tabletu. Vrchní průhledná fólie s určitým počtem důlků slouží také k počítání tablet a pacient má stále přehled, kolik mu jich ještě zbývá. Balení je dokonale hygienické a chrání i před vlhkostí, prachem atd. Na hliníkové fólii bývá natištěn název léku, případně i pokyny k užívání.\nNěkteré nebezpečné léky se balí do blistrů se silnější krycí fólií, která brání v přístupu dětem.\n"}
{"id": "1448900", "url": "https://cs.wikipedia.org/wiki?curid=1448900", "title": "Alberto Martén Chavarría", "text": "Alberto Martén Chavarría\n\nAlberto Martén Chavarría (1909–2009) byl kostarický právník, ekonom a filozof. Založil solidaristické hnutí v Kostarice, byl celoživotním propagátorem solidaristických asociací. Byl jedním ze zastánců zestátnění kostarických bank v roce 1948, přitom ale sám výrazný odpůrce a kritik komunismu. Martén podrobil kritické analýze soudobé pojetí peněz a navrhl jakousi \"organickou\" emisi peněz. Dále rozvinul myšlenku univerzální kapitalizace a čtvrtého rozměru ceny. V roce 2009 byl oceněn nejvyšším státním vyznamenáním za zásluhy o vlast: Benemérito de la Patria.\n\nNarodil se 26. března 1909 v hlavním městě San José v rodině diplomatů. V pěti letech přesídlil s rodiči do Evropy, kde pobýval v Belgii a ve Francii. Ve Francii vychodil základní školu, gymnaziální studia začal studovat na prestižním Lycéé Buffon v Paříži. Po návratu do Kostariky v roce 1922 pokračoval v docházce na Lyceu měl v úmyslu studovat na kněžském semináři, patrně pod vlivem své věřící matky, avšak studia nedokončil. Absolvoval poté práva, jejichž studium zakončil v roce 1933. Později ještě rozšířil své znalosti o obchodní právo a účetnictví ve Spojených státech na Pace Institute v New Yorku. Po návratu do Kostariky byl jmenován profesorem politické ekonomie na právnické fakultě na nově založené Kostarické univerzitě. V roce 1943 založil stranu Partido Acción Democrática. V krátké občanské válce byl 2. nejvyšším velitelem povstaleckého vojska Liberación nacional, po José Figuerresovi Ferrerovi. Po skončení občanské války působil na postu ministra hospodářství a financí v prozatímní vládě – juntě – Kostarické republiky; tato vláda na dlouhá desetiletí předznamenala převážně sociálně-demokratický charakter tamější demokracie. Po provedení rozsáhlých institucionálních reforem však po necelých dvou letech junta předala vládu do rukou legitimně zvoleného prezidenta v parlamentních volbách před občanskou válkou v roce 1948. V roce 1949 založil a až do roku 1961 řídil Kancelář pro ekonomickou koordinaci. Celý život šířil a všemožně se snažil prakticky naplňovat ideje solidarismu. Koncem 70. let se pokusil prosadit rozsáhlou změnu ústavu. Usiloval o doplnění Ústavy o prvky ekonomické demokracie.\n\nVolně inspirován evropskou myšlenkou solidarismu, jmenovitě dílem německého jezuity Heinricha Pesche (zejména spis \"Nationalökonomie\") a francouzského myslitele Leóna Bourgeoise (spis \"Solidarité\"), Martén zakládá na konci 40. let 20. století kostarické solidaristické hnutí, které úspěšně přetrvalo do dnešních dnů.\n\nV kostarické verzi se odráží jeho snaha nalézt sociální smír mezi podnikateli a zaměstnanci, a vyřešit tak otázku třídních rozdílů a třídního konfliktu, živné to půdy pro komunistickou ideu revolučního boje dělnické třídy za lepší životní podmínky. Marténův solidaristický princip spočívá v tom, že majitel firmy a zaměstnanci společně založí asociaci, která spravuje společný fond. Minimální počet zakladatelů je 12. Vedení asociace si volí členové.\n\nČlenové se zavazují k povinnému minimálnímu spoření na měsíční bázi. Z měsíčního platu si zaměstnanci ukládají do solidárního fondu 5 %, rovným dílem přispívá ve prospěch jejich účtu také majitel firmy. Ze společného fondu pak mohou zaměstnanci čerpat výhodné – i bezúročné - půjčky, přičemž naspořené peníze a podíl od zaměstnavatele jim pochopitelně náleží. Jde o zajímavou a příznivější alternativu k bankovním půjčkám a jakousi obdobu „sociálního družstva“ volně přidruženého k podniku. Odchodem z firmy pak členství v asociaci končí a nastřádané peníze si člen bere s sebou. Firma se tedy dělí o zisk se svými zaměstnanci. Nemusí však platit žádné odstupné v případě ukončení pracovního poměru. Toto, Marténova neúnavná kritika komunismu a konec konců i jeho boj proti komunistům v občanské válce jsou hlavní důvody, proč kostarické odborové hnutí nikdy nevzalo Marténův solidarismus a jeho \"Plan de Ahorro y Capitalización\" (Plán spoření a kapitalizace), rovněž známý jako \"Plan Martén\", na milost.\n\nDnešní asociace mimo jiné investují do rozvoje samotné firmy, případně podporují rozvoj komunity (zakoupení minibusu pro nepravidelnou dopravu seniorů a jiných z vesnice do města - za lékařem a jinými službami). Podíl produktu solidaristických asociací tvoří zhruba desetinu ročního HDP Kostariky. (zdroj) Poměr sil odborových organizací a solidaristických asociací je v současnosti vyrovnaný, s mírnou převahou solidaristických asociací.\n\nVe své analytické eseji Metafyzické teorie peněz si Martén všímá, že materie peněz se v běhu času proměňovala. Peníze měly během svého tisíciletého vývoje nejrůznější podobu. Samotná materie je tedy nepodstatná. Peníze se čím dál více dematerializují.\n\nMartén považuje za peníze jen to, co má zaručenou kupní sílu. Definuje peníze jako dluh či závazek společenství vůči držitelům peněz. Peníze jsou pro Marténa právně-ekonomický koncept a podle něj jich má být v oběhu právě jen tolik, kolik je v danou chvíli zapotřebí. Mají být každopádně v přímém vztahu k reálně vytvořeným statkům. Mluví i o načasovaném mizení peněz: v momentě, kdy zboží opouští trh/obchod a stává se spotřebním vlastnictvím jednotlivce, musí být kupní síla (poutaná k prodaným statkům) z ekonomiky odstraněna. Peníze nesmí být nic jiného nežli matematickou reprezentací hodnoty zbožních statků dostupných na trhu. Vzniknou při výrobě statků (to se netýká poskytování služeb) a zaniknou jejich spotřebou. Autor je přesvědčený, že pomocí organických a nemateriálních (abstraktně účtovaných) peněz lze odstranit hlavní problémy nerovné distribuce a kumulování bohatství ve společnosti, dále inflaci, lichvu. Lze jím stabilizovat ceny a platy.\n\nPřekvapivým Marténovým tvrzením je, že mezi funkce peněz nepatří funkce úspor; společnost prý potřebuje dva na sobě nezávislé prostředky hospodaření: k hromadění majetku komodity, pouze k oběhu nehmotné peníze.\n\nMartén nedůvěřuje ani Státu, ani soukromým zájmům, mimoto také vzácně snoubí \"kritiku slabin komunismu s kritikou neřestí kapitalismu\": výsledným průsečíkem je originální myšlenka \"\"organické\" tvorby peněz\", která v zásadě usiluje o znemožnění účelových manipulací ze strany jak politické elity, tak soukromých bankéřů. Martén se domnívá, že s pomocí jeho peněžního systému by bylo možné vyřešit mnohé palčivé problémy jeho doby: lichvu, inflaci, hrozbu deflace, nestabilní ceny, chudobu aj.\n\nJakkoli byl Martén úspěšným propagátorem solidaristického hnutí a solidaristických asociací, \"Metafyzická teorie peněz\" představuje úvod do té části jeho myšlení a nadějí, jejichž naplnění se za svého úctyhodně dlouhého života nedočkal. Vize tzv. \"univerzálního kapitalismu\" dostatečnou podporu v kostarické společnosti nenašla. A to i přesto, že své myšlence věnoval značné publicistické úsilí po zbytek života. Cíl prosadit \"Zákon o ekonomických garancích\" jako jednu z hlav ústavy, k němuž se upínal v 70. letech 20. století a který by dle jeho přesvědčení kostarickou společnost k univerzálnímu kapitalismu přiblížil, vyšel naprázdno. V kostarickém jednokomorovém parlamentu byla sice ustavena pracovní komise, ale zhruba po roce opět zanikla. Návrhu reformy se podrobně věnuje spis \"La alternativa social: garantías económicas o sangre\".\n\n\n"}
{"id": "1448903", "url": "https://cs.wikipedia.org/wiki?curid=1448903", "title": "Paro", "text": "Paro\n\nParo je menší město v západním Bhútánu s přibližně 15 tisíci obyvateli, které se nachází v nadmořské výšce přibližně 2400 metrů. \n\nV 17. století se museli Bhútánci opakovaně bránit protiútokům Tibeťanů. Paro sehrálo v tomto konfliktu mezi Bhútánem a Tibetem důležitou roli, protože existovalo nezaledněné spojení mezi Tibetem a Parem přes údolí Chumbi (které se nyní nachází v indickém státě Sikkim). Paro mělo strategicky důležitou roli v obraně Bhútánu proti pokusům Tibetu dobýt jej.\n\nVe vnitřních politických konfliktech v Bhútánu sehrál důležitou roli Talvogt z Para na konci 19. století. Boj o moc vyzněl nakonec ve prospěch Ugyena Wangčhuga, prapradědečka současného krále Džigme Khesara Namgjela Wangčhuga, který zvítězil v roce 1907 s pomocí Angličanů a byl v Punákce zvolen prvním králem Bhútánu.\n\nS výstavbou silničního spojení mezi hraničním městem Phuntsholing a Thimbú s odbočkou do Para bylo v roce 1960 spojení karavanami nahrazeno silničním spojením. Ještě v roce 1958 indický premiér Džaváharlál Néhrú s dcerou Indírou Gandhíovou cestovali na hřbetech jaků ze Sikkimu do Para na státní návštěvu k tehdejšímu králi Bhútánu Džigme Dordže Wangčhugovi. \n\nZákladem hospodářství je úrodná půda v údolí Para. V současnosti se kromě rýže pěstují i jablka a brambory. Významnou roli též hraje cestovní ruch. Významnou roli mají též hotely, restaurace a letiště.\n\nV údolí Para se nachází jediné mezinárodní letiště v Bhútánu. Letiště v Paru bývá považováno za jedno z nejnáročnějších civilních letišť na světě. Má pouze jednu přistávací dráhu. Letouny prolétají kolem 5 500 metrů vysokých himalájských horských vrcholů a délka dráhy 1980 metrů představuje dvojitou výzvou kvůli nízké hustotě vzduchu. Jen osm pilotů mělo k 8. prosinci certifikát k přistávání na letišti v Paru. Letiště každoročně odbaví asi 30 tisíc osob.\n\nNejvětší společenskou událostí pro obyvatele Para je každoroční klášterní festival (Cečhu), který se koná na jaře a přitahuje stovky návštěvníků ze zahraničí. V roce 2004 byl v údolí Para otevřen nejdražší hotel v království Bhútánu.\n\n<br>\n\n"}
{"id": "1448915", "url": "https://cs.wikipedia.org/wiki?curid=1448915", "title": "Americká házenkářská reprezentace mužů", "text": "Americká házenkářská reprezentace mužů\n\nAmerická házenkářská reprezentace mužů reprezentuje USA na mezinárodních házenkářských akcích, jako je mistrovství světa.\n"}
{"id": "1448922", "url": "https://cs.wikipedia.org/wiki?curid=1448922", "title": "Jerevanský automobilový závod", "text": "Jerevanský automobilový závod\n\nJerevanský automobilový závod (, , zkratka JerAZ nebo ErAZ) byl výrobce dodávkových automobilů a minibusů se sídlem v Jerevanu. Firma byla jediným arménským výrobcem automobilů. Vznikla v roce 1964 jako sovětský státní podnik, v roce 2002 na sebe podala insolvenční návrh a v roce 2004 zanikla.\n\nNa místě továrny JerAZ stál původně podnik vyrábějící vysokozdvižné vozíky. Podle výnosu Nejvyššího sovětu Arménské sovětské socialistické republiky № 1084 z 31. prosince 1964 měla být založena továrna vyrábějící v licenci dodávkové automobily s užitečným zatížením od 800 do 1000 kilogramů. Nápomocen měl být \"Minavtoprom\", sovětská agentura odpovědná za automobilový průmysl. 10. září získal podnik oficiálně název Jerevanský automobilový závod.\n\nPříprava k výrobě započala v roce 1965 školením 66 pracovníků v Uljanovském automobilním závodě v Rusku a Rižském autobusovém závodě v Lotyšské SSSR. V dubnu 1966 vznikly první dva prototypy malých dodávek na bázi vozu RAF-977 vyráběného v Rize, do prosince vzniklo 36 vozidel nového modelu JerAZ-762. Teoreticky byl v té době závod schopen vyrábět až 400 vozů ročně, do roku 1968 stoupla roční výroba na 1000 vozů. V červnu 1971 získal typ JerAZ-762 na výstavě v Moskvě ocenění, v září začala produkce vylepšené varianty JerAZ-762A. V roce 1980 dosáhla roční výrobní kapacita továrny v Jerevanu počtu 13 000 automobilů. V dubnu 1982 opustil továrnu 100 000. automobil. Do roku 1987 vzrostla roční produkce na 16 100 vozidel. Na přelomu 70. a 80. let 20. století továrna spolupracovala s polskou továrnou FSC v Lublinu. V roce 1986 byly automobily poprvé představeny v zahraničí – na Mezinárodním veletrhu v Poznani.\n\nV období let 1974 až 1986 továrna JerAZ vyvíjela a testovala také elektromobily. K jejich sériové výrobě nikdy nedošlo. \n\nV roce 1995 byl státní podnik privatizován a reorganizován na akciovou společnost. Kvůli nízké konkurenceschopnosti vyráběných vozidel ve srovnání se „západními“ vozy produkce i prodej dodávek JerAZ stále klesal. Přesto byl představen nový typ JerAZ-3730. V listopadu 2002 na sebe musela společnost přes veškerou snahu podat návrh na konkurz. V roce 2004 byla továrna uzavřena. V dražbě získal jerevanský tovární areál výrobce ocelových lan.\n\nTovárna JerAZ vyráběla tři rozdílné modely:\n\n\n\n"}
{"id": "1448928", "url": "https://cs.wikipedia.org/wiki?curid=1448928", "title": "Stephen Lang", "text": "Stephen Lang\n\nStephen Lang (* 11. července 1952, New York, New York) je americký filmový a divadelní herec, dramatik. Je znám z rolí ve filmech \"Červený drak\" (1986), \"Gettysburg\" (1993), \"Gods and Generals\" (2003), \"Veřejní nepřátelé\" (2009) a \"Smrt ve tmě\" (2016). \n\nNarodil se v New Yorku, jako nejmladší dítě Theresy a Eugena Langových. Eugene Lang (1919–2017), byl významným podnikatelem a filantropem. Langova matka byla katoličkou německo-irského původu, zatímco jeho otec byl židovského původu. Langovi prarodiče z otcovy strany byli židovští emigranti Maďarska a Ruska. Jeho staršími sourozenci jsou Jane Lang, právnička a aktivistka, a David Lang, který pracoval ve společnosti REFAC, kterou jejich otec založil v roce 1952.\n\n"}
{"id": "1448933", "url": "https://cs.wikipedia.org/wiki?curid=1448933", "title": "Čchen Ťi-ning", "text": "Čchen Ťi-ning\n\nČchen Ťi-ning (; * 1964 Kaj-čou) je čínský environmentální vědec, politik a od roku 2017 starosta Pekingu. Mezi lety 2012–2015 působil jako president univerzity Čching-chua a v letech 2015 až 2017 jako čínský ministr životního prostředí. Je členem ústředního výboru Komunistické strany Číny a místopředsedou čínské společnosti pro vědy o životním prostředí.\n\nČchen Ťi-ning se narodil a vyrůstal v Kaj-čou v provincii Ťi-lin. V roce 1981 začal se studiem na univerzitě Čching-chua, kde získal v roce 1986 titul BSc v oboru životního prostředí. Poté vystudoval biochemii na Brunelově univerzitě v Londýně a Imperial College v Londýně, kde roku 1993 získal titul PhD. Po promoci pracoval až do roku 1998 jako asistent výzkumu na Imperial College.\n\nV březnu 1998 se vrátil do Číny a stal náměstkem vedoucího katedry environmentálního inženýrství na univerzitě Čching-chua. V únoru 2006 získal funkci viceprezidenta univerzity Čching-chua, o rok později byl povýšen na výkonného viceprezidenta. Současně od ledna 2010 do února 2012 působil jako děkan školy pro postgraduální studium univerzity Čching-chua a v období od ledna 2010 do července 2011 byl také děkanem školy pro postgraduální studium v Šen-čenu též působící v rámci univerzity Čching-chua. V únoru 2012 byl Čchen Ťi-ning jmenován prezidentem univerzity Čching-chua, v této funkci zůstal až do ledna 2015, kdy byl jmenován ministrem životního prostředí Čínské lidové republiky. Stal se nejmladším členem vlády. Jeho prioritou byl neznečištěný vzduch a čistá voda v Číně. Od svého nástupu k této funkci bojoval proti korupci a politice Si Ťin-pchinga přijal přísná opatření na ochranu životního prostředí v Číně. V roce 2015 byl členem poroty pro udělování ceny královny Alžběty v oblasti inženýringu.\n\nV květnu roku 2017 byl Čchen Ťi-ning jmenován starostou Pekingu. Stal se 17. osobou, která zastávala tuto funkci od založení Čínské lidové republiky. Byl též poslancem Všečínského shromáždění lidových zástupců 12. volebního období (2013–2018).\n"}
{"id": "1448936", "url": "https://cs.wikipedia.org/wiki?curid=1448936", "title": "Čínské nudle", "text": "Čínské nudle\n\nNudle jsou jedním ze základních pilířů čínské kuchyně, liší se podle regionu šířkou, tvarem, surovinami i způsobem přípravy. Z Číny se rozšířily do dalších asijských zemí, jako Japonsko (ramen), Korea (guksu) a země jihovýchodní Asie (vietnamská nudlová jídla \"hủ tiếu\" a \"mì xào\" jsou čínského původu). Nudle lze rozlišit na pšeničné (麵) a na rýžové nudle a nudle ze škrobu (粉). Pšeničné nudle jsou populárnější v severní Číně, zatímco rýžové jsou populárnější v Číně jižní. \n\nNudle se v Číně jedly už za dynastie Chan (200 let př.n.l), velkou popularitu získaly za dynastie Sung, kdy se ve městech začaly objevovat obchody s nudlemi, které zůstávaly otevřeny přes noc. V té době byly nudle známé též pod jménem \"\"polévkový dort\"\" (湯餅).\nTěsto na pšeničné nudle se vyrábí z pšeničné mouky, soli a vody, ale někdy se přidává i vejce, louh nebo různé cereálie, pro vylepšení barvy nebo chuti.\n\nBílé nudle se vyrábějí z rýže nebo ze škrobu (nejčastěji z fazolového z fazolí mungo). Pro zlepšení textury bílých nudlí je do nich ve východní Asii někdy přidáván borax, a to i přes ilegalizaci.\n\n\nDo těchto nudlí se přidává louh (nejčastěji uhličitan sodný, uhličitan draselný, hydroxid sodný nebo hydroxid draselný). Díky tomu jsou tyto nudle žluté, žvýkavější a voní výrazně jemně.\n\n\nNejčastěji vyráběné z rýžové pasty, bez soli. Někdy je do nich přidán škrob.\n\n\nVyráběné nejčastěji ze škrobu mungo fazolí, někdy z tapiokové škrobu\n\n\nOvesné nudle nejsou příliš časté, ovšem často se konzumují v západním Vnitřním Mongolsku a provincii Šan-si, ovesná mouka je v této oblasti nazývána jou-mien (莜面).\n\nNudlová polévka spojená s národem Hakka, se kterým z Číny rozšířila i do Malajsie nebo Singapuru. Základem jsou ploché vaječné nudle, dále však v tomto pokrmu můžeme najít zeleninu, rybu nebo maso.\nNudle podávaná s omáčkou ča-ťiang-mien, která je ze smaženého mletého vepřového masa a fermentované sojové pasty.\n\nNudlová polévka na bázi kokosového mléka, populární především v jihovýchodní Asii, skládá se z rýžových vermicelli s masem, rybou nebo krevetami.\n\nZákladem jsou vaječné nudle, do kterých se může přidat zelenina, krevety nebo maso. Existuje také polévková verze lo mien, nazývá se wontonová polévka.\n\n"}
{"id": "1448940", "url": "https://cs.wikipedia.org/wiki?curid=1448940", "title": "Francesco Molinari", "text": "Francesco Molinari\n\nFrancesco Molinari (* 8. listopadu 1982 Turín) je italský golfista. Je absolventem Turínské univerzity, dvakrát se stal amatérským mistrem Itálie, od roku 2004 hraje profesionálně a od roku 2005 působí v sérii PGA European Tour. Získal titul na šesti turnajích European Tour a dvou turnajích PGA Tour. V roce 2018 vyhrál The Open Championship a stal se tak prvním italským vítězem turnaje kategorie „major“. Byl členem vítězného týmu na Arnold Palmer Cupu 2004, Světovém poháru v golfu 2009, Seve Trophy 2013 a Ryder Cupu 2010, 2012 a 2018. V roce 2018 byl nejúspěšnějším hráčem Ryder Cupu, když získal všech pět vítězství. Jeho nejlepším umístěním na světovém žebříčku bylo páté místo. Je ženatý, má dvě děti. Profesionálním golfistou je také jeho starší bratr Edoardo Molinari.\n\n"}
{"id": "1448944", "url": "https://cs.wikipedia.org/wiki?curid=1448944", "title": "Pratt &amp; Whitney PW6000", "text": "Pratt &amp; Whitney PW6000\n\nPratt & Whitney PW6000 je dvouproudový motor s vysokým obtokovým poměrem navržený pro letoun Airbus A318 s rozsahem tahu 18 000–24 000 lbf (82–90 kN).\n\nPratt & Whitney navrhl motor s minimálními složitostmi, aby výrazně snížil náklady na údržbu a dosáhl úspory hmotnosti a spotřeby paliva. Z testů však vyplynulo, že počáteční návrh pětistupňového vysokotlakého kompresoru nesplnil slibovaný výkon při spalování. Výsledkem bylo, že mnoho původních zákazníků změnilo své objednávky ve prospěch konkurenčního motoru CFM International CFM56-5. Jako řešení společnost Pratt & Whitney znovu potvrdila novější konstrukci s využitím šestistupňového vysokotlakého kompresoru navrženého německou firmou MTU Aero Engines, aby byl dosažen slibovaný výkon. Německá společnost vyrábí vysokotlaký kompresor a nízkotlakou turbínu. Vysokotlaký kompresor je poháněný jednostupňovou turbínou. Přes hřídel, která obsluhuje nízkotlakou část, pohání třístupňová turbína jednostupňové dmychadlo a čtyřstupňový nízkotlaký kompresor.\n\n\n\n\n"}
{"id": "1448946", "url": "https://cs.wikipedia.org/wiki?curid=1448946", "title": "Mistrovství Československa v orientačním běhu", "text": "Mistrovství Československa v orientačním běhu\n\nMistrovství Československé republiky v orientačním běhu se konalo každoročně od roku 1952. Forma závodů se postupně vyvíjela od turistického pojetí pochodu hlídek se zátěží a znalostními zkouškami na kontrolách přes závod dvojic bez zátěže až po závody jednotlivců.\n\nV letech 1952 až 1959 probíhaly závody ve formě tříčlenných hlídek, mezi roky 1960 a 1962 jako dvoučlenné hlídky a od roku 1963 již jako závody jednotlivců.\n\nMistrovství probíhala každoročně od počátku tohoto sportu v Česlovensku až do rozpadu státu a navázala na ně Mistrovství ČR a Mistrovství SR.\n\n\n"}
{"id": "1448948", "url": "https://cs.wikipedia.org/wiki?curid=1448948", "title": "Fulbert Youlou", "text": "Fulbert Youlou\n\nFulbert Youlou (19. července 1917 Madibou – 6. května 1972 Madrid) byl konžský kněz a politik, zvaný abbé Youlou, první prezident nezávislé Konžské republiky.\n\nPocházel z kmene Lariů žijících na pobřeží nádrže Malebo. V devíti letech byl pokřtěn, absolvoval kněžský seminář v Yaoundé a Libreville, v roce 1946 byl vysvěcen na římskokatolického kněze a od roku 1949 byl vikářem v Brazzaville. Postupně se přiklonil k hnutí matsouanistů, spojujících křesťanství s domorodým náboženstvím a požadujících odchod francouzských kolonizátorů z Konga. V roce 1956 byl pro své politické aktivity jako kněz suspendován, téhož roku založil vlastní stranu Demokratický svaz na obranu afrických zájmů (Union démocratique de défense des intérêts africains, UDDIA), za kterou byl zvolen starostou města Brazzaville. V roce 1958 získal úřad konžského předsedy vlády v rámci Francouzského společenství, podařilo se mu potlačit politické konkurenty a 15. srpna 1960 vyhlásil nezávislost Konžské republiky, v níž zaujal funkci prezidenta. V roce 1961 se nechal v úřadě potvrdit zmanipulovanými volbami bez protikandidátů.\n\nYoulou využíval klerikální rétoriku, i když ve skutečnosti měl s církevními autoritami řadu konfliktů kvůli svému mnohoženství i proto, že nosil na veřejnosti kněžské roucho i po svém suspendování. Profiloval se jako zastánce tržní ekonomiky a antikomunista: inicioval vznik tzv. Brazzavillské skupiny sdružující prozápadně orientované africké státy, podpořil svržení premiéra sousedního Konga-Libreville Patrice Lumumby. Zpočátku měl proto podporu Francie, kterou však ztratil kvůli kultu své osobnosti, represím vůči opozici, rostoucímu etnickému napětí, korupci a propadu ekonomiky. Youlouova snaha zavést systém jediné legální strany vedla ke konfliktu s odborovými předáky, který v srpnu 1963 vyústil ve vojenský převrat známý jako Tři slavné dny (Trois Glorieuses). Youlou odstoupil z funkce hlavy státu a nahradil ho dosavadní ministr plánování Alphonse Massemba-Débat, pod jehož vedením se země začala orientovat na Sovětský svaz. Youlou byl uvězněn, pak mu bylo dovoleno emigrovat do Konga-Libreville. V roce 1965 přicestoval do Francie (v rodné zemi byl mezitím v nepřítomnosti odsouzen k trestu smrti), ale Charles de Gaulle mu odmítl udělit azyl a nakonec mu bylo umožněno dožít ve Francově Španělsku, kde také vydal autobiografii \"Obviňuji Čínu\", v níž označil svoje svržení za maoistický komplot. Zemřel v roce 1972, tehdejší konžský diktátor Marien Ngouabi povolil převoz jeho těla do Konga a pohřeb v rodné obci, ale jinak byl Youlou v Kongu persona non grata až do pádu komunistického režimu v roce 1991.\n"}
{"id": "1448949", "url": "https://cs.wikipedia.org/wiki?curid=1448949", "title": "Bruno Walter", "text": "Bruno Walter\n\nBruno Walter (15. září 1876, Berlín – 17. února 1962, Beverly Hills) byl německo-americký dirigent, hudební skladatel a klavírista, žák a blízký spolupracovník Gustava Mahlera a vynikající interpret zejména romantické hudby (Beethoven, Wagner, Brahms). \n\nNarodil se jako Bruno Schlesinger v sekularizované židovské rodině, od šesti let studoval na Sternově konzervatoři a o rok později poprvé veřejně koncertoval jako pianista. Roku 1889 slyšel koncert Berlínských filharmoniků, dirigovaný H. von Bülowem a rozhodl se, že bude dirigentem. Poprvé dirigoval v opeře v Kolíně nad Rýnem roku 1894 a nastoupil jako sbormistr opery v Hamburku, kde se poprvé osobně setkal s Gustavem Mahlerem. Na jeho doporučení byl jmenován dirigentem městské opery ve Vratislavi (\"Breslau\"), musel si však změnit jméno. Roku 1897 byl jmenován šéfdirigentem opery v Bratislavě (\"Pressburg\") a 1898 v Rize, kde se dal patrně v katolickém kostele pokřtít. Roku 1899 byl šéfem opery v Temešváru a od roku 1900 královským dirigentem opery Unter den Linden, kde byl mezi jeho kolegy například Richard Strauss. Roku 1901 přijal Mahlerovo pozvání do Vídně, kde se stal jeho asistentem. V následujících letech dostával pozvání z celé Evropy a dirigoval například v Praze, v Londýně a v Římě. \n\nRoku 1911 byl při Mahlerově úmrtí a koncem roku dirigoval premiéru jeho „Písně o zemi“ a roku 1912 jeho 9. symfonii. Ačkoli získal rakouské občanství, odešel roku 1913 do Mnichova jako ředitel Bavorské státní opery. V letech 1914–1923 se nekonaly Wagnerovské festivaly v Bayreuthu a Mnichov se stal centrem pěstování Wagnerovy hudby. Pod Walterovým vedením se zde konaly světové premiéry oper „Mistři pěvci“, „Zlato Rýna“, „Valkýra“ a „Tristan a Isolda“. V Mnichově se spřátelil s nunciem Pacellim, pozdějším papežem Piem XII.\n\nRoku 1923 odjel do USA, kde koncertoval s Newyorskými filharmoniky, v Bostonu a v Detroitu. Po návratu vedl orchestr Gewandhaus v Lipsku a současně i královský orchestr Concertgebouw v Amsterodamu. V letech 1925–1929 byl hudebním ředitelem Státní opery v Berlíně, roku 1926 poprvé dirigoval v La Scala v Miláně a v letech 1924–1931 pravidelně v londýnském Covent Garden. Koncem 20. let ho ve svých projevech opakovaně napadal Adolf Hitler a když se roku 1933 vrátil z New Yorku do Lipska, policie mu zabránila dirigovat, což se opakovalo i v Berlíně, kde se o to přičinil přímo Joseph Goebbels. Na slavnostním koncertě ho nakonec zastoupil Richard Strauss, což Walter později komentoval slovy: “Skladatel „Hrdinského života“ (\"Ein Heldenleben\") byl ochoten dirigovat místo násilně vyhozeného kolegy.“\n\nWalter tedy odjel i s rodinou do Vídně, kde pravidelně dirigoval s filharmoniky a od roku 1936 vystupoval na Salcburském festivalu. Když roku 1938 nacisté obsadili Rakousko, odešel do Francie a o rok později se usídlil v Kalifornii, kde byli jeho sousedy například Thomas Mann a Franz Werfel. Dirigoval filharmonie v New Yorku, Los Angeles, Bostonu, Filadelfii a Detroitu. Od roku 1946 pravidelně zajížděl do Evropy, na Edinburský a Salcburský festival, do Vídně a do Mnichova. Roku 1950 poprvé znovu dirigoval v rodném Berlíně. Poslední léta života strávil hlavně nahráváním pro společnost Columbia s jejím filharmonickým orchestrem. Zemřel v Beverly Hills a je pohřben v obci Gentilino, kanton Ticino, Švýcarsko.\n\nBruno Walter patřil mezi první dirigenty, kteří už od roku 1900 ochotně a soustavně spolupracovali s gramofonovými společnostmi, a věnoval se tomu až do konce života. Nahrál stovky skladeb klasického i moderního repertoáru, některé i opakovaně, jak se možnosti záznamu rozšiřovaly. Pro řadu oper (zejména Wagnerových) i symfonických děl (Mozart, Beethoven, Brahms, Mahler) platí jeho nahrávky dodnes jako klasické. Z české hudby nahrál díla Bedřicha Smetany a Antonína Dvořáka.\n\nMéně známé je Walterovo vlastní skladatelské dílo. Napsal dvě symfonie a řadu děl komorní, písňové i sborové hudby, která se však hraje jen vzácně. Vedle řady časopiseckých článků napsal i několik knih, například „O mravní síle hudby“ (1935), „Gustav Mahler“ (1936), „Téma a variace: vzpomínky a myškenky“ (1947), „O hudbě a muzicírování“ (1957) a v roce 1969 vyšly i jeho dopisy.\n\n\n"}
{"id": "1448950", "url": "https://cs.wikipedia.org/wiki?curid=1448950", "title": "Ocelobeton", "text": "Ocelobeton\n\nOcelobeton je kompozitní (spřažená) konstrukce, která využívá dvou, z hlediska materiálového inženýrství velmi rozdílných, materiálů – oceli a betonu. Spojuje výhodně dobré vlastnosti obou materiálů – vysokou únosnost oceli a tuhost (a masivnost) betonu, zároveň tak eliminuje nedostatečnou tuhost ocelové konstrukce a vyrovnává malou tahovou únosnost betonu. Vlastnosti konstrukce jsou díky betonu zlepšeny i při chování za požáru.\n\nTypickým příkladem je ocelobetonový prostý nosník, ve kterém tahové namáhání přenáší z velké části ocelový nosník (I nosník) a beton se podílí na přenesení tlakového namáhání. Aby spojení fungovalo, je užito spřahovacích prostředků, nejčastěji navařených trnů. U spojitého nosníku, kde vznikají nadpodporová namáhání, beton kvůli tahovému namáhání popraská a je kvůli tomu nutné beton vyztužit. Výhodně je možné použít ocelobeton i pro výstavbu tzv. obetonovaných sloupů, zabetonovaných nosníků (ZABENů) nebo mostů.\n\nV běžné praxi je beton lit do ztraceného bednění, které je tvořeno trapézovým ocelovým plechem, jež je pevně spojen s ocelovou konstrukcí. Navrhování spřažených konstrukcí popisuje Eurokód 4 (ČSN EN 1994).\n\n"}
{"id": "1448960", "url": "https://cs.wikipedia.org/wiki?curid=1448960", "title": "Zatoulaný", "text": "Zatoulaný\n\nZatoulaný (ve francouzském originále Sauvage) je francouzský hraný film z roku 2018, který režíroval Camille Vidal-Naquet podle vlastního scénáře. Film popisuje osudy mladého bezdomovce, který se živí prostitucí. Snímek měl světovou premiéru na Filmovém festivalu v Cannes 10. května 2018, kde byl uveden v sekci Semaine de la critique. V ČR byl uveden v témže roce na filmovém festivalu Mezipatra. Od červernce 2019 byla navíc ohlášena jeho distribuční premiéra.\n\n22letý Léo žije na ulici a na živobytí si vydělává prostitucí. Je zamilovaný do Ahda, který je také prostitut, ale jen dočasně. Léo potkává Clauda, který má zájem mu pomoci.\n\n"}
{"id": "1448962", "url": "https://cs.wikipedia.org/wiki?curid=1448962", "title": "Merhameh", "text": "Merhameh\n\nMerhameh (1909) je dobrodružná povídka německého spisovatele Karla Maye. Jedná se o poslední dokončený Mayův příběh. Povídka vyšla v mariánském kalendáři \"Eichsfelder Marien-Kalender\" a roku 1927 se v upravené podobě objevila ve 48. svazku \"Sebraných spisů Karla Maye\" \"Kouzelná voda\" (\"Das Zauberwasser\") od nakladatelství Karl-May-Verlag. Roku 2000 byl text ze 48. svazku vyňat a byl s dalšími pozdními Mayovými pracemi vydán téměř v původní podobě v 81. svazku spisů s názvem \"Abdán efendi\" (\"Abdahn Effendi\").\n\nPovídka se odehrává ve fiktivní orientální zemi Ardistan a navazuje tak na autorův román \"Ardistan a Džinistan\". Kara ben Nemsí a jeho průvodce Halef doprovázejí Merhameh, krásnou dceru halímského knížete Abd el Fadla do vádí Ahza, kde ji očekávají její příbuzní. Cestou se dostanou mezi znepřátelené kmeny Mynazahů a Manazahů, mezi kterými vypukla krevní msta. Tento spor Merhamé svým působením a s boží pomocí urovná. Povídka tak obsahuje Mayovu výzvu k míru mezi lidmi. Končí poselstvím: „\"Jen Alah sám je spravedlivý. Vezme-li člověk pomstu do své ruky, zasáhne jen vlastního bratra. Buď mír! Buď mír!\"\"\n\n"}
{"id": "1448965", "url": "https://cs.wikipedia.org/wiki?curid=1448965", "title": "Hraniční oblast 35 (mobilizace 1938)", "text": "Hraniční oblast 35 (mobilizace 1938)\n\nHraniční oblast 35 byla vyšší jednotkou československé armády, v síle divize, působící v době mobilizace v roce 1938 v rámci Hraničního pásma XII a jejím úkolem byla obrana hlavního obranného postavení (HOP) v oblasti Orlických hor od České Čermné až po tvrz Bouda na rozhraní Orlických hor a Jeseníků, kde také bylo rozhraní obranných úseků 1. armády a 2. armády. Celková délka hlavního obranného postavení činila 51 km.\n\nVelitelem formace byl brigádní generál Karel Kutlvašr. Stanoviště velitele se nacházelo ve Vamberku.\n\nÚkolem Hraniční oblasti 35 (HO 35) byla stejně jako v případě sousední HO 34 úporná obrana HOP, které nemělo být za žádnou cenu prolomeno. Obranný úsek HO 35 ale zároveň představoval jednu z nejlépe zabezpečených částí obrany a to díky poměrně krátké délce HOP, která jí byla svěřena a tím i vysoké koncentraci obranných jednotek. Obranné možnosti dále zvyšoval horský terén a linie stálého opevnění. V úseku HO 35 bylo vybetonováno 456 objektů lehkého opevnění (78% z plánovaných) a 73 objektů těžkého opevnění (73 % z plánovaných). Řada objektů však byla dokončena pouze stavebně a nebyla dosud plně bojeschopná. V různém stupni dokončení se nacházely 3 dělostřelecké tvrze (Adam, Hanička, Bouda). Žádná z nich však zatím nedisponovala dělostřeleckou výzbrojí a tak by mohly obranu posílit pouze pěchotními zbraněmi, případně dělostřeleckými bateriemi, provizorně umístěnými před objekty.\n\nPodle dostupných informací nebyl v úseku HO 35 plánován žádný z hlavních nepřátelských úderů.\n\nSeznam jednotek:\n\n\n"}
{"id": "1448966", "url": "https://cs.wikipedia.org/wiki?curid=1448966", "title": "Ladislav Baláž (fotbalový trenér)", "text": "Ladislav Baláž (fotbalový trenér)\n\nLadislav Baláž (1906 – 1977) byl slovenský fotbalový trenér. \n\nV československé fotbalové lize vedl Slovan Nitra ve třinácti zápasech na jaře 1961, z nichž bylo šest vítězných. Mužstvo převzal po nepovedeném podzimu 1960, kdy bylo na poslední příčce v tabulce a zachránil je v nejvyšší soutěži.\n\nDlouhá léta trénoval mládež v Nitře, působil také u československé reprezentace a výběru SSR. Na jeho počest je v Nitře každoročně pořádán Memoriál Ladislava Baláža, kterého se účastní dorostenecká mužstva. V pátek 26. července 2019 začal jeho 40. ročník.\n\n"}
{"id": "1448973", "url": "https://cs.wikipedia.org/wiki?curid=1448973", "title": "Zmarličník japonský", "text": "Zmarličník japonský\n\nZmarličník japonský (\"Cercidiphyllum japonicum\") je středně vzrůstný, opadavý, listnatý strom. Je jedním ze dvou druhů východoasijského rodu zmarličník, který bývá pro svůj zajímavý vzhled vysazován jako solitéra nebo po okrajích porostů v parcích a ozdobných zahradách ve východní Asii, Evropě i Severní Americe.\n\nPůvodní areál této dřeviny se rozkládá v pevninské Číně, od Himálaje východním směrem v provinciích An-chuej, Če-ťiang, Che-nan, Chu-pej, Kan-su, S’-čchuan, Šan-si, Šen-si a Ťiang-si. Dále pokračuje za Východočínským mořem na japonské ostrovy Hokkaidó, Honšú, Kjúšú a Šikoku. Postupně se, snad přirozeně, rozšířil také na nepříliš vzdálený Korejský poloostrov. V novověku začal být pěstován i mimo Asii, například v Evropě i Severní Americe, kde některé zahradní výsadby zplaněly a stal se ve státech Massachusetts, New York, Ohio a Pensylvánie součásti tamní přírody.\n\nDo evropských zahrad byl tento atraktivní druh vnesen roku 1865 a na území nynější České republiky byl poprvé vysázen roku 1910 v zámeckém parku v Průhonicích. V současnosti se v Česku řídce pěstuje jako okrasná parková dřevina.\n\nV kontinentální části svého přirozeného čínského rozšíření se vyskytuje nejčastěji ve vlhkých horských lesích a říčních údolích, zpravidla v nadmořských výškách od 600 do 2700 m a v Japonsku v temperátních pobřežních lesích a nížinných údolních nivách. Je dřevinou nesnášející ani krátkodobé sucho, na které reaguje žloutnutím a opadem listů, po návratu vláhy se někdy ještě téhož roku znovu olistí. Pro zdárný růst vyžaduje hlubokou, dostatečně výživnou půdu, která je celoročně vlhká, spíše těžší, hlinitá nebo hlinito jílovitá a mírně kyselá.\n\nPotřebuje polostinné stanoviště, na plně osluněném může být v předjaří ostrým poledním sluncem poškozována kůra a později mladé, pravě rašící listy. Středoevropské zimní období většinou přežívá bez újmy, snese teplotu do -30 °C. Nevyhovuje mu vysazování okolo cest, nesnáší zasolenou půdu. Chorobami a škůdci trpí jen minimálně. Kvete ještě před vyrašením listů v dubnu a květnu.\n\nOpadavý dvoudomý strom dorůstající v domovině do 30 m, v Evropě nejvýše do 15 m. Má šedohnědou, hluboce rýhovanou kůru, která je zvláště u starších dřevin nápadná svými uvolněnými odchlipujícími se konci. Většina jedinců má tendenci vytvářet vícekmennou rostlinu, za nepříznivých podmínek může být těchto kmenů až mnoho a výsledkem je strom keřovitého charakteru. Samčí stromy mají tendenci být spíše štíhlé a růst kuželovitě, kdežto samičí vytvářejí již brzy koruny rozložité a rozkošatělé.\n\nNa lesklých, červenohnědých letorostech rostou vstřícně postavené načervenalé, hranaté pupeny, z kterých vyrostou dlouze řapíkaté listy dlouhé 5 až 8 cm a široké 3 až 5 cm. Na nejméně dvouletých větvičkách rostou na místech původních nodů brachyblasty, které nesou samčí nebo samičí květy, nebo jeden list, občas květy i ten list. Listy jsou na mladých větvičkách postaveny vždy vstřícně, na starších větvích jsou také vstřícné, ale šikmo posunuté o určitý modul. Na starých větvích, případně kmenech, jsou patrné časté osamocené listy rostoucí z nahodilých, vytrvalých brachyblastů. U stromu je patrná listová dvoutvárnost, listy rostoucí z krátkých brachyblastů jsou srdčité či ledvinovité a po obvodě vroubkované, kdežto listy na dlouhých větvích jsou eliptické či široce oválné a po obvodě celistvé nebo sotva znatelně pilovité.\n\nDrobné, jednopohlavné, květy bez okvětí jsou uspořádané v hustých hlávkách. Samčí květy, v počtu čtyři a více, jsou téměř přisedlé, mívají 7 až 13 volných tyčinek s načervenalými nitkami i prašníky. Samičí květy jsou stopkaté, společně rostou dva i více, každý má jeden pestík s mnoha vajíčky a dlouhou karmínovou čnělku s bliznou. Vykvétají sice před olistěním, ale svým tvarem i velikostí splývají s okolními větvemi.\n\nPlody jsou 1 až 2 cm dlouhé měchýřky rostoucí ve shlucích. Obsahují hnědá, plochá, asi 5 mm dlouhá, jednokřídlá semena s bohatým olejnatým endospermem, která bývají zralá v listopadu. Mimo semen se může zmarličník japonský množit i řízky z nevyzrálého i polovyzrálého dřeva, případně hřížením nebo oddělky kořenů.\nListy se v průběhu roku atraktivně barevně pozměňují. V čase rašení jsou dva až tři týdny bronzově hnědé, pak krátce žlutozelené, v době hlavní vegetace získají na líci barvu lehce modrozelenou a na rubu výrazně sivou, dlanitou žilnatinu přitom mají načervenalou. S nástupem podzimu se poměrně brzy přebarvují zlatožlutě, případně s dílčími přechody k barvě načervenalé až meruňkové. Na sušších místech dochází ke změně barev v prvé polovině září, na vlhčích lokalitách na přelomu září a října. S podzimní barevnou proměnou listů je spojen další jev, charakteristická vůně doprovázející za teplých a vlhkých dnů čerstvé spadané listy. Vůně bývá popisována jako vůně karamelu, skořicového cukru, cukrové vaty nebo čerstvě upečených buchet.\n\nDřevo zmarličníku japonského není příliš pevné a trvanlivé, je však jemně pórovité a dá se dobře opracovávat a leštit. Ve východní Asií je velice ceněno v nábytkářském průmyslu a hlavně jako dřevo pro interiérové obklady.\n\nObčas se vysazuje varieta 'Pendulum' s dlouhými, převislými větvemi nebo varieta 'Rot Fuchs' s výhony tmavě červenými a s listy při rašení červenými a později až do podzimu tmavě zelenými.\n\n"}
{"id": "1448976", "url": "https://cs.wikipedia.org/wiki?curid=1448976", "title": "Maják Kõpu", "text": "Maják Kõpu\n\nMaják Kõpu (estonsky: \"Kõpu tuletorn\") je pobřežní maják, který stojí na pobřeží ostrova Hiiumaa v Finském zálivu v Baltském moři v Estonsku. Je jedním z nejznámějších symbolů a turistických památek ostrova Hiiumaa. Od roku 1999 je maják zapsán v seznamu kulturních památek Estonska pod číslem 23453.\n\nMaják patří mezi nejstarší majáky světa, který od svého založení v roce 1531 je nepřetržitě používán. Maják je ve správě Estonského námořního úřadu. Estonské registrační číslo Úřadu námořní dopravy (Veeteede Amet) je 668.\n\nMaják označuje mořskou mělčinu Hiiu madal a varuje lodi před mělčinami u pobřeží. Dosvit majáku je 26 námořních mil (48 km), od roku 1997 převzal hlavní část navigační služby radar.\n\nKõpu maják je znám pod dřívějším švédským názvem maják \"Upper Dagerort.\"\n\nMaják byl postaven na nejvyšším místě ostrova Hiiumaa na vrcholu kopce Tornimägi (68 m n. m., Věžová hora). Výška samotné stavby je 36 m a zdroj světla se nachází ve výšce 102,6 m n. m., je to nejvýše položený zdroj světla v Baltickém moři. Maják Kõpu je hranolovitá věž s masivními podpěrami, které jsou orientovány podle světových pólů. Věž je postavena z kamene nasucho (bez malty) až do výše 24 m. Vnější v stěny jsou omítnuté vápennou maltou. Je zakončena ochozem a červenou lucernou\n\nVěž obsahuje zhruba na 5000 m kamene, jehož hmotnost činí 12 000 tun. Jako stavební materiál byl použit místní vápenec a eratické balvany.\n\nPůvodně byla věž kompaktní bez místností, na vrchol věže vedly dřevěné schody vně věže, které byly později nahrazeny železnými schody. Při rekonstrukci v roce 1800 bylo schodiště vytesáno (vybouráno) v těle věže.\n\nNejvýznamnější plavební dráhy východ-západ vedly přes písečnou lavici (mělčinu) Hiiu v Baltském moři. Hanzovní obchodníci hledali už před rokem 1490 místo k označení jako orientační bod. Kolem roku 1490 požádali biskupa biskupství Ösel-Wiek o povolení postavit mezník na poloostrově Köpu, který by byl pod kontrolou biskupa. Tato žádost nebyla realizována.\n\nNa setkání Hanzy v Lübecku v roce 1499 byla vznesena k biskupovi žádost o postavení majáku. Dne 20. dubna 1500 biskup Johannes III. Oragas souhlasil s výstavbou kamenného sloupu. K pokrytí nákladů na výstavbu musela městská rada v Tallinnu stanovit zvláštní daň na celou dobu výstavby majáku.\n\nVýstavba měla začít v létě roku 1500, ale stavba byla zastavena z důvodu vyhlášení války Walterem von Plettenberg, mistrem Livonského řádu. Válka trvala až do roku 1503. Na jaře roku 1504 byl nakoupen a dovezen stavební materiál, ale na podzim téhož roku byly práce přerušeny protože vypukla epidemie. Práce byly přerušeny v roce 1505, kdy zemřel 28. prosince 1505 v Tallinnu Lambert Ottingk, radní odpovědný za stavbu. Podle záznamů účetních knih o stavbě majáku Köpu z období 1507–1533 byly vynaloženy peníze na maják od 12. května 1514 do 12. října 1532. Částky ukazují na to, že práce probíhaly od roku 1514 do 1519, později bylo vynaloženo jen pár větších částek. Na vrcholu majáku byl oheň poprvé zapálen na podzim roku 1531. Z věže vysoké 20 metrů a osm metrů široké byl za jasného dne oheň viditelný až do vzdálenosti 20 km od pobřeží.\n\nV roce1649 bylo na vnější stěně věže přistavěno dřevěné schodiště a na vrcholu instalován železný rošt. Původně bylo plánováno spalování kamenného uhlí, ale kvůli vysokým přepravním nákladům bylo používáno dřevo.\n\nOheň spotřeboval až 1000 sáhů (3620 m) palivového dřeva ročně v průběhu 180 denního plavebního období. Bylo to tak veliké množství, že způsobilo odlesnění většiny poloostrova Kõpu. Na majáku pracovala každou noc osádka šesti mužů, ale bouře uhasínaly oheň. V roce 1652 bylo vydané nařízení, že oheň musí být silný a vysoký (asi dva metry).\n\nHrabě Axel Julius De la Gardiev roce 1659 koupil ostrov Hiiumaa od švédského krále za 38 000 tolarů a převzal správu majáku. Maják byl zvýšen na 35,6 m a dřevěné schody nahrazeny železnými. Světlo ohně bylo viditelné do vzdálenosti 24 km. Oheň byl zapalován hodinu po setmění a uhašen hodinu před východem slunce.\n\nV roce 1792 koupil maják baron Roman Ungern-Shternbert. Každý rok požadoval na státu 5000 rublů ve stříbře na osvětlení. Ze státní pokladny až do roku 1796 dostával poloviční částku. Po tomto roce baron nadále udržoval maják v činnosti až do roku 1805. Náklady na provoz byly rozděleny mezi rolníky nejbližších vesnic s tím, že byli uvolnění od ostatních povinností.\n\nV roce 1805 převzalo správu majáku Ruské impérium. V roce 1810 začala velká rekonstrukce majáku. Z jižní strany v opoře věže bylo vybouráno schodiště a místnost pro šest mužů. V horní části majáku byly postaveny dvě pomocné místnosti (nad sebou), ve druhé vyšší místnosti ve výšce 35 m byly uskladněny lampy. V lucerně bylo instalováno 23 olejových lamp s postříbřenými mosaznými reflektory. Svítilny spalovaly konopný olej a jejich spotřeba činila 3,28 tun oleje ročně.\n\nV roce 1845 horní část majáku prošla rozsáhlou rekonstrukcí a přestavbou. Maják získal konečnou výšku 36 m. Pro svítilny a optické zařízení byla postavena dřevěná konstrukce s cylindry.\n\nMaják byl pod námořní správou, která stanovila první pravidla pro údržbu. Maják se rozsvěcel a zhasínal v souladu s východem a západem slunce. Během bouřlivého počasí byl spravován podle kalendáře. Maják svítil neustále od 1. července do 1. května tj. 10 měsíců v roce.\n\nV rámci svých reforem velkokníže Ruska Konstantin Nikolajevič požadoval v roce 1859 modernizaci majáku Kõpu. V roce 1860 bylo instalováno nové otočné zařízení vyrobené manufakturou Le Paute v Paříži. Pomocí kladkostroje se otáčecí zřízení otáčelo rychlostí jedné otáčky za čtyři minuty. Zařízení mělo jednu lampu \"Carsel\" se čtyřmi soustřednými světelnými zdroji a s Fresnelovou čočkou. Ke svícení byla spotřeba 0,5 kg řepkového oleje za hodinu, olejová pumpa byla poháněna hodinovým strojkem. Světlo bylo viditelné do vzdálenosti 27 nm (50 km). Obsluha majáku byla v počtu sedmi osob, přičemž jeden z obsluhy musel být neustále v blízkosti světelného zdroje.\n\nV roce 1869 byl zaveden telegraf a v blízkosti majáku postavena záchranná stanice. Telegraf pracoval až do roku 1898, kdy byl nahrazen telefonem.\n\nNové světelné zařízení bylo zakoupeno na světové výstavě v Paříži v roce 1900 za tři milionů zlatých rublů. Nové zařízení (včetně světelné komory) byl vyroben společností Sautter, Marlé & Co v Paříži. Instalace byla provedena v roce 1901. Zařízení používalo petrolejové lampy s plynovou punčoškou. Litinový systém plaval a otáčel se ve rtuťové lázni, která působila jako ložisko. Lázeň obsahovala na 500 kg rtuti.\n\nCelý světlo-optický systém byl otáčen závažím o hmotnosti 400 kg a musel být každé dvě hodiny převíjen.\n\nV roce 1939 maják prošel rekonstrukcí. Jeho zdi byly natřeny velmi kvalitní olejovou barvou, která v zabraňovala odpar vody z omítky a zdiva. Z toho důvodu během dalších desetiletí došlo k zhoršení stavu omítky.\n\nV roce 1940 byl maják napojen na elektrickou rozvodnou síť. V srpnu 1941 německé bombardéry poškodily osvětlovací systém.\n\nPo druhé světové válce byly testovány různé optické systémy. V roce 1949 byl instalován Kohlerův generátor se stacionárním elektrickým světelným systémem. Nový systém rotačního osvětlení (EMV-3) byl instalován v roce 1963, čímž byl maják plně automatizován. Byl v provozu až do roku 1982, kdy byl instalován experimentální systém EMV-930M (vyrobený na Ukrajině). Mechanismus otáčení optického systému používá otočné magnetické pole. Optika přinesla šesti až osminásobný nárůst efektivity světla vyzařovaného křemíkovou lampou o výkonu 1 kW. Tento světelný systém je stále používán.\n\nKvůli postupnému zhoršování stavu majáku došlo k jeho k častým opravám. Hlavní opravy byly provedeny v roce 1957, 1970, 1979–1981 a hlavní oprava v roce 1982. Stěny se v průběhu osmdesátých let částečně rozpadly. K zastavení zhoršení stavu majáku byl postaven 15 centimetrů silný železobetonový plášť, který podpíral základy a stěny (1989–1990). Pro odvod vlhkosti byly využity malé vzduchové kanály v betonu. Horní část majáku byla renovována v roce 2001.\n\nMaják ztratil svou hlavní navigační roli v roce 1997, kdy jej nahradilo radarové zařízení. Přesto se na jeho službu spoléhají rekreační plavidla a malé rybářské lodě jako na zálohu místo elektronické navigace. Estonský námořní úřad jej stále vede jako aktivní navigační pomoc plavidlům. Maják je chráněnou kulturní památkou od roku 1999.\n\nPro jeho vzrůstající popularitu se stal symbolem kraje Hiiumaa. Je také významnou turistickou atrakcí, zvláště po zpřístupnění veřejnosti v roce 1999. K dispozici je v blízkosti majáku informační centrum, kavárna a parkoviště. K majáku vede silnice 139.\n\nMaják Kõpu byl vydán v roce 1983 na poštovní známce SSSR a opět byl spolu s majákem Ristna vydán v roce 2000 na poštovní známce Estonska.\n\nzdroj\n\n\noznačení\n\n\n"}
{"id": "1448978", "url": "https://cs.wikipedia.org/wiki?curid=1448978", "title": "Enviromentální archeologie", "text": "Enviromentální archeologie\n\nEnvironmentální archeologie je podobor archeologie, který se zabývá vztahem člověka a prostředí v němž žil. Rekonstruuje vliv prostředí na společnost v minulosti a mapuje výsledek. Do výzkumu archeologie zahrnuje přírodní element a jeho vliv. Často zahrnuje studium pozůstatků rostlin a zvířat k zjištění, které rostlinné a zvířecí druhy byly ve studované období a oblasti přítomny a jak s nimi soudobá společnost nakládala. Tato zjištění porovnává se současným stavem.\n\nZájem o životní podmínky minulých kultur je znám již od 18. století, jako samostatná disciplína se však enviromentální archeologie etablovala až ve druhé polovině 20. století za výrazného přispění amerického archeologa s německými kořeny Karla W. Butzera.\n\nEnviromentální archeologie je založena na poznatcích těchto oborů:\n\n"}
{"id": "1448979", "url": "https://cs.wikipedia.org/wiki?curid=1448979", "title": "Cena Ingeborg Bachmannové", "text": "Cena Ingeborg Bachmannové\n\nCena Ingeborg Bachmannové () je rakouské literární ocenění a jedna z nejvýznamnějších cen za literaturu v německém jazyce, nazvaná po Ingeborg Bachmannové. Je dotována částkou 25 000 Euro a předávána každoročně v rámci \"festivalu německojazyčné literatury\" v Klagenfurtu. Hlavní město Korutan založilo cenu v roce 1977.\n"}
{"id": "1448983", "url": "https://cs.wikipedia.org/wiki?curid=1448983", "title": "Dareiův palác", "text": "Dareiův palác\n\nDareiův palác nebo též Tačara byl obytný palác, který si nechal postavit perský velkokrál Dareios I. v Persepoli na území dnešního Íránu. Jeho ruiny se nacházejí asi 70 kilometrů severovýchodně od města Širáz v provincii Fárs. V těsné blízkosti se nacházejí pozůstatky rozlehlého paláce Ápádána.\n\nZačátek výstavby paláce je datován do období Achaimenovské říše, tedy mezi lety 550 – 330 př. n. l. Výstavba je připisována perskému velkokráli Dareiovi I., ale je pravdou, že pouze velmi malá část stavby byla dokončena za doby jeho panování. Palác dostal svou konečnou podobu až v době, kdy se vlády ujal Dareiův syn a následník trůnu Xerxés I. Od něho pochází i původní staroperský název \"Taçara\" tedy \"Zimní palác\". Po Xerxésově smrti palác obýval jeho třetí syn Artaxerxés I.\n\nVe 4. století před n. l. při svém vpádu do Persie vydrancovala a vypálila město Persepolis vojska Alexandra Velikého, avšak Tačara byla jedním z mála objektů, které nebyly zničeny plameny a jehož ruiny se dochovaly.\n\nTačara stojí v těsné blízkosti paláce Ápádána; oba paláce stojí zády k sobě. Plošná výměra objektu je  m², jedná se tedy o nejmenší a zároveň nejstarší stavbu palácového typu na terasách v Persepoli. K jejímu vybudování bylo použito velmi kvalitního kamene, povrch byl černý a vyleštěný do zářivého lesku. Tímto důkladným způsobem ošetřený povrch a kvalita stavebního kamene jsou důvodem, že se zbytky paláce dochovaly ve velmi dobrém stavu. Ačkoli původní stěny jsou již rozpadlé, tak masivní rámy dveří a oken zůstaly zachovány.\n\nHlavní místnost má rozměry 15,15 m × 15,42 m a nosné pilíře jsou uspořádány třech řadách a čtyřech sloupcích. Okenní rám, jenž má rozměry 2,65 m × 2,65 m × 1,70 m, byl vytesán z jednoho kamenného bloku. Jeho hmotnost činí 18 tun. Rám dveří má hmotnost 75 tun a byl sestaven ze tří samostatných kamenných bloků.\n\nJako většina ostatních staveb v Persepoli byla i Tačara vyzdobena reliéfy s vypodobením postav vazalů přinášejících tribut. Jejich figury svírají kopí a jsou opásány rozměrným čtverhraným štítem z proutí. Dalšími vyobrazenými postavami jsou sluhové s ručníky a lahvičkami parfémů, vyskytují se zde i královští hrdinští rekové, zabíjející lvy či roztodivné příšery. U hlavního vchodu se nalézá plastika, zobrazující velkokrále Daria I. s korunou se zlatými pláty.\n\nJižní nádvoří je z paláce přístupné dvakrát lomeným schodištěm. Později za vlády Artaxerxése III. bylo dodatečně vybudováno další schodiště, které vedlo do hlavní haly. Na stěnách schodišť se nacházejí plastiky sluhů a vojáků v médských a perských oděvech.\n\nNa všech 18 okenních rámech jsou nápisy následujícího znění: \"Kamenné rámy zhotovené pro krále Daria.\" Z toho je patrné, že velkokrál byl náležitě hrdý na vysokou řemeslnou úroveň stavby.\n"}
{"id": "1448988", "url": "https://cs.wikipedia.org/wiki?curid=1448988", "title": "Ekofisk", "text": "Ekofisk\n\nEkofisk je ropné pole v Severním moři. Nachází se v norském sektoru 320 km jihozápadně od Stavangeru a má rozlohu 49 km². Práva na těžbu vlastní firma ConocoPhillips, která zde provozuje dvacet devět plošin. Hloubka moře na Ekofisku činí okolo sedmdesáti metrů, ropa se nachází v pórovité křídě zhruba tři kilometry pod zemským povrchem. V důsledku těžby dochází v oblasti k poklesu mořského dna. Ekofisk je připojen na rozvodnou soustavu Norpipe, která odvádí ropu do Teasside v Anglii a zemní plyn do Emdenu v Německu.\n\nEkofisk byl z norských ropných polí využíván jako první; ložiska ropy zde byla objevena v roce 1969 a těžba byla zahájena 15. června 1971. Produkce ropy se pohybuje okolo 127 000 barelů denně. Odhaduje se, že zásoby by měly vydržet minimálně do roku 2050.\n\nV dubnu 1977 došlo na plošině Bravo k největší havárii v historii těžby v Severním moři, při níž uniklo do moře okolo sta tisíc barelů ropy. V březnu 1980 se převrhla plošina Alexander L. Kielland a zahynulo 123 osob.\n\n"}
{"id": "1448999", "url": "https://cs.wikipedia.org/wiki?curid=1448999", "title": "MTV Europe Music Awards 2018", "text": "MTV Europe Music Awards 2018\n\nMTV EMA 2018(známé také jako MTV Europe Music Awards) se konali dne 4. listopadu 2018 ve Bizkaia Areně v Bilbao ve Španělsku. Španělsko již po třetí hostilo předávání cen.\n\n\nNominace byly oznámeny 4. října 2018.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1449021", "url": "https://cs.wikipedia.org/wiki?curid=1449021", "title": "Stanislav Dvorský", "text": "Stanislav Dvorský\n\nStanislav Dvorský (14. července 1940 Praha – 21. února 2020 Praha) byl básník a teoretik žijící v Praze.\n\nStudoval na strojní fakultě ČVUT, řadu let byl zaměstnán jako technický redaktor. V době studií založil s K. Kreisingerem \"Traditional Jazz Studio\", kde několik let působil jako pianista. V pozdějších letech se věnoval grafické úpravě časopisu Tvar.\n\nUrčující setkání: se spolužákem ze střední školy Jiřím Zapletalem († 1958), s Petrem Králem, s Vratislavem Effenbergerem (1959), s Jaroslavem Hrstkou (1960) a s Milanem Nápravníkem (1962). Účastnil se skupinové aktivity surrealistického okruhu UDS v 60. letech 20. století.\n\nKromě básnické tvorby se věnoval teoretickým textům. V letech 1960–62 se zúčastnil pracovních alb \"Objekt 4–5\", později tří magnetofonových antologií (\"Antologie\" 1962, \"Fragmenty\" 1963 a 1964). V r. 1965 spoluredigoval anketu \"Poloha klacku\".\nPřednášku \"Obraz a sděleni\", proslovil na večeru v Klubu výtvarných umělců Mánes, 1964), publikoval v časopisu Orientace (3/1967). Podílel se na skupinové výstavě \"Symboly obludností\" v galerii Portheimka v roce 1966 a na výstavě \"Surrealistická východiska\" v letohrádku Hvězda v roce 2011. \n\n"}
{"id": "1449029", "url": "https://cs.wikipedia.org/wiki?curid=1449029", "title": "Fara v Milevsku", "text": "Fara v Milevsku\n\nStará fara v Milevsku je barokní budova, někdejší sídlo římskokatolické farnosti v Milevsku. Nachází se na hlavním milevském náměstí č.p. 3. Od roku 1963 je objekt zapsán na seznamu památek. \n\nBarokní budova fary z roku 1715 vznikla na zpustlém místě. Dům s krásným křídlovým štítem se nachází naproti spořitelně přes ulici, na nároží náměstí E. Beneše. V roce 1729 byla k faře přidělená zahrada pod Hůrkami. Fara skutečně sloužila jako příbytek milevských děkanů, až do roku 1852. Poté byla budova starého děkanství pronajímána různým nájemcům.\n\nBudova byla majetkem milevského kláštera až do roku 1937, kdy byla prodána do soukromého vlastnictví a modernizována. \n\n"}
{"id": "1449040", "url": "https://cs.wikipedia.org/wiki?curid=1449040", "title": "Charles Rigoulot", "text": "Charles Rigoulot\n\nCharles Jean Rigoulot (3. listopadu 1903 Le Vésinet – 22. srpna 1962 Paříž) byl francouzský sportovec, který vynikl především ve vzpírání. Vytvořil dvanáct světových rekordů, stal se mistrem Paříže a Francie a na olympijských hrách 1924 získal zlatou medaili v lehkotěžké váze do 82,5 kg. Věnoval se také fotbalu a atletickým sprintům. \n\nOd roku 1925 působil jako profesionální vzpěrač a zápasník, v roce 1930 jako první člověk v historii zvedl vlakovou nápravu Apollon Railway Wheels o váze 166 kg. Dosahoval úspěchů rovněž jako automobilový závodník, v roce 1937 vyhrál Bol d'or automobile a spolu s Yvesem Giraudem Cabantousem se téhož roku zúčastnili 24 hodin Le Mans, které nedokončili. Vystupoval také jako zpěvák a filmový a divadelní herec.\n\nZa druhé světové války byl uvězněn v táboře Stalag II-D, odkud se mu podařilo uprchnout, když holýma rukama ohnul mříže své cely. Po válce pracoval jako sportovní ředitel firmy Cognac Ricard. Jeho dcera Dany Rigoulotová reprezentovala Francii v krasobruslení na ZOH 1960.\n\n\n"}
{"id": "1449044", "url": "https://cs.wikipedia.org/wiki?curid=1449044", "title": "Naoja Šiga", "text": "Naoja Šiga\n\nNaoja Šiga (志賀 直哉, Šiga Naoja; 20. února 1883 – 21. října 1971) byl japonský spisovatel píšící v obdobích Taišó a Šówa.\n\nNaoja Šiga se narodil ve městě Išinomaki v prefektuře Mijagi. Jeho děd byl samurajem a otec úspěšným bankéřem. Když byly Naojovi 3 roky, odstěhovala se jeho rodina do Tokia k Naojovým prarodičům, kteří se starali o jeho výchovu. Matka Naojovi zemřela, když mu bylo 13 let. Nedlouho poté se jeho otec znovu oženil. Naojův vztah k otci byl odměřený a napětí se nadále stupňovalo potom, co Naoja konvertoval ke křesťanství a v roce 1901 se pokusil připojit k protestům proti znečišťování řeky měděnými doly, které byly částečně vlastněny bankou, ve které pracoval Naojův otec. Další konflikt nastal, když Naoja oznámil svůj záměr oženit se s jednou z rodinných služek. Služka byla z domu Šigových vyhozena a Naoja byl otcem kritizován za nezodpovědné chování a bezcílný životní styl.\n\nNaoja od roku 1906 studoval na Tokijské univerzitě, studium ale nedokončil. \n\nJeho literární kariéra začíná tvorbou pro ručně psaný literární časopis \"Boya\", který byl distribuován v rámci školní literární skupiny. V roce 1910 Naoja publikuje svou povídku Až do Abaširi (\"Abashiri made\") v prvním čísle literárního magazínu \"Shirakaba\", jenž pomohl založit. \n\nPřes nelibost rodiny se Naoja rozhodne stát profesionálním spisovatelem. V roce 1912 publikuje autobiograficky inspirované dílo \"Otsu Junkichi\" o jeho vztahu s domácí služkou. Rodina byla tímto dílem natolik pohoršena, že byl Naoja nucen opustit domov. \n\nV této době se Naoja etabloval jako tvůrce povídek k nimž se řadí například Břitva (\"Kamisori\", 1910), Seibei a tykve (\"Seibei to hyotan\", 1913) či \"Manazuru\" (1920).\n\nNaprostý rozchod s rodinou a otcem, který Naoju vydědil, nastává v roce 1914 poté, co se Naoja oženil se svou sestřenicí Seneatsu Mushanokōji, jež sama byla vdovou s jedním dítětem. Nicméně v roce 1917, poté co se mu narodila již druhá dcera, došlo mezi synem a otcem k usmíření. \n\nNaojův strohý styl inspiroval mnoho autorů a jeho dílo bylo ceněno mimo jiné Rjúnosukem Akutagawou. Na druhou stranu byl mnoha současníky kritizován právě pro svůj \"až příliš upřímný\" výraz.\n\nNaoju postihl stejný osud jako řadu jiných autorů, kteří byli úspěšní během svých raných let. Fakt, že se ve své tvorbě zaměřoval na autobiografická témata, vedl k tomu, že po určité době už neměl o čem psát. Po dlouhé nemoci zemřel ve věku 88 let na zápal plic.\n\n\n"}
{"id": "1449051", "url": "https://cs.wikipedia.org/wiki?curid=1449051", "title": "Vincent Bounoure", "text": "Vincent Bounoure\n\nVincent Bounoure (20. dubna 1928, Štrasburk – 15. ledna 1996 Paříž) byl teoretik, básník, etnograf a sběratel původního umění Oceánie. \n\nVincent Bounoure byl v kontaktu se surrealismem od roku 1953. Roku 1955 vstoupil do surrealistické skupiny v Paříži. Od té doby publikoval články v jejich revui \"Le Surréalisme même\", (č.4, jaro 1958). Následně se podílel na všech časopisech a kolektivních vystoupeních Pařížské skupiny. Vincent Bounoure patřil mezi ty příslušníky hnutí, kteří v roce 1970 odmítli jeho likvidaci ve Francii (J.-L. Bédouin, J. Camacho, J. Benoit a další). Z jeho iniciativy se utvořila skupina, která v 70. letech 20. století vydávala \"BLS\" (\"Bulletin de liaison surréaliste\" (1970-1976) a poté byl editorem souboru esejů nazvaných \"La civilisation surréaliste\" (Payot, 1976 Paříž), a také editorem dvou čísel časopisu \"Surréalisme\" (Savelli, 1977 Paříž) v těsné spolupráci s československou surrealistickou skupinou. Vykonal studijní cestu do Oceánie, po níž publikoval obsáhlou etnografickou práci \"Visions d' Oceánie\" (Dapper,1992 Paříž), v níž se soustřeďoval na oceánské umění. \n\n"}
{"id": "1449052", "url": "https://cs.wikipedia.org/wiki?curid=1449052", "title": "Andrea Pfeffer Ferklová", "text": "Andrea Pfeffer Ferklová\n\nAndrea Pfeffer Ferklová (* 1. ledna 1975 Sokolov) je česká politička a manažerka, od roku 2018 primátorka statutárního města Karlovy Vary, nestranička za hnutí ANO 2011.\n\nVystudovala Vysokou školu ekonomickou v Praze (získala titul Ing.), poté studium MBA na Prague International Business School. Od roku 2001 pracovala v Grandhotelu Pupp Karlovy Vary (prošla řadou manažerských funkcí), v letech 2006 až 2018 byla jeho generální ředitelkou.\n\nAndrea Pfeffer Ferklová žije ve městě Karlovy Vary. Je vdaná, jejím manželem je Tomáš Pfeffer. K jejím zájmům patří sport (běh, jízda na kole, spinning, golf, tenis) a dále pak hudba, zpěv, hra na kytaru.\n\nV komunálních volbách v roce 2018 byla zvolena zastupitelkou města Karlovy Vary, když jako nestraník za hnutí ANO 2011 byla lídryní tamní kandidátky. Vítězné hnutí ANO 2011 vytvořilo koalici s druhým hnutím Karlovaráci a pátým uskupením \"\"Občanská demokratická strana s podporou Strany soukromníků ČR a Mladých konzervativců\"\". Dne 13. listopadu 2018 byla Pfeffer Ferklová zvolena primátorkou města Karlovy Vary, nahradila tak dosavadního primátora Petra Kulhánka z hnutí KOA.\n"}
{"id": "1449053", "url": "https://cs.wikipedia.org/wiki?curid=1449053", "title": "Geoekonomika", "text": "Geoekonomika\n\nGeoekonomika (z angl. \"Geo\" – zeměpisný, \"economics\" – ekonomika) je věda, která se co možná nejpřesněji pokouší shrnout a sjednotit odpovědi na veškeré otázky ekonomické, hospodářské, teritoriální, a dokonce zčásti ekologické. Nelze tedy říci, že se jedná pouze o ekonomickou situaci jednotlivých států světa. Geoekonomika je velmi úzce spjatá s geografií, demografií a z jistého hlediska také s historií. Tato věda zblízka zkoumá skutečnosti, jenž v podstatě ovlivňují životy nás všech nebo které se nás nějakým způsobem dotýkají. Ať už jde o změny na ekonomických či politických mapách, změny v rozmístění obyvatelstva – perspektivy vývoje, globální změny v rozmístění energetiky, teritoriální struktury těžby a spotřeby ropy nebo může jít o dokumentaci globálních problémů světa aj.\n\nPojem globalizace lze nejpochopitelněji interpretovat jako určitý ekonomický fenomén. Pod ním si můžeme představit společenské uspořádání produkce, spotřeby a směny služeb či zboží. Z pohledu politického jde o společenské uspořádání pro aplikaci a regulaci moci, kontrolující území a především obyvatelstvo. Pojem globalizace ekonomiky představuje jakýsi přechod od mezinárodní celosvětové ekonomiky až k integraci globálních nadnárodních systémů výroby a technologií. Nejvýznamnější úlohu v celém vývoji zastává moderní informační technologie, díky které dnes máme rychlou globální komunikaci, internetový či elektronický obchod. Dále velmi přispěl i dynamický rozvoj mezinárodního systému financí. Existují globalizované finanční trhy, ale převážně regionalizované trhy zboží a národní trhy práce. Důležitou roli hraje politická dezintegrace, velmi charakteristická pro 20.století – vznik nových suverénních států a mnoho nevýznamných, jejichž počet se neustále zvyšuje. Tento fakt potvrzuje to, že změny na mapách ekonomických, politických, demografických nebo hospodářských, budou v konstantním průběhu. V současnosti můžeme na politické mapě světa napočítat celkem 193 států samostatných a 70 závislých území. V budoucnosti lze očekávat mnoho nových přeměn podob map, především díky tzv: Separatismu. Separatistické skupiny vznikají v okamžiku, kdy se jim podaří získat kontrolu nad určitým území v určitém státě. Takto vzniklé skupiny pojí většinou stejný cíl – oddělení se a vytvoření vlastního suverénního státu (silný nacionalismus).\n\nSvětová populace neustále roste. V roce 2005 počet obyvatel dosáhl 6,5 miliardy a o pouhých jedenáct let později se stav navýšil o téměř celou miliardu. Demografické procesy se samozřejmě liší v rozvinutých a rozvojových zemí. Reprodukční situace v rozvojových státech je typická v růstu počtu obyvatel (vysoká porodnost a nízká úmrtnost). Pro ekonomicky vyspělejší země je charakteristický trend střední nebo nízké porodnosti, nízké úmrtnost a také úspěšná snaha o zpomalení či zastavení populačního růstu. Reprodukční proces je značně ovlivněn migrací, která je v dnešní moderní době velmi snadná a na denním pořádku. Aktuální přírůstek obyvatelstva dosahuje 1,2%. Největšího přirozeného přírůstku dosahuje Afrika a některé státy jihozápadní Asie. Faktory ovlivňující přirozený přírůstek: – počet žen v reprodukčním věku – materiální situace partnerů – hodnotový systém – uplatnění na trhu práce – úroveň zdravotnictví – úroveň sociální morálky a vzdělanosti – populační politika státu – náboženské předsudky\n\nEnergetika sehrála velmi rozhodující úlohu při vytváření průmyslové výroby a také zcela změnila ekonomickou stránku určitých států. Energetiku můžeme rozdělit na těžbu primárních energetických zdrojů (ropa, plyn, uhlí, jaderné palivo) a přeměnu primárních energetických zdrojů v sekundární a kvalitnější energetické zdroje (koks, pohonné hmoty, elektřina). Spotřeba energetiky se zvyšujícím se počtem obyvatel také zvětšuje objem spotřebované energetiky, a tedy poptávku po zdrojích. S tím souvisí lokalizační změny. V současnosti je největším producentem primárních paliv Asie, poté Severní Amerika. Ropný průmysl je nejrychleji se rozvíjející průmyslový obor a klíčové odvětví světové ekonomiky. Ropa zajišťuje 30% palivoenergetickou bilanci světa, a také se stala světovou nejdůležitější surovinou. Mezi největší producenty ropy lze zařadit všechny země s produkcí větší než 100 mil. tun za rok (Saúdská Arábie, Írán, Spojené arabské emiráty, Kuvajt, USA, Mexiko, Venezuela, Kanada).\n\nV určitých etapách historie lidstva lze růst spotřeby energie doložit pouze odhady. Například spotřeba energie primitivního člověka v době 1 mil. let př. n. l. byla přibližně 8 000 kJ. Prehistorický člověk 100. tis. let př. n. l. spotřebovával v důsledku narůstající potřeby již 20 000 kJ a rozvoj zemědělství zvýšil tuto spotřebu v období 500 let. př. n. l. na 50 000 kJ. Ve středověku se již mezi potřeby řadil také obchod nebo doprava, což mělo za důsledek zvýšení denní potřeby na 110 tis. kJ. Během 19. století, hlavně v rámci průmyslové revoluce, narostla denní spotřeba až na 300 tis. kJ denně. Na počátku 21. století již denní spotřeba obyvatel vyspělé země činila okolo 1 mil. kJ denně. Každá výrazná změna v historii lidstva je spjata s vývojovým pokrokem ve využití energie. Zemědělská revoluce přinesla možnost domestikace zvířat a kultivace plodin, což umožnilo vznik kdykoliv použitelných energetických konzerv. Další pokrok je spojen například s větrnou a gravitační energií nebo také s ohněm, což se týká energie tepelné. Již zmíněná průmyslová revoluce také přinesla mnoho změn a nových poznatků, například využití parního stroje a uhlí. Jde tedy především o přeměnu energie chemické na tepelnou a mechanickou. Největší nárůst spotřeby energie ale zažila až společnost 2. poloviny 20. století, což je spojeno především s intenzivním využíváním ušlechtilých kapalných paliv. Mezi tyto se v 70. letech zařadil také zemní plyn. Současnou dynamiku vývoje spotřeby energie charakterizuje odhad, podle něhož by se při zachování tohoto trendu za příštích sto let zvýšila spotřeba energie sedmkrát. V této situaci, ve snaze stabilizovat požadovanou spotřebu energie a zabránit neustálému růstu spotřeby zdrojů, je proto velice důležité zvyšovat účinnost přeměny energie.\n\nNa celosvětové výrobě elektrické energie je podíl jednotlivých zdrojů velice odlišný. Nejvíce využívaným zdrojem je dodnes uhlí, které je o mnoho levnější a dostupnější než ostatní zdroje. Využití jednotlivých zdrojů totiž také závisí na skutečnosti, zda se v určité světové oblasti nacházejí ložiska. Například ropa se na světě vyskytuje velice nerovnoměrně, nejvíce v oblasti Středního východu. Perspektiva těchto zdrojů je dnes ale tématem velkých debat, neboť životnost fosilních paliv se zkracuje. Neexistuje nám známý zdroj, který by byl schopen tyto paliva plně nahradit, a proto se alespoň vyvíjejí snahy o prodloužení životnosti zásob a o snížení jejich spotřeby.\n\n"}
{"id": "1449057", "url": "https://cs.wikipedia.org/wiki?curid=1449057", "title": "První mezinárodní kongres katalánského jazyka", "text": "První mezinárodní kongres katalánského jazyka\n\n1. Mezinárodní kongres katalánského jazyka se konal v Barceloně od 13. do 18. října roku 1906. Organizoval jej a zároveň mu předsedal Antoni M. Alcover za pomoci Bernharda Schädela. Hlavním cílem kongresu bylo zaměřit se na studium katalánského jazyka za účelem sepsaní gramatiky katalánštiny, ale celá událost se proměnila v manifest kolektivního přihlášení se ke katalánskému jazyku a v plebiscit ve prospěch stanovení definitivní normy jazyka. Kromě zvýšení prestiže katalánštiny, byla hlavním výsledkem kongresu rychlá kodifikace pravopisu a gramatiky katalánského jazyka.\n\nBěhem éry Modernismu se objevila po celé oblasti tzv. Katalánských zemí, ale zejména v Katalánsku, řada iniciativ ve prospěch institucionalizace a kulturní modernizace na okraji oficiálního španělského politického období zvaného Restauració, jednalo se například o konání Katalánského univerzitního kongresu, kongresů právníků a lékařů, založení Katalánských univerzitních studií (Estudis Universitaris Catalans), práce na slovníku, který inicioval Antoni M. Alcover; impulsy v oblasti žurnalistiky v katalánštině, sbírky nakladatelství l'Avenç (Editorial l'Avenç), atd. A poslední z těchto kolektivních iniciativ národního povznesení, která zároveň pro svoji povahu mohla získat širokou  podporu obyvatel, bylo uspořádání 1. Mezinárodního kongresu katalánského jazyka pode heslem \"Vzchop se a mluv\".\n\nPolitické okolnosti, za nichž se Kongresu konal, totiž přijetí  zákona  Llei de Jurisdiccions po pozastavení ústavní záruky v Barceloně, spojily katalánské hnutí v tvz. Katalánskou solidaritu (Solidaritat Catalana) a způsobily, že se konání kongresu stalo ještě více vlasteneckým aktem. Tzv. Regionální liga (Lliga Regionalista) jej také využila k propagaci kulturní politiky noucenstimu, kterou později aplikovala.\n\nKongresu se zúčastnilo více než 3000 osob, jednotlivců i zástupců sdružení, pocházejících ze všech katalánsky mluvících zemích, téměř žádný z účastníků nebyl lingvistou. A tento počet by byl ještě vyšší, kdyby bylo přijato dalších zhruba 2000 zájemců, kteří se zapsali po termínu. Občanská účast na Kongresu způsobila, že, zejména v ne striktně akademických jednáních, se celý počin proměnil v akt národního cítění a posílení a v setkání jednotlivých katalánsky mluvících zemí. Tento úspěch byl svědectvím velkého pokroku a nezvratnosti obnovení společenského používání katalánského jazyka od počátku katalánského obrození (Renaixença) (1833), a představoval národní plebiscit ve prospěch lingvistů, kteří měli provést kodifikaci katalánského jazyka a ve prospěch jazykové normalizace. Kongres byl také příležitostí k tomu, aby se Pompeu Fabra stal veřejně známou osobností..\n\nJako zástupci \"různých národů katalánštiny\", podle výrazu použitého na kongresu, je třeba uvést, kromě jiných delegátů, organizací a členů technického výboru Katalánského knížectví, následující osobnosti: Ramon d´Abadal, Joan Bardina, Maria Grandia, Àngel Guimerà, Joan Maragall, Pompeu Fabra, Manuel de Montoliu, Enric Prat de la Riba, Joan Rubió i Bellver, Joaquín Ruyra; z Valencie ve funkci čestných členů Teodor Llorente, Lluís Fullana Faustí Barberà Martí, Vicent Mancho Soriano a Vincent Greus i Roig d'Alginet; z Baleárských ostrovů Joan Alcover i Maspons, Gabriel Alomar i Villalonga, Miquel Costa i Llobera, Mateu Obrador i Bennàssar, Angel Ruiz i Pablo a Llorenç Riber; ze Severního Katalánska Juli Delpont a Esteve Caseponce; z Algueru Anthony Ciuffo a John Palomba.\n\nKongresu se účastnili i zahraniční vědci, Körösi Albin (Budapešť), Adolfo Bonilla i Sanmartín (Madrid, Španělsko), Göran Björkmann (Stockholm), Dimitrios Bikelas (Atény), Josef Calmette (Dijon), Albert Counson (Halle), Prospèr Estieu (Raissac-sobre-Lampy, Llenguadoc), Arturo Farinelli (Innsbruck), Raymond Foulché-Delbosc (Paříž), Pier Enea Guarnerio (Milan), Aniceto Goçalves Vianna (Lisabon), Fritz Holle (Berlín), Marcelino Menéndez Pelayo, člen čestného předsednictva, Ramón Menéndez Pidal (Madrid), Alfred Morel-Fatio (Paříž), Kristoffer Nyrop (Gentofle, Copenhage), Antonín Pikhard (Praha), Antonio Restori (Messina), Huch A. Rennert (Philadelphia), Antonino Salinas (Palermo), Bernhard Schädel (Halle), Jean-Joseph Saroïhandy (Versailles), Karl Vollmöller (Drážďany) a Eberhard Vogel Müller (Aachen).\n\nPrvním důsledkem konání Kongresu bylo zvýšení prestiže katalánštiny. Dalším bylo, ihned po volebním vítězství koalice Katalánská solidarita (Solidaritat Catalana), založení Filologické Sekce  (Secció Filològica ) na Institutu katalánských studií (Institut d´Estudis Catalans), jejímž zakladatelem byl , Enric Prat de la Riba, obklopen spolupracovníky jako např. Antoni Rubió i Lluch, Jaume Massó i Torrents, Joaquim Casas-Carbó a Josep Pijoan i Soteras. Prat de la Riba na Kongresu vzdal veřejně poctu jeho předsedovi, jímž byl Antoni M. Alcover, kterého později jmenoval prezidentem Filologické Sekce a  Pompeu Fabra jejím členem, díky čemuž mohl pracovat na kodifikaci moderního jazyka. Institut katalánských studií v roce 1913 schválil pravidla pravopisu a poté Gramatiku Pompeu Fabry (1918), později slovník Diccionari General de la Llengua Catalana (1932), vše dílem tohoto lingvisty.\n\nDalším důsledkem Kongresu byl fakt, že oficiální pravopis, gramatika a slovník mohly být propagovány bez téměř jakékoliv opozice napříč oblastí Katalánsky mluvících zemí. V důsledku toho došlo k velkému rozmachu katalánského jazyka ve všech oblastech. Později, během Frankovy diktatury, přijetí těchto norem umožnilo  tajné vzdělávání v katalánském jazyce, a následně, po diktatuře, umožnilo rychlé a intenzivní oživení právě díky míře gramotnosti v katalánštině, bylo to také důsledkem prestiže, kterou jazyku rozšíření gramotnosti v katalánštině dodalo. \n\nNa začátku měla být tématem Kongresu syntax, ale vzhledem k nedostatku odborníků v zemi, bylo téma rozšířeno na celou gramatiku a později na jakýkoliv druh problému souvisejícím s katalánštinou a zároveň se stal  kongres mezinárodním. Jednání byla rozdělena do tří sekcí: filologicko-historická, literární a sociálně-právní. Prezentována byla díla sociálních dějin jazyka (substrát, adstrát, rozšíření, atd.), dialektologie, jazykových hranic, terminologií a odborných jazyků (právo, architektura a stavebnictví, medicína, filozofie), sociolingvistické situace, jazykové interference, morfologie, syntaxe, lexikografie, fonetiky a prozódie, pravopisu, etymologie, překladu, žurnalistiky, pedagogiky, demografie, teorie práva, apod. Souběžně s Kongresem se konala také výstava knih v katalánštině počínaje obdobím hnutí zvaného Renaixença.\n\nObzvláště důležitý byl příspěvek od Bernharda Schädela nazvaný \"Sobre l'avenir dels estudis lingüístics catalans\", který zahrnoval myšlenku potřeby jazykového atlasu Katalánska; příspěvek Malorčanů  Joana Aguiló a Antoni Riery s první mapou území katalánského jazyka a první statistikou o jeho mluvčích; dále příspěvek Josepa Bertran i Musitua pojednávající o jazykových právech katalánsky mluvících osob a o povinnosti španělského státu chránit a podporovat katalánský jazyk; příspěvek Joaquima Casas-Carbó nazvaný \"Manera com se reforçaran i consolidaran els vincles de solidaritat natural entre els pobles de llengua catalana assegurant-se l'avenir de la nostra literatura\"; dále Pompeu Fabry s jednou z jeho nejzajímavějších pravopisných esejí a Enrica Prat de la  Riba titulovaný Importància de la llengua dins del concepte de la nacionalitat (dosl. \"Význam jazyka v rámci koncepce státní příslušnosti).\"\n\nKniha \" (Primer Congrés Internacional de la Llengua Catalana)\" shromažďuje všechny informace týkající se Kongresu, včetně příspěvků přednášejících a poznámek lidí, kteří je předkládali, s komentářem, zda byly přednášejícími přijaty či nikoliv.\n\nNeakademické události doprovázející Kongres  byly následující: zahájení v Teatre Principal; vernisáž výstavy knih v katalánštině v Palau de Belles Arts, venkovní slavnost v Parku Güell s populární hudbou a tancem sardana; Festival katalánské divadla v Teatre Principal, svátek populární hudby; oběd pro zahraniční účastníky na Tibidabo s odhalením náhrobního kámene věnovanému Jacintu Verdaguer; slavnostní zakončení; recepce v Saló de Cent (Casa de la Ciutat), výlety do různých míst a recepce v Ateneu Barcelonès\n\n"}
{"id": "1449059", "url": "https://cs.wikipedia.org/wiki?curid=1449059", "title": "Stropnická (Praha)", "text": "Stropnická (Praha)\n\nStropnická je ulice v lokalitě Hutě (Na Hutích) v katastrálním území Hloubětín (celá západní strana a menší část východní strany v severním úseku) a Kyje (většina východní strany) na Praze 14. Spojuje ulici Cvrčkovu a Za Černým mostem. Ze západu do ní ústí ulice Nad Hutěmi, z východu do ní ústí ulice Vírská. Ulice má přibližný severojižní průběh.\n\nPřed připojením Kyjí k Praze v roce 1968 byla pojmenována podle českého prozaika, dramatika a politika Aloise Jiráska (1851–1930) a nesla název \"Jiráskova\". Mnoho ulic v Kyjích a Hloubětíně je pojmenováno podle řek a vodních ploch, k nim se zařadila i tato ulice, když byla v roce 1968 pojmenována podle jihočeské řeky Stropnice, která je největším pravostranným přítokem Malše. V roce 2008 byla ulice prodloužena severním směrem.\n\nZástavba má charakter jednopatrových rodinných domů se zahradami, domy na západní straně ulice mají jednotnou podobu, částečně z neomítnutých cihel. Úzká ulice nemá chodníky, je opatřena dopravní značkou \"obytná zóna\". Povrch je ze zámkové dlažby.\n\n"}
{"id": "1449063", "url": "https://cs.wikipedia.org/wiki?curid=1449063", "title": "Karl Schlögel", "text": "Karl Schlögel\n\nKarl Schlögel (* 7. března 1948, Hawangen, Bavorsko, Německo) je renomovaný německý historik zabývající se dějinami východní Evropy, který se specializuje na moderní Rusko, na období stalinismu, ruskou diasporu, disidentské hnutí, kulturní historii východní Evropy a na teoretické problémy popisu historie.\n\nJe autorem řady monografií, za poslední práci \"Das sowjetische Jahrhundert. Archäologie einer untergegangenen Welt\" obdržel v roce 2018 Cenu lipského knižního veletrhu. První práce přeložená do angličtiny byla v roce 2012 \"Moscow 1937\", za toto dílo obdržel v roce 2016 \"Preis des Historischen Kollegs\".\n"}
{"id": "1449069", "url": "https://cs.wikipedia.org/wiki?curid=1449069", "title": "Hansa-Brandenburg", "text": "Hansa-Brandenburg\n\nHansa und Brandenburgische Flugzeugwerke (známější pod názvem Hansa-Brandenburg) byl německý letecký výrobce působící v době první světové války. Vznikl v květnu 1914, když Camillo Castiglioni zakoupil společnost \"Brandenburgische Flugzeugwerke\", jejíž výrobu přesunul z Liebau do města Brandenburg an der Havel. Hlavním konstruktérem zůstal Ernst Heinkel. Do podzimu 1915 se firma stala největším leteckým výrobcem v Německu, s kapitálem 1 500 000 marek, tisíci zaměstnanci a dvěma dalšími továrnami, jedné v berlínské čtvrti Rummelsburg a druhé ve Wandsbeku u Hamburku. \n\nAčkoliv výroba probíhala v Německu, Castiglioni pocházel z Rakouska-Uherska a řada vojenských letounů firmy byla vyráběna pro \"k.u.k. Luftfahrtruppen\". Stala se také známou svou úspěšnou sérií plovákových stíhacích a průzkumných letounů užívaných německou \"Kaiserliche Marine\".\n\nPo válce se firma v souladu s ustanovením Versailleské smlouvy výrobě letadel věnovat nemohla a v roce 1919 ukončila výrobu. Existovala však do roku 1925, správní rada tvořená Castiglionim a Heinkelem inkasovala výnosy z licencí k patentům. Mnohé konstrukce firmy byly nadále vyráběny v jiných zemích, zejména Finsku a Norsku. Československé letectvo ve větším počtu užívalo typy Hansa-Brandenburg B.I a C.I, jejichž upravené kopie byly v Československu také vyráběny jako Aero Ae-10, A-14/15, A-26 a Letov Š-10.\n\n"}
{"id": "1449072", "url": "https://cs.wikipedia.org/wiki?curid=1449072", "title": "Pravěké lékařství", "text": "Pravěké lékařství\n\nPravěké lékařství je datováno do doby před vznikem písma a dokumentací dějin lékařství. Začíná samoléčením jedince, poté léčbou za pomoci ostatních a končí u pomoci od „profesionála“. K léčení se využívala voda – oplachování ran, chladivý zábal, minerální voda a spolu s léčivými bylinami výroba mastí. Léčeny byly také úrazy jako těžké krvácení a zlomeniny (fixací a zabalením do sádry z jílu). K operativním zákrokům patřilo vytržení zubu či trepanace (otevření lebky, možná bylo prováděno lidem s bolestmi hlavy a epilepsií).\n\nMěkké tkáně se pro zjištění nemocí až na výjimky nedochovaly, tudíž lze zkoumat úrazy, vnější zásahy a záněty na dochovaných kostech a zubech. Z kosterních nálezů lze zjistit, zda bylo zranění smrtelné, nebo vyhojené. Archeologii s touto problematikou pomáhá paleopatologie a paleodemografie.\n\nZdraví v pravěku ovlivňovaly vnější podmínky jako hygiena, hustota osídlení nebo způsob obživy. Lidé trpěli deformací kostí, například spondylózou, ta byla nejspíš zaviněna přesouváním kamenů, které extrémně zatěžovalo záda. K dalším deformacím kostí docházelo kvůli nedostatku vitamínů a živin (rachitida). Dále lze z pozůstatků vyčíst záněty kostí, metabolické poruchy a kazivost zubů, která nebyla tak vysoká jako v pozdějších obdobích. Lze předpokládat, že zejména v průběhu neolitické revoluce, kdy probíhalo osidlování, rozvoj zemědělství a chovu zvířat, docházelo k šíření nových nemocí, vyššímu výskytu epidemií a parazitárních onemocnění (např. tasemnice, neštovice, tuberkulóza a svrab).\n\nSpolu s racionálním přístupem existovala magicko-animistická koncepce, kterou se zabývali šamani, medicinmani a později kněží. Léčili pomocí amuletů, zaříkávání, vykuřování, hudby apod. Věřili, že nemocné tělo je posedlé zlými duchy, které je nutné vyhnat.\n"}
{"id": "1449078", "url": "https://cs.wikipedia.org/wiki?curid=1449078", "title": "Jean-Louis Bédouin", "text": "Jean-Louis Bédouin\n\nJean-Louis Bedouin (1929 Neuilly-sur-Seine (Seine) – 2. října 1996 Paříž) byl francouzský básník, teoretik, historik a tvůrce objektů.\n\nV roce 1947 se setkal s André Bretonem a od té doby se účastnil kolektivní činnosti pařížské surrealistické skupiny (mj. vydávání časopisu \"Néon\", nebo vydání sborníku \"Almanach surréaliste du demi-siècle\"). V roce 1950 vydal jednu z prvních knih věnovaných André Bretonovi. V roce 1952 spolu s Michelem Zimbaccou a Benjaminem Péretem, natočil film \"L'invention du monde\".\n\nSvoji stěžejní knihu \"Dvacet let surrealismu\" (1939-1959) vydal v roce 1961 a v roce 1964 \"Antologii surrealistické poezie\".\n\nZaložil s Vincentem Bounourem, Jeanem Benoîtem, Jorge Camachem, Joyce Mansourovou a Michelem Zimbaccou \"BLS\" (\"Bulletin de Liaision surréaliste\"), který od roku 1970 do roku 1976 podával zprávy o výzkumu těch, kteří se rozhodli pokračovat v surrealistickém dobrodružství v součinnosti s československou surrealistickou skupinou. Podílel se i na přípravě časopisu \"Surréalisme\" v roce 1977 a přispěl do sborníku \"Surrealistická civilisace\", uspořádaném Vincentem Bounourem. Od roku 1978 spolupracoval s hnutím \"Phases\".\n\nV roce 1974 vytvořil s malířem Guy Hallartem bibliofilní sérii \"piktogramů-básní\" nazvanou \"L'abre descend du singe\" \n\n"}
{"id": "1449089", "url": "https://cs.wikipedia.org/wiki?curid=1449089", "title": "Supreme (vaření)", "text": "Supreme (vaření)\n\nVýraz supreme při vaření a v kulinářském umění označuje tu nejlepší část pokrmu. \n\nV profesionálním vaření, termín \"kuře supreme\" představuje vykostěná a kůže zbavená kuřecí prsa.\n\nOvoce je zbaveno slupek, dřeně,  jsou odstraněny tuhé části a semena.\n"}
{"id": "1449096", "url": "https://cs.wikipedia.org/wiki?curid=1449096", "title": "Nová radnice (Milevsko)", "text": "Nová radnice (Milevsko)\n\nNová radnice v Milevsku je jednopatrová budova vystavěná v letech 1900–1902 v novorenesančním slohu. Nachází se na hlavním milevském náměstí. Od 16. června 2012 je objekt uveden v rejštříku památek. \n\nSoučasná novorenesanční jednopatrová budova radnice pochází z let 1901–1902, ačkoli na štítu na průčelí budovy je uveden letopočet 1900. Byla postavena na místě osmi masných krámků, které zde stávaly od roku 1749.\n\nSgrafitová výzdoba na průčelí do náměstí byla vytvořena roku 1936 místním malířem Oldřichem Pejšou. Zřejmě z doby kolem roku 1980 pochází přístavba na jižní straně radnice i restaurace postavená při severní straně.\n"}
{"id": "1449102", "url": "https://cs.wikipedia.org/wiki?curid=1449102", "title": "Josef Háša", "text": "Josef Háša\n\nJosef Háša (14. listopadu 1875 Brandýsek – 21. února 1939 Vídeň) byl český violoncellista\n\nByl hornickým učněm, k učení byl veden svým otcem Josefem Hášou, který byl horníkem. Po dokončení základního vzdělání hrál jako elév u vojenské hudby ve Štýrském Hradci. V letech 1899–1902 studoval na Vídeňské konzervatoři. Od té doby žil ve Vídni trvale. Byl členem vídeňské Konzertgesellschaft. Poté byl učitelem na Violoncello. V roce 1919 založil smyčcové kvarteto.\n"}
{"id": "1449106", "url": "https://cs.wikipedia.org/wiki?curid=1449106", "title": "Pavel Alexandrovič Solovjov", "text": "Pavel Alexandrovič Solovjov\n\nPavel Alexandrovič Solovjov (, 26. června 1917 – 13. října 1996) byl sovětský a ruský konstruktér leteckých motorů.\n\nVíce než 35 let, mezi lety 1953 až 1989, byl vedoucím sovětské konstrukční kanceláře v Permi, která dnes nese název Aviadvigatěl. Před ním kancelář vedl Arkadij Švecov. V roce 1960 vyvinul dvouproudový motor D-20P pro Tupolev Tu-124, jeden z prvních letounů s dvouproudovými motory na světě a první v SSSR. Následován byl motorem Solovjov D-30 pro Tupolev Tu-134. D-30 se stal nejrozšířenějším sovětským proudovým motorem. Jeho asi nejznámějším motorem je Aviadvigatěl PS-90 pro ruská civilní letadla, který je dnes široce používán.\n\nVyznamenán byl jako hrdina socialistické práce, obdržel Leninovu cenu a čtyři Leninovy řády.\n"}
{"id": "1449108", "url": "https://cs.wikipedia.org/wiki?curid=1449108", "title": "Matrice", "text": "Matrice\n\nMatrice může být:\n\n"}
{"id": "1449123", "url": "https://cs.wikipedia.org/wiki?curid=1449123", "title": "Seramské moře", "text": "Seramské moře\n\nSeramské moře () je okrajové moře Tichého oceánu. Leží severně od indonéských ostrovů Seram a Buru, jižně od ostrovů Mangoli, Obira, Kofiau a Nová Guinea.\n\nNa východě hraničí s Arafurským mořem, na jihu a západě s Bandským mořem, na severozápadě s Moluckým mořem a na severu s Halmaherským mořem.\n\nV moři leží ostrov Misool a mnoho menších ostrovů. Do Seramského moře se vlévají velké řeky Rajčího poloostrova.\n"}
{"id": "1449125", "url": "https://cs.wikipedia.org/wiki?curid=1449125", "title": "Bingham Canyon", "text": "Bingham Canyon\n\nBingham Canyon může znamenat:\n\n"}
{"id": "1449142", "url": "https://cs.wikipedia.org/wiki?curid=1449142", "title": "Bingham Canyon (Utah)", "text": "Bingham Canyon (Utah)\n\nBingham Canyon bylo město v Utahu ve Spojených státech amerických. Nacházelo se v okrese Salt Lake County nedaleko od utažského hlavního města Salt Lake City. Sídlo dostalo svůj název podle jeho prvních osadníků, bratrů Thomase a Sanforda Binghamových, kteří se v kaňonu usadili roku 1848. Později na místě bylo nalezeno značné množství zlata a stříbra. Roku 1863 začalo větší osidlování a roku 1873 byla do obce dovedena železnice. Dne 29. února 1904 se Bingham Canyon stal městem a na vrcholu slávy mělo až 15 tisíc obyvatel. Počínaje dvacátými léty začalo město upadat. Nedaleké doly se postupně rozrůstaly až na území města, jehož poslední budovy byly strženy v roce 1972.\n"}
{"id": "1449147", "url": "https://cs.wikipedia.org/wiki?curid=1449147", "title": "Rozpočet obce", "text": "Rozpočet obce\n\nRozpočet obce je rozpočet, který sestavuje obec na rozpočtové období neboli kalendářní rok. Sestavuje také rozpočtový výhled, který je dle zákona o rozpočtových pravidlech pomocným nástrojem územního samosprávného celku. Sestavuje se na 2 až 5 let na základě uzavřených smluvních vztahů a přijatých závazků.\n\nPři zpracování rozpočtu obce se vychází z rozpočtového výhledu, který zahrnuje základní informace nejen o příjmech a výdajích, ale i informace o dlouhodobých závazcích a pohledávkách a finančních zdrojích. Rozpočet se zpravidla sestavuje jako vyrovnaný, ale je možné jej schválit i jako přebytkový nebo schodkový.\n\nPřebytkový může být schválen za situace, kdy jsou některé příjmy daného roku určeny k využití až v následujících letech, nebo pokud jsou určeny ke splácení jistiny úvěrů z předchozích let. Rozpočet může být schválen jako schodkový jen v případě, že schodek bude možno uhradit finančními prostředky z minulých let, nebo smluvně zabezpečenou půjčkou, úvěrem, návratnou finanční výpomocí nebo příjmem z prodeje komunálních dluhopisů územního samosprávného celku.\n\nDetailní třídění příjmů a výdajů upravuje rozpočtová skladba, která umožňuje v rámci rozpočtu dělit územní rozpočet na běžný a kapitálový.\n\n\nJe bilance běžných příjmů a výdajů, které se vztahují k danému roku, z nichž se většina pravidelně každoročně opakuje. Vztahují se k jednomu rozpočtovému roku a slouží k financování běžných (neinvestičních) potřeb. Běžný rozpočet by měl být sestavován jako vyrovnaný (příjmy se rovnají výdajům), respektive přebytkový (příjmy převyšují výdaje)\n\n\nKapitálové příjmy a výdaje jsou obvykle jednorázové a neopakují se. Slouží k financování investičních potřeb, které přesahují období jednoho rozpočtového roku.\n\nKapitálový rozpočet může být:\n\n\nV praxi však obvykle chybí příjmy na financování investic, a proto se příjmy kapitálového rozpočtu doplňují návratnými příjmy.\n\nPříjmy rozpočtu se dělí na daňové, nedaňové, kapitálové a přijaté transfery.\n\nNyní bych se konkrétně zaměřila na jednotlivé příjmy. Začala bych příjmy, které tvoří největší část celkových příjmů. Jsou to příjmy daňové.\n\nDaňové příjmy patří mezi nenávratné a běžné příjmy. Tvoří polovinu celkových příjmů. Podle rozpočtového určení daní (dále jen RUD) se v ČR daně dělí podle toho, do jakého veřejného sektoru plynou, na svěřené a sdílné.\n\nSvěřené daně jsou vybírané celostátně, podle zákonů. Obce mohou daňový základ a sazbu daní ovlivnit velmi málo. Neplatí zde přímá kontrola obce, kdy si obec sama rozhoduje o základu daně, sazbě či osvobozeních. Jejich výnos neplyne do státního rozpočtu, ale přímo celý do rozpočtu obcí. Do této kategorie patří daň z nemovitých věcí, daň z příjmu právnických osob za obce.\n\nDaň z nemovitých věcí je určena zákonem č. 338/1992 Sb., o dani z nemovitých věcí. Zákon určuje daň z pozemků a daň ze staveb a jednotek.  Sazba daně je dána koeficientem, který záleží na počtu obyvatel v obci. Obce mohou v obecně závazné vyhlášce koeficient zvýšit o jednu kategorii nebo snížit o tři kategorie.\n\nSdílené daně tvoří větší část daňových příjmů. Jsou stanoveny zákonem jako podíl na celostátně vybíraných daních. Tento podíl poté opět plyne do rozpočtu obce. Podíl se lze určit podle počtu obyvatel či podle počtu vybíraných daní. Obce nemají možnost ovlivnit tyto daně. Mezi daně sdílené patří daň z přidané hodnoty a daně z příjmů.\n\nDaň z přidané hodnoty (dále jen DPH) je zakotvena v zákoně č.235/2004 Sb., o dani z přidané hodnoty. Zákon vymezuje sazbu daně pro zboží a služby, které jsou předmětem daně. Zákon určuje tři sazby daně, a to základní sazbu, první sníženou sazbu a druhou sníženou sazbu. Základní sazba pro roky 2011 a 2012 byla ve výši 20 %, od roku 2013 21 %. První snížená sazba byla zákonem určena pro rok 2011 10 %, rok 2012 14 % a od roku 2013 15 %. Druhá snížená sazba byla zavedena až v roce 2015, a to 10 %.\n\nZákon č. 586/1992 Sb., o daních z příjmů, rozděluje daně z příjmů na daň z příjmů fyzických osob (dále jen DPFO) a daň z příjmů právnických osob (dále jen DPPO). Zákon vymezuje položky, které jsou předmětem DPFO, a jsou jimi příjmy ze závislé činnosti, příjmy ze samostatné činnosti, příjmy z kapitálového majetku, příjmy z nájmu a ostatní příjmy. Sazba DPFO je 15 %, a od roku 2013 zákon stanovil solidární zvýšení daně o 7 %. Předmětem DPPO jsou příjmy z veškeré činnosti a z nakládání s majetkem. Sazba DPPO činí 19 %.\n\nMístní poplatky jsou určeny zákonem č. 565/1990 Sb., o místních poplatcích. Místními poplatky mohou být např.:\n\n·        poplatek ze psa,\n\n·        poplatek za užívání veřejného prostranství,\n\n·        poplatek ze vstupného,\n\n·        poplatek z ubytovacích kapacit.\n\nObec může vybírat poplatek ze psa. Poplatek ze psa platí držitel psa. Poplatek se platí ze psů, kteří jsou starší než 3 měsíce. Od poplatků ze psů jsou osvobozeny osoby nevidomé, bezmocné a osoby s těžkým zdravotním postižením. Ze zákona je daný poplatek ze psa až 1 500 Kč za rok, a u každého druhého psa se poplatek může zvýšit o 50 %. Poplatek ze vstupného se vybírá za kulturní, sportovní, prodejní a reklamní akce. Sazba poplatku může podle zákona č. 565/1990 Sb. činit až 20 % částky. Posledním poplatkem, který město podle zákona č. 565/1990 Sb., vybírá, je poplatek z ubytovacích kapacit. Sazba poplatku činí až 6 Kč za jedno lůžko na den. Správní poplatky jsou určeny zákonem č. 634/2004 Sb., o správních poplatcích. Správní poplatky náleží obci za vykonané správní úkony. Součástí zákona je sazebník, který určuje sazby za jednotlivé správní úkony, jako jsou nahlédnutí do matriky, ověření podpisu nebo vydání stejnopisu.\n\nDruhou skupinu příjmů tvoří nedaňové příjmy. Na rozdíl od daňových příjmů jsou nedaňové příjmy ovlivnitelné obcemi. Zahrnují především příjmy z vlastní činnosti a odvody přebytků organizací s přímým vztahem, přijaté sankční platby a vratky transferů, příjmy z prodeje nekapitálového majetku a přijaté splátky půjčených prostředků.\n\nMezi příjmy z vlastní činnosti patří příjmy z vlastní činnosti za zpoplatněné veřejné služby (příjem z reklam) a příjmy, které souvisí s užíváním majetku, dále odvody přebytků organizací s přímým vztahem, příjmy z pronájmu majetků a výnosy z finančního majetku.\n\nPřijeté sankční platby a vratky transferů jsou příjmy, které obec dostane v důsledku zpožděné platby nebo vypořádání transferů z minulých let.\n\nPoložka příjmy z prodeje nekapitálového majetku obsahuje příjmy z prodeje krátkodobého a drobného dlouhodobého majetku a ostatní nedaňové příjmy z využívání výhradních práv a přírodních zdrojů (neinvestiční dary, pojistné náhrady).\n\nPoslední položkou jsou přijaté splátky půjčených prostředků. Mezi tuto položku patří splátky půjčených prostředků z účelu rozpočtové politiky. Patří mezi ně finanční výpomoci, půjčky a ceny vlastních dluhopisů. Splátky mohou být od podnikatelských subjektů, od obecně prospěšných společností, od veřejných rozpočtů atd.\n\nMezi kapitálové příjmy patří příjmy z prodeje dlouhodobého majetku, a to jak hmotného, nehmotného, tak i finančního. Obsahují dary na pořízení dlouhodobého majetku, příjmy z prodeje pozemků, nemovitostí, z akcií, dluhopisů apod.\n\nVelkým problémem hospodaření územních celků je nedostatek finančních prostředků. Obce nezvládají hradit jejich veřejné výdaje pouze z veřejných příjmů, které samy získají. Proto jsou částečně závislý na přijatých transferech, které dostávají ze státního rozpočtu, mimorozpočtových fondů nebo vyšších stupňů samospráv. Dotace a transfery jsou formou solidarity. Stát se snaží udržet určitý standard, proto dochází k rozdělování dotací.\n\nTransfery se dělí na investiční a neinvestiční.\n\nInvestiční transfery bývají vázány podmínkou, které se s ní pojí. Když se nevyužijí, vrací se do rozpočtu, ze kterého je získaly. Transfery lze financovat běžné i kapitálové potřeby.\n\nMezi financování běžných potřeb patří:\n\n·        na základě přenesené odpovědnosti zvýšení kvality veřejných statků (školství),\n\n·        zajištění standardní úrovně veřejných statků,\n\n·        externality.\n\nÚčelové kapitálové transfery jsou určené na investice. Jsou nepravidelné a neopakující se. Kapitálové účelové transfery jsou stanoveny na:\n\n·        financovaní investiční stavby (výstavba škol),\n\n·        financování investic (silniční komunikace),\n\n·        realizace a financování záměrů.\n\nNeúčelové transfery naopak nejsou vázány žádným účelem. Obce se mohou rozhodnout, co s nimi udělají, do čeho je investují. Stát tím tak přenáší na obce větší odpovědnost za jejich rozhodnutí, i když rozhodnutí se může stát neefektivní. Je tedy pouze na obcích, zda se je rozhodnou použít na investiční činnost (kapitálové transfery) nebo běžnou činnost (běžné transfery).\n"}
{"id": "1449155", "url": "https://cs.wikipedia.org/wiki?curid=1449155", "title": "Phantasmagoria (album, Curved Air)", "text": "Phantasmagoria (album, Curved Air)\n\nPhantasmagoria je třetí studiové album anglické rockové skupiny Curved Air. Jeho převážná část byla nahrána ve studiu Advision v Londýně, s výjimkou dvou písní, jejichž nahrávky vznikly v londýnském studiu E.M.S. Spolu se členy skupiny se na jeho produkci podílel Colin Caldwell. Album vydala v dubnu 1972 společnost Warner Bros. Records a umístilo se na dvacáté příčce britské hitparády.\n\n\n\n"}
{"id": "1449158", "url": "https://cs.wikipedia.org/wiki?curid=1449158", "title": "Seznam starostů Pekingu", "text": "Seznam starostů Pekingu\n\nSeznam starostů města Peking v Čínské republice mezi roky 1912–1948 a starostů Pekingu, předsedů městského zastupitelstva (pekingského lidového shromáždění) a předsedů pekingského výboru politického poradního shromáždění v Čínské lidové republice od roku 1948.\n\n"}
{"id": "1449159", "url": "https://cs.wikipedia.org/wiki?curid=1449159", "title": "Popovova polární stanice", "text": "Popovova polární stanice\n\nPopovova polární stanice (rusky полярная станция им. М. В. Попова) je hydrometeorologická polární stanice na Bílém ostrově v Karském moři, který patří Rusku. Nachází se přibližně 750 km severně od polárního kruhu. Je pojmenovaná po sovětském polárním badateli Michailovi Vladimirovičovi Popovovi (1912-1971), který v roce 1934 na Bílém ostrově založil první rádiovou stanici na Severní mořské cestě.\n\nBílý ostrov je rovinatý, s rozlohou 1900 km relativně velký ostrov na severu od poloostrova Jamal, od kterého jej odděluje Malyginův průliv. Popovova polární stanice se nachází v severozápadní části Bílého ostrova na pobřeží Protoka Rogosina (také Protoka Stanzionnaja), asi 800 metrů od břehu Karského moře. Vzhledem k silné erozi pobřeží byla hydrometeorologická stanice v minulosti několikrát přemístěna.\n\nV prosinci 1932 byla v Moskvě založena hlavní správa Severní mořské cesty, aby otevřela zásobovací cestu pro ruskou Arktidu. Předpokladem pro bezpečnou plavbu byly navigační a meteorologické stanice po celé trase ruského arktického pobřeží. Jako jedna z prvních byla 1. listopadu 1933 uvedena do provozu hydrometeorologická stanice na Bílém ostrově. Od 9. června 1972 nese dle návrhu Jevgenije Konstantinoviče Fjodorova jméno Popovova polární stanice. V letech 1960 až 1970 zde pracovalo až 300 zaměstnanců. Od konce roku 1990 byla používána jediná budova, která v březnu 2001 vyhořela. Dne 1. listopadu 2002 byla slavnostně otevřena nová staniční budova o rozloze 195 m. Má pracovní prostory o rozloze 120 m. Pro napájen polární stanice se používají dva 10 kW dieselgenerátory a jeden 6 kW benzínový generátor. Pro vytápění objektu byly instalovány dvě paralelní 30 kW dieselové kotelny. Na stanici jsou dva řetězové traktory DT-75 a sněžný skútr typu \"Buran\".\n\nPolární stanice Popov nebyla v minulosti provozována udržitelným způsobem. Křehký arktický ekosystém Bílého ostrova byl těžce postižený zchátralými, částečně vyhořelými budovami, a zejména odpadky, především znečištěnými palivovými bubny, železným šrotem a gumovými odpadky. V roce 2012 začala víceletá obnova znečištěných oblastí. Do roku 2014 byla plocha 35 hektarů vyčištěna dobrovolníky. Bylo odstraněno 75 až 100 tun kovového odpadu.\n\nNedaleko polární stanice je od roku 2012 pravoslavná kaple. Pamětní deska připomíná oběti německého útoku na konvoj BD-5 ve dnech 12. až. 13. srpna 1944, který se se uskutečnil u Bílého ostrova.\n"}
{"id": "1449164", "url": "https://cs.wikipedia.org/wiki?curid=1449164", "title": "Sibuyanské moře", "text": "Sibuyanské moře\n\nSibuyanské moře je část Tichého oceánu uvnitř souostroví Filipíny mezi ostrovy Luzon, Burias, Masbate, Panaj, Sibaj a Mindoro. V moři leží ostrovy Sibuyan, Marinduque, Tablas, Romblon a další menší ostrovy.\n\nSibuyanské moře na jihovýchodě hraničí s Visayským mořem, na jihozápadě se Suluským mořem a průlivy na severozápadě je spojeno s Jihočínským mořem. K Sibuyanskému moři jsou někdy řazeny i zálivy Ragay a Tayabas či průliv Tablas.\n\nV moři se odehrála 24. října 1944 bitva v Sibuyanském moři, při které byla potopena bitevní loď japonského císařského námořnictva \"Musaši\" a další lodě byly poškozeny.\n"}
{"id": "1449173", "url": "https://cs.wikipedia.org/wiki?curid=1449173", "title": "Phantasmagoria (album, The Damned)", "text": "Phantasmagoria (album, The Damned)\n\nPhantasmagoria je šesté studiové album anglické rockové skupiny The Damned. Vydáno bylo v červenci roku 1985 společností Off Beat. První singl z alba, nazvaný „Grimly Fiendish“, vyšel již v březnu toho roku. Následovaly ještě dva singly – „The Shadow of Love“ (červen) a „Is It a Dream?“ (září). Deska byla nahrána během několika měsíců ve studiu Eel Pie v londýnském Twickenhamu. Spolu se členy kapely jej produkovali Jon Kelly a Bob Sargeant. Jde o první album kapely, na němž nehrál zakládající člen Captain Sensible. Po vydání se umístilo na jedenácté příčce britské hitparády, což se žádnému jinému albu kapely nepodařilo. Autorem fotografie na obalu desky, na němž je žena v černém oblečení na hřbitově, je Bob Carlos Clarke. Pořízena byla na hřbitově v londýnské oblasti Kensal Green. Žena na obalu je Susie Bick, pozdější manželka australského hudebníka Nicka Cavea.\n\n\n\n"}
{"id": "1449176", "url": "https://cs.wikipedia.org/wiki?curid=1449176", "title": "Phantasmagoria", "text": "Phantasmagoria\n\nPhantasmagoria může být:\n\n"}
{"id": "1449182", "url": "https://cs.wikipedia.org/wiki?curid=1449182", "title": "Aldolová reakce", "text": "Aldolová reakce\n\nAldolová reakce je organická reakce a jeden ze způsobů tvorby vazeb mezi uhlíkovými atomy; objevili ji nezávisle na sobě roku 1869 ruský chemik Alexandr Borodin a v roce 1872 francouzský chemik Charles Adolphe Wurtz,\nPři této reakci vzájemně reagují dvě karbonylové sloučeniny (v původních experimentech to byly dva aldehydy) za vzniku β hydroxykrabonylového produktu, takto vzniklé látky se nazývají aldoly. Aldolové skupiny jsou součástí molekul mnoha přírodních i syntetických sloučenin. Aldolová reakce se využívá například při výrobě pentaerythritolu a léčiva na srdeční onemocnění atorvastatinu.\n\nPři aldolové reakci se spojují dvě poměrně jednoduché molekuly za vzniku jedné složitější. Zvýšení složitosti molekuly je způsobeno tvorbou dvou nových stereocenter na α- a β uhlíku (označených hvězdičkami na níže zobrazeném obrázku) vzniklého aldolového aduktu. Moderní metodologie umožňuje nejen dosáhnout při aldolové reakci vysoké výtěžnosti, ale též ovlivňovat relativní a absolutní konfiguraci těchto stereocenter. Možnost selektivně vytvořit určitý stereoizomer je důležitá, protože různé stereoizomery mohou mít značně odlišné chemické a biologické vlastnosti.\n\nJako příklad přírodních látek obsahujících stereogenní aldolové skupiny lze uvést polyketidy; ty se v přírodě syntetizují pomocí enzymů provádějících Claisenovy kondenzace. 1,3-dikarbonylové produkty těchto reakcí mohou být různě pozměňovány za vzniku řady dalších sloučenin; pokud taková změna proběhne na karbonylu, tak se často vytvoří aldolová skupina. Mnohé takto vytvořené látky mají důležité biologické vlastnosti, patří k nim například imunosupresivum FK506 a antimykotikum amfotericin B. I když byla syntéza některých takových látek dříve považována za téměř nemožnou, tak je nyní lze v mnoha případech účinně syntetizovat.\n\nBěžná adiční reakce, znázorněná na obrázku výše, spočívá v nukleofilní adici ketonenolátu na aldehyd. Vzniklý aldol může podléhat dehydratační reakci za vzniku α,β nenasycené karbonylové sloučeniny; tato reakce se nazývá \"aldolová kondenzace\". Při aldolové reakci lze použít mnoho různých nukleofilů, mimo jiné enoly, enoláty a enolethery aldehydů či ketonů, a řadu dalších karbonylových sloučenin; elektrofilem je zde obvykle aldehyd nebo keton. Pokud jsou nukleofil a elektrofil rozdílné látky, reakce se nazývá \"zkřížená aldolová reakce\", pokud jde o stejné látky, tak je reakce \"aldolovou dimerizací\".\n\nAldolová reakce může proběhnout dvěma zcela odlišnými mechanismy; při prvním jsou karbonylové sloučeniny převedeny na enoly či enolethery, ty mají nukleofilní α uhlík a dále reagují s protonovanými karbonylovými sloučeninami, například protonovanými aldehydy – v tomto případě jde o enolový mechanismus.\nKarbonylové sloučeniny mohou být také deprotonovány na enoláty, které jsou mnohem nukleofilnější než enoly a enolethery, a mohou přímo reagovat s elektrofilem (což je zde obvykle aldehyd, jelikož aldehydy jsou výrazně reaktivnější než ketony) – pak jde o enolátový mechanismus.\n\nZa určitých podmínek může dojít ke kondenzaci, čemuž se však dá zabránit použitím vhodných činidel (například diisopropylamidu lithného, což je silná zásada, v THF) a provedením reakce při nízké teplotě. I když aldolová reakce probíhá téměř úplně a je nevratná, tak jsou izolované aldoly náchylné k zásadami indukovaným zpětným reakcím.\n\nPři kyselé katalýze je úvodním krokem reakčního mechanismu tautomerizace karbonylové sloučeniny na enol. Kyselina slouží nejen jako katalyzátor tautomerizace, ale i jako aktivátor karbonylové skupiny \"další molekuly\" prostřednictvím protonace, díky čemuž je tato skupina značně elektrofilní. Enol má na α uhlíku nukleofilní centrum, což mu umožňuje reagovat s karbonylovou sloučeninou za vzniku aldolu po následné deprotonaci; ten se poté často dehydratuje za vzniku nenasycené karbonylové sloučeniny.\n\nPokud je katalyzátorem aldolové reakce zásada jako například hydroxid nebo alkoxid, pak tato reakce začíná nukleofilním atakem rezonančně stabilizovaného enolátu na karbonylovou skupinu další molekuly, přičemž se vytváří alkoxidová sůl aldolu. Následně vznikne samotný aldol, jenž opět může být dehydratován na nenasycenou karbonylovou sloučeninu.\n\nI když někdy stačí pouze katalytická množství zásady, tak je častěji třeba použít stechiometrické množství silné zásady, jako je například diisopropylamid lithný nebo hexamethyldisilazid sodný. V tomto případě je tvorba enolátu nevratná a aldol nevznikne, dokud není alkoxidová sůl protonována v odděleném reakčním kroku.\n\nV roce 1957 Howard Zimmerman a M. D. Traxler oznámili, že při některých aldolových reakcích vznikají „šestičlenné přechodné stavy s židličkovou konformací“, tento model byl později nazván Zimmermanův–Traxlerův model. Z \"E\"-enolátů vznikají anti izomery, zatímco ze \"Z\"-enolátů se tvoří syn produkty; selektivita je způsobena přednostním umísťováním substituentů do ekvatoriálních poloh vzhledem k šestičlennému cyklu a podporuje ji také tendence molekul vyhnout se syn-pentanovým inteerakcím.\n\nV praxi tomuto modelu odpovídají jen některé kovy, mimo jiné lithium, v některých případech se tak stereochemie produktů nedá předvídat.\n\nAldolová reakce je obzvláště výhodná, jelikož při jedné reakci vznikají dvě stereogenní centra. K určení stereochmie na α- a β uhlíku se zde používá označování \"syn\"/\"anti\".\n\nMíra stereoindukce se u \"E\"- a \"Z\" enolátů příliš neliší. Každá z možných geometrií alkenu vede převážně k tvorbě jednoho ze dvou stereoizomerů výsledného produktu, z \"E\" alkenu vznikají \"anti-\" a ze \"Z\" alkenu \"syn\" produkty:\n\nKation v molekule enolátu může značně ovlivňovat míru stereoselektivity aldolové reakce; často se takto používá bor, jelikož je u něj vazba výrazně kratší než u kovů jako jsou lithium, hořčík a hliník.\n\nNapříklad vazba B-C má délku kolem 145 pm a vazba B-O okolo 155 pm, zatímco vazba kov-kyslík má většinou délku 190 až 220 pm a vazba kov-uhlík 200 až 220 pm. Použití boru místo kovu „utáhne“ přechodnzý stav a zvýší stereoselektivitu reakce. U výše zobrazené reakce je při použití lithného enolátu poměr \"syn:anti\" přibližně 80:20, zatímco při použití bibutylboritého enolátu má tento poměr hodnotu 97:3.\n\nU moderních organosyntetických metod se vyžaduje příprava látek v enantiomerně čisté podobě. Jelikož aldolová reakce vytváří dvě stereocentra, tak mohou vzniknout až čtyři stereoizomery.\n\nBylo vyvinuto několik způsobů ovlivňování relativní (například syn/anti) i absolutní (například \"R\"/\"S\") stereochemie.\n\nČasto používanou metodou je Evansova acylová oxazolidinonová metoda, kterou vyvinul na přelomu 70. a 80. let 20. století David Evans se svými spolupracovníky. Postup spočívá v tvorbě chirálního enolátu s využitím chirálního pomocníka. Předem vytvořená chiralita v pomocné molekule se prostřednictvím diastereoselektivní aldolové reakce přenáší na aldolový adukt. Po odstranění chirálního pomocníka vzniká konečný produkt.\n\nU této metody je chirálním pomocníkem oxazolidinon a vzniklá karbonylová sloučenina je imidem. Řada oxazolidinonů je dostupná v obou enantiomerních formách. Enantiomerně čisté oxazolidinony se vyrábějí ve dvou krocích z aminokyselin, obvykle edukcí za přítomnosti borohydridu, po níž následuje kondenzace či cyklizace vzniklého aminoalkoholu pomocí esteru kyseliny uhličité.\n\nČasto se provádí acylace oxazolidinonu.\n\"Z\" enoláty, z nichž vznikají \"syn\" produkty, lze připravit enolizací řízenou borem.\n\nEvansovou metodou nelze účinně získat \"anti\" aldolové adukty. I přes nákladnost a možnost vytvářet pouze \"syn\" adukty se tato metoda díky své snadnosti a univerzálnosti velmi často.\n\nPři vytvoření imidu lze vytvořit \"syn\"- i \"anti\" produkty. Je možné provést \"syn\" selektivní i \"anti\" selektivní reakci.\n\nU \"syn\" selektivních reakcí vznikají při použití obou enolizačních metod \"Z\" produkty, jak se dá očekávat, stereochemii produktů ovšem ovlivňuje spíše methylové stereocentrum než chiralita oxazolidinonu.\n\nVnitromolekulární aldolová reakce je vzájemná kondenzační reakce dvou aldehydových nebo ketonových skupin uvnitř jedné molekuly; při takové reakci vznikají α,β nenasycené ketony či aldehydy s pěti- nebo šestičlennými cykly. Jedná se o významný způsob tvorby vazeb mezi uhlíkovými atomy u organických sloučenin s cyklickými řetězci.\nJako příklad lze uvést reakci hexan-2,5-dionu v zásaditém prostředí (sloučenina A na následujícím obrázku), kdy se tato látka cyklizuje při vnitromolekulůární aldolové reakci za vzniku 3-methylcyklopent-2-en-1-onu (sloučeniny B)\n\nMechanismus této reakce zahrnuje tvorbu enolátového meziproduktu a vnitromolekulární nukleofilní adici. Hydroxid nejprve způsobí odštěpení α vodíku na šestém uhlíku, čímž se vytvoří enolát. Následně v důsledku nukleofilního ataku enolátu na druhý ketonový uhlík vznikne vazba uhlík-uhlík mezi druhým a šestým uhlíkem. Nakonec je reakční směs zahřívána a odštěpením molekuly vody se vytvoří cyklický α,β nenasycený keton.\n\nVnitromolekulární aldolové reakce se často provádějí při totálních syntézách řady přírodních látek, nejčastěji u alkaloidů a steroidů. Příkladem může být níže zobrazená syntéza (+) wortmanninu:\n\nModerní metodologie umožňuje provést značné množství různých variant aldolové reakce, často s využitím katalytických množství chirálních ligandů. Pokud se při reakci použije malé množství enantiomerně čistých ligandů za účelem tvorby enantiomerně čistých produktů, tak se reakce často označuje jako „asymetrická“; lze použít mnoho různých katalyzátorů a pomocí nich provádět asymetrické aldolové reakce.\n\nHlavním omezením výše popsaného využití chirálních pomocníků je nemožnost selektivní reakce u \"N\"-acetylimidů. Jednou z možností vyřešení tohoto problému je použití thioetheru. V této reakci je nukleofilem enolát boru vzniklý z dibutylbortriflátu (nBuBOTf), zásadou je \"N\",\"N\"-diisopropylethylamin. Thioether se odstraní ve druhém kroku redukcí Raneyovým niklem.\n\nMukaiyamova aldolová reakce je nukleofilní adice silylenoletheru na aldehyd katalyzovaná Lewisovou kyselinou jako je například fluorid boritý nebo chlorid titaničitý. Tato reakce neprobíhá podle Zimmermanova–Traxlerova modelu. \n\nByla popsána asymetrická metoda ukaiyamovy aldolové reakce za použití silylketenacetalu, která se vyznačuje vysokou enantioselektivitou a možností použít řadu různých substrátů. Při tomto postupu se pracuje s nerozvětvenými alifatickými aldehydy, které jsou často pro asymetrické procesy příliš slabými elektrofily.\n\nByla vyvinuta varianta aldolové reakce, při níž se jako katalyzátor používají chirální sekundární aminy. Tyto aminy vytváří reakcí s ketony enaminové meziprodukty, které následně mohou reagovat enantioselektivně. s vhodnými aldehydovými elektrofily. Amin reaguje s karbonylovou sloučeninou za vzniku enaminu, který je nukleofilem, a z produktu se následně uvolní původní amin, který je tedy katalyzátorem. Často používaným aminem je zde prolin.\n\nVýše zobrazená reakce se nazývá Hajosova-Parrishova reakce. U této reakce je potřeba pouze katalytické množství prolinu (3 molární %). Nedochází zde k nechirálním vedlejším reakcím, jelikož jsou enaminové meziprodukty mnohem silnějšími nukleofily než ketoenoly, ze kterých vznikly. Tímto způsobem lze provádět enantioselektivní reakce bez použití přechodných kovů, které mohou být toxické nebo drahé.\n\nAldolové reakce katalyzované prolinem nevykazují nelineární jevy (enantioselektivita produktů přímo souvisí s enantiomerní čistotou katalyzátoru). Kombinací izotopového značkování a studií provedených pomocí metod výpočetní chemie bylo zjištěno, že mechanismus takovýchto reakcí je následující:\n\nAldolovými reakcemi probíhajícími v živých organismech jsou například štěpení fruktóza-1,6-bisfosfátu na dihydroxyaceton a glyceraldehyd-3-fosfát během glykolýzy, enzymem katalyzujícím reakci je aldoláza A (fruktóza-1,6-bisfosfátaldoláza).\n\nV glyoxylátovém cyklu, probíhajícím u rostlin a některých prokaryot, vzniká z isocitrátu působením isocitrátlyázy glyoxylát a sukcinát. Dochází zde k deprotonaci hydroxylu, po níž se isocitrát rozštěpí aldolovou reakcí, která je mechanisticky podobná výše uvedené eakci v glykolýze.\n"}
{"id": "1449190", "url": "https://cs.wikipedia.org/wiki?curid=1449190", "title": "Afghán (koberec)", "text": "Afghán (koberec)\n\nAfghán je ručně vázaný koberec s těžkým, hustým vlasem. \n\nKoberce jsou většinou střední velikosti, s opakujícími osmihrannými vzory zobrazujícími květiny, skoro vždy s červeně zbarveným pozadím. \n\nAfghány vyrábějí turkmenští řemeslníci v Afghánistánu a v přilehlé části Uzbekistánu.\n"}
{"id": "1449198", "url": "https://cs.wikipedia.org/wiki?curid=1449198", "title": "Balatonlelle", "text": "Balatonlelle\n\nBalatonlelle je město v Maďarsku v župě Somogy, spadající pod okres Fonyód. Nachází se u břehu Balatonu. Ačkoliv je se svými 5223 obyvateli větší než město Fonyód s 4777 obyvateli, není správním střediskem okresu. Balatonlelle sousedí s obcemi Balatonboglár a Balatonszemes. Je též přímo silničně spojeno s obcemi Látrány, Somogybabod, Somogytúr a Visz. Poblíže Balatonlelle prochází dálnice M7 a samotným městem procházejí silnice 7 a 6713. V Balatonlelle se taktéž nachází koupaliště, rybníky Halastavak a malé letiště.\n"}
{"id": "1449205", "url": "https://cs.wikipedia.org/wiki?curid=1449205", "title": "The Breeders", "text": "The Breeders\n\nThe Breeders je americká alternativní rocková hudební skupina, kterou založila Kim Deal ze skupiny Pixies spolu s Tanyou Donelly z Throwing Muses. Kapelou v následujících letech přošlo několik dalších hudebníků a Kim Deal zůstala jedinou stálou členkou. Dlouhodobě v kapele působí též její sestra Kelley Deal. Úspěchu u kritiky se kapele dostalo již po vydání jejího prvního alba \"Pod\" (1990). Později kapela vydala další čtyři desky.\n\n"}
{"id": "1449207", "url": "https://cs.wikipedia.org/wiki?curid=1449207", "title": "El Mellah (938)", "text": "El Mellah (938)\n\nEl Mellah (938) je cvičná loď alžírského námořnictva. Mezi její hlavní úkoly patří základní výcvik nových kadetů a reprezentování alžírského námořnictva v zahraničí.\n\nPlavidlo navrhl konstruktér Zygmunt Choreń z kanceláře Choren Design & Consulting. Postavila jej polská loděnice Remontowa Shipbuilding v Gdaňsku. Na vodu byla spuštěna 7. listopadu 2015. Zkoušky probíhaly od července 2017. Do služby byla přijata 5. prosince 2017.\n\nJedná se o třístěžňovou plachetnici. Plachty mají plochu cca 3000 m. Plavidlo je vybaveno ještě pomocným dieselovým motorem. Nejvyšší prostřední stěžeň je 54 metrů vysoký a zadní stěžeň v sobě má zabudován komín. Posádku tvoří 102 námořníků a 120 kadetů. Nejvyšší rychlost dosahuje 17 uzlů.\n"}
{"id": "1449209", "url": "https://cs.wikipedia.org/wiki?curid=1449209", "title": "Železniční doprava v Mongolsku", "text": "Železniční doprava v Mongolsku\n\nŽelezniční doprava v Mongolsku je významným druhem dopravy v této řídce zalidněné zemi, která má také relativně málo zpevněných silnic. Železniční síť, tvořená dvěma nezávislými sítěmi širokého rozchodu je celkem dlouhá 1815 km. Větší část – 1108 kilometrů – tvoří Transmongolská magistrála.\n\nV roce 1990 bylo po železnici přepravováno 75 % nákladu. Podle oficiální statistiky přepravila v roce 2007 železnice 93 % celkové nákladní dopravy a 43 % osob. Národním dopravcem je UBTZ (Ulánbátarská železnice, ), známá tradičně také jako „Mongolská železnice“ (MTZ, ). MTZ je ale jiná společnost, která vznikla v roce 2008. UBTZ vznikla v roce 1949 jako joint venture mezi Mongolskou lidovou republikou a Sovětským svazem.\nV UBTZ drží mongolská i ruská vláda padesátiprocentní podíl. Firma zaměstnává 14 046 lidí, vlastní 110 lokomotiv a kolem 3000 železničních vozů. Mongolské železnice přepravily v roce 2013 20,5 milionu tun nákladu, což se blíží jejich maximální přepravní kapacitě. Přeprava tranzitního nákladu mezi Ruskem a Čínou je pro UBTZ důležitým zdrojem příjmů. Kromě toho je železnice užívána k přepravě uhlí do tepelných elektráren.\n\nJako první železniční trať v Mongolsku byla postavena 43 kilometrů dlouhá úzkorozchodná trať s rozchodem 750 mm z Ulánbátaru do Nalajchu. Uvedena do provozu byla 11. července 1938. Sloužila k přepravě černého uhlí do hlavního města. Později byla začleněna do Transmongolské magistrály a v roce 1958 přerozchodována.\n\nTransmongolská magistrála byla vybudována v letech 1949–1961 jako jednokolejná, neelektrifikovaná železnice. V roce 1940 dosáhla rusko-mongolských hranic trať vedoucí z Ulan-Ude, v roce 1950 byla dostavěna trať do hlavního města Ulánbátaru a v roce 1955 bylo dosaženo mongolsko-čínské hranice. V roce 1956 tak bylo železniční spojení mezi SSSR a ČLR přes Mongolsko zprovozněno. Díky politické situaci v tehdejší Mongolské lidové republice převažovaly zájmy Sovětského svazu. Byly proto přijaty příslušné normy, jako je rozchod 1524 mm a sovětské standardy pro železniční vozidla. (Tradiční rozchod železnic v Mongolsku je 1520 mm.)\n\nV roce 1958 byla na východě Mongolska uvedena do provozu trať ze Solovjovska do Bajantümen u Čojbalsanu dlouhá 238 km. V Borzje byla napojena na Transsibiřskou magistrálu. Síť okolo Čojbalsanu byla z vojenských důvodů v roce 1941 doplněna dvěma normálněrozchodnými tratěmi do Tamdsag Bulag a Dsun Bulag, které byly v roce 1956 a na přelomu let 1962/63 zrušeny.\n\nSíť národního dopravce UBTZ sestává ze dvou hlavních tratí:\n\nMongolsko má celkem 1815 kilometrů železničních tratí. Žádná z nich není elektrifikována, užívány jsou pouze dieselové lokomotivy. Největší část tvoří Transmongolská magistrála se svými odbočkami. Prochází od severu na jih a spojuje železniční sítě Ruska a Číny.\n\nDruhou sítí je železniční trať vedoucí od Čojbalsanu po rusko-mongolské hranice a na Transsibiřskou magistrálu. Na této trase je provozována pouze nákladní doprava. S Transmongolskou magistrálou nemá žádné spojení.\n\nPo zániku Rady vzájemné hospodářské pomoci (RVHP) v roce 1991 klesl objem nákladní dopravy na mongolské železnici na polovinu, ale do roku 2005 téměř dosáhl předchozí úrovně. Mongolské železnice přepravily 93 procent veškerého zboží a 43 % všech cestujících. Poměrně pomalá železniční osobní doprava je ale vystavena konkurenci automobilové dopravy na stále se rozvíjející silniční síti.\n\nJednou týdně projíždí kratším ze dvou železničních spojení mezi Moskvou a Pekingem mezinárodní souprava. Tuzemské vlaky projíždějí mezi Ulánbátarem a městy Darchan, Süchbátar, Erdenet, Zamyn-Úd, Čojr a Sajnšand.\n\nHnacími vozidly jsou lokomotivy řad 2M62 a 2ТЭ10Л, vyráběné v ukrajinkém Luhansku, společně s řadami ТЭМ2, 2ТЭ 116. Ze Spojených států byly dovezeny lokomotivy General Electric DASH-7.\n\nCelokově má být v Mongolsku v budoucnu ve třech fázích postaveno 5600 km nových tratí:\n\n"}
{"id": "1449212", "url": "https://cs.wikipedia.org/wiki?curid=1449212", "title": "Robert Devereux, 3. hrabě z Essexu", "text": "Robert Devereux, 3. hrabě z Essexu\n\nRobert Devereux, 3. hrabě z Essexu (11. ledna 1591 - 14. září 1646) byl anglickým poslancem a vojákem v první polovině 17. století. S počátkem anglické občanské války v roce 1642 se stal prvním kapitánem a hlavním velitelem parlamentní armády, která byla známá také jako kulatohlavci (Roundheads). Nebyl příliš schopný vojevůdce, nedosáhl rozhodujícího úderu proti královské armádě krále Karla I. Stuarta. Nakonec byl zastíněn vzestupem Olivera Cromwella a Thomase Fairfaxe. Své vzdělání dokončil v roce 1605 na Eton College a Merton College v Oxfordu. V roce 1646 byl Cromwellem ze své funkce odvolán.\n\nRobert Devereux byl synem a dědicem Roberta Devereuxa, 2. hraběte z Essexu. Stal se dvořanem a vojákem z pozdější doby vlády královny Alžběty I. Jeho matka byla Frances Walsingham (1569–1631), jediná dcera sira Francise Walsinghama, jenž pracoval pro Alžbětu I. jako špion. Narodil se v domě své babičky, lady Walsingham, v Seething Lane v Londýně.\n\nByl absolventem vysoké školy Eton College poblíž Windsoru a Merton College v Oxfordu. V roce 1601 vedl neúspěšnou vzpouru proti Alžbětě I. a byl popraven. Rodina tak ztratila svůj titul. Avšak Jakub I. poté, co se stal anglickým králem se rozhodl rodině titul vrátit. V roce 1604 se Robert Devereux stal 3. hrabětem z Essexu. Mladý hrabě se stal blízkým přítelem Jindřicha Frederika Stuarta, prince z Walesu, který byl o tři roky mladší než Robert.\n\nVe věku třinácti let se Robert Devereux oženil se čtrnáctiletou Frances Carr, hraběnkou ze Somersetu, rozenou Frances Howard. Ta byla ústřední postavou ve slavném skandálnu, kdy byli oba obviněni z vraždy básníka Thomase Overburyho. Byla shledána vinnou, přesto byla ušetřena popravy a nakonec jí byl trest králem prominut a hraběnka byla propuštěna z londýnského Toweru počátkem roku 1622. Robert Devereux byl mezi roky 1607 až 1609 poslán na cesty po Evropě, zřejmě aniž došlo ke konzumaci manželství. Mezitím jeho manželka navázala vztah s oblíbencem krále Jakuba I., Robertem Carrem, 1. hrabětem ze Somersetu. Po návratu Roberta do Anglie se Frances snažila o zneplatnění sňatku na základě impotence jejího manžela. Oproti tomu Robert Devereux prohlašoval, že je impotentní pouze s ní a je dokonale schopen sexu s jinými ženami. Dodal, že Frances \"ho hanobila, odmrštila ho, označila jej za dobytek, zbabělce a zvíře.\" Rozvod byl veřejnou podívanou a Devereux byl všem pro smích. Malou útěchou mu bylo, že Frances byla lékařsky prohlédnuta a podle zjištění byla stále panna (což byl nejspíše podvod, o kterém se s posměchem šeptalo). Načež se jí dostalo stejného posměchu jako Essexovi. Zrušení manželství bylo uděleno dne 25. září 1613 a Frances Howard se provdala za svého milence, Roberta Carra, který se dne 26. prosince 1613 stal 1. hrabětem z Somersetu. O tři roky později byli manželé obviněni z účasti na vraždě sira Thomase Overburyho. Essex seděl jako porotce u soudu své bývalé manželky a tlačil na krále, aby Frances odsoudil k trestu smrti oběšením. Ona i její manžel byli odsouzeni k smrti, ale trest nebyl nikdy proveden. \n\nDne 11. března 1630 se Essex oženil s Elizabeth Pawlett, dcerou sira Williama Pawletta z Edingtonu ve Wiltshire. Elizabeth byla představena u dvora poté co její otec zemřel, a ona jako nejstarší neprovdaná dcera byla nucena urychleně se provdat, aby zlepšila rodinné vyhlídky. Essex se vrátil z vojenské služby na kontinentu, a byl také nucen urychleně se oženit, aby zahladil ponížení z jeho prvního manželství. Toto manželství bylo také katastrofou a selhalo, i když ne s takovým veřejným skandálem. Rozešli se v roce 1631, hraběnka zůstala v Londýně, v Essexově domě na londýnském Strandu a Essex se odebral na své statky.\n\nZ manželského svazku se narodil 5. listopadu 1636 jediný syn, jenž o měsíc později umřel na mor. Essex nejprve odmítl uznat potomka za vlastního, nicméně nakonec, i když neochotně, uznal otcovství. Jako otec byl velmi podezřelý Elizabethin údajný milenec, sir Thomas Uvedale (dle obvinění Williama Seymoura, 1. markýze z Hertfordu, hrabství Hertfordshire.) Seymour byl Robertovův švagr, pronajal si část Essex House v Londýně, a očekával, že dům zdědí, pokud Robert nezplodí dědice. Elizabeth toto obvinění o mnoho let později důrazně popřela. Objevila se úvaha, že Essex trpěl nedostatkem mužského hormonu, což vedlo k selhání v jeho prvním manželství a neprokázanému zplození dědice v jeho druhém manželství. Nicméně, portréty Essexe ukazují jeho bohatý plnovous, což tuto domněnku vyvrací. Měl také sklon k agresi vedoucí k hádkám a hrozbám duelů. Obě tyto charakteristiky jsou kontraindikující pro hypogonadismus.\n\nMezi roky 1620 a 1624 sloužil Essex v protestantských armádách v Německu a v Nizozemí. Před vypuknutím první anglické občanské války se zdálo, že půjde o celkem bezvýznamnou vojenskou kariéru. V roce 1620 nastoupil do expedice sira Horace Vere, aby bránil území Svaté říše římské zvané Palatinát. V roce 1621 sloužil s princem Mauricem z Nassau, v roce 1622 s hrabětem Ernstem von Mansfeldem (bitva u Fleurus, 29. srpna 1622). V roce 1624 velel regimentu v neúspěšném snaze ukončit obléhání Bredy. \n\nV roce 1625 se pod velením Sira Edwarda Cecila zúčastnil jako viceadmirál a plukovník pozemní armády neúspěšného tažení do Cádizu.\n\nNavzdory neúspěchům mu toto období jeho života přineslo zkušenosti kontinentálních válečných metod a strategií, i když většina jeho zkušeností byla omezena pouze na obranné operace. Během první skotské války sloužil Essex v armádě Karla I. Stuarta, v druhé skotské válce v roce 1640 mu bylo upřeno velení.\n\nZklamání jej posouvalo stále více mezi rostoucí počet králových oponentů v parlamentu. V roce 1640 Karel I. svolal \"Short Parliament\", a poté vládl bez parlamentu po dalších 11 let. Poté byl Karel I. nucen opět svolat parlament, potřeboval peníze na válku s povstalci ve Skotsku a Irsku. \n\nVztahy mezi parlamentem a králem se neustále zhoršovaly. Dne 23. října se situce vyhrotila, došlo k první bitvě anglické občanské války, k bitvě mezi royalisty, tedy Karlem I. a parlamentaristy prezentovanými oponenty monarchie. Bitva u Edgehill byla první bitvou, odehrála se 23. října 1642 nedaleko Edge Hill a Kinetonu v jižním Warwickshire. Nerozhodný výsledek neumožnil dosáhnout rychlého vítězství. Válka tak trvala ještě další čtyři roky.\n\nDne 12. listopadu se téhož roku se královská armáda pod vedením prince Ruprechta Falckého zapojila do svého prvního velkého útoku v přípravě na pochod do Londýna. Malá parlamentní posádka utrpěla těžké ztráty v bitvě u Brentfordu. Královští začali město zabírat, což pozvedlo v Londýně náladu proti královské okupaci. 13. listopadu Essex dokázal shromáždit 24 000 mužů pro bitvu u Turnham Green. Karel I., Stuart, jehož síly byly mnohem slabší, se boje nezúčastnil. Jeho armáda ustoupila jen s několika výstřely. Koncem roku 1642 se karta obrátila, Essexovy síly byly slabší než síly royalistů. Po dlouhé zimní přestávce Essexova armáda po desetidenním obléhání dne 26. dubna 1643 obsadila Reading. Postup ke královské základně v Oxfordu byl přesto pomalý. Někteří začali zpochybňovat ochotu Essexe vést parlamentaristy k vítězství v rozvíjející se občanské válce. Výkon jeho armády v roce 1643 byl ve srovnání se vzestupem východní asociace nedůrazný a kolísavý. Východní asociace byla aliancí pro-parlamentních militantů z Essexu, Hertfordshire, Norfolku, Suffolku, Cambridgeshiru, Huntingdonshiru a Lincolnshiru pod velením Edwarda Montagu, 2. hraběte z Manchesteru. Jeden z jejich velitelů kavalérie byl Oliver Cromwell. Východní asociace se v roce 1643 stala impozantní bojovou silou, a to z velké části díky Cromwellově pluku, který se stal známým jako Ironsides. Přesto byl rok 1643 byl dobrým rokem pro Essexovu armádu. Ve své hvězdné hodině, 20. září, vyrazily Essexovy síly jako silnější strana v první bitvě u Newbury. Navzdory tomu, že nezískali rozhodné vítězství, parlamentariáni byli nuceni nechat royalisty vystoupit do Oxfordu. To dalo parlamentní armádě jasnou volbu mezi cestu na Reading nebo na Londýn. Rok 1644 se ukázal jako rok obratu v první anglické občanské válce. V únoru byla konsolidována aliance se Skoty vytvořením Výboru obou království (\"Committee of Both Kingdoms\") do kterého byl jmenován také Essex. Ten nahradil stávající Výbor pro bezpečnost (\"Committee of Safety\"). Smrt poslance Johna Pyma v prosinci 1643 vedla k zániku střední skupiny a Essexe také zbavila klíčového spojence v poslanecké sněmovně. Konfrontace mezi oběma stranami se stala nevyhnutelnou. Dne 2. července 1644 velitelé parlamentariánů lord Fairfax, lord Leven a hrabě z Manchesteru porazili královské síly v bitvě u Marston Moor, ve které Cromwellovi síly významně přispěly k vítězství. Začátkem konce Essexovy vojenské kariéry se stala druhá bitva u Newbury. Jeho armáda se 27. října zúčastnila této bitvy, ale hrabě sám byl nemocný a zůstal v Readingu. Cromwell, který se nyní, po svých vojenských vítězstvích a po smrti Hampdena a Pyma stal nejvýznamnějším členem poslanecké sněmovny, byl jeho chováním zaskočen a frustrován. Cromwell se zapletl do konfliktu s hrabětem z Manchesteru, který byl stále jeho nadřízeným důstojníkem ve východní asociaci. Essex a Manchester se přikláněli k uzavření příměří, zatímco Cromwel byl zastáncem pokračování v boji proti králi. Po měsících parlamentních dohadů mezi Manchesterem a Cromwellem byla scéna nastavena na konflikt.\n\nDne 19. prosince 1644 poslanecká sněmovna schválila vyhlášku, navrhující aby všichni členové Dolní komory (House of Commons) a Sněmovny lordů (House of Lords) byli vyloučeni z výkonu vojenské služby. Návrh byl sněmovnou lordů odmítnut 13. ledna 1645. Nicméně 21. ledna Dolní komora schválila upravenou verzi vyhlášky, která navrhovala vytvořit jednotnou parlamentní armádu. Tato verze byla schválena lordy 15. února. Během měsíce probíhala jednání mezi oběma komorami o tom, kdo této armádě bude velet. Dne 2. dubna Essex a Manchester ustoupili a rezignovali na své pozice. Druhý den schválila Sněmovna lordů revidovanou vyhlášku, jenž souhlasila s vyloučením členů parlamentu z armády ale neodmítala možnost jejich budoucího jmenování. Přestože měl Essex v parlamentu ještě mnoho příznivců, měl také dostatek oponentů, což zabránilo jeho znovuzvolení do funkce vojenského velitele. Tyto reformy vedly k vytvoření nového modelu armády vedené sirem Thomasem Fairfaxem, synem vítězného lorda Fairfaxe v bitvě u Marston Moor. Cromwell byl rychle jmenován na místo generálního poručíka, druhého velitele armády.\n\nPo zbytek svých dnů byl Essex spojen s rozvíjející se presbyteriální frakcí v parlamentu. Jedním z jeho posledních politických bojů bylo zapojení se do plánu vybudování západní asociace Edwarda Masseyho do armády schopné vyvážit nový model armády. Massey byl jedním z mála parlamentních velitelů, který si ponechal nezávislou pozici, když se zformoval nový model armády. Tento plán však selhal, když parlament v říjnu 1646 rozpustil Masseyovu armádu.\n\nV roce 1645 dostal Essex Somerhill House, dům poblíž Tonbridge v Kentu, který byl zabaven parlamentem jeho bratrovi Ulicka Burkeho, 5. markýze z Clanricarde, po bitvě u Naseby. Dne 1. prosince tohoto roku parlament hlasoval pro udělení Essexovi titul vévody, ale návrh neprošel.\n\nHrabě z Essexu zemřel v září 1646 bez dědice. Po lovu v lese u Windsoru dostal mrtvici. Zemřel po čtyřech dnech v Londýně v Essex House ve věku pětapadesáti let. Jeho smrt nejen oslabila frakci presbyteriánů v parlamentu, ale také byla počátkem konce vlivu šlechticů, kteří podporovali parlament. Jeho smrt způsobila velký smutek. Parlament přispěl na úhradu jeho pohřbu 5 000 liber a byl pohřben ve Westminsterském opatství. Pro tuto příležitost bylo opatství pokryto černým suknem od podlahy ke stropu a hrabě byl oblečen v šarlatových kalhotách, vojenském kabátě a jeho parlamentní oděv byl vystaven pod katafalkem navrženým architektem Inigo Jonesem.\n\n"}
{"id": "1449220", "url": "https://cs.wikipedia.org/wiki?curid=1449220", "title": "Thomas Overbury", "text": "Thomas Overbury\n\nSir Thomas Overbury (pokřtěn 1581 – 14. září 1613) byl anglický básník a esejista, známý je ovšem také jako obět vraždy, která vedla ke skandálnímu soudu. Jeho báseň \"Žena\", někdy uváděna pod názvem \"Manželka\", zobrazující ctnosti, které má mladý muž požadovat od ženy, hrála velkou roli v událostech, které urychlily jeho vraždu.\n\nThomas Overbury se narodil v Compton Scorpion, poblíž Ilmingtonu v hrabství Warwickshire. Byl synem Nicholase Overburyho z Bourton-on-the-Hill, Gloucester a Mary Palmer. V roce 1595 začal studia na královské vysoké škole Queen's College v Oxfordu. V roce 1598 získal titul bakaláře umění (BA) a odešel do Londýna studovat právo na Inns of Court. Brzy se spřátelil se sirem Robertem Cecillem, 1. hrabětem z Salisbury, který rád cestoval na kontinent a měl pověst muže vynikající mysli a svobodného chování. Pravděpodobně v roce 1601, když Thomas Overbury trávil čas v Edinburghu, setkal se Robertem Carrem, hrabětem ze Somersetu a s Georgem Homem, 1. hrabětem z Dunbaru (ca 1556 – 20. ledna 1611), mužem pochybné pověsti, který byl v posledních desetiletí svého života nejvýznamnějším a nejvlivnějším Skotem v Anglii. Spravoval královskou domácnost a měl pod kontrolou státní záležitostí Skotska a byl také hlavním skotským poradcem krále Jakuba I. Stuarta a měl jeho plnou podporu a důvěru. Mezi oběma muži se utvořilo přátelství a společně přišli do Londýna. Je možné, že uvedení Overburyho ke dvoru zprostředkoval právě hrabě z Dunbaru. Zpočátku byl Thomas pouze jedním z mnoha králových sloužících, ale v červnu 1608 byl králem pasován na rytíře. Od října 1608 do srpna 1609 cestoval do Nizozemska a Francie, pobýval v Antverpách a Paříži. S pomocí Overburyho mladý Carr krále zaujal a brzy se stal jeho oblíbencem. Netrvalo dlouho a stal se po siru Robertu Cecilovi nejmocnějším mužem v Anglii.\n\nPo smrti lorda Roberta Cecilla v 1612 se skupina složená z Henryho Howarda, 1. lorda z Northamptonu, Thomase Howarda, 1. lorda ze Suffolku, jeho zetě Williama Knollyse, 1. lorda z Banbury a Charlese Howarda, 1. lorda z Nottinghamu spolu se sirem Thomasem Lakem rozhodla převzít kontrolu nad vládou. Robert Carr byl u dvora závislý na svém důvěrném příteli, Overburym. Do tábora Howardů se Carr dostal poté, co navázal důvěrný vztah s vdanou Frances Howardovou, hraběnkou z Essexu, dcerou hraběte ze Suffolku. Overbury byl od počátku proti tomuto vztahu a varoval Carra, že tato aféra poškodí Carrovo postavení u dvora a že Frances Howardová je známá svým nemravným chováním. Ale Carr byl zamilovaný, a prozradil hraběnce co o ní Overbury tvrdí. Právě v té době Overbury napsal a také šířil svou báseň \"A Wife\", která byla obrazem ctností, které by mladý muž měl požadovat od ženy, se kterou se hodlá oženit. Hraběnka věřila, že Overburyho báseň je pokusem upozornit svého přítele na její špatnou pověst a pochybnou morálku. Situace se nyní pro Carra změnila v smrtící duel mezi Frances,jeho milenkou a Overburym, jeho přítelem. Hraběnka se pokoušela dokazovat, že text Overburyho básně je výrazem neúcty k manželce Jakuba I. Stuarta, královně Anně Dánské. Ve snaze zamezit skandálu král Jakub I. nabídl Overburymu místo velvyslance u dvora ruského cara Michaila I. Fjodoroviče. Overbury nabídku odmítl, chtěl zůstat v Anglii a chránit svého přítele. Overburyho arogance krále nejen překvapila ale hlavně urazila a tak byl básník 22. dubna 1613 vsazen do vězení v Toweru, kde 14. září 1613 zemřel. \n\nCarr podporován táborem Howardů získal Jakubův souhlas s anulováním manželství Frances Howardové s Robertem Devereuxem, 3. hrabětem z Essexu. Jako důvod byla uváděna impotence hraběte. S pomocí královny Anny bylo manželství řádně zrušeno dne 25. září 1613, a to navzdory Essexově odporu vůči obvinění z impotence. O dva měsíce později bylo ohlášeno uzavření manželství mezi Frances Howardovou a Robertem Carrem, nyní lordem ze Somersetu. Sňatek byl událostí sezóny, oslavovaný ve verši Johna Donna. Nástup Howardů k moci se zdál být úplný. Počaly se ale šířit zvěsti o podezřelém úmrtí Overburyho ve vězení. Téměř o dva roky později, v září 1615, když král Jakub vyměnil Carra za svého nového favorita George Villierse, guvernér vězení v Toweru poslal králi dopis s informací, že jeden ze strážců přinesl vězni \"otrávené jídlo a léky\". Jakub toto podezření odmítal, ale pověsti se dále šířily, dokonce se ozývaly hlasy o angažovanosti krále v celé aféře. To donutilo Jakuba nařídit vyšetřování. Podrobnosti o vraždě přednesl sir Edward Coke. Soudu předsedal sir Francis Bacon. \nV průběhu šesti velmi sledovaných soudních zasedání konaných na konci roku 1615 a na počátku roku 1616 vyšly najevo důkazy o spiknutí. Bylo velice pravděpodobné, že byl Overbury obětí spiknutí lordů z Northamptonu a Suffolku spolu s Carrem. Jako spolupachatelka byla obviněna Frances Howardová, která se chtěla zbavit Overburyho pro jeho vliv na Carra v průběhu řízení o anulování manželství. Overbury byl pro tábor Howardů nebezpečný také proto, že znal příliš mnoho o Carrových jednání s Frances a byl motivovaný hlubokým politickým nepřátelstvím k jejich klanu. Stále není jisté jak velký byl podíl Carra na zločinu, či jak mnoho o něm věděl. Frances však nebyla spokojená s tím, že je Overbury ve vězení. Trvala na tom, že \"už by se nikdy neměl objevit na scéně\". Podařilo se jí nahradit velitele Toweru, sira Williama Wadeho za sira Gervase Helwyse a jako Overburyho žalářníka dosadit Richarda Westona, o němž se zlověstně říkalo, že je \"člověk dobře obeznámený s účinky drog\". Westonovi poté pomáhala paní Anne Turnerová, vdova po lékaři spolu s lékárníkem jménem Franklin, který vyrobil pro Overburyho jed, kyselinou sírovou ve formě vitriolu. Pro spiklence nemuselo být obtížné zajistit Jakubovu tichou součinnost, neboť král neměl rád Overburyho pro jeho vliv na Carra. John Chamberlain (1553–1628), anglický historik, psal v té době, že král \"už dlouho toužil odstranit ho od lorda Rochestera, neboť se obával, že svět by se mohl domnívat, že jemu vládne Rochester a Overbury vládne Rochesterovi\". Overbury byl tedy otráven. Frances Howardová připustila svou účast na jeho vraždě, ale její manžel to neudělal. Jakub se obával, co by o něm mohl Carr u vypovídat. Posílal opakovaně do Toweru slib beztrestnosti za přiznání účasti na vraždě. \"Mohl by mně obvinit, že jsem se nějakým způsobem podílel na jeho zločinu\". Pár byl shledán vinným a odsouzen k smrti; nicméně byli nakonec jim bylo odpuštěno. Čtyři spolupachatelé – Richard Weston, Anne Turnerová, Gervaise Helwysová a Simon Franklin – byli také shledáni vinnými a odpuštění nedosáhli, chyběli jim mocní spojenci. \n\nSpojení krále Jakuba I. Stuarta s tímto skandálem vyvolalo velké pobouření a v očích veřejnosti nenapravitelně poškodilo obraz dvora Jakuba I. jako místo plné korupce a zkaženosti.\n\n"}
{"id": "1449222", "url": "https://cs.wikipedia.org/wiki?curid=1449222", "title": "Vojenský ústřední archiv", "text": "Vojenský ústřední archiv\n\nVojenský ústřední archiv je organizován jako vojenské zařízení Ministerstva obrany ČR, podřízený přímo řediteli bezpečnostního odboru ministerstva.\n\nZařízení zastřešuje činnosti Ministerstva obrany a Armády České republiky v oblasti spisové služby a archivnictví, které od nich požaduje zákon o archivnictví (i zákon o ochraně utajovaných informací a o bezpečnostní způsobilosti). Navenek nepůsobí jako jeden archiv, ale skládá se ze čtyřich dílčích archivních organizací, dvou správních archivů a dvou koncových archivů (oba koncové archivy jsou považovány za akreditované podle archivního zákona), jeden má charakter specializovaného archivu ministerstva (Vojenský historický archiv) a druhý je archivem bezpečnostním.\n\n\n\n"}
{"id": "1449226", "url": "https://cs.wikipedia.org/wiki?curid=1449226", "title": "Darina Kováčová", "text": "Darina Kováčová\n\nDarina Kováčová (* 20. května 1986) je česká regionální politička a pedagožka. Působí jako učitelka na Gymnáziu Kadaň. Od roku 2016 je členkou zastupitelstva Ústeckého kraje a od roku 2018 je i starostkou Jirkova. Vystudovala magisterský obor historie a francouzská filologie na Filozofické fakultě Univerzity Palackého v Olomouci. Část studia strávila v zahraničí v Lotrinsku, v Paříži absolvovala několik stáží.\n\nVe volebním období od roku 2014 byla obecní zastupitelkou v Jirkově. V roce 2018 vedla v Jirkově kandidátku hnutí ANO 2011 a byla jedinou kandidátkou na pozici starostky. Stejně tak dosavadní místostarostka Dana Jurštaková z ODS neměla protikandidáta. Zastupitelé je pak při veřejné volbě zvolili do navržených funkcí.\n"}
{"id": "1449227", "url": "https://cs.wikipedia.org/wiki?curid=1449227", "title": "Státní znak Federativních států Mikronésie", "text": "Státní znak Federativních států Mikronésie\n\nStátní znak Federativních států Mikronésie nebyl po vyhlášení republiky nikdy zaveden, jeho funkci plní státní pečeť. Ta je tvořena vlnovitě rozděleným (šesti vlnami) kruhovým polem. Horní polovina je světle modrá, dolní tmavě modrá. V horní části jsou čtyři bílé, pěticípé hvězdy, v dolní je hnědý kokosový ořech, z kterého pučí do horní části výhonek se čtyřmi snítkami. Pod ořechem je bílá, skládaná stuha se zeleným anglickým heslem PEACE, UNITY, LIBERTY (). Pod stuhou je v modrém poli bílý letopočet 1979. V bílém mezikruží, které je vně ohraničeno modrou ozdobnou šňůrou, vnitřní je hnědá (na obrázku je žlutá), je červený (na obrázku modrý) anglický opis GOVERNMENT OF THE (nahoře) FEDERATED STATES OF MICRONESIA (dole) (). Autorem pečeti je Ben Ruan.\n\nŠest vln symbolizuje počet původních správních oblastí Poručenského území Tichomořských ostrovů, čtyři hvězdy (a taktéž snítky palmy) pak současné členské státy federace. Pučící ořech symbolizuje samotnou federaci a připravenost přijmout další členy.\n\nPo II. světové válce byl 18. července 1947 formálně zrušen japonský mandát a ostrovy byly Organizací spojených národů začleněny do Poručenského území Tichomořských ostrovů (). Znak Poručenského území nebyl zaveden, ale vysoký komisař užíval od roku 1947 svou pečeť. Ta zobrazovala ostrovní krajinu s palmou a strážní kánoí, přes které je položen dvakrát přeložený praporek s anglickým nápisem OFFICIAL SEAL (), a koncem ve tvaru vlaštovčích křídel. V mezikruží kolem byly anglické opisy, nahoře HIGHT COMMISSIONER () a TRUST TERRITORY OF PACIFIC ISLANDS. Tato pečeť byla vyobrazena (v modré barvě) na jinak bílém listu vlajky vysokého komisaře.\n\n1. října 1979 byly jednostranně vyhlášeny nezávislé Federativní státy Mikronésie. Tento krok ale nenabyl právní síly, protože poručenský status OSN nebyl zrušen. 30. listopadu 1978 byla přijata vlajka (a zřejmě u znak). Znakem se stala mírně upravená pečeť, původně určená pouze pro prezidenta federace. Teprve 3. listopadu 1986 podepsali zástupci federace smlouvu s USA o volném přidružení a až 22. prosince 1990 schválila Rada bezpečnosti OSN zrušení poručenského statusu a země získala definitivně nezávislost. Ke změně státních symbolů však již nedošlo.\n\n"}
{"id": "1449228", "url": "https://cs.wikipedia.org/wiki?curid=1449228", "title": "Cech básníků", "text": "Cech básníků\n\nCech básníků () byl ruský literární spolek, který vznikl v Petrohradu v první polovině 20. století. Zakladateli byli ruští básníci Nikolaj Stěpanovič Gumiljov a Sergej Mitrofanovič Goroděckij. \n\nSpolek svými názory a postoji fungoval jako protipól vůči symbolistům, upřednostňovali jasná básnická pojmenování před někdy až nerozluštitelnou mlhavostí veršů symbolistů. Slovo „cech“ v názvu je vzato z evropského středověkého slovníku a odpovídá jejich názoru na poezii jako na profesi. Spolky se stejným názvem byly založeny i v jiných městech a zemích jako je například Moskva, Tbilisi, Baku, Berlín nebo Paříž.\n\nÚčastníci Cechu se nazývali \"mistry\" a jejich představitelem byl \"syndik\" neboli „starší“. Slovo syndik označovalo v zemích středověké Evropy mistra mistrů. \n\nFungování spolku se dělí na tři přerušované etapy.\n\nPrvní zasedání členů proběhlo 20. října v bytě S. M. Goroděckého a účastnili se ho jenom pozvaní umělci. Na těchto zasedáních se předčítaly básně a následně se i kritizovaly. V těchto letech sekretářkou spolku byla Anna Andrejevna Achmatovová, která se později stala ženou zakladatele Gumiljova. Dalšími členy Cechu byli Osip Mandelštam, Michail Zenkevič, Vladimír Narbut, Marija Kuzmina-Karavajevová, Michail Lozinskij, Vasilij Gipius, Marija Moravskaja, Vera Gedrojc a na krátkou chvíli i Michail Kuzmin, Aleksej Tolstoj, Vladimir Vladimirovič Majakovskij, Viktor Treťjakov a další. \n\nZáměrem organizátorů bylo, aby cech sloužil k poznávání a hlavně zdokonalování poetické práce. Podle Gumiljova a Goroděckého v psaní poezie existují určitá pravidla, která je možné se naučit. \n\nCech vydával sbírky básní svých členů, něco z jejich tvorby vyšlo v časopisech \"Giperbola\" a \"Apollon\". \n\nČlenové spolku se ze začátku neztotožňovali s žádným literárním směrem. Roku 1912 vytvořili svůj vlastní směr ruského modernismu pod názvem akméismus, který upřednostňoval jasné básnické pojmenování, tedy nazývat věci jejich pravými jmény, před mystickým a mlhavým charakterem poezie symbolistů. Ne všichni členové se však s akméismem ztotožnili, to byl jeden z důvodů rozpadu Cechu roku 1914. Druhým důvodem byl začátek první světové války. \n\nV lednu roku 1913 vyšly první manifesty akméismu. Jedním z nich bylo dílo S. M. Goroděckého \"O některých směrech v moderní ruské poezii\" a druhým dílo N. S. Gumiljova \"Dědictví symbolismu a akmeismus\", které vyšlo v novinách \"Apollon\". \n\nIdeje akméismu prvně popsal Michail Aleksejevič Kuzmin roku 1910 ve svém článku \"O prekrasnoj jasnosti\" (), který vyšel v časopise Apollon. Podle něj musí umělec prostřednictvím svých děl objasňovat smysl věcí, přinášet lidem srozumitelnost a nesmí mlžit. Ve svém článku Kuzmin zmiňuje dva druhy umělců:\n\n\"«… Есть художники, несущие людям хаос, недоумевающий ужас и расщепленность своего духа, и есть другие – дающие миру свою стройность. … »\" (česky: „… Existují umělci, kteří lidem přinášejí chaos, nepochopitelnou hrůzu a nesoulad myšlenek, a taky ti, kteří světu přinášejí řád. …“)\n\nCech fungoval pod vedením prozaika Ivanova a básníka Adamoviče a svými názory navazoval na postoje předešlé etapy Cechu. V této etapě se spolek už nehlásil k akméismu. Zasedání spolku probíhala v bytě Adamoviče jednou za měsíc. Z předešlé sestavy členů se těchto zasedání účastnil pouze O. Mandelštam. Gumiljov a Goroděckij v této době byli na frontě. Novými členy se stali K. V. Močulskij, A. I. Piotrovskij, V. A. Pjast, S. E. Radlov a další.\n\nSpolek fungoval opět pod vedením Gumiljova, který však byl roku 1921 popraven v souvislosti s vykonstruovaným protisovětským spiknutím. Ve vedení Cechu ho nahradil Adamovič. Zasedání se konala třikrát do měsíce. \n\nOd roku 1921 spolek začal vydávat almanachy. První nese název \"Drak\" podle stejnojmenné poemy Gumiljova, druhým se jmenuje Almanach Cechu básníků a třetí Cech básníků.\n\nKe konci svého fungování se přikláněli k neoklasicismu.\n\nRoku 1922 většina členů Cechu emigrovala. Adamovič s Ivanovem začali následně provozovat Cech básníků i v Paříži a Berlíně.\n\n"}
{"id": "1449230", "url": "https://cs.wikipedia.org/wiki?curid=1449230", "title": "Ali Ahmad", "text": "Ali Ahmad\n\nAli Ahmad (* 1966, Al Khobar, Saúdská Arábie) je saúdskoarabský novinář. Je kritikem vládnoucího režimu v zemi, z bezpečnostních důvodů žije ve Spojených státech. \n\nVyrůstal v šíitské rodině s devíti dětmi. Jeho strýc Ali Salman byl zatčen za své opoziční aktivity v letech 1969-1975, jeho strýc Adil Salman byl počátkem 90. let 18 měsíců vězněn za členství v Socialistické dělnické straně (Socialist Workers Party). V květnu 2012 byl v Saúdské Arábii zatčen jeho bratr Kamel Abbas Ahmed. \n\nAli Ahmad se ve 14 letech stal nejmladším politickým vězněm poté, co byl při cestě s rodiči a šesti sourozenci v roce 1981 zatčen v katarském městě Dauhá a poté deportován do Saúdské Arábie. Počátkem 90. let se odstěhoval do Spojených států, kde na vysokých školách v Minnesotě vystudoval žurnalistiku a finance. V roce 2002 objevil na webu video se záznamem vraždy amerického novináře Daniela Pearla.\n\nAli Ahmad ve Spojených státech přispívá do médií a přednáší. Po celý rok 2018 ho sledovali hackeři; vydávali se za novináře britské stanice BBC s cílem dostat se do jeho soukromé pošty. \n"}
{"id": "1449231", "url": "https://cs.wikipedia.org/wiki?curid=1449231", "title": "Seznam čtyřtisícovek v Antarktidě", "text": "Seznam čtyřtisícovek v Antarktidě\n\nSeznam čtyřtisícovek v Antarktidě obsahuje 50 pojmenovaných antarktických vrcholů s nadmořskou výškou nad 3999 m. Seznam je založen na údajích dostupných ve dvou databázích geografických názvů. Prvním zdrojem je databáze Geographic Names Information System (GNIS), která je provozována americkými vládními agenturami United States Geological Survey (USGS) a United States Board on Geographic Names (BGN). Druhým zdrojem je databáze Composite Gazetteer of Antarctica (CGA), kterou provozuje mezinárodní agentura Scientific Committee on Antarctic Research (SCAR).\n\n"}
{"id": "1449233", "url": "https://cs.wikipedia.org/wiki?curid=1449233", "title": "Claire Wineland", "text": "Claire Wineland\n\nClaire Lucia Winelandová (10. dubna 1997 – 2. září 2018) byla americká aktivistka a autorka. Ve své neziskové organizaci „Claire's Place Foundation“ podporovala rodiny postižené smrtelnými nemocemi.\n\nClaire Lucia Winelandová napsala knihu \"Každý Dech, který jsem vzala, přežívá a prosperuje Cystickou Fibrózou\". Působila v TEDx.\n\nClaire Lucia Winelandová se narodila s cystickou fibrózou v texaském Austinu. Objevila se v knize \"Hudební Muž\" ve věku 4 let. Ve 13 letech jí selhaly plíce a upadla do kómatu. Měla 1% šanci na přežití a probudila se po 16 dnech. Založila organizace na podporu rodin postižených smrtelné nemocemi, zejména lidi s cystickou fibrózou. Dostávala psychickou podporu od amerických herců (Shane Dawson, Joe Manganiello, Justin Baldoni). Jeden z jejích oblíbených umělců je Lana Del Ray.\n\nClaire Lucia Winelandová ve 13 letech založila nadaci „Claire's Place Foundation“. Zatímco ona byla v kómatu, inspirovala se podporou komunity a zahájila 501(c)(3) neziskovou organizaci, která poskytovala podporu dětí s cystickou fibrózou a postihnutým rodinám. Nadace působí prostřednictvím dvou programů: Podpora rodiny s dětmi, která nabízí podporu v léčbě, péče, procesy a emocionální podpory od jiných rodičů a dobrovolníků; a prodlužuje pobyt v nemocnici, kde poskytují finanční pomoc rodinám, kteří se potýkají s pobytem v nemocnici. \"Claire's Place Foundation\" poskytla finanční pomoc pro 26 rodin.\n\nClaire Lucia Winelandová byla vybrána jako řečník na „AARC Kongres, 63. Mezinárodní Dýchací Konference a výstavy“. Byla TEDx ideologistka a řečnila na mnoha konferencí po celém světě. Claire Lucia Winelandová se objevila v poslední epizodě seriálu \"Red Band Society\" a v dokumentární sérii \"My Last Days\". Zapojila se do Philips \"Breathless Choir\" jako sólistka.\n\n„The Clairity Project“ je webová stránka, která nabízí řadu vzdělávacích videí a vlogů na YouTube, která chce inspirovat a vzdělávat ostatní o životě s nevyléčitelnou nemocí. Zaměřuje se na změnu pohledu života nemocných.\n\n7. srpna 2017 se po dlouhodobé neaktivitě na kanále vrátila, pod svým skutečným jménem. Její první nahrané video s názvem „I stopped doing the Clairity Project because I got screwed over“ ukázalo, že její kanál není provozován jí samotnou, ale editační společností, a neměla žádnou kontrolu nad jejím kanálem. Později řekla, že poté, co si vzala přestávku od vytváření videí pár měsíců, v důsledku zdraví. Společnost jí odmítla umožnit přístup, aby se přihlásila do jakýchkoliv účtů vztahující se ke kanálu \"The Clairity Project\". Vzhledem k žádné formální smlouvy o vlastnictví projektu, společnost nadále vydělává z kanálu \"The Clairity Project\", který v podstatě měla ona, bez toho aby Claire měla kontrolu videí, nebo přehled zisků. Nicméně, Claire uvedla, že nemá energii, nebo peníze, aby se dostala na případ k soudu. Claire nadále pokračovala ve svém vlastním YouTube kanále, kde začala nahrávat její osobní vlogy, pokud šlo o její osobní pocity a myšlenky, cystická fibróza, její délka života a transplantace plic. Nahrála devět videí před její smrtí.\n\n26. srpna 2018, Claire Lucia Winelandová měla mrtvici v důsledku krevní sraženiny , která odřízla průtok krve do pravé části mozku. Zemřela ve věku 21 let, 2. září 2018, v 6:21 hodin, UC San Diego Thornton Pavilon, jeden týden po dvojité transplantaci plic. Její orgány byly darovány těm, kteří to potřebovali. Na počest její smrti americký herec a režisér Justin Baldoni uskuteční romantické drama \"Five Feet Apart\" (2019).\n\nV roce 2016, Claire Lucia Winelandová byla uvedena jako jedna z \"Seventeen magazines's 17 Power Teens\". Byla ve \"Fox Teen Choice Award Honore\", v roce 2015 a obdržela \"Gloria Barron Prize for Young Heroes\" a Los Angeles Business Journal's Small Nonprofit of the Year Award in 2014.\n\n"}
{"id": "1449235", "url": "https://cs.wikipedia.org/wiki?curid=1449235", "title": "Lapče Kang I", "text": "Lapče Kang I\n\nLapče Kang I (také Lapche Kang I, Labuche Kang I, Lobuche Kang I nebo Choksiam) je hora vysoká 7 367 m n. m. nacházející se v pohoří Himálaj v Tibetské autonomní oblasti Čínské lidové republiky. Vrchol Šiša Pangma leží 55 km na západ a Čo Oju 38 km jihovýchodně od Lapče Kang. Na západ od Lapče Kang je 7 072 m vysoká Lapče Kang II, zatímco na východ je 7 250 m vysoká, ještě nevylezená Lapče Kang III.\n\nPrvovýstup na Lapče Kang provedla 26. října 1987 čínsko-japonská expedice (Japonci Hidekatsu Furukawa, Keiichi Sudo, Osamu Tanabe a Ataru Deuchi a Tibeťané Wanjia, Diaqiog, Gyala a Lhaji).\n"}
{"id": "1449236", "url": "https://cs.wikipedia.org/wiki?curid=1449236", "title": "Lapče Kang II", "text": "Lapče Kang II\n\nLapče Kang II (také Lapche Kang II, Labuche Kang II, Lobuche Kang II nebo Choksiam II) je hora vysoká 7 072 m n. m. nacházející se v pohoří Himálaj v Tibetské autonomní oblasti Čínské lidové republiky. Vrchol Lapče Kang I (7 367 m) leží 2,88 km na východ a 6 952 m vysoká hora Colangma 3,75 km severozápadně.\n\nPrvovýstup provedli 30. dubna 1995 horolezci Christian Meillard, Thierry Bionda a André Müller ze švýcarské expedice. Výstupová cesta vedla nad 6300 m vysokým sedlem mezi Lapče Kang I a Lapče Kang II přes východní hřeben až k vrcholu. Další členové expedice vystoupili na vrchol o několik dní později - Simon Perritaz, André Geiser a Pierre Robert 2. května a Dominique Gouzi, Carole Milz, Heinz Hügli a Doris Lüscher 5. května.\n"}
{"id": "1449237", "url": "https://cs.wikipedia.org/wiki?curid=1449237", "title": "Lapče Kang III", "text": "Lapče Kang III\n\nLapče Kang III (také Lapche Kang III nebo Labuche Kang III) je hora vysoká 7 250 m n. m. nacházející se v pohoří Himálaj v Tibetské autonomní oblasti Čínské lidové republiky. Vrchol Lapče Kang I (7 367 m) leží 3,27 km směrem na západ. Lapče Kang III má ještě vedlejší vrchol Lapče Kang III West. Je vysoký 7 020 m a nachází se 1 km severozápadně od vrcholu Lapče Kang III. \n\nLapče Kang III je jednou z nejvyšších hor, na které nebyl proveden výstup.\n"}
{"id": "1449238", "url": "https://cs.wikipedia.org/wiki?curid=1449238", "title": "Vélúr", "text": "Vélúr\n\nVélúr (, ) je město v Tamilnádu, jednom ze svazových států Indie. K roku 2011 v něm žilo přibližně 185 tisíc obyvatel a bylo správním střediskem svého okresu.\n\nVélúr leží na řece Pálár ve vzdálenosti (po silnici) přibližně 140 kilometrů západně od Čennaí ve výšce přibližně 200 metrů nad mořem.\n\nZ hlediska náboženství převažuje hinduismus se 70 % obyvatelstva, následují islám (cca 24 %) a křesťanství (cca 5 %). Z hlediska rodného jazyka převažuje tamilština (cca 71 %), následují urdština (21 %) a telugština (6 %).\n\nOd roku 1953 je Vélúr sídlem římskokatolické diecéze vélúrské.\n"}
{"id": "1449241", "url": "https://cs.wikipedia.org/wiki?curid=1449241", "title": "Jaroslav Kamiš", "text": "Jaroslav Kamiš\n\nJaroslav Kamiš (1. února 1928 – 24. července 2004) byl československý hokejový útočník. Po skončení aktivní kariéry působil jako trenér.\n\nReprezentoval Československo ve dvou utkáních se Švédskem v prosinci 1955. Na klubové úrovni hrál za Baník/VTŽ Chomutov (1948-1961) s výjimkou dvouleté vojenské služby v letech 1950-1952, kdy hrál za vojenský tým ATK Praha. Za Chomutov nastoupil ve 494 utkáních a dal 366 gólů.\n\n"}
{"id": "1449243", "url": "https://cs.wikipedia.org/wiki?curid=1449243", "title": "Anna Janoušková", "text": "Anna Janoušková\n\nAnna Janoušková (* 12. července 1965) je bývalá československá běžkyně na lyžích.\n\nReprezentovala Československo na XVI. ZOH v Albertville 1992, skončila v běhu na 15 km klasicky na 33. místě a na 30 km volnou technikou na 27. místě. Ve Světovém poháru skončila v roce 1990 celkově na 24. místě a v roce 1991 na 31. místě.\n\n"}
{"id": "1449244", "url": "https://cs.wikipedia.org/wiki?curid=1449244", "title": "Mimoňské rybníky", "text": "Mimoňské rybníky\n\nMimoňské rybníky jsou soustavou čtyř chovných rybníků nalézajících se asi 1 km severovýchodně od centra města Mimoň v okrese Česká Lípa napájených z řeky Ploučnice. Rozloha vodních ploch je 0,5 ha rybník I, 0,4 ha rybník II, 14 ha rybník III a 0,6 ha rybník IV počítáno ve směru od jihu. Rybníky jsou využívány pro chov ryb.\n"}
{"id": "1449245", "url": "https://cs.wikipedia.org/wiki?curid=1449245", "title": "Koupaliště Mimoň", "text": "Koupaliště Mimoň\n\nKoupaliště Mimoň se nalézá asi 0,6 km severovýchodně od centra města Mimoň v okrese Česká Lípa. Jedná se o koupaliště bazénového typu s písčitým dnem. Areál koupaliště je veřejnosti bezplatně zpřístupněn v letní sezoně po celý den, k disposici jsou sprchy s ohřívanou vodou, WC, převlékárny, dětské hřiště a občerstvení.\n\nV areálu koupaliště je písečná pláž, ze dvou stran je obklopeno uměle vytvořenou pláží, ze zbylých stran je tráva. Koupaliště má písčité dno a hloubku v rozmezí 0,30 - 2,00 m. \n"}
{"id": "1449246", "url": "https://cs.wikipedia.org/wiki?curid=1449246", "title": "Komponentní video", "text": "Komponentní video\n\nKomponentní video je video signál, který je přenášen alespoň dvěma kanály. V běžném užití tento název označuje analogový způsob přenosu obrazu po třech samostatných vodičích. Komponentní video může být kontrastováno kompozitním videem (NTSC, PAL nebo SECAM), ve kterém jsou všechny části obrazu spojeny do jednoho signálu. Stejně jako kompozití video, ani komponentní video nepřenáší zvuk, takže bývá často spojeno s audio vodiči.\n\nReprodukce video signálu na zobrazovacím zařízení (například CRT) je přímý proces komplikovaný množstvím zdrojů signálu. DVD, VHS, počítače, herní konzole apod. ukládají, zpracovávají a vysílají video signály, z nichž každý lze přenášet více způsoby. Jedním ze způsobů, jak zachovat čistotu signálu, je rozdělení do více signálových složek, které se vzájemně nebudou rušit. Takto rozdělený signál se nazývá komponentní video. S-Video, RGB a YPP obsahují dva nebo více samostatných signálů a jsou tedy všechny komponentními signály. Pro většinu běžných videozařízení se používá tříkanálový systém využívající BNC konektory nebo cinch. Typické rozlišení je 480i (DVD) a 576i (analogové televizní vysílání v USA a Japonsku). Pro počítačové monitory existuje konektor VGA nesoucí rozlišení 640x480, 800x600, 1024x768, 1152x864, 1280x1024 i větší.\n\nVšemožné RGB standardy jako např. RGB, RGBHV, RGsB nevyžadují žádnou kompresi ani limit pro barevnou hloubku nebo rozlišení, ale vyžadují velkou šířku pásma k přenosu signálu a obsahují mnoho redundantních dat, protože každý kanál obsahuje velké množství stejného černobílého obrazu. Současně s tím počítače přenášely tento signál prostřednictvím portu VGA. Mnoho televizorů, zejména v Evropě, přenáší RGB konektorem SCART. Všechny arkádové hry, kromě prvních, vektorových a černobílých, používají RGB obrazovky.\n\nKromě červených, zelených a modrých barevných signálů vyžaduje RGB dva další signály pro synchronizaci obrazovky. Používá se několik metod:\n\n\nKompozitní synchronizace je běžná v připojení SCART (pomocí kolíků 17 [zem] a 19 [kompozitní výstup] nebo 20 [kompozitní vstup]). RGBS vyžaduje čtyři dráty - červenou, zelenou, modrou a synchronizaci. Pokud se používají samostatné kabely, synchronizační kabel je obvykle žlutý (stejně jako kabel kompozitního videa) nebo bílý.\n\nSeparátní synchronizace je nejběžnější u VGA, používaného po celém světě pro analogové monitory. Tento způsob přenosu je označován RGBHV, protože horizontální a vertikální synchronizační pulzy jsou vysílány v samostatných kanálech. Tento přenos vyžaduje pět vodičů. Pokud se používají samostatné kabely, můžou být barevně označeny H – žlutá, V – bílá; H – žlutá, V – černá; H – šedá, V – černá.\n\nSynchronizace se zelenou (SoG) je méně častá a zatímco některé monitory VGA ji podporují, většina z nich ne. Sony je velkým zastáncem SoG a většina monitorů (a jejich řada herních konzolí PlayStation) ji využívají. Stejně jako zařízení, která používají kompozitní video nebo S-video, vyžadují zařízení používající SoG další obvody pro odstranění synchronizačního signálu ze zelené složky. Monitor, který nepodporuje SoG, zobrazí obraz v odstínech zelené, pokud se mu tedy bez synchronizačního pulzu podaří vůbec něco zobrazit.\n\nSe synchronizací na modré a červené se téměř nesetkáme. Používá se jen u speciálních zařízení.\n\nSynchronizace na kompozitu (nezaměňovat s kompozitní synchronizací) se běžně používá na zařízeních, která vysílají kompozitní video i RGB přes SCART. Signál RGB se používá pro barevné informace, zatímco vodič kompozitního videa vede synchronizační pulzy. Toto je spíše horší způsob synchronizace, protože se na obraze často objevují šachovnicové artefakty. Kvalita obrazu je ale podstatně lepší, než samotné kompozitní video.\n\nLuma synchronizace používá signál Y z S-Video namísto kompozitního vodiče. Toho lze použít u propojení SCART, protože kompozitní video a luminance S-Videa je u SCARTu vedena stejným vodičem. Na rozdíl od synchronizace na kompozitu zde nedochází k šachovnicovým artefaktům. Lma synchronizace se používá na zařízeních, která neobsahují kompozitní synchronizaci, jako například Sony PlayStation a některé modely Nintendo 64.\n\nRozšířené variace komponentních analogových videosignálů nevedou skutečnou červenou, zelenou a modrou, ale bezbarvou složku zvanou luminance, která poskytuje informace o jasu (jako v černobílém videu). Druhou signálovou složkou je chrominance, která nese informace o barvě. Příkladem tohoto přenosu je S-video (dva samostatné signály) a YPP (tři samostatné signály). Oba se používají u DVD přehrávačů.\n\nPřevod videa na luma a chroma signál umožňuje chrominanční podvrstva, metoda používaná kodeky JPEG a MPEG pro snížení nároků na úložiště.\n\nMnoho televizí, DVD přehrávačů, monitorů, projektorů a dalších video zařízení najednou používalo vstup nebo výstup YPP\n\nPři připojení zdroje videa k obrazovce podporující poměr stran 4:3 i 16:9 se systém automaticky přepne.\n\n\nDigitální video vede všechny složky obrazu jedním vodičem. Umožňuje nést vyšší rozlišení než analog, například 480p, 576i, 576p, 720p, 1080i, či 1080p.\n\nRGB komponentní video bylo nahrazeno moderními digitálními rozhraními jako DisplayPort a Digital Visual Interface (DVI), nebo High-Definition Multimedia Interface (HDMI) určené pro domácí systémy. Tato rozhraní mají vyšší rozlišení, větší dynamický rozsah a mohou podporovat DRM. Vymizení analogu je způsobeno především nástupem plochých digitálních obrazovek a možností vést video i audio jediným kabelem, ale také kvůli deformaci při převodu signálů mezi analogem a digitálem, zvlášť u vyšších rozlišení, která jsou náchylná na rušení.\n\nPříklady mezinárodních standardů pro komponentní video:\n"}
{"id": "1449249", "url": "https://cs.wikipedia.org/wiki?curid=1449249", "title": "Pod koupalištěm (Mimoň)", "text": "Pod koupalištěm (Mimoň)\n\nRybník pod mimoňským koupalištěm se nalézá asi 0,5 km severovýchodně od centra města Mimoň v okrese Česká Lípa. Rozloha vodní plochy činí 0,5 ha. Rybník využívá místní organizace Českého rybářského svazu pro chov ryb.\n"}
{"id": "1449251", "url": "https://cs.wikipedia.org/wiki?curid=1449251", "title": "Zámecký rybník (Mimoň)", "text": "Zámecký rybník (Mimoň)\n\nZámecký rybník v Mimoni se nalézá asi v bývalém zámeckém parku v centru města Mimoň v okrese Česká Lípa. Rozloha vodní plochy činí 1,0 ha. Od roku 2015 probíhá jeho revitalizace a odbahnění.\n"}
{"id": "1449253", "url": "https://cs.wikipedia.org/wiki?curid=1449253", "title": "Rybníky pod Hradčanským letištěm", "text": "Rybníky pod Hradčanským letištěm\n\nRybníky pod Hradčanským letištěm jsou soustavou čtyř rybníků nalézajících se na jižním okraji bývalého vojenského letiště Hradčany asi 1,0 km východně od centra obce Hradčany v okrese Česká Lípa. Rozloha vodních ploch činí 6,0 ha u rybníku I, 0,4 ha u rybníku II, 0,6 ka u rybníku III a 1,0 ha u rybníku IV měřeno ve směru od východu. \n\nRybníky jsou součástí rozlehlého chráněného území Evropy programu Natura 2000 s názvem Ptačí oblast Českolipsko - Dokeské pískovce a mokřady. Tato oblast zahrnuje mimo jiné i Máchovo jezero, Hradčanské rybníky, Novozámecký rybník a řadu rezervací a přírodních památek jižní části okresu Česká Lípa.\n"}
{"id": "1449254", "url": "https://cs.wikipedia.org/wiki?curid=1449254", "title": "Bazilika Navštívení Panny Marie (Milevsko)", "text": "Bazilika Navštívení Panny Marie (Milevsko)\n\nBazilika Navštívení Panny Marie v Milevsku je původně románský kostel, dnes konventní chrám milevského kláštera na severovýchodním okraji města Milevska v okrese Písek.\n\nVe 13. století byl raně goticky přestavěn, pozdější přestavba byla v 19. století novorománská. Nyní je po celkové rekonstrukci, která část novorománských rysů (např. lisény a obloučkové vlysy na věžích) odstranila. Má výraznou štíhlou siluetu se dvěma věžemi a je postaven ze žulových kvádrů. Vchod do chrámu je v románském slohu. Vstupní brána a hradební zeď jsou zbytky někdejšího opevnění. Délka chrámu je 56 metrů, šířka je přes 17 metrů a výška od podlahy ke klenbě je 14 metrů. Hlavní loď je od postranních oddělena arkádovými pilíři.\n\nChrám byl založen souběžně s klášterem. Velká část stavby chrámu byla provedena za opata Jarlocha. K východní části je připojena sakristie. Původně to býval malý kostelík (z roku 1187), kde se konaly pobožnosti, před vystavením chrámu. Raně gotická kaple v západní části nese též název \"Opatská kaple svaté Markéty.\" K jižní straně kostela jsou připojeny budovy starého klášterního konventu. Jsou též novorománské, stejně tak budova sakristie a části ambitů. Konvent má uzavřený čtvercový tvar, uprostřed bývala zahrada. Nesla jméno \" Rajská\". V jeho areálu bývaly vystaveny archeologické nálezy z města, kláštera a dobová platidla. Budovy děkanství, konvent, oltáře, obrazy a i hrobky byly za husitských bouří poškozeny.\nNa druhém klášterním nádvoří býval pivovar, cukrovar a hospodářské budovy. Pivovar byl postaven roku 1691 opatem Vítem Seipelem místo již zaniklého původního pivovaru. Fungoval do roku 1907, kdy byl zrušen. Opat Seipel také dostavěl hospodářské budovy. Klášter i chrám Navštívení Panny Marie je vedený v Seznamu kulturních památek v okrese Písek.\n\nPo založení kláštera začal kostel sv. Jiljí plnit funkci farního kostela, zatímco chrám Panny Marie v klášterním areálu sloužil potřebám řeholníků. V roce 1785 byla funkce farního kostela sv. Jiljí přenesena do chrámu Panny Marie a kostel postupně chátral. Z bezpečnostních důvodů byl uzavřen až do roku 1883, kdy se o jeho obnovu přičinil strahovský opat Zikmund Antonín Starý.\n\nStředovou část portálu nad vstupem do baziliky zdobí moderní vitráž se motivem andělských křídel od českého výtvarníka Karla Rechlíka.\n\n"}
{"id": "1449255", "url": "https://cs.wikipedia.org/wiki?curid=1449255", "title": "Borovice na hrázi rybníka Držník", "text": "Borovice na hrázi rybníka Držník\n\nPamátná borovice u rybníka Držník nazývaná též Hradčanská borovice je památný strom rostoucí na jihozápadní části hráze rybníka Držník v PR Hradčanské rybníky.\n\nBorovice požívá ochrany od roku 2007 jako významná dominanta. Měřený obvod kmene v roce 2007 činil 305 centimetrů a výška činila 20 m. \n"}
{"id": "1449259", "url": "https://cs.wikipedia.org/wiki?curid=1449259", "title": "Buk v Mimoni", "text": "Buk v Mimoni\n\nPamátný buk v Mimoni je památný strom rostoucí východně od vlakového nádraží v Mimoni ve skupině stromů.\n\nBuk požívá ochrany od roku 2010 jako významná dominanta. Měřený obvod kmene v roce 2010 činil 275 centimetrů a výška činila 20 m. \n"}
{"id": "1449260", "url": "https://cs.wikipedia.org/wiki?curid=1449260", "title": "ISO IEC 80000", "text": "ISO IEC 80000\n\nIS0 IEC 80000, soubor zaváděný jako ČSN ISO 80000 Veličiny a jednotky a částečně jako ČSN EN 80000 Veličiny a jednotky. Jde o soubor mezinárodních norem, které jsou spravovány společně mezinárodními normalizačními organizacemi ISO (International Organization for Standardization) a IEC (International Electrotechnical Commission). \n\nO tyto normy pečují technické komise ISO/TC 12 (Veličiny a jednotky) ve spolupráci s IEC/TC25 (Veličiny a jednotky).\n\nDále jsou popsány jednotlivé části tohoto souboru norem.\n\n\n\n(Quantities and units Part 1: General) \nObecné informace a definice týkající se veličin, soustav veličin, jednotek, značek veličin a jednotek a koherentních soustav jednotek, zejména Mezinárodní soustavy veličin, ISQ, a Mezinárodní soustavy jednotek, SI.\n\n(Quantities and units Part 2: Mathematical signs and symbols to be used in the natural sciences and technology) \nČlenění tématu: matematická logika, množiny, znaky a značka, základy geometrie, operace, kombinatorika..., speciální funkce.\nPříklady veličin: délka, poloměr, posunutí, poloměr křivosti, objem, úhel, prostorový úhel, doba trvání, vektor rychlosti, zrychlení, otáčka, součinitel tlumení atp\n\n(Quantities and units Part 4: Mechanics) \nPříklady veličin: hmotnost, hustota (hmotnosti), moment setrvačnosti, hybnost, síla, tíha, impulz (síly), točivý moment, dynamická viskozita, mechanická energie atp.\n\nPříklady veličin: termodynamická teplota, Celsiova teplota, teplotní součinitel délkové roztažnosti, izotermická stlačitelnost, tepelný tok, tepelná vodivost atp. \n\nPříklady veličin: elektrický proud, elektrický náboj, plošná hustota náboje, intenzita elektrického pole, elektrický potenciál, elektrické napětí, elektrická kapacita, relativní permitivita, posuvný proud, magnetická indukce, magnetická intenzita, koercivita, rychlost světla, magnetický odpor, impedance atp. \n\nPříklady veličin: kmitočet/frekvence, vlnová délka, rychlost světla ve vakuu, index lomu, zářivá energie, zářivý tok, zářivost, prostorová ozářenost, činitel pohlcení, prostupová optická hustota atp.\n\n(Quantities and units Part 8: Acoustics) \nPříklady veličin: perioda/doba periody, kmitočet/frekvence, vlnová délka, akustický tlak, rychlost zvuku, akustický výkon, akustická impedance, činitel zvukových ztrát atp.\n\n(Quantities and units Part 9: Physical chemistry and molecular physics) \nPříklady veličin: látkové množství (hmotnost dělená molární hmotností), mol, relativní atomová hmotnost; počet částic, Avogadrova konstanta, molární hmotnost, molární tepelná kapacita atp.\n\n(Quantities and units Part 10: Atomic and nuclear physics) \nPříklady veličin: atomové číslo, protonové číslo, klidová hmotnost, atomová hmotnost, elementární náboj, magnetický moment, kvantové číslo atp. \n\n(Quantities and units Part 11: Characteristic numbers) \nPodobnostní číslo je veličina, která se používá v teorii podobnosti. Podobnostních čísel je více, jsou tvořeny vzájemným vztahem jiných fyzikálních veličin tak, aby byl výsledek bezrozměrný. Význam podobnostních čísel je v tom, že dva systémy jsou si v souvislosti s některými jevy podobné, pouze pokud mají příslušná podobnostní čísla stejnou hodnotu. Využívají se zejména v mechanice tekutin. Příklady: Machovo číslo, Reynoldsovo číslo, Strouhalovo číslo atp.\nPříklady veličin: e\n\n(Quantities and units Part 12: Solid state physics) \nPříklady veličin: mřížkový vektor, parametr uspořádání na blízko, polohový vektor částice, úhlový vlnočet, střední volná dráha fotonů, Peltierův součinitel, ionizační energie atp.\n\n(Quantities and units Part 13: Information science and technology) \nPříklady veličin: intenzita provozu, pravděpodobnost čekání, kapacita paměti, přenosová rychlost, bitová rychlost, chybovost atp.\n\n(Quantities and units Part 14: Telebiometrics related to human physiology) \nVeličiny a jednotky, jejich názvy a jmenné značky stanovené v této části jsou ty, které jsou široce užívány v disciplinách a specializacích souvisejících s biotelemetrií: biotelemetrickým průmyslem a biotelemetrikou. Biotelemetrické jednotky jsou jednotkami SI (viz ISO 80000-1).\n\n"}
{"id": "1449261", "url": "https://cs.wikipedia.org/wiki?curid=1449261", "title": "Strážovský rybník", "text": "Strážovský rybník\n\nStrážovský rybník se nalézá na Hradčanském potoce asi 2 km východně od centra obce Hradčany v okrese Česká Lípa. \n\nRybník je součástí PR Hradčanské rybníky a zároveň je součástí rozlehlého chráněného území Evropy programu Natura 2000 s názvem Ptačí oblast Českolipsko - Dokeské pískovce a mokřady. Tato oblast zahrnuje mimo jiné i Máchovo jezero, Hradčanské rybníky, Novozámecký rybník a řadu rezervací a přírodních památek jižní části okresu Česká Lípa.\n"}
{"id": "1449262", "url": "https://cs.wikipedia.org/wiki?curid=1449262", "title": "Michail Petrovič Pogodin", "text": "Michail Petrovič Pogodin\n\nMichail Petrovič Pogodin (rusky \"Михаил Петрович Погодин\"; 11. listopadu 1800, Moskva– 8. prosince 1875, Moskva) byl ruský historik, filosof, spisovatel a profesor Moskevské univerzity. Za svůj život napsal několik knih a článků o historii.\n\nMichail Pogodin se narodil 11. listopadu 1800 v Moskvě. Jeho otec Petr Pogodin byl nevolník, později ho však propustili a pracoval zejména jako úředník různých institucí či jako správce statku. Roku 1806 byl nucen Pogodin společně s jeho rodinou opustit Moskvu kvůli invazi Francouzů. Rodina přišla o všechen majetek, ale rodiče Michaila se vždy starali o to, aby mohl dokončit studium na gymnázii a poté mohl studovat na filosofické fakultě Moskevské univerzity. Michail byl vždy vzorný student, což mu zajistilo jasnou budoucnost.\n\nZejména v letech 1820–1830 měl velmi blízko ke spolku Archivní jinoši (rus. архивные юноши), což byli mladí zaměstnanci Moskevského archivu Kolegii zahraničních věcí (rus. Московский архив Коллегии иностранных дел).\n\nMichail dokončil studium na univerzitě v roce 1821, kde dokonce za výborné výsledky získal zlatou medaili. Díky tomuto byl na Moskevské univerzitě žádaným a do roku 1824 zde vyučoval geografii. Roku 1833 byl zvolen profesorem všeobecné historie a v roce 1836 začal působit na katedře ruské historie.\n\nOd 20. let 19. století začal Pogodin sbírat starožitnosti. Sestavil tzv. sbírku starožitností (rus. Древлехранилище), kde postupně nashromáždil rukopisy, ikony, kříže, šití, tisk, mince a medaile, zbraně, autogramy ruských i zahraničních státních, církevních a kulturních osobností. Tato sbírka je jednou z největších soukromých sbírek v Rusku a stala se tak atrakcí Moskvy. Roku 1852, na přání Mikuláše I., byla sbírka odkoupena státem. Rukopisy, autogramy, obrázky z lýka a rytiny byly přeneseny do Imperiální Veřejné knihovny v Petrohradě, kolekce archeologických rarit, mincí, medailí a pečetí do Ermitáže a církevní starožitnosti doplnily patriarchální sbírku v Kremlu.\n\nJako profesor Moskevské univerzity značně ovlivnil mravní hodnoty a vzdělání svých posluchačů. Podle jeho studentů je naučil milovat vědu, vážit si Ruska a všech obětí, jež se pro tuto zemi obětovaly.\n\nRoku 1844 ale Pogodin odmítal nadále vyučovat na univerzitě. Důvodem byla prý jeho práce v Akademii, nicméně to byla jen výmluva. Pravým důvodem ukončení profese učitele byla jeho žena, která začátkem listopadu 1844 zemřela. Prožili spolu 11 let ve šťastném manželství, ze kterého vzešly 4 děti. Manželčinu smrt nesl jen velmi těžce. Zakrátko od její smrti si Pogodin zlomil nohu, a navíc trpěl i žaludečně-střevními problémy – kvůli těmto problémům se celý další rok (1845) nemohl ničemu věnovat.\n\nV posledních letech života přerušil téměř veškerou jeho činnost, zaměřil se na nové vydání vlastních děl.\n\nMichail Pogodin zemřel 8. prosince 1875. V den pohřbu, na jeho počest, se na Moskevské univerzitě nevyučovalo.\n\nPogodin jezdil velmi často do Prahy (1835), kde také získal titul doktora na Univerzitě Karlově. Hlavním důvodem byla činnost Slavjanofilů – zajímal se nejen o literaturu, ale i o politiku. Jeho blízkým přítelem byl P. J. Šafařík. Po jeho smrti, a také po ukončení činnosti Slavjanofilů, se Pogodin začal setkávat s českým historikem Františkem Palackým, se kterým se navštěvovali a byli v kontaktu skrze korespondenci. Několikrát také navštívil Mariánské Lázně – ty se pro něj staly místem shledání se svými příteli. Scházel se zde nejen s Šafaříkem, ale několikrát sem přijel i N. V. Gogol či český spisovatel Václav Hanka. Během pobytu v Mariánských Lázních (1842) se Pogodin učil česky. Čeština mu problém nedělala. To nasvědčuje i fakt, že o několik let později byl vydán úplný ruský překlad díla Slovenské starožitnosti (1848) P. J. Šafaříka, který přeložil, mimo jiné, právě Pogodin.\n\nNa jeho tvorbu měl velký vliv N. M. Karamzin. Pogodin viděl úlohu historika, jak opsal v jeho Aforismech, jednak v přesném objasnění, proč a z jakých důvodů nastala určitá změna, ale i na poukázání faktu, že celý národ je součástí formace lidstva. Historie se podle něj rozvíjela postupně. V Aforismech také rozdělil historiky na idealisty a empiriky, historiky-filosofy a historiky-básníky.\n\nV jeho další tezi o „dvou Evropách“ vydělil dvě hlavní poloviny, a to Západní a Východní, přičemž Rusko přiřazuje ne k Východu, ale k Asii. Historii Pogodin vnímal jako rozmanitost sociálně-politických a intelektuálních událostí, národů, osobností a epoch.\n\nRuskou historii vnímal jako unikátní – bylo v ní plno úžasných jevů a kouzel. „Vede nás Boží prst, jak tomu bylo dříve s Židy, k nějakému vysokému cíli.“\n\nV jeho článku „Za Rusko“ (r. 1845) psal otevřeně o tom, že měl Petr Veliký zamezit národnímu rozvoji a dát mu na chvíli jiný směr. Po třech letech od zveřejnění jeho článku se ruská situace prudce změnila.\n\nPogodin byl jedním z ideologů panslavismu. Vydával také své vlastní časopisy: Moskovskij vestnik (rus. Московский вестник), Moskvitjanin (rus. Москвитянин) a noviny Ruskij (rus. Русский).\n\nJeho nejvýznamnější práce a články se nachází ve sbornících: Historicko-kritické úryvky («Историко-критические отрывки») a Studie, poznámky a přednášky o ruské historii («Исследования, замечания и лекции о русской истории»).\n\n"}
{"id": "1449263", "url": "https://cs.wikipedia.org/wiki?curid=1449263", "title": "Vavrouškův rybník", "text": "Vavrouškův rybník\n\nVavrouškův rybník o rozloze vodní plochy 3,05 ha se nalézá na Hradčanském potoce asi 2,7 km východně od centra obce Hradčany v okrese Česká Lípa. \n\nRybník je součástí PR Hradčanské rybníky a zároveň je součástí rozlehlého chráněného území Evropy programu Natura 2000 s názvem Ptačí oblast Českolipsko - Dokeské pískovce a mokřady. Tato oblast zahrnuje mimo jiné i Máchovo jezero, Hradčanské rybníky, Novozámecký rybník a řadu rezervací a přírodních památek jižní části okresu Česká Lípa.\n"}
{"id": "1449265", "url": "https://cs.wikipedia.org/wiki?curid=1449265", "title": "Strejda Filí", "text": "Strejda Filí\n\nStrejda Filí, vlastním jménem Filip Konvalinka (30. října 1982, Jihlava), vystupující také pod jmény Konef nebo Efko, je český rapper, diskžokej a hudební producent, spoluzakladatel skupiny Pio Squad.\n\nJako nejmladší člen hudebního seskupení Jižní Pionýři se rapu věnoval už od 90. let za doprovodu svých pozdějších kolegů, kterými byli Eurodel, J-Kid, DJ Matoa a později De Puta Madre. Jako člen Pio Squad je Stejda Filí dvojnásobným držitelem ceny Anděl v kategorii Album roku v Hip-Hop/R&B za alba \"Punk is Dead\" z roku 2006 a \"Stromy v bouři\" z roku 2016.\n\nMimo skupinu Pio Squad také figuruje jako sólová osobnost hiphopové scény v Česku, spolupracoval s interprety jako jsou Fosco Alma, Tafrob, DJ Wich, LA4 nebo hardcoreová skupina Straight. Společně s Erodelem se také podílel na albu Funkčný veterán z roku 2008, které nahrál slovenský rapper Vec. Se slovenským freestyle rapperem Zverinou vytvořil projekt \"Promiskuito\", na kterém spolupracovali také Vec, Enemy, Paulie Garand nebo Billy Hollywood. \n\nSpolečně s ostatními členy skipny se taktéž věnuje charitě, jejich píseň \"Čalantika\" byla věnována na podporu vzdělávání v nejchudších oblastech Bangladéše.\n"}
{"id": "1449268", "url": "https://cs.wikipedia.org/wiki?curid=1449268", "title": "Černý rybník (Hradčanské rybníky)", "text": "Černý rybník (Hradčanské rybníky)\n\nČerný rybník je zanikající rybník nalézající se na Hradčanském potoce asi 3,5 km východně od centra obce Hradčany v okrese Česká Lípa. \n\nRybník je součástí PR Hradčanské rybníky a zároveň je součástí rozlehlého chráněného území Evropy programu Natura 2000 s názvem Ptačí oblast Českolipsko - Dokeské pískovce a mokřady. Tato oblast zahrnuje mimo jiné i Máchovo jezero, Hradčanské rybníky, Novozámecký rybník a řadu rezervací a přírodních památek jižní části okresu Česká Lípa.\n"}
{"id": "1449269", "url": "https://cs.wikipedia.org/wiki?curid=1449269", "title": "Artifact", "text": "Artifact\n\nArtifact je digitální sběratelská karetní hra od studia Valve Corporation. Datum vydání počítačové verze je naplánováno na 28. října 2018, na mobilní zařízení bude hra vydána v roce 2019.\nObsahem a z části i herními principy se hra řadí do universa jiné hry od Valve, a to do Doty 2.\n\nHra je založená na 1vs1 soubojích. Bitva probíhá na 3 bitevních stanovištích zároveň, hráči se snaží zničit protivníkovu věž udělováním poškození pomocí svých karet. Každý hráč disponuje balíkem nejméně 40 karet, který musí obsahovat 5 hrdinů. Na začátku hry proběhne rozřazení hrdinů na 3 bojiště. Všechny karty jsou rozdělené na 4 barvy, k jejich zahrání je nutné míti na bojišti hrdinu dané barvy. Bojiště mají svoji vlastní manu, kterou hráč potřebuje na zahání karet. Hra končí pokud jeden z hráčů zničí 2 protivníkovi věže.\n"}
{"id": "1449270", "url": "https://cs.wikipedia.org/wiki?curid=1449270", "title": "Melissa Hartwigová", "text": "Melissa Hartwigová\n\nMelissa Hartwigová (* 4. března 1974, Nashua, New Hampshire) je certifikovaná výživová poradkyně. Je spoluautorkou knih „Jídlo na prvním místě“ a „Whole30“, které figurovaly na žebříčcích bestsellerů New York Times. Vystupovala v pořadech Today Show nebo Dr. Oz Show. Po celém světě vede semináře o zdraví a výživě. Spoluzaložila program Whole30, jenž je označovaný také jako třicetidenní restart. Žije v Salt Lake City v Utahu. \n\nMelissa Hartwigová a její manžel Dallas Hartwig založili v roce 2009 program „Whole30“. Oba se stali certifikovanými sportovními a výživovými poradci. V roce 2010 Melissa Hartwigová opustila své zaměstnání v pojišťovnictví a naplno se začala věnovat projektu Whole30. \n\nSpolečně napsali knihy „It Starts With Food“ (2012) a „The Whole30: The 30-Day Guide to Total Health and Food Freedom“ (2015). Když se v roce 2015 rozešli, Melissa Hartwigová převzala celou společnost Whole 30 a vydala další knihu „Food Freedom Forever: Letting Go of Bad Habits, Guilt, and Anxiety  Around Food“ (2016). Posledně jmenovaná kniha vyšla česky v roce 2017 jako „Svoboda v jídle jednou provždy: Jak se zbavit špatných návyků, pocitu viny a úzkostí spojených s jídlem“. Vydalo ji nakladatelství Jan Melvil Publishing. \n\nWhole30 je třicetidenní dieta, která omezuje konzumaci cukru, alkoholu, obilovin, luštěnin, sóji a mléčných výrobků. Je přirovnávána k paleo dietě, i když je přísnější, protože není povolen med nebo javorový sirup. \n\nZ jídel je povoleno maso, oříšky, semínka, mořské plody, vejce, zelenina a ovoce. Není nutné jídlo vážit nebo počítat kalorie. Po skončení diety jsou znovu postupně zařazovány další potraviny mimo schválený seznam a dokumentují se zdravotní následky. Zakladatelé programu Melissa Hartwigová a Dallas Hartwig uvádí, že cukr, obiloviny, mléčné výrobky, alkohol a luštěniny ovlivňují váhu, úroveň energie i stresu. \n\nV roce 2016 vydal New York Times článek o užívání Instagramu lidmi, kteří hubnou. Všiml si, že přes jeden milion uživatelů Instagramu sdílelo hashtag #Whole30. \n\nZatím nebyly provedeny žádné studie, které by se zaměřily na zdravotní dopady diety Whole30. Dietologové ovšem obecně souhlasí s doporučením zařadit do jídelníčku bílkoviny, zeleninu, průmyslově nezpracované potraviny a vyhýbat se přidanému cukru nebo alkoholu. Podle některých názorů je ovšem dieta extrémní. V roce 2013 byla například magazínem Health Magazine označena za nejhorší výživový trend roku 2013. Jiné magazíny naopak přinesly pozitivního hodnocení Whole30, která může být nápomocná i v případě snižování krevního cukru nebo při celiakii. \n\nV knize „Svoboda v jídle jednou provždy: Jak se zbavit špatných návyků, pocitu viny a úzkostí spojených s jídlem“ Melissa Hartwigová tvrdí, že diety nefungují a že ani její publikace nepřináší univerzálně platný jídelníček. Namísto toho předkládá know-how: plán, jenž čtenáře ve třech krocích provádí procesem sestavení zdravého a vyváženého jídelníčku.\n\nMelissa Hartwigová je známá „tvrdou láskou“ a nulovými kompromisy. V knize Svoboda v jídle přináší zejména nástroje pro práci s návyky. Ukazuje, jak zvládnout pokušení, jak poznat špatné stravovací návyky a uvědomit si jejich spouštěče včas. V knize vysvětluje, jaký je rozdíl mezi dietou a „restartem“, jak posílit vůli, jak si užít dovolenou i bez „all inclusive“ nebo jak si poradit s láskou k sýru či k cukroví.\n\nKniha „Jídlo na prvním místě vyšla poprvé česky v roce 2015“. Hartwigovi v knize uvádí, že nejde o další dietu, ale především o návrat k průmyslově nezpracovaným základním potravinám a k nízkosacharidovému složení pokrmů. Kniha vysvětluje teoretické výhody přechodu na nový systém výběru potravin a přináší praktický postup, jak životní změnu začít. Obsahuje recepty a tipy na jednotlivá jídla. \n"}
{"id": "1449272", "url": "https://cs.wikipedia.org/wiki?curid=1449272", "title": "Dolní Hvězdovský rybník", "text": "Dolní Hvězdovský rybník\n\nDolní Hvězdovský rybník je rybník o rozloze vodní plochy 1,69 ha nalézající se na Ploužnickém potoce v obci Hvězdov v okrese Česká Lípa. \n\nRybník je v soukromém vlastnictví a je využíván pro chov ryb.\n"}
{"id": "1449273", "url": "https://cs.wikipedia.org/wiki?curid=1449273", "title": "Spitzkoppe", "text": "Spitzkoppe\n\nSpitzkoppe (také Spitzkop, Spitzkuppe, Spitzkopje, Große Spitzkoppe, Groot Spitzkop) je mohutný žulový skalní suk v oblasti Damaralandu v centrální části Namibie, ve světě známý pod přezdívkou \"Namibijský Matterhorn\". Masív Spitzkoppe je prezentován jako jeden z nejpozoruhodnějších turistických cílů v Namibii a zároveň jako významná horolezecká lokalita. Část oblasti Spitzkoppe má status chráněného území.\n\nMasív Spitzkoppe se nachází v regionu Erongo necelých 120 km vzdušnou čarou na severovýchod od správního střediska regionu Swakopmundu, severně od obce Grootspitzkop a řeky Spitzkop, která tímto sídlem protéká. Masív, jehož převýšení nad okolní rovinatou savanou činí téměř 700 metrů, se skládá z několika částí. Nejvyšší vrchol hory, označované německy jako Große Spitzkoppe (v překladu \"Velká Spitzkoppe\", resp. \"Velká Špičatá kupa\"), ční do výše 1728 m n. m. (pozn: některé zdroje uvádějí výšku 1784 m n. m.). Směrem na východ od Große Spitzkoppe je protažen hřeben Pontok (anglicky Pontok Mountains) s vrcholem ve výši 1626 m n. m. Třetí nejvyšší bod masívu představuje Malá Spitzkoppe (Kleine Spitzkoppe), vysoká 1584 metrů.\n\nMasív Spitzkoppe, označovaný jako součást pohoří Erongo, jehož centrální část je od Spitzkoppe vzdálená přibližně 30 km směrem na východ, se formoval v době před zhruba 130 milióny let, kdy došlo k dělení superkontinentu Gondwana na africký a jihoamerický kontinent. Žulový masív Spitzkoppe byl vytvořen intruzí při pronikání magmatu staršími hlubinnými horninami v oblasti Damaralandu, jejichž stáří se udává v rozmezí 760 až 460 miliónů let, a do současné podoby byl vypreparován erozí v průběhu zmíněných 130 miliónů let.\n\nPodobně, jako hlavní část pohoří Erongo, také Spitzkoppe je významnou mineralogickou lokalitou s výskytem drahých kamenů. Z drahokamů se zde nachází například topaz, růženín a některé odrůdy turmalínu.\n\nV oblasti Spitzkoppe se vyskytují obdobné druhy živočichů a rostlin, jako v celém pohoří Erongo. Typickými rostlinami jsou například \"Cyphostemma currorii\", \"Boscia albitrunca\", \"pouštní kedlubna\" \"Adenia pechuelii\", \"Euphorbie\" (pryšce), sukulenty či stromy z čeledi březulovitých (\"Burseraceae\"). Nechybí zde ani různé druhy hadů, včetně kobry černokrké, tzv. \"plivající kobry\". \n\nPodobně, jako v hlavní části pohoří Erongo či v v oblasti Brandbergu nebo Twyfelfonteinu, i na území Spitzkoppe existují důkazy o zdejším osídlení v neolitu. Jedná se především o skalní kresby a rytiny, z nichž nejstarší pocházejí z doby kolem 4400 př. n. l. Vyskytují se v lokalitě, označované jako \"Bushman Paradise\" nebo \"Bushman's Paradise\" v prostoru mezi hřebenem Pontok a Große Spitzkoppe. Toto místo, bohaté na různé skalní tvary a jeskynní systémy a pojmenované \"Bushman's Paradise\" (v překladu \"\"Ráj Křováků\"\") podle původních obyvatel z národa Sanů, bylo již v v roce 1954 prohlášeno namibijskou národní kulturní památkou. Původně se ochrana týkala jen jeskyní s kresbami, v říjnu roku 2010 bylo chráněné území v oblasti Spitzkoppe rozšířeno jako \"Section 54 Conservation Area\".\n\nSpitzkoppe je od prvních desetiletí 20. století předmětem zájmu namibijských i zahraničních horolezců. Podle jisté pověsti údajně měl na vrchol vystoupit již v roce 1904 příslušník tzv. Schutztruppe, jak byly označovány vojenské jednotky v německých koloniích v Africe, avšak nikdy o tom nebyly nalezeny žádné důkazy či konkrétní svědectví. První doložené pokusy o výstup se uskutečnily ve 20. a 30. letech 20. století, avšak do vrcholových partií Spitzkoppe horolezci pronikli až ve 40. letech. Po nedokončených pokusech několika horolezeckých skupin se podařilo vystoupit na vrchol trojici jihoafrických horolezců (Else a Hans Wongovi a Johannes de Villiers Graaf) až 14. listopadu 1946. \n\nNa Spitzkoppe se nachází více než 100 lezeckých cest, od lehčích až po značně obtížné (podle klasifikační stupnice UIAA stupeň V+). Lokalita nabízí také široké využití pro milovníky boulderingu. Součástí horolezecké oblasti je tzv. \"big wall\", 450 metrů vysoká \"velká stěna\". Horolezci jsou upozorňováni na to, že pro výstup není vhodné letní období, kdy jsou skály nesnesitelně rozpálené, a také je jim s ohledem na drsný a ostrý povrch žulových skal doporučováno vybavit se rukavicemi.\n\nSpitzkoppe je dostupná po místních komunikacích, odbočujících zhruba 25 km západně od města Usakos ze silnice B2 ve směru na Swakopmund. Do oblasti býval přístup zcela volný, avšak poté, co zde docházelo k ničení místních prehistorických památek a také k loupežnému přepadení a zabití jednoho turisty, damarská komunita, obývající toto území, sem přístup omezila. Oblast byla částečně oplocena a za vstup se platí stanovený poplatek (horolezecký web summitpost.org uvádí z roku 2007 částku 20 randů za osobu a 10 randů za vůz). Ve skalách se nachází kemp s bungalovy a místem pro stanování.\n\n"}
{"id": "1449274", "url": "https://cs.wikipedia.org/wiki?curid=1449274", "title": "Horní Hvězdovský rybník", "text": "Horní Hvězdovský rybník\n\nHorní Hvězdovský rybník je rybník o rozloze vodní plochy 2,5 ha nalézající se na Ploužnickém potoce v obci Hvězdov v okrese Česká Lípa. \n\nRybník je v soukromém vlastnictví a je využíván pro chov ryb.\n"}
{"id": "1449276", "url": "https://cs.wikipedia.org/wiki?curid=1449276", "title": "Patrik Banga", "text": "Patrik Banga\n\nPatrik Banga (* 27. března 1982 Praha) je český novinář, bloger a hudebník romské národnosti.\n\nPůvodní profesí programátor. Pochází z pražského Žižkova, ke kterému se celý život hlásí. Svou novinářskou kariéru začal v Jugoslávii, odkud v roce 1999 psal zpravodajské články pro česká média. Od začátku roku 2007 pracoval pro server iDNES.cz, odkud na konci roku 2013 přešel do České televize, kde natáčel reportáže pro hlavní zpravodajskou relaci Události. V roce 2016 se vrátil zpět na iDNES.cz, kde pracuje dosud. \n\nV roce 2012 se podílel na tvorbě dokumentárního filmu Ghetto jako systém, z cyklu Intolerance, jehož námět vznikl na základě Bangových reportáží z ubytoven v Ostravě. Režíroval M. Petrov. \n\nV hudební branži působil se svými bratry Radoslavem (známější pod pseudonymem Gipsy) a Gyullou již od třinácti let. S prvně jmenovaným zakládal kapely Syndrom Snopp (transformace z původních \"Kalo rikonos\") a známější Gipsy.cz, kde hrál na kytaru a zpíval. Se starším bratrem Gyullou občasně působil v kapele Trio Romano kde hraje na cokoliv, co zrovna dostane do ruky. Aktivně hraje na několik hudebních nástrojů (klavír, kytara, baskytara, flétna). Je spoluautorem některých hudebních pasáží v pohádce O chytrém, ale prolhaném zloději Bajcůrovi, kde ztvárnil hlavní roli Bajcůra. \n\nByl členem Rady vlády pro záležitosti romské menšiny, odkud ale pro nezájem tehdejšího premiéra Petra Nečase odešel. \n\nOd roku 2017 pracuje jako team leader v internetovém periodiku Idnes.\n\nProfil Patrika Bangy na iDNES.cz\n\n"}
{"id": "1449280", "url": "https://cs.wikipedia.org/wiki?curid=1449280", "title": "Evangelický hřbitov v Nýdku", "text": "Evangelický hřbitov v Nýdku\n\nEvangelický hřbitov v Nýdku se nachází v obci Nýdek ve svahu nad náměstím směrem k Nové Osadě. \n\nVlastníkem větší části hřbitova je Farní sbor Slezské církve evang. a. v. v Bystřici; malá část hřbitova se nachází na státním pozemku. Provozovatelem hřbitova je obec Nýdek.\n\nHřbitov byl posvěcen 26. května 1864. Roku 1900 byl rozšířen.\n\nNa hřbitově se nachází rozměrná evangelická kaple, vystavěná v letech 1903–1904, jež nahradila dřívější dřevěnou márnici.\n\nNa hřbitově je pohřbeno deset členů partyzánské skupiny „Čantoryja”, kteří padli 10. listopadu 1943.\n\n\n"}
{"id": "1449283", "url": "https://cs.wikipedia.org/wiki?curid=1449283", "title": "Ploužnický rybník", "text": "Ploužnický rybník\n\nPloužnický rybník je rybník o rozloze vodní plochy 5,55 ha nalézající se na Ploužnickém potoce asi 1 km východně od centra obce Hvězdov v okrese Česká Lípa. Pod hrází rybníka se nalézal mlýn zaniklá po roce 1950.\n\nRybník je ve vlastnictví Vojenských lesů a je využíván pro chov ryb.\n\n"}
{"id": "1449286", "url": "https://cs.wikipedia.org/wiki?curid=1449286", "title": "Ensete habešské", "text": "Ensete habešské\n\nEnsete habešské (\"Ensete ventricosum\") je bylina z čeledi banánovníkovitých, rostoucí v tropických deštných lesích východní Afriky do nadmořské výšky okolo tří tisíc metrů. Může dosahovat výšky šest až osm metrů. Listy jsou dlouhé až pět metrů a široké jeden metr. Květenstvím je lata, zbarvená tmavě červeně. Plody jsou drobné, tuhé a nejedlé. Ensete se pěstuje jako okrasná rostlina, v mírném pásmu vyžaduje ochranu před mrazem. Guragové v jihozápadní Etiopii využívají ensete jako zdroj potravy, což popsali již cestovatelé Jerónimo Lobo a James Bruce (odhaduje se, že ensete se pěstovalo jako kulturní rostlina již před deseti tisíci lety). Pochoutkou jsou vařené mladé výhonky a z dužiny pseudostemu, která obsahuje množství škrobu, se připravuje pečivo zvané \"kocho\". Listy se používají jako obalový materiál, střešní krytina nebo krmivo pro dobytek, z řapíků se získává vlákno používané ke tkaní rohoží, rostlina je rovněž využívána v domorodé medicíně. Ensete se vyznačuje vysokými výnosy a relativně snadným pěstováním – podle odhadů k uživení rodiny stačí čtyřicet až šedesát rostlin – bývá však napadáno bakterií \"Xanthomonas campestris\".\n\n"}
{"id": "1449287", "url": "https://cs.wikipedia.org/wiki?curid=1449287", "title": "Mlýnský rybník (Hvězdov)", "text": "Mlýnský rybník (Hvězdov)\n\nMlýnský rybník někdy nazývaný též Hvězdovský rybník III je rybník o rozloze vodní plochy 2,52 ha nalézající se na Svébořickém potoce asi 1 km východně od centra obce Hvězdov v okrese Česká Lípa. \n\nRybník je ve vlastnictví Vojenských lesů a je využíván pro chov ryb.\n"}
{"id": "1449288", "url": "https://cs.wikipedia.org/wiki?curid=1449288", "title": "Salar de Olaroz", "text": "Salar de Olaroz\n\nSalar de Olaroz je solná laguna (solná pláň) v departamentu Susques provincie Jujuy na severozápadě Argentiny. Solné jezero Olaroz je zároveň - podobně, jako některé další solné laguny v Argentině, Bolívii a Chile - zdrojem lithia a uhličitanu draselného (potaše), jež jsou zde těženy ve stejnojmenném dole.\n\nSalar de Olaroz se nachází v nadmořské výšce 3900 metrů v oblasti náhorní planiny Puna de Atacama ve střední části jihoamerických And. Celoroční úhrn srážek zde nedosahuje 100 mm, průměrná roční teplota je 8 °C. Nadmořská výška horských vrcholů v okolí laguny se pohybuje zhruba v rozpětí 4500 - 5500 metrů. Bezodtoké jezero Olaroz je jednou z mnoha solných lagun, které se vyskytují na planině Puna v oblasti trojmezí Argentiny, Bolívie a Chile. Departament Susques je s rozlohou 9199 km² a necelými 4 tisíci obyvatel největším a zároveň nejřídčeji osídleným departamentem provincie Jujuy. Solné jezero je vzdáleno od San Salvadoru de Jujuy, metropole provincie Jujuy, vzdušnou čarou přibližně 160 km směrem na severozápad, pozemní cestou je uváděna vzdálenost od 230 do 270 km.\n\n\n"}
{"id": "1449289", "url": "https://cs.wikipedia.org/wiki?curid=1449289", "title": "Bodláková (Praha)", "text": "Bodláková (Praha)\n\nBodláková je ulice v lokalitě Hutě (Na Hutích) v katastrálním území Hloubětín (jižní strana západního úseku) a Kyje (celá severní strana a jižní strana východního úseku) na Praze 14. Spojuje ulici Za Černým mostem a Pýrovou. Od západu do ní postupně ústí ulice Ovsíková a Rolní a dále ji protíná ulice Branská. Má přibližný západovýchodní průběh.\n\nUlice vznikla a byla pojmenována v roce 1994. Nazvána je podle bodláku, ostnaté rostliny z čeledi hvězdnicovitých s červenofialovými květy, která byla pro tuto krajinu před výstavbou typická. V roce 2008 byla ulice prodloužena východním směrem (úsek Branská–Pýrová).\n\nNa severní straně západního úseku ulice je zahrádkářská osada, na jižní straně je pole. Na severní straně východního úseku je pole, na jižní straně jsou rodinné domy a chaty se zahradami. Ulice má charakter polní cesty (stav 2018).\n\n"}
{"id": "1449290", "url": "https://cs.wikipedia.org/wiki?curid=1449290", "title": "Bodláková", "text": "Bodláková\n\nBodláková může být ulice:\n\nUlice s podobným názvem Bodlákova:\n\n"}
{"id": "1449291", "url": "https://cs.wikipedia.org/wiki?curid=1449291", "title": "Hvězdov IV", "text": "Hvězdov IV\n\nRybník Hvězdov IV je rybník o rozloze vodní plochy 4,23 ha nalézající se na Svébořickém potoce asi 1,3 km severovýchodně od centra obce Hvězdov v okrese Česká Lípa. \n\nRybník je ve vlastnictví Vojenských lesů a je využíván pro chov ryb.\n"}
{"id": "1449293", "url": "https://cs.wikipedia.org/wiki?curid=1449293", "title": "Novodvorský rybník I", "text": "Novodvorský rybník I\n\nNovodvorský rybník I je rybník o rozloze vodní plochy 7,98 ha nalézající se na Svébořickém potoce asi 1,5 km severovýchodně od centra obce Hvězdov v okrese Česká Lípa. \n\nRybník je ve vlastnictví Vojenských lesů a je využíván pro chov ryb. Na rybníce je zaveden lov trofejních ryb systémem \"Chyť a pusť\".\n\n"}
{"id": "1449296", "url": "https://cs.wikipedia.org/wiki?curid=1449296", "title": "Tanahmasa", "text": "Tanahmasa\n\nTanahmasa (také \"Tanah Masa\", indonésky \"Pulau Tanahmasa)\" je indonéský ostrov v souostroví Batu (indonésky \"Kepulauan Batu\") západně od Sumatry v Indickém oceánu o rozloze 344,3 km. Administrativně ostrov patří k indonéské provincii Severní Sumatra. Ostrov leží 1 200 km západně od Jakarty.\nTanahmasa se nachází v centrální části souostroví Batu. Severním okrajem ostrova prochází rovník. Na severovýchodě od ostrova se nachází ostrov Pini, na jihozápadě ostrov Tanabala. Další menší ostrovy, např. Masa se nachází na severovýchodně od pobřeží Tanahmasy. Skupina ostrov administrativně patří k okrsku Südnias (indonésky \"Nias Selatan)\". Zde tvoří Tanamasah distrikt Tanah Masa s dvanácti vesnicemi Makole, Jeke, Sifauruasi, Saeru Melayu, Bawoanalita Saeru, Bawo Orudua, Hale Baluta, Bawo Ofuloa, Baluta, Eho Baluta, Hiligeho Sogawu a Hiliomasio.\n\nPrůliv mezi Tanahmasoua a Tanahbalou je 27 kilometrů dlouhý, kilometr široký a pouhých 10 až 20 metrů hluboký. Nachází se v něm četné korálové útesy.\n\nNejvyšší bod ostrova se nachází v nadmořské výšce 204 metrů. Největší vesnicí je Baluta na západním pobřeží Tanahmasy.\nNa Tanahmase žilo v roce 2017 3 662 obyvatel, z toho 1 822 tisíc mužů a 1 840 žen. Na ostrově se nachází jedna mešita a 21 kostelů.\n\nTanahmasa je domovem taguana, letající veverky - letuchy či poletuchy, která používá kožní lem mezi končetinami k plachtění. Z ohroženích ptačích druhů žije na Tanahmase holub skořicovohlavý, holub nikobarský, buřňáček vlaštovčí, burňák světlenohý, holub jambu, fregatka Andrewsova, anhinga rezavá, břehouš rudý, jespák velký, jespák rudokrký a vodouš říční.\n\nZemědělství je provozováno na ostrově pouze omezeně. Na 40,9 ha se pěstuje maniok a na 24,6 akrech sladké brambory. Z jiných zemědělských produktů se pěstuje chilli, papája, banány a ananas. V roce 2017 se sklidilo 73,9 tun manioku a 75 tun sladkých brambor. 940 tun ryb bylo uloveno na pobřeží ostrova. Na ostrově dále žilo 2146 prasat, 36 koz a 1887 kusů drůbeže.\n\nNa Tanahmase se nachází letiště Lasonde. Jako jediný z ostrovů Batu má Tanahmasa cesty mezi obcemi na ostrově. Cesta z letiště do přístavu Tanahmasa měří přibližně 500 metrů. \n\nLékařskou péči se provádí pouze osm zdravotních sester. Na ostrově je sedm státních a soukromých základních škol a veřejná střední škola. V roce 2017 v nich studovalo 677 studentů. Další školy nejsou na ostrově k dispozici.\n"}
{"id": "1449297", "url": "https://cs.wikipedia.org/wiki?curid=1449297", "title": "Novodvorský rybník II", "text": "Novodvorský rybník II\n\nNovodvorský rybník II je rybník o rozloze vodní plochy 1,4 ha nalézající se na Svébořickém potoce asi 1,7 km severovýchodně od centra obce Hvězdov v okrese Česká Lípa. \n\nRybník je ve vlastnictví Vojenských lesů a je využíván pro chov ryb. \n"}
{"id": "1449298", "url": "https://cs.wikipedia.org/wiki?curid=1449298", "title": "Novodvorský rybník III", "text": "Novodvorský rybník III\n\nNovodvorský rybník III je rybník o rozloze vodní plochy 0,99 ha nalézající se na Svébořickém potoce asi 2 km severovýchodně od centra obce Hvězdov v okrese Česká Lípa. \n\nRybník je ve vlastnictví Vojenských lesů a je využíván pro chov ryb. Po suchém létě roku 2018 byl rybník téměř vyschlý.\n"}
{"id": "1449304", "url": "https://cs.wikipedia.org/wiki?curid=1449304", "title": "Ještědka (rybník)", "text": "Ještědka (rybník)\n\nRybník Ještědka je rybník o rozloze vodní plochy 2,03 ha nalézající se na Ještědském potoce asi 0,5 km severovýchodně od centra města Stráž pod Ralskem v okrese Česká Lípa. \n\nRybník využívá místní organizace Českého rybářského svazu pro chov ryb.\n"}
{"id": "1449305", "url": "https://cs.wikipedia.org/wiki?curid=1449305", "title": "Mokřad (rybník)", "text": "Mokřad (rybník)\n\nRybník Mokřad je rybník o rozloze vodní plochy 3,0 ha nalézající se na Ještědském potoce asi 0,5 km severovýchodně od centra města Stráž pod Ralskem v okrese Česká Lípa. \n\nRybník využívá místní organizace Českého rybářského svazu pro chov ryb.\n"}
{"id": "1449306", "url": "https://cs.wikipedia.org/wiki?curid=1449306", "title": "Anders Hedberg", "text": "Anders Hedberg\n\nAnders Hedberg (* 25. února 1951 Örnsköldsvik) je bývalý švédský lední hokejista, hrající na pravém křídle.\n\nV letech 1969 a 1970 získal cenu pro nejlepšího švédského juniora, hrál nejvyšší švédskou soutěž za MODO Hockey a Djurgårdens IF Hockey, reprezentoval Švédsko na čtyřech světových šampionátech. V roce 1974 přestoupil do týmu World Hockey Association Winnipeg Jets a stal se jedním z prvních Evropanů, kteří se prosadili v zámořském profesionálním hokeji. V roce 1975 získal Lou Kaplan Trophy pro nejlepšího nováčka a v letech 1976 a 1978 získal s Winnipegem Avco World Trophy. Od roku 1978 hrál National Hockey League za New York Rangers. V roce 1985 obdržel Bill Masterton Memorial Trophy a byl nominován k NHL All-Star Game. Poté ukončil kariéru a působí jako skaut, byl také generálním manažerem švédské hokejové reprezentace. V roce 1997 byl mezi prvními hráči uvedenými do Síně slávy IIHF.\n\n\n\n"}
{"id": "1449309", "url": "https://cs.wikipedia.org/wiki?curid=1449309", "title": "Metud", "text": "Metud\n\nRybník Metud je rybník o rozloze vodní plochy 7,43 ha nalézající se na Dubnickém potoce asi 0,5 km severovýchodně od centra města Stráž pod Ralskem v okrese Česká Lípa. \n\nRybník využívá místní organizace Českého rybářského svazu pro sportovní rybolov.\n"}
{"id": "1449311", "url": "https://cs.wikipedia.org/wiki?curid=1449311", "title": "Lepidus", "text": "Lepidus\n\nLepidus („fascinující“) byl menší dravý (teropodní) dinosaurus, který žil v období svrchního triasu (geologický stupeň nor, asi před 223 miliony let) na území dnešního Texasu v USA.\n\nFosilie tohoto malého dravého dinosaura byly objeveny v lokalitě Otis Chalk v geologickém souvrství Dockum Group na území Texasu. Formálně byl tento teropod posán v roce 2015 paleontology Sterlingem Nesbittem a Martínem Ezcurrou. Objeveny byly části postkraniální kostry i lebky. Holotyp (kat. ozn. \"TMM 41936-1.3\") byl objeven již roku 1941. Druhové jméno znamená doslova \"fragment\" nebo \"střep\" (odkazuje k fragmentární povaze dochovaných fosilií).\n\"Lepidus praecisio\" byl zřejmě zástupcem čeledi Coelophysidae a jeho blízkými příbuznými byly rody \"Liliensternus\", \"Zupaysaurus\", \"Syntarsus\" a \"Coelophysis\".\n\n"}
{"id": "1449313", "url": "https://cs.wikipedia.org/wiki?curid=1449313", "title": "Typologie (archeologie)", "text": "Typologie (archeologie)\n\nTypologie (v archeologii) je vědecká metoda relativního datování artefaktů. Seřazuje jevy (věci) podle společných znaků a sleduje vývoj hmotné kultury v čase. Pokud by archeologové využili typologie a stratigrafie, mohou získat tzv. typologickou řadu. Využívá skutečnosti, podléhá zákonitosti postupu od jednoduchého ke složitějšímu, tj. předmět na začátku řady je starší než ten na jejím konci. Hlavním představitelem typologie je švédský archeolog Oskar Montelius, který vytvořil relativní datování pro nástroje a zbraně v Evropě v době bronzové.\nŠvédský archeolog Arne Furumark tvrdí, že typologie je použitelná díky setrvačnosti lidské mysli (nerušený vývoj hmotné kultury). Oproti tomu vznikla tzv. švédská typologie, jejímiž autory jsou Hildebrand a Montelius. Ti vidí kulturní materiál tak, jak byl produkován analogickým procesem a procesem organické evoluce. \nPři seriaci jsou shromážděny jednotlivé nálezy, které jsou seřazeny v posloupném pořadí, což má odhalit jejich vývoj v čase. Jde o metodu relativního datování. Existují dvě varianty: kontextuální a frekvenční seriace. \n\nTato varianta zkoumá, jak dlouho jednotlivé styly u artefaktů převládaly. Například můžeme zkoumat změnu tvarů nebo zdobení. Průkopníkem byl William M. Flinders Petrie. Metodu použil při datování předdynastických hrobů, které odkryl v Horním Egyptě. Pozdější práce jeho teorii o vývoji potvrdily. \n\nMetoda sleduje popularitu a četnost výskytu jednotlivých artefaktů. S touto metodou přišli W. S. Robinson a G. W. Brainerd. Ti za prvé předpokládali, že určitý styl se stane populární, popularita dosáhne vrcholu a poté styl zmizí. Za druhé stanovili, že četnost nálezů určitého stylu ze stejného časového období by měla být stejná na různých nalezištích. Z toho vyplývá, že artefakty, které jsou si nejvíce podobné, paří k sobě. Tuto metodu v praxi použil americký archeolog James A. Ford při práci na jihovýchodě Ameriky a Frank Hole v Iránu.\n"}
{"id": "1449322", "url": "https://cs.wikipedia.org/wiki?curid=1449322", "title": "Cena BAFTA za nejlepší ženský herecký výkon ve vedlejší roli", "text": "Cena BAFTA za nejlepší ženský herecký výkon ve vedlejší roli\n\nFilmová cena Britské akademie (angl. British Academy Film Award za nejlepší ženský herecký výkon ve vedlejší roli je filmová cena za nejlepší mužský herecký počin ve vedlejší roli udělovaná každý rok Britskou akademií filmového a televizního umění.\n\n"}
{"id": "1449324", "url": "https://cs.wikipedia.org/wiki?curid=1449324", "title": "Krajský přebor – Praha-město 1965/66", "text": "Krajský přebor – Praha-město 1965/66\n\nV soubojích Krajského přeboru – Praha-město 1965/66 se utkalo 14 týmů dvoukolovým systémem podzim - jaro. Tento ročník skončil v červnu 1966.\n\nZdroj:\n\nPoznámky:\n"}
{"id": "1449326", "url": "https://cs.wikipedia.org/wiki?curid=1449326", "title": "Utkatásana", "text": "Utkatásana\n\nUtkatásana (उत्कटासन) neboli Židle je jednou z ásan. \n\nNázev pochází ze sanskrtského slova \"utkata\" (उत्कट) divoký, neobvyklý a \"asana\" (आसन) posed/pozice.\n\n\n"}
{"id": "1449336", "url": "https://cs.wikipedia.org/wiki?curid=1449336", "title": "Římskokatolická farnost Bystročice", "text": "Římskokatolická farnost Bystročice\n\nŘímskokatolická farnost Bystročice je územní společenství římských katolíků, jehož farním kostelem je kostel svatého Cyrila a Metoděje v děkanátu Olomouc olomoucké arcidiecéze.\n\nPrvní zmínka o obci je začátku 12. století. Farní kostel byl postaven roku 1858.\n\nOd července 2017 je farářem R. D. Mgr. Antonín Štefek.\n"}
{"id": "1449337", "url": "https://cs.wikipedia.org/wiki?curid=1449337", "title": "Eugene Canseliet", "text": "Eugene Canseliet\n\nEugène Canseliet (18. prosince 1899 v Sarcelles – 17. dubna 1982 v Savignies) byl francouzský spisovatel a alchymista, jediný žák Fulcanelliho.\n\nAdepta Fulcanelliho poznal roku 1915. Pod jeho vedením údajně provedl transmutaci v podniku Usine a Gaz de Sarcelles; přítomen byl spolu s Gastonem Sauvagem a Julesem Chapagnem. Podle Canselieta se naposledy setkal se svým mistrem Fulcanellim v roce 1953 ve Španělsku. \n\n\n\n"}
{"id": "1449338", "url": "https://cs.wikipedia.org/wiki?curid=1449338", "title": "Lidský polyomavirus MCPyV", "text": "Lidský polyomavirus MCPyV\n\nLidský polyomavirus MCPyV neboli Lidský polyomavirus Merkelových buněk je virus patřící do čeledi Polyomaviridae. Tento virus se běžně vyskytuje na lidské kůži, u jedinců s oslabenou imunitou však může vyvolat jednu z rakovin kůže, karcinom Merkelových buněk. Tento virus byl objeven v roce 2008 vědci z univerzity Pittsburgh.\nJedná se o virus s genetickou informací ve formě ds DNA, počet párů bazí je okolo 5400. Struktura viru je ikosahedrální, bez obalu s velikostí 40-55 nm.\n\nVirus je prokazatelně onkogenní, způsobující karcinom kůže. Nastává při mutaci viru při integraci do hostitelského genomu.\n"}
{"id": "1449339", "url": "https://cs.wikipedia.org/wiki?curid=1449339", "title": "Nikaho (Akita)", "text": "Nikaho (Akita)\n\nNikaho (japonsky:\"にかほ市\") je město v prefektuře Akita v Japonsku. Z údajů z března 2018 zde žije necelých 30 tisíc obyvatel.\n\nMěstská ekonomika je závislá především na komerčním rybolovu a na zemědělství. Má zde pobočku výrobce elektroniky TDK.\n\n\n"}
{"id": "1449343", "url": "https://cs.wikipedia.org/wiki?curid=1449343", "title": "Fulcanelli", "text": "Fulcanelli\n\nFulcanelli je pseudonym neznámého autora dvou stěžejních alchymistických knih \" Tajemství katedrál \" a \"Příbytky filosofů\".\nKnihy \"Le Mystère des cathédrales\" (\"Tajemství katedrál\") v roce 1926 a \"Les Demeures philosophales\" (\"Příbytky filosofů\") v roce 1930 vyšly v pařížském nakladatelství Schemit pod autorským pseudonymem \"Fulcanelli\". Tato díla nabízí dešifování alchymických symbolů několika památek, jako jsou například katedrála Notre-Dame v Paříži, katedrála v Amiens, na výzdobě paláce Lallemant v Bourges a další..\n\nObě knihy vydal a opatřil předmluvami v roce 1926 a 1930 jeho žák Eugene Canseliet. Prvá vydání byla ilustrována malířem a okultistou Julienem Champagnem. Od té doby vyšly v několika vydáních včetně české edice v nakladatelství Trigon. Někdy tomuto autorovi bývá připisováno, ať už právem či neprávem, i třetí dílo \"Finis Gloriae Mundi\" (\"Konec slávy světa\").\n\nFulcanelliho práce byla diskutována historiky, jako byl Robert Halleux a Didier Kahn, kteří zpochybnili relevanci alchymistického výkladu studovaných objektů. Co se týče totožnosti osoby Fulcanelliho bylo vysloveno mnoho hypotéz, a byl shledáván v různých francouzských esotericích, včetně Canselieta a Champagna. Údajně se s ním měl kdysi setkat i Jacques Bergier, jeden z autorů díla \"Jitro kouzelníků\", a to v prostorách výzkumné laboratoře pařížské plynárny. Jeho pseudonym bývá vykládán jako spojení jmen Vulkán a Eliáš..\n\n"}
{"id": "1449346", "url": "https://cs.wikipedia.org/wiki?curid=1449346", "title": "Nick Travis", "text": "Nick Travis\n\nNick Travis (16. listopadu 1925, Filadelfie, Pennsylvania - 7. října 1964, New York City) byl americký jazzový trumpetista.\nTravis začal hrát profesionálně ve věku 15 let, hrál na počátku čtyřicátých let 20 století s Johnny McGhee, Vido Musso (1942), Mitch Ayres a Woody Herman (1942-44). V roce 1944 nastoupil do armády. Po ukončení služby hrál s Ray McKinley (1946–50, Benny Goodman (1948-49), Gene Krupa, Ina Ray Hutton, Tommy Dorsey, Tex Beneke, Herman ještě jednou (1950-51). S Jerry Gray, Bob Chester, Elliot Lawrence a Jimmy Dorsey (1952-53). V letech 1953-56 byl sólistou orchestru Sauter-Finegan. Poté se stal studiovým hudebníkem pro NBC, ale hrál s Gerrym Mulliganem (1960-62) a Thelonious Monkem (1963 v Lincolnově středisku).\n\nVětšina Travisovy práce byla ve velkých kapelách, ale také hrál v malých ansámblech s Al Cohnem (1953) a Zoot Simsem (1956). V roce 1954 vedl jedno sesion pro Victor Records.\n\nV roce 1964 zemřel Travis ve věku 38 let v důsledku komplikací vředů.\n"}
{"id": "1449348", "url": "https://cs.wikipedia.org/wiki?curid=1449348", "title": "Pedologie v archeologii", "text": "Pedologie v archeologii\n\nPedologie a archeologie jsou dva vědní obory, které k sobě mají překvapivě velmi blízko. Pedologický výzkum bývá často podobný výzkumu archeologickému, protože oba obory se zajímají o evoluci krajiny. Půdní mapování a archeologický povrchový průzkum jsou úzce propojené a zkoumají svrchní vrstvu zemského povrchu.\n\nPedologie může obohatit archeologii poznáním půd, které měly význam při strategii obsazování a hospodářského využití krajiny zejména během zemědělského pravěku. Pedogeneze určuje v jakém stavu se archeologické artefakty a ekofakty zachovají v daném druhu půdy. Dalším aspektem zachování archeologických památek je míra půdní eroze. Při půdní erozi může dojít k zakonzervování archeologické památky, nebo v horším případě k zániku a k archeologické nezachytitelná. Na většinu archeologických otázek neumí pedolog zpravidla odpovědět, hlavně proto, že většina odborníků se zabývá mapováním, současným využitím a půdní produktivitou v zemědělství a nikoliv půdním vývojem a rekonstrukcí půdních procesů v minulosti.\n\nPro archeologii je nejdůležitější pedologický podobor půdní geomorfologie. Ten zkoumá vztahy mezi půdou a reliéfem. Ovšem nejčastěji používanou „pedologickou“ metodou v archeologii je geochemická prospekce půdy. Chemická prospekce je za určitých podmínek schopná prokazovat jevy, které nejsou klasickými archeologickými metodami zachytitelné. Patří sem fosfátové anomálie v blízkosti obytných budov jako důsledek ukládání organického odpadu. Dále je používanou metodou i morfologie.\n\nMikromorfologie se zabývá vnitřní stavby půdy, které jsou dány prostorovým uspořádáním půdních částic a pórů v mikroskopických rozměrech. Půdní mikromorfologie umožňuje specifickým způsobem hodnotit genezi a vlastnosti půdy. Je schopná zachytit přítomnost mikroartefaktů, exkrementů, okrouhlíků, rozeznat spálené úlomky kostí od těch které prošly trávicím traktem, spálenou organiku od dlouhodobě oxidované.\n"}
{"id": "1449349", "url": "https://cs.wikipedia.org/wiki?curid=1449349", "title": "Nad Zemí (album)", "text": "Nad Zemí (album)\n\nNad Zemí je debutové album české pop rockové kapely Irnis, které bylo vydané v roce 2013.\n\nAlbum bylo nahráno ve studiu v Brně ve studiu Reset, kde byl proveden i mix a master. Muzikantsky se na něm podíleli jednak tehdejší členové kapely, tedy Josef Vališ (zpěv, akustická kytara), Jan Seják (zpěv, baskytara), Roman Hanák Jr. (sólová elektrická kytara), Radovan Jaroň (doprovodná elektrická kytara, elektronika) a Libor Hudček (rap), jednak Roman Kašník, majitel studia, který se postaral o smyčce do písně „Všechny cesty vedou za Tebou“.\n\nAlbum bylo vydáno pod agenturou Alfedus.\n\n\n"}
{"id": "1449350", "url": "https://cs.wikipedia.org/wiki?curid=1449350", "title": "Jaroslav Dostál", "text": "Jaroslav Dostál\n\nJaroslav Dostál (* 1941 Praha) je mezinárodně uznávaný geolog, od roku 2006 emeritní profesor na St.Mary´s Universitě v Halifaxu v Kanadě, kde pracoval od roku 1975. Zabývá se širokým spektrem problémů v mineralogii, geochemii a petrologii vyvřelých hornin. Publikoval přes 300 článků v odborných časopisech a podílel se na mnoha výzkumných projektech. Během působení na universitě významně přispěl k rozvoji katedry geologie i university jako celku. 12 let působil jako vedoucí katedry geologie. Byl členem Akademického senátu i rady guvernérů university.\n\nJe vědecký pracovník v oboru geochemie vyvřelých hornin a její aplikaci ke studii pohybu ker zemské kůry a v souvislosti s tím ložisek nerostných surovin.\n\nJaroslav Dostál se narodil roku 1941 v Praze. Po základní škole studoval od roku 1955 na Průmyslové škole geologické v Praze, kterou ukončil maturitou a odbornou prací \"Návrh na průzkum tuhového ložiska u Českého Krumlova\" v roce 1959. Dále pokračoval ve studiu na Přírodovědecké fakultě University Karlovy, obor geologie se specializací mineralogie. Studium dokončil v roce 1964 jako promovaný geolog. Diplomová práce \"Geologické a petrografické podmínky v oblasti Maršíkova\". V letech 1964–67 pracoval jako asistent a do roku 1969 jako odborný asistent na katedře ložiskové geologie. V srpnu 1968 byl účastníkem světového geologického kongresu, který předčasně ukončila invaze vojsk. V roce 1967 na konkurz získal stipendium na graduální studium.do Kanady na Mc Master Universitě v Hamiltonu, kam s obtížemi po invazi odjel..Studium dokončil v roce 1974 s titulem PhD. Od roku 1975 přednášel a pracoval na výzkumných úkolech St.Mary´s Universitě v Halifaxu, od roku 1980 do 2006 jako řádný a po roce 2006 emeritní profesor.\n\n\n\n\n\n\n"}
{"id": "1449362", "url": "https://cs.wikipedia.org/wiki?curid=1449362", "title": "Montanistika", "text": "Montanistika\n\nMontanistika je starší pojem (synonymum) označující hornictví a hutnictví, resp. hornictví a hornické vědy (nauka o hornictví, \"Bergbaukunde\"). Dnes se obor hornických věd podle anglického vzoru také označuje jako hornické inženýrství \"(mining engineering)\". Pojem montanistika pochází z německého \"Montanistik\" (\"Montanwissenschaften, Montanwesen\"), které je odvozeno z latinského \"Mons\" (hora). Německé výrazy obsahující prefix kmene \"montan-\" (montánní ve smyslu horní, báňský, německy též \"Berg-\") jsou vlastní hlavně pro rakouskou němčinu, viz např. \"Montanuniversität Leoben\" v rakouském Lubně (Leoben).\n\nHornické vědy (hornické inženýrství, nauka o hornictví) jsou aplikované vědy v oboru hornictví. Jsou to vědy především technického a přírodovědeckého rázu jako je hornictví (vědecko-technický obor), dobývání ložisek, geologie, důlní měřičství, geodézie a kartografie, úpravnictví surovin a těžebního odpadu, strojírenství, elektrotechnika, bezpečnostní inženýrství, odvodňování dolů, větrání dolů, ekonomie, právo, ložisková geologie, inženýrská geologie (geomechanika, geotechnika), geoinformatika a další obory. Pojem \"montanistika\" je však ještě o něco širší než dnešní \"hornické vědy\", protože zahrnuje i hutnictví, železářství, metalurgii barevných kovů, energetiku, dopravu (paliv) a další montánní obory jako např. báňské vodohospodářství, lesnictví (palivová základna) či energetika (nauka o hornictví a hutnictví). V dobách, kdy se tento pojem používal nejčastěji, označoval segment hornických a hutnických oborů, věd, průmyslu, úzce souvisel také s montánním vodohospodářstvím a montánním lesnictvím jako palivovou základnou pro hutě. V širším smyslu smyslu obsahuje pojem montanistiky i celou uhelnou, dřevouhelnou, dnes částečně i jadernou energetiku. Týká se tedy hornictví, hutnictví, úpravnictví, ložiskové geologie, geodézie, metalurgie, energetiky, hornického vodohospodářství, lesnictví, strojírenství, mechaniky hornin a souvisejících dílčích oborů (prospekce, průzkum, vrtání atp.).\n\nHornické a hutnické vědy (hornické inženýrství a metalurgie) se vyučují na Vysoké škole báňské – Technické univerzitě Ostrava založené v roce 1849 v Příbrami a v roce 1945 přesunuté do Ostravy. První montánní (hornické) učiliště k výuce montánních (hornicko-hutnických) věd bylo ale založeno již 1716 v Jáchymově.\n\nMontanista (mn.č. montanisté) je akademik a vzdělanec v montánních vědách. Dr. mont., doktor montánních věd, byl starší akademický titul absolventů příbramské Horní akademie – Vysoké školy báňské. Montanisté jsou akademici, profesoři a kantoři na Hornicko-geologické fakultě, Fakultě materiálově technologické (dříve Hutnická fakulta), Fakultě strojní a dalších ústavech VŠB-TUO. Jsou to báňští, hutní, inženýři, strojní inženýři v oboru hornictví a hutnictví, technologové, inspektoři, měřiči a geodeti, ložiskoví geologové, odborníci na odvodňování dolů a větrání dolů, báňští a hutní úředníci, vedoucí, pracovníci, podílníci, podnikatelé v hornictví, hutnictví a montánních oborech. Též je to báňský akademik nebo báňský praktik se širokým komplexním rozhledem v hornictví a hutnictví a montánních (báňských) oborech.\n\nVýznační montanisté: např. Václav II., Georgius Agricola, Kryštof z Gendorfu, František I. Štěpán Lotrinský, Jan Tadeáš Antonín Peithner z Lichtenfelsu, Christoph Traugott Delius, Kašpar Šternberk, József Károly Hell, Johann Grimm, Ignác Antonín Born, Rudolf hrabě Vrbna, František Antonín Gerstner, Franz Xaver Maxmilian Zippe, Augustin Beer, Josef Hrabák, František Pošepný, Karel Galler, Bohuslav Ježek, Alois Parma, Jaroslav Jičínský, Josef Hummel, Fritz Hermann Heise, Friedrich Herbst, Hans Bansen, Robert Peele, Jan Folprech, Karel Patteisky, Václav Šusta, Bohuslav Stočes, Oldřich Trnka, Martin Vavro, Vladimír Limberk, Bohuslav Kaňkovský, Ludvík Hájovský, Richard Kaňa a další.\n\n"}
{"id": "1449365", "url": "https://cs.wikipedia.org/wiki?curid=1449365", "title": "Krameriova cena", "text": "Krameriova cena\n\nKrameriova cena za nezávislou žurnalistiku je literární cena založená v roce 2015 a udělovaná od roku 2016 Asociací nezávislých médií (ANM), která se vymezuje jako sdružení autorů a médií stojících mimo tzv. hlavní proud.\n\nJe považovaná za kontroverzní (přestože v porotě zasedal např. i ředitel veřejnoprávního Českého rozhlasu), např. kvůli tomu, že není jasné, která nezávislá média ANM zastupuje a některá ze známých členských médií jsou považována za dezinformační. Někteří laureáti z tohoto důvodu cenu odmítli převzít.\n\n\n\n\n\n\n\n\n"}
{"id": "1449367", "url": "https://cs.wikipedia.org/wiki?curid=1449367", "title": "Kostel Povýšení svatého Kříže (Karlovy Vary-Rybáře)", "text": "Kostel Povýšení svatého Kříže (Karlovy Vary-Rybáře)\n\nKostel Povýšení svatého Kříže (též uváděn jako kostel svatého Kříže) je římskokatolický farní kostel v Rybářích, místní části Karlových Varů. Byl postaven v letech 1904–1906 staviteli Norbertem a Aloisem Sichertovými z Rybář ve stylu vznešené novorománské basiliky podle projektu Karla Schadena z vrchního stavebního úřadu v Praze.\n\nNachází se na náměstí 17. listopadu v Rybářích, na němž je i budova fary. \n\nKostel je chráněn od roku 1964 jako kulturní památka.\n\nNeorientovaná pseudorománská bazilika z pálených cihel tvořená hlavní lodí s užším obdélným presbytářem, kryta sedlovou střechou s pálenou krytinou, s úzkými postranními loděmi s pultovými střechami, zakončena trojapsidálním závěrem. Sakristie spolu s postranní kaplí dodává stavbě podobu kostela s příčnou lodí na půdorysu ve tvaru kříže. Při jihozápadním nároží vstupního průčelí kostela stojí připojena hranolová zvonová věž s lichoběžníkovými štíty na všech stranách s kruhovými hodinami, završená plechovou osmibokou jehlancovou střechou.\n\nPůvodní vesnice Rybáře () procházela standardním vývojem. První zmínka je z roku 1511, kdy Jiljí ze Štampachu (), tehdejší majitel vsi Fischern, daroval vesnici karlovarské obci jako zádušní statek (až do 1848). František Josef I. v roce 1875 povýšil ves na městečko a roku 1897 na město. V roce 1917 Karel I. potvrdil povýšení na město a udělil mu znak (se starým znamením pečetí Rybářů).\n\nKolem roku 1500 na bývalém hřbitově Rybář byl postaven kostel svatého Urbana. V následujících staletích stávající středověký kostel, přes veškeré snahy o jeho zachování i prosazené a uskutečněné úpravy, postupem času přestal být dostačující. Obec se rozrůstala a navíc, po povýšení obce na město, byla potřeba i samostatná farnost. O výstavbě farního kostela tehdejších Rybář bylo rozhodnuto. Na volném prostranství obce byl dne 11. září 1904 posvěcen základní kámen. Stavba trvala do roku 1906.\n\nDne 27. května 1906 byl kostel vysvěcen arcibiskupem Lvem Skrbenským z Hříště.\n\nZařízení pochází z doby vzniku z roku 1906, práce provedl J. Krejčík podle návrhu A. Cechnera. Výmalba interiéru je od V. Hartmanna a pochází z roku 1948. Do kostela byla přemístěna část barokního inventáře ze zrušeného kostela Nanebevzetí Panny Marie ve Svatoboru ve vojenském újezdu Hradiště. U hlavního oltáře jsou umístěny sochy sv. Augustina a sv. Ambrože z 1. poloviny 18. století. Z téhož období je socha Piety a figurálně zdobená křtitelnice. Obrázek Vzkříšení na měděném plechu pochází ze 17. století. Dva oltářní obrazy patrně se svatou Terezou a svatým Václavem jsou z 2. poloviny 18. století.\n\nVarhany vyrobil roku 1907 Heinrich Schiffner z Prahy. Jsou to jedny z nejstarších fungujících varhan v Karlovarském kraji.\n\nKostel měl též tři zvony. Ty bez újmy přečkaly bouřlivé období první světové války, ale za druhé světové války v roce 1942 byly zrekvírovány pro zbrojní program Třetí říše.\n\nDne 7. prosince 2017 byly slavnostně navráceny zvon \"Josef\" (cca 240 kg) a zvon \"Maria\" (cca 320 kg).\n\nKe slavnostnímu posvěcení zvonů \"Josef, Maria\" a nového zvonu \"Kristus\" došlo 25. května 2019 při mši svaté. Zvony posvětil plzeňský biskup Mons. Tomáš Holub.\nSeverně od kostela se nachází dvoupatrová budova Římskokatolické farnosti Karlovy Vary-Rybáře. Budova pochází z roku 1905 a byla rovněž postavena v novorománském stylu.\n\nSamostatná farnost Rybáře zahájila svoji činnost po postavení kostela sv. Kříže dne 1. ledna 1907.\n\n\n"}
{"id": "1449370", "url": "https://cs.wikipedia.org/wiki?curid=1449370", "title": "Kino Igman (Ilidža)", "text": "Kino Igman (Ilidža)\n\nKino Igman se nachází ve městě Ilidža blízko Sarajeva. Budova z přelomu 19. a 20. století stojí na břehu řeky Željeznica a má adresu \"Hrasnička cesta 14\". Vznikla podle návrhu českého architeka Karla Paříka jako lázeňská restaurace.\n\nRealizace lázní v lokalitě Ilidža v blízkosti Sarajeva byla zahájena nedlouho po příchodu Rakousko-uherské správy na území Bosny. Stavební práce na různých objektech byly zahájeny v polovině 80. let 19. století poté, co celý projekt přešel pod zemskou vládu. Pařík objekt rozčlenil do dvou celků (prostoru pro hosty) spojených verandou a chodbou. Stejně jako celý lázeňský areál byla tehdejší restaurace inspirována tyrolskou horskou architekturou a neoklasicismem.\n\nPozději byl objekt několikrát rekonstruován a přestavován. Původní prvky z fasády objektu zmizely až na sdružená okna v přízemí. Od existence socialistické Jugoslávie slouží restaurace jako kino, které neslo název podle nedalekého pohoří Igman. Byl přistavěn filmový sál s kapacitou cca 200 diváků. V 50. a 60. letech 20. století se zde konaly sarajevské premiéry tehdy populárních filmů. Kino bylo opětovně zprovozněno po dlouhé době, kdy bylo mimo provoz, v roce 2017.\n"}
{"id": "1449385", "url": "https://cs.wikipedia.org/wiki?curid=1449385", "title": "Swiss Cottage (stanice metra v Londýně 1868–1940)", "text": "Swiss Cottage (stanice metra v Londýně 1868–1940)\n\nSwiss Cottage byl název dnes již nepoužívané a zrušené stanice londýnského metra na lince Metropolitan line v lokalitě Swiss Cottage v severozápadním Londýně. V roce 1868 byla tato stanice původně otevřena jako severní konečná stanice železnice \"Metropolitan and St. John's Wood Railway\", která byla prvním severním prodloužením železnice \"Metropolitan Railway\" (nyní linka Metropolitan line) ze stanice Baker Street. Od roku 1879 byla linka odtud postupně prodloužena do konečných stanic Watford, Amersham, Chesham, Uxbridge a Stanmore.\n\nPo otevření nové sousední ražené stanice Swiss Cottage, která byla zpočátku obsluhována linkou Bakerloo line a nyní leží na lince Jubilee line, byla v roce 1940 podpovrchová stanice metra Swiss Cottage na lince Metropolitan line uzavřena.\n\nŽeleznice \"Metropolitan Railway\" otevřela stanici Swiss Cottage 13. dubna 1868 jako severní konečnou své nové trati, \"Metropolitan and St. John's Wood Railway\".\n\n26. dubna 1868 se ve stanici čelně srazily dva vlaky. Na vině byla chyba signalisty, která způsobila, že přijíždějící vlak byl odkloněn k nástupišti, kde stáhl jiný vlak připravený k odjezdu. Tři lidé byli zraněni.\n\nVe 20. letech 20. století společnost \"Metropolitan Railway\" zbourala staniční budovu na západní straně ulice Finchley Road a nahradila ji nákupní pasáží a třemi vchody dolů k nástupištím. Komplex byl postaven podle návrhů Charlese Waltera Clarka.\nVe 30. letech 20. století začala linka Metropolitan line trpět zahlcením na jižním konci své hlavní trasy, kde se vlaky z mnoha jejích větví (větve Watford, Amersham, Chesham, Uxbridge a Stanmore) snažily sdílet omezené kapacity úseku tratě mezi stanicemi Finchley Road a Baker Street. Pro zmírnění této kongesce byl vybudován nový ražený tunel mezi stanicí Finchley Road a tunely linky Bakerloo line ve stanici Baker Street. V souvislosti s tím byly od 20. listopadu 1939 stanice větve Stanmore linky Metropolitan line převedeny na linku Bakerloo line a přesměrovány do nových ražených tunelů do stanice Baker Street, čímž se snížil počet vlaků používajících tratě linky Metropolitan line na tomto úseku.\n\nSpolu s novou raženou trasou byla otevřena nová stanice linky Bakerloo line, nazvaná Swiss Cottage, vedle stávající stejnojmenné stanice linky Metropolitan line. Po určitou dobu fungovaly obě stanice jako stanice jedna (nástupiště linky Metropolitan line zůstala označena jako nástupiště 1 a 2 a nástupiště linky Bakerloo line byla označena jako nástupiště 3 a 4). Toto uspořádání však dlouho nevydrželo, neboť v důsledku úsporných opatření v době války zastavil ve stanici metra Swiss Cottage linky Metropolitní line poslední vlak 17. srpna 1940. Po otevření linky Jubilee line v roce 1979 byla větev Stanmore linky Bakerloo line, včetně nové stanice Swiss Cottage, převedena na novou linku Jubilee line.\n\nV 60. letech 20. století byla budova původní stanice stržena v souvislosti s rozšířením ulice Finchley Road, ale její bývalá nástupiště stále částečně existují.\n\nPůvodní záměrem železniční společnosti \"Metropolitan & St. John's Wood Railway\" bylo stočit se se svou podzemní tratí na severovýchod na Hampstead, jak se to objevilo na některých mapách. Ačkoliv tento projekt nepokračoval a trať byla místo toho vedena na severozápad, byl postaven krátký úsek tunelu severně od stanice Swiss Cottage. Ještě dnes je vidět z vlaku linky Metropolitan line směřujícího na jih.\n\nDalšími stanicemi linky Metropolitan line uzavřenými v souvislosti s otevřením raženého tunelu linky Bakerloo line (nyní linka Jubilee line), kterými vlaky linky Metropolitan line pouze projíždějí, jsou:\n\n\n"}
{"id": "1449387", "url": "https://cs.wikipedia.org/wiki?curid=1449387", "title": "Poměrová analýza", "text": "Poměrová analýza\n\nPoměrová analýza vychází z účetních výkazů, a to z rozvahy a výkazu zisku a ztrát. Vzniká ze vzájemné vazby ukazatelů, kdy jsou jejich absolutní hodnoty dávány do vzájemných poměrů, aby bylo možno je analyzovat.\n\nUkazatele se obvykle sdružují do skupin, přičemž každá tato skupina se váže k některému aspektu finančního stavu podniku. Zpravidla se uvádí dělení do pěti základních skupin, a to podle posuzované vlastnosti objektu, respektive skutečnosti, na kterou se zaměřuje.\n\nUkazatelé rentability jsou v praxi jedny z nejsledovanějších ukazatelů. Rentabilita neboli výnosnost investovaného kapitálu je měřítkem schopnosti podniku vytvářet nové zdroje a dosahovat zisku pomocí vloženého kapitálu. U těchto poměrových ukazatelů se vychází z účetních výkazů, jako jsou rozvaha a výkaz zisku a ztráty. Všechny ukazatele rentability fungují na stejné bázi, neboť udávají, kolik Kč zisku připadá na 1 Kč jmenovatele.\n\nRentabilita celkových aktiv je důležitý ukazatel, který měří výkonnost neboli produkční sílu podniku. Pokud se v čitateli dosadí EBIT, pak je možné měřit výkonnost podniku bez vlivu zadlužení a daňového zatížení.\n\nUkazatel rentability vlastního kapitálu je jedním z klíčových ukazatelů, na který se soustřeďují především akcionáři, společníci a další investoři. Ukazatel je měřítkem, které spočívá v měření, kolik čistého zisku připadá na 1 Kč investovaného kapitálu akcionářem nebo společníkem.\n\nUkazatel vyjadřuje ziskovou marži, která je velmi důležitým faktorem pro hodnocení úspěšnosti činnosti podniku. Hodnotu ziskové marže je dobré porovnat s podniky, které se zabývají stejnou, nebo podobnou činností.\n\nUkazatel rentability vloženého kapitálu vyjadřuje poměr zisku s výší celkového kapitálu. Vyjadřuje míru působení celkového kapitálu vloženého do firmy bez ohledu na zdroj financování.\n\nUkazatele likvidity vyjadřují schopnost podniku splácet své závazky. Tito ukazatelé v podstatě poměřují to, čím je možno platit, s tím, co je nutno zaplatit.\n\nUkazatel běžné likvidity vyjadřuje, kolikrát pokrývají oběžná aktiva krátkodobé cizí zdroje, což znamená, kolikrát je podnik schopen uspokojit věřitele, pokud by proměnil veškerá oběžná aktiva v daném okamžiku na peněžní prostředky. Doporučené rozmezí pro hodnotu ukazatele je 1,5 – 2,5. Pokud směřuje k hodnotě 1 a méně, pak veškerá provozní činnost je hrazena z cizích zdrojů.\n\nUkazatel vylučuje nejméně likvidní část oběžných aktiv – zásoby z ukazatele běžné likvidity. Ukazatel pohotové likvidity by měl mít hodnotu v rozmezí 1 – 1,5. Pokud by byla hodnota menší než 1, pak by podnik musel spoléhat na případný prodej zásob. Naopak vysoké hodnoty značí značný objem oběžných aktiv ve formě pohotových prostředků, které podniku přinášejí pouze minimální nebo žádný úrok. Pokud podnik vlastní nadměrnou výši pohotových prostředků, vede to k neproduktivnímu využívání vložených prostředků a tím negativně ovlivňuje celkovou výkonnost celého podniku.\n\nUkazatel okamžité likvidity je nejpřísnější ukazatel likvidity. Hodnoty tohoto ukazatele by měly být v rozmezí 0,2 – 0,5. Pokud by hodnoty podniku vykazovaly vysoké hodnoty, svědčilo by to o neefektivním využití finančních prostředků.\n\nS pomocí ukazatelů aktivity lze zjistit, zda je velikost jednotlivých druhů aktiv v rozvaze přiměřená k poměru současným nebo budoucím hospodářským aktivitám podniku, což znamená, zda ukazatele aktivity měří schopnost podniku využívat vložené prostředky. Vyjadřují se v podobě obratu jednotlivých položek aktiv, případně pasiv a jejich doby obratu.\n\nUkazatel obratu aktiv měří efektivitu, s jakou je podnik schopen využívat veškeré prostředky pro podnikání. Minimální doporučovaná hodnota obratu aktiv je 1. Pokud má podnik nízkou hodnotu tohoto ukazatele, tak to znamená, že má neúměrnou majetkovou vybavenost a neefektivně jí také využívá. Všeobecná platí, že čím je hodnota vyšší, tím pro podnik lépe.\n\nObrat zásob vyjadřuje, kolikrát je každá položka zásob prodána a znovu naskladněna v průběhu celého roku. Pokud je výsledná hodnota ukazatele vyšší než průměry, nemá podnik zbytečné nelikvidní zásoby, které by vyžadovaly nadbytečné financování. Pokud je hodnota nižší, podnik disponuje přebytečnými zásobami, které na sebe vážou prostředky a musí být profinancovány.\n\nDoba obratu zásob je ukazatel vyjadřující průměrný počet dnů, po které jsou zásoby vázány v podniku do doby jejich prodeje nebo spotřeby. Obecně platí, že čím kratší je doba obratu zásob, tím pro podnik lépe.\n\nDoba obratu pohledávek je dobou existence kapitálu ve formě pohledávek. Ukazatel vyjadřuje podíl průměrného stavu pohledávek a průměrných denních tržeb podniku. Je v něm zahrnuto období od okamžiku prodeje na obchodní úvěr, po které musí podnik čekat, než obdrží platby od svých odběratelů, které je zprůměrováno. Delší průměrná doba inkasa pohledávek značí větší potřebu úvěrů a s tím spojené vyšší náklady.\n\nDoba obratu závazků vyjadřuje dobu, kdy závazek vznikl, do doby jeho úhrady. Tento ukazatel by měl dosáhnout alespoň hodnoty ukazatele doby obratu pohledávek.\n\nUkazatele zadluženosti se zabývají finanční strukturou podniku z dlouhodobého hlediska. Měří výši rizika, které firma podstupuje při určité finanční struktuře vlastních a cizích zdrojů podniku. Z hlediska zadluženosti je obecně platné, že čím větší je objem závazků, tím více je potřeba v budoucnosti věnovat pozornost tvorbě prostředků na jejich splácení. Všechny ukazatele zadluženosti umožňují podnikům určit, v jakém rozsahu jsou aktiva financována cizími zdroji.\n\nUkazatel celkové zadluženosti udává poměr mezi celkovými závazky daného podniku a jeho celkovými aktivy. Měří tedy rozsah, v jakém podnik ke svému financování využívá cizí zdroje.\n\nUkazatel míry zadluženosti je poměrem mezi cizími zdroji a vlastním kapitálem. Tento ukazatel je velice významný pro banku za situace, pokud například podnik žádá o nový úvěr. Banka se na jeho základě rozhoduje, zda úvěr poskytnout, či nikoliv. Pro toto rozhodnutí je důležitý jeho časový vývoj, zda se podíl cizích zdrojů zvyšuje, či snižuje. Ukazatel je důležitý také pro věřitele, neboť signalizuje, do jaké míry by mohly být ohroženy jejich nároky.\n\nUkazatel míry samofinancování vyjadřuje podíl vlastního kapitálu podniku k jeho celkovým aktivům. Udává v jaké míře jakou aktiva podniku financována penězi svých vlastníků. Hodnota tohoto ukazatele by se měla pohybovat u zdravých podniků okolo úrovně 0,5.\n\nUkazatel úrokového krytí udává kolikrát zisk před odpočtem úroků a daní (EBIT) pokrývá úrokové náklady podniku. U prosperujících podniků se hodnota ukazatele pohybuje v rozmezí 6–8. Pokud by hodnota klesla pod 2, šlo by o kritickou situaci.\n\nProvozní ukazatele jsou zaměřeny dovnitř firmy, kde se uplatňují ve vnitřním řízení. Jsou důležitými prostředky pro management, jelikož díky těmto ukazatelům dokáží sledovat a analyzovat vývoj provozních aktivit podniku. Provozní ukazatele se opírají o tokové veličiny podniku, kterými jsou především náklady.\n\nVyjadřuje objem z přidané hodnoty, který byl vytvořen v průměru jedním zaměstnancem podniku.\n\nUkazatel udává, jak vysoké byly výkony, v tisících korun, na zaměstnance za jeden rok.\n"}
{"id": "1449395", "url": "https://cs.wikipedia.org/wiki?curid=1449395", "title": "Svinaře (zámek)", "text": "Svinaře (zámek)\n\nZámek ve Svinařích, malé obci v okrese Beroun, je barokní stavba z druhé poloviny 18. století. Součástí zámeckého areálu je rozsáhlý park a hospodářský dvůr s dalšími budovami. Zámek, sýpka a park jsou chráněny jako kulturní památka České republiky. Po letech chátrání prochází areál od roku 2003 rekonstrukcí.\nNa místě zámku původně stála zemanská tvrz, snad již ve 14. století. Patřila pánům ze Svinař, ale majitelé většinou sídlili jinde a tvrz nepoužívaná k bydlení zpustla v 16. století. Zámek nechal postavit roku 1766 Antonín Maschek z Maasburgu – zároveň se zámkem vznikl i zámecký park. V držení tohoto rodu zůstaly Svinaře do roku 1815. Během 19. století se zde vystřídalo více majitelů (Jan Nádherný, Antonín Jan Oppelt, manželé Brožovi). Za Bachofenů z Echtu, kterým Svinaře patřily v letech 1863–1900, byl zámek upraven. \n\nMax Kahler, majitel zámku po roce 1900, byl významný podnikatel v cukrovarnictví, také zastával funkci ředitele banky Union nebo prezidenta Pražské burzy; v roce 1911 byl povýšen do rytířského stavu (Ritter von Kahler). V roce 1921 bylo Kahlerům svinařské zboží zabaveno v rámci pozemkové reformy, ale v roce 1925 jim bylo opět vráceno. Jeden z Maxových synů, Eugen von Kahler, byl expresionistický malíř, mezi jehož přátele, kteří za ním do Svinař jezdili, patřili např. Max Brod, Franz Werfel či Willi Nowak. \n\nZámek zůstal ve vlastnictví židovské rodiny Kahlerů do druhé světové války, kdy museli před nacisty uprchnout; zámek převzalo gestapo. V roce 1945 přešel do národní správy, v roce 1950 byl přidělen podniku Cementárny Beroun. Zámecká budova byla upravena na byty, hospodářské budovy využívalo zemědělské družstvo a později státní statek, objekty nebyly udržovány a chátraly. V roce 1990 byl zámek převeden na soukromou společnost Reality s.r.o., devastace však pokračovala. Zámek, který je od roku 1965 kulturní památkou, se dostal na seznam ohrožených památek. V roce 2003 koupil areál Jiří Nosek, jehož rod hospodařil ve Svinařích již od 17. století, a zahájil postupnou rekonstrukci.\n\nNový majitel vyčistil a dále upravuje park. Jeden čas v parku fungovala zahradně-důlní železnice (s důlními vozíky). V letech 2004-2013 se vždy v červnu v parku konala setkání kovářů a příbuzných řemesel nazvaná Svinařské řetězení, poté byla akce přesunuta do nedaleké Litně a dostala název \"Kováři v Litni\". S postupující rekonstrukcí se rozšiřuje využití dalších prostor zámku i ke kulturním a společenským akcím. Bylo otevřeno bistro a kavárna, galerie zřízená v bývalé sýpce hostila v létě 2018 výstavu „Keltská svatba a jiné vzpomínky“. U příležitosti zahájení této výstavy zde 4. srpna 2018 proběhla oslava keltského svátku Lughnasadhu. Zámek se nabízí i k pořádání svatebních obřadů a firemních akcí.\n\nPůvodní zámek byl jednoduchá patrová budova se středním rizalitem. Z doby založení zámku pochází polygonální věžička s korouhví s nápisem „AMV 1766“ zakončující střechu. Koncem 19. století rozšířili tehdejší majitelé zámek na jižní straně a přistavěli na severu provozní budovu. Z této doby pochází současná fasáda zámku a arkýř na jihozápadním nároží, který rovněž zdobí korouhev, tentokrát s nápisem „BvE 1890“. Do zámku se vchází z obdélného dvora, který obklopují hospodářské budovy. Východně navazuje další hospodářský dvůr. Nad hlavním vchodem do zámku je erb Maschků z Maasburgu. Do severní budovy se dá vstoupit z parku dvěma oblouky arkády. Nad arkádou se nachází erb rodiny Bachofenů. \n\nPoblíž vstupu do zámeckého areálu stojí barokní socha sv. Jana Nepomuckého. Dnes jde o kopii, autorem původní sochy byl významný sochař Václav Prachner.\n\n\n"}
{"id": "1449397", "url": "https://cs.wikipedia.org/wiki?curid=1449397", "title": "Indonéská kuchyně", "text": "Indonéská kuchyně\n\nIndonéská kuchyně je národní kuchyní Indonésie. Je to jedna z nejrozmanitějších národních kuchyní světa, protože v Indonésii žije na 17 508 ostrovech přes 300 různých etnických skupin.\n\nV Indonésii se mísí několik gastronomických vlivů, například kuchyně Sumatry byla ovlivněna indickou kuchyní a kuchyní Středního východu, kuchyně Jávy je převážně tradiční, s malým vlivem čínské kuchyně, zatímco kuchyně východní Indonésii je podobná kuchyni Polynésie a Melanésie. Indonéská kuchyně byla též ovlivněna nizozemskou kuchyní.\n\nVětšina indonéských jídel je pikantní, ale indonéské kuchyně pracuje i se základními chutěmi (sladká, slaná, kyselá, hořká). Základním pilířem je pálivá krevetová pasta \"sambal\".\n\nIndonéská kuchyně používá sedm základních postupů přípravy jídla: smažení, grilování, pečení, pražení, sauté, vaření a příprava na páře.\n\nNejpopulárnějšími jídly v Indonésii jsou: \"nasi goreng\" (smažená rýže s nudlemi a masem), \"gado-gado\" (salát ze zeleniny, vajec natvrdo, brambor, tofu, tempehu a \"lontongu\", což je přísada z rýže zabalená v banánovém listu, podávaný s arašídovou omáčkou), \"saté\" (grilované kořeněné maso na špejli, rozšířené po celé jihovýchodní Asii) a \"soto\" (různé tradiční polévky), nicméně indonéské ministerstvo turismu roku 2014 vyhlásilo národním jídlem \"tumpeng\" (kuželovitá miska s rýže se zeleninou a masem). Roku 2018 to ovšem změnilo na 5 národních jídel, kterými jsou: \"nasi goreng, saté, soto, gado-gado\" a \"rendang\" (kořeněný masový pokrm).\n\nHojně je používána zelenina, často se používá listová zelenina (např. špenát), ovšem většina druhů listové zeleniny, co se používá není v Česku moc známa (např. kangkung, genjer, liánovec, maniok nebo papája). Hojně se používá česnek, ale i další zelenina. Z masa se nejčastěji používá hovězí, kozí, kuřecí a kachní, naopak málo používané je vepřové maso (z důvodu islámu), nicméně většina nemuslimských národů v Indonésii ho běžně konzumuje. Protože je Indonésie ostrovní stát, hojně se používají také ryby. Dalšími využívanými surovinami jsou rýže, pšenice, plody moře, sojová omáčka nebo kokosové mléko. Konzumují se také některé druhy hmyzu, ale hmyz není v Indonésii tak populární jako v jiných asijských zemích. Jako tuk se používá nejčastěji palmový olej.\nIndonéskému souostroví Moluky se dříve říkalo \"Ostrovy koření\", a tak není divu, že koření je v Indonésii velice důležité. Nejčastěji se využívají směsi koření zvané \"bumbu.\" Mnoho koření pochází z Indonésie, například muškátový oříšek nebo hřebíček. Dále se také používá pepř, kurkuma, citronová tráva, šalotka, skořice, koriandr, tamarind, zázvor a řada dalších.\n\nV Indonésii roste mnoho druhů tropického ovoce, často se jí syrové, ovšem dělají se z něho také různé šťávy, zákusky nebo saláty (příkladem je ovocný salát rujak). Mezi nejkonzumovanější ovoce patří: mango, mangostan, chlebovník (\"jackfruit),\" durian, duku, pomelo, karambola, mombín, banán, avokádo, longan, papája, kvajáva nebo ananas.\n\n\nV Indonésii se pijí různé čaje (například \"teh botol\" ,sladký jasmínový čaj prodávaný v lahvích, nebo \"teh manis\", slazený čaj, který se podává ve většině indonéských domácností), dále káva nebo džusy z místního ovoce, dají se zde ale sehnat i sladké limonády jako je coca-cola nebo fanta. Tradičním nápoji jsou i \"bajigur\" a \"bandrek,\" teplé kořeněné nápoje z kokosového mléka nebo kokosového cukru. Alkoholické nápoje nejsou příliš časté (z důvodů islámu), ale podle staročínských zdrojů se v Indonésii hojně pilo palmové víno zvané \"tuak\", které dnes pije převážně kmen Batak. Mezi další indonéské alkoholické nápoje patří rýžové víno \"brem bali\" z ostrova Bali a palmové víno \"sopi\" z Moluk a Nusa Tenggary. Minahasové na severní Sulawesi zase pijí vysoce alkoholický nápoj \"cap tikus.\" V Indonésii jsou také pivovary, nejznámějšími jsou Bintang a Anker.\n"}
{"id": "1449398", "url": "https://cs.wikipedia.org/wiki?curid=1449398", "title": "Maják Aksi", "text": "Maják Aksi\n\nMaják Aksi (estonsky: \"Aksi tulepaak\") je pobřežní maják, který stojí na pobřeží Aksi v obci Viimsi kraji Harjumaa v Finském zálivu v Baltském moři v Estonsku.\n\nMaják je ve správě Námořního úřadu Estonska. Registrační číslo Estonského úřadu námořní dopravy (Veeteede Amet, EVA) je 175.\n\nMaják byl postaven v roce 1986 a v letech 1998–2007 byl mimo provoz. Znovu byl uveden do provozu v roce 2007. Na ostrov lze se dostat pouze lodí.\n\nOstrov Aksi je součástí přírodní rezervace Prangli (Natura 2000).\n\nČerná válcová ocelová 15 m vysoká věž se třemi rozšiřujícími se válcovými segmenty v horní části, ukončená galerií a černou lucernou. Válcové segmenty jsou poškozeny a je vidět drátěná konstrukce.\n\nzdroj\n\n\noznačení\n\n\n"}
{"id": "1449400", "url": "https://cs.wikipedia.org/wiki?curid=1449400", "title": "Bitva na horní Baetis", "text": "Bitva na horní Baetis\n\nBitva na horní Baetis je souhrnné označení dvou vojenských střetnutí svedených Římany a Kartáginci v roce 211 př. n. l. Obě bitvy se konaly poblíž horního toku řeky Baetis (Guadalquivir) na jihu Iberského poloostrova.\n\nŘímští velitelé, bratři Gnaeus a Publius Scipio, se po osmi letech válčení v Ibérii rozhodli skoncovat s kartaginskou přítomností v této zemi. Rozdělili své síly na dvě části a vydali se každý zvlášť vstříc nepřátelům. Kartáginci v čele s Hasdrubalem Barkou, Magonem Barkou a Hasdrubalem Gisgonem dokázali však s pomocí místních spojenců a numidských jezdců porazit a zabít nejprve Publia a posléze také Gnaea.\n\nŘímané zvítězili v roce 215 př. n. l. nad Hasdrubalem Barkou v bitvě u města Hibera (dnešní Tortosa). Tím mu zabránili v zamýšleném tažení do Itálie, kde se chtěl spojit se svým starším bratrem Hannibalem. Nezdar Kartáginců oslabil jejich nadvládu nad jižní a východní Ibérií a podnítil některé místní kmeny k odboji. V reakci na porážku vyslala kartaginská vláda do Hispánie Magona Barku, Hannibalova nejmladšího bratra. Římané, vedení bratry Scipiony, upevnili svoji pozici na severovýchodě poloostrova, sloužící jim jako základna k odrážení punských útoků. Po bitvě u Kann se však římská republika dostala do velice tíživé situace. V důsledku toho neobdrželi Scipionové zřejmě žádné posily a čelili soustavným problémům se zásobováním svých vojáků.\n\nV dalších dvou letech se válka v Ibérii ocitla na mrtvém bodě. Mezitím se v severní Africe vzbouřil numidský král Syfax, podporovaný Scipiony. Kartáginci jeho revoltu potlačili, v čemž jim výrazně pomohl Masinissa, mladý syn Syfakova konkurenta. Masinissa se poté vydal s početným doprovodem numidských jezdců do Ibérie, aby bojoval proti Římanům. Puny na poloostrově posílil rovněž nový velitel: Hasdrubal, syna Gisgona.\n\nVe snaze prolomit patovou situaci překročili Scipionové v roce 212 př. n. l. řeku Hiberus (Ebro) a pronikli hluboko do jihovýchodní Ibérie. Dosáhli přitom několika vítězství a řada iberských měst přešla na jejich stranu. Vyhnali také punskou posádku ze Sagunta a vrátili ho původním obyvatelům. Podle Appiána přezimovali ve městech Castulo (poblíž dnešního Linares) a Orso na horním toku Baetis (Guadalquivir).\n\nV roce 211 př. n. l. pokračovali Římané v ofenzívě v údolí řeky Baetis. Jejich cílem bylo úplné vytlačení Kartáginců a ukončení války v Hispánii. V cestě jim stáli tři punští velitelé. Hasdrubal Barkas se zdržoval se svými muži u nedalekého města Amtorgis. Hasdrubal Gisgo a Mago Barkas spojili své armády a nacházeli se ve vzdálenosti asi pěti denních pochodů od Římanů. Během zimy Scipionové naverbovali 20 000 keltiberských žoldnéřů, čímž zhruba zdvojnásobili své vojsko, a cítili se být dostatečně silní na to, aby se s oběma nepřátelskými armádami vypořádali odděleně. Společně postoupili k Amtorgis a na dohled od nepřátel, od nichž je dělila pouze řeka, rozbili tábor. Publius se potom s dvěma třetinami římských a italických vojáků vydal vstříc Magonovi a Hasdrubalu Gisgonovi, zatímco Gnaeus setrval na místě a se zbývající třetinou a Keltibery se chystal proti Hasdrubalu Barkovi.\n\nHasdrubal Barkas záhy zpozoroval, že v Gnaeově táboře se nachází relativně málo Římanů a většina protivníkova vojska sestává z Keltiberů. Prostřednictvím svých hispánských vojáků navázal kontakt s keltiberským náčelníkem a úplatkem ho přesvědčil, aby se svými lidmi opustil římský tábor. Když Keltiberové náhle zamířili do svých domovů, neměli Římané vzhledem ke svému nepatrnému počtu nejmenší naději, že by se jim podařilo je zadržet. Gnaeus pochopil, že se bez nich nemůže Kartágincům postavit ani se probít k Publiovi a vydal se na spěšný ústup. Hasdrubal Barkas vzápětí překročil řeku a těsně pronásledoval stahující se Římany.\n\nMezitím se dostal do potíží také Publius. Princ Masinissa s numidskými jezdci vyrazil proti jeho vojsku a neustále na něho dorážel. Dnem i nocí Numiďané pobíjeli a zajímali Římany, kteří se vzdálili od svého tábora, aby přinesli dřevo a krmivo. Podnikali rovněž příležitostné nájezdy na protivníkův tábor a udržovali zmatek v jeho řadách. Publius se navíc dozvěděl, že se blíží hispánský náčelník Indibilis, loajální spojenec Kartáginců, se 7500 bojovníky. Livius k tomu poznamenává, že římský velitel podlehl tísnivým okolnostem a navzdory své dosavadní prozíravosti se ukvapeně rozhodl Indibila napadnout. V táboře zanechal menší posádku pod velením legáta Tiberia Fonteia a v noci vyvedl muže do boje. Nastalé střetnutí probíhalo velmi zmateně, neboť žádná ze stran nedokázala vytvořit řádný bitevní šik. Římané měli sice navrch, na jejich křídlech se ale objevila Masinissova jízda a vyvolala mezi nimi paniku. Zanedlouho dorazilo na bojiště punské vojsko a vpadlo Římanům do zad. Publius objížděl bitevní linii a povzbuzoval své vojáky, když ho náhle zasáhlo kopí do boku, načež spadl mrtvý na zem. Římané se obrátili na útěk, během něhož jim všudypřítomní nepřátelé uštědřili těžší ztráty než v samotné bitvě.\n\nVítězní punští vojevůdci Mago a Hasdrubal Gisgo nedopřáli svým vojákům oddech a ihned spěchali k Hasdrubalu Barkovi, k němuž se záhy připojili. Gnaeus nevěděl o Publiově porážce, přesto ho příchod dalšího punského vojska neponechával na pochybách o tom, co se přihodilo. Drtivá početní převaha Kartáginců ho přiměla, aby se pokusil odpoutat od nepřátel. V noci proto Římané opustili nepozorovaně svůj tábor a získali značný náskok. Jakmile Punové druhý den zjistili, že jejich nepřátelé jsou pryč, vyslali napřed numidskou jízdu a rychlými pochody vyrazili za nimi. Numiďané dostihli Římany ještě před setměním a soustavnými útoky je donutili zastavit a bránit se. Gnaeovi nezbylo než přerušit ústup a shromáždit své muže na jakémsi nepříliš vysokém pahorku. Odsud se jim dařilo snadno odrážet Numiďany. Brzy však přitáhl předvoj hlavního punského vojska, vedeného třemi vojevůdci. Římané začali opevňovat své postavení, jenže kamenitá a tvrdá půda jim znemožnila vybudovat obvyklý obranný val. Navršili pouze improvizované opevnění, tvořené do kruhu naskládanými sedly pro soumary a vojenskými zavazadly. Tato překážka poněkud zpomalila punský nápor, nicméně útočníci ji zakrátko překonali a zmocnili se římského tábora. Hrstka obránců vzápětí podlehla několikanásobné přesile protivníka. Mnozí Římané přišli v boji o život. Někteří uprchli do okolních lesů a následně do tábora Tiberia Fonteia. Jiní hledali záchranu v okolních hispánských obcích, jejichž obyvatelé je proradně pobili nebo vydali Punům. Sám Gnaeus padl podle některých zpráv už při prvním útoku. Podle jiných se s několika vojáky ukryl v nedaleké věži, kterou Punové obklíčili a zabili každého, koho tam zastihli.\n\nKartáginci potřeli za méně než jeden měsíc téměř celé římské vojsko v Ibérii a zabili oba jeho velitele, s nimiž se marně potýkali osm let. Po tuto dobu dokázali Scipionové překážet Punům v přísunu posil Hannibalovi v Itálii a narušovat jejich nadvládu nad Ibérií. To vše jen s vynaložením relativně malých zdrojů a lidských sil.\n\nPohromu Scipionů způsobila jejich přehnaná sebedůvěra a podcenění protivníka, zapříčiněné zjevnou slabostí Kartáginců v předchozím roce. Zpráva o jejich zničení musela notně povzbudit Hannibala, jenž někdy v téže době ztratil Capuu. Jeho bratrovi Hasdrubalovi se totiž naskytla skvělá příležitost, aby konečně uskutečnil dlouho očekávané tažení do Itálie. Většina dosavadních římských spojenců v Ibérii přešla po bitvě na stranu vítězů. Punové mohli tedy Římany úplně dorazit a vyhnat je z poloostrova. Nic z toho se ale nestalo. Možné vysvětlení podivuhodné liknavosti Kartáginců nabízí Polybios, podle něhož jejich „velitelé zvládli své nepřátelé, nebyli však schopni zvládnout se navzájem.“ Punští vojevůdci nespatřovali již zřejmě v Římanech hrozbu a zabředli do vzájemných sporů.\n\nJistý jezdec jménem Lucius Marcius shromáždil zbytky Římanů v počtu asi 8000 mužů a dovedl je po strastiplné cestě zpět na sever za řeku Hiberus. Livius sice značně zveličuje jeho úspěchy nad Kartáginci. Jisté ale je, že Římané uchovali ve své moci severovýchod Ibérie a vydrželi do příchodu nového velitele. Když se římský senát dozvěděl o katastrofě, jež postihla Scipiony, učinil rázná protiopatření a poslal do Ibérie propraetora Gaia Claudia Nerona s 12 000 pěšáky a 1100 jezdci. Navzdory utrpěné pohromě nebyli Římané vypuzeni z poloostrova a mohli připravovat nové tažení proti Kartágincům.\n\n\n"}
{"id": "1449403", "url": "https://cs.wikipedia.org/wiki?curid=1449403", "title": "Marina Sidorovová", "text": "Marina Sidorovová\n\nMarina Sidorovová (rusky Марина Григорьевна Сидорова-Никифорова) (* 16. ledna 1950) je bývalá sovětská atletka, sprinterka.\n\nV roce 1972 startovala na olympiádě v Mnichově v běhu na 200 metrů, kde postoupila do semifinále a byla členkou sovětské štafety na 4x100 metrů, která skončila pátá. Její největší úspěch byl titul halové mistryně Evropy v běhu na 400 metrů v roce 1978.\n\nSe sovětskou sprinterskou štafetou získala bronzovou medaili na mistrovství Evropy v roce 1971.\n"}
{"id": "1449410", "url": "https://cs.wikipedia.org/wiki?curid=1449410", "title": "Seznam ultraprominentních vrcholů v Antarktidě", "text": "Seznam ultraprominentních vrcholů v Antarktidě\n\nSeznam ultraprominentních vrcholů v Antarktidě obsahuje 41 antarktických vrcholů s topografickou prominencí větší než 1499 m. Seznam je založen na soupisu vrcholů, který na stránkách Peaklist.org zveřejnili badatelé A. Maizlish, D. Metzler a J. de Ferranti.\n\n\n"}
{"id": "1449412", "url": "https://cs.wikipedia.org/wiki?curid=1449412", "title": "Aksi (ostrov)", "text": "Aksi (ostrov)\n\nAksi (také nazývaná Äksi nebo Väike-Prangli - Malá Prangli) (švédsky: \"Lilla Wrangelsö\") je malý ostrov ve Finské zálivu Baltského moře náležející Estonsku. Spolu s blízkými ostrovy Prangli, Keri a Naissaar náleží do oblasti Viiimsi v kraji Harjumaa. \n\nRozloha ostrova je 0,59 km. Je dlouhý 2,3 km ve směru severozápad–jihovýchod a široký 500 m. Povrch ostrova je plochý v jižní části písčitý a v severní kamenitý. Nejvyšší bod je ve výšce 4 m n. m. Z rostlin je zastoupena bříza a jalovec.\n\nPodnebí je mírné s průměrnou roční teplotou 5 °C. Nejteplejším měsícem bývá srpen, kdy je průměrná teplota 17 °C. Nejstudenějším měsícem je prosinec s průměrnou teplotou -2 °C.\n\nOstrov byl osídlen už 13. století hlavně Švédy. Trvale obydlen byl v letech 1790 až 1953. Obyvatelstvo se zabývalo hlavně rybolovem. Po ukončení druhé světové války Rudá armáda donutila obyvatele ostrova Aksi se vystěhovat. Mnozí obyvatelé uprchli už v roce 1944 hlavně do Švédska. Poslední rodina \"Aksberg\" se vystěhovala do Švédska v roce 1953. Byli slavnými staviteli lodí.\n\n"}
{"id": "1449413", "url": "https://cs.wikipedia.org/wiki?curid=1449413", "title": "Seznam osobností pohřbených na hřbitově Père-Lachaise", "text": "Seznam osobností pohřbených na hřbitově Père-Lachaise\n\nSeznam osobností pohřbených na hřbitově Père-Lachaise v Paříži.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1449417", "url": "https://cs.wikipedia.org/wiki?curid=1449417", "title": "Marilyn Neufvilleová", "text": "Marilyn Neufvilleová\n\nMarilyn Neufvilleová (* 16. listopadu 1952) je bývalá atletka, sprinterka.\n\nNarodila se na Jamajce, v osmi letech se přestěhovala do Velké Británie. V březnu 1970 se stala halovou mistryní Evropy v běhu na 400 metrů ve světovém halovém rekordu 53,0. Od léta téhož roku reprezentovala Jamajku. V červenci 1970 vytvořila světový rekord v běhu na 400 metrů časem 51,02. V následující sezóně ukončila svoji kariéru.\n\n"}
{"id": "1449418", "url": "https://cs.wikipedia.org/wiki?curid=1449418", "title": "Ernesto Nazareth", "text": "Ernesto Nazareth\n\nErnesto Júlio de Nazareth (20. března 1863 – 1. února 1934) byl brazilský hudební skladatel a klavírista. Známé jsou zejména jeho skladby inspirované lidovou hudbou komponované v žánrech jako maxixe (brazilské tango) a choro (třídílná brazilská rytmická instrumentální skladba, ovlivněná domorodou hudbou i evropskými tanci). Celkem se dochovalo 211 jeho skladeb, z toho 88 tang. \n"}
{"id": "1449421", "url": "https://cs.wikipedia.org/wiki?curid=1449421", "title": "Finanční aféra doktora Mészárose", "text": "Finanční aféra doktora Mészárose\n\nFinanční aféra doktora Mészárose byla největší padělatelskou aférou v dějinách Československa. Aféra probíhala od počátku 20. let 20. století. Hlavní osobou byl doktor Gyula Mészáros.\n\nPrvní padělaná pětisetkoruna se objevila 6. června 1921 – toho dne pobočka Eskomptní banky ve Varnsdorfu obdržela 8 padělaných bankovek. Zaslala je Löbauer Bank ze Žitavy. 10. června vydala emisní banka cirkulář, který upozorňoval o výskytu padělků. Od toho dne si všichni dávali větší pozor na bankovky s nominální hodnotou 500 korun. 12. června nahlásili padělanou pětisetkorunu v Liberci a pak to šlo téměř denně. 21. černa 1921 ohlásila telefonicky četnická stanice v Roudnici nad Labem pražskému policejnímu ředitelství, že na tamější poštovní úřad došel pro lobkovickou lesní správu dopis, ve kterém se nacházelo 40 bankovek v hodnotě 500 korun. 36 z těchto bankovek však bylo falešných. Stopa směřovala k odesílateli dopisu – tím byla filiálka Anglo-rakouské banky v Praze. Zde vyšetřovatelé objevili dalších 608 padělaných pětisetkorun.\n\nPražský policejní inspektor Křížek se přesunul do Vídně. Tam byl informován o návštěvě vídeňského bankovního domu Reitler a spol. jakýmsi obchodníkem Blauem a ženou z Bratislavy, který si zde vyměnil 403 československých pětisetkorun (tedy něco přes 200 000 korun). Sto tisíc bylo téhož dne prodáno na burze Anglo-rakouské bance ve Vídni, dalších sto tisíc poslali ve dvou dopisech na pražskou filiálku – odtud se padělky dostaly do Roudnice. Od vídeňské policie pak byly ostatní bankovní domy informovány o situaci. V dalších dnech se pan Blau objevil v peněžním domě Goldschmidt a spol., kde chtěl vyměnit 800 pětisetkorun. Tam už věděli co je zač a odpoledne, kdy si měl přijít pro směněné peníze, ho zatkli vyšetřovatelé. Nakonec se zjistilo, že pan Blau je ve skutečnosti Ludwig Klein z Vídně a dotyčná žena je jeho manželka Johanna. Manželé udali celkem 1993 padělků. Z výslechů jim vzešlo jméno Josefa Kastnera. Přes něj se přišlo na dvě důležité osoby aféry – Endre Györffy a Gyula Trautmann, který se později přiznal, že se ve skutečnosti jmenuje Gyula Mészáros. Györffy, který šel navštívit Kastnera, nesl s sebou 1600 padělků. Dále u něj doma bylo nalezeno 3 600 000 korun v padělaných pětisetkorunách, na zahradě dalších 350 000. Celkem se přišlo na 5 050 000 padělaných československých korun. Peníze měl prý od nějakého Miksy Singera. Kastner byl po několika dnech zatčen v Budapešti. Později i Singel a s ním i jeho komplic jistý Friediger. Budapešťská policie přišla výpovědí Kastnera a Friedigera na to, že padělky byly tisknuty v některé tiskárně ve Štýrském Hradci. Konkrétnější byla až stopa, kterou přinesla na policejní ředitelství nějaká dáma, která tvrdila, že Mészáros, o kterém se píše v novinách, si u ní nechal balíček. V něm byly nalezeny faktury za papír vystavené na Rohrovu tiskárnu ve Štýrském Hradci a i na vídeňský tiskařský závod Karla Wottitze. Tiskárnu ve Štýrském Hradci si Wilhelm Wottitz pronajal od majitelky na dva měsíce za 200 000 korun (není jasné, jestli rakouských nebo maďarských). Wilhelm Wottitz se spolupracovníky zde dřeli denně od 8 do 20:30. Vyšetřovatelé pak našli 21. července 1921 v Rohrově tiskárně důkazy, které potvrzovali, že se v tiskárně tiskly padělky. V prosinci 1922 se na československém vyslanectví v Budapešti objevil jakýsi Žigo Feller a nabízel výměnu padělků československé pětistovky až do hodnoty 100 milionů. Tvrdil, že peníze jsou padělány určitou budapešťskou politickou skupinou. S vyslancem nakonec vymysleli plán. Feller měl jet do Československa s kurýry, kteří tam vymění padělky za pravé peníze za pomoci podplacených úředníků. Na nádraží na ně čekal překupník Josef Kun. Vydali se do Prahy. 18. prosince je v Praze na nádraží zatkli. Feller byl propuštěn prakticky hned. Kun byl odsouzen na 10 let, ale nakonec byl poslán do Maďarska.\n\nVyšetřování dokonce ukázalo, že vysoký policejní funkcionář Nádossy již jednou zabavené bankovky vracel Mészárosovi a ten je vracel do oběhu.\n\nFalešné pětisetkoruny se k nám dostávaly ze zahraničí. Z Německa, Velké Británie, Polska, Rumunska, Rakouska, Maďarska, Francie a i odjinud – rozšiřovatelské gangy totiž rozhodily sítě po celé Evropě. Padělky pětisetkorun byly většinou směňovány za peníze jiných měn (většinou ale rakouské), a to jak ve větším množství, tak později pouze jako platidlo například za nákup. Nejméně (nepřímo – neví se určitě) bylo zhotoveno na 225 000 kusů padělků v nominální hodnotě 112,5 milionu korun. Avšak soupis zadržených padělků evidovaných v emisní bance čítal „jen“ 60 410 evidovaných padělků (30 205 000 korun).\n\nAféra nebyla postavena na neustálém vyšetřování, ale museli být podniknuty kroky, které by šíření padělků omezily. Proto pětisetkoruny I. emise přestaly být 31. srpna 1922 zákonným platidlem. Od 1. září 1922 do 31. srpna 1924 mohly být vyměňovány, ale pouze Bankovním úřadem, a to jak hlavním ústavem v Praze, tak jeho pobočkami. Nejvíce na padělání pětisetkorun nedoplatily bankovní domy, ale běžní lidé, kteří se k bankovkám dostali nevědomky. Ať už tím, že je dostali (plat), nebo někde rozměnili. Jakmile jim byla vyměněna suma za padělek, tak jim byla pětisetkoruna zabavena, ne vyměněna. Tyto skutečnosti mohly být pro většinu lidí fatální, protože to mohly být peníze, se kterými měli vyjít na celý měsíc.\n\n13. prosince 1921 byla všem udělena milost, kterou udělil sám rakouský prezident. Proslýchalo se, že to bylo za milionovou kauci od maďarského ministra zahraničních věcí hraběte Bánffyho a přímo angažovat se měl i ministerský předseda hrabě Bethlen. Prý vyšetřované omlouvalo, že jednali z politických důvodů a že škoda byla nahrazena, což nikdy nebyla.Jak se později ukázalo, tím, kdo vyšetřování zastavil byl jeden se zapletených do této kauzy - policejní funkcionář Nádossy.\n\nPo vzniku Československé republiky bylo nutno vyřešit několik věcí pro chod státu. Jedním z nich byla záležitost měny. 25. února 1919 byla na zasedání Národního shromáždění odsouhlaseno založení vlastní československé měny. 10. dubna 1919 vyšel zákon 1887/1919 Sb., který určil za základní měnovou jednotku korunu československou. Do oběhu se tedy první československá papírová platidla I. emise. V červenci 1919 to byla stokoruna, v září koruna a pětikoruna, v říjnu pak pětisetkoruna. Pro nás důležitá pětisetkoruna měla rozměry 178x122 mm. Líc (avers) byl proveden hnědočerně, červeně a modře. Měl na sobě Muchův výjev rodiny slovanského dávnověku. Po obou stranách jsou v kruzích velké bílé číslice 500. Rub (revers) byl červený, hnědočerný a červený. Rubní straně dominují dva sokoli a ve věncích zemské znaky.\n\nHlavním znakem padělku byla chyba v nápisu na líci bankovky. „TATO STÁTOVKA VYDANÁ PODLE ZÁKONA ZE DNE 10. DUBNA 1919 Č. 187 SB. Z. A NAŘ. PLATÍ“ byl originální nápis. Na padělku však chyběl háček nad číslem zákona (C. 187). Padělané bankovky také nedosahovaly dokonalosti linií bankovky pravé. Přesto však oko běžného občana Československa padělek nemohlo poznat. Padělky byly hodnoceny jako velmi dobré.\n\nGyula Mészáros celou akci bezpochyby řídil. On sám nebyl padělatelem, padělky mu zhotovili najatí odborníci. K dispozici měl i rozšiřovatele padělků, od kterých pak dostával proměněné peníze zpět. Narodil se 28. března 1883 v Szakcsi. Byl to básník, etnograf, orientalista, univerzitní profesor. V letech 1904–1906 studoval v Istanbulu turečtinu. Roku 1906 se vydal s expedicí do jižní části Ruska, kde v Povolží, mezi Čuvaši a Tatary, hledal původní pravlast Maďarů. Těmito výzkumy si v odborném světě získal jméno. V roce 1909 získal v Budapešti doktorát z turečtiny a tatarštiny. Po skončení 1. světové války se najednou změnil. Místo vědecké činnosti se angažuje v hnutí, jehož cílem bylo zvrátit kolo dějin. Dožene ho to až k falzifikaci peněz.\n\nKromě již výše zmíněných byli do této aféry zapleteni i vysocí funkcionáři a úředníci Maďarska. Hlavně z důvodu ztráty 71,5 % původní rozlohy Uher. Podle výpovědi svědků byla objednávka na padělky učiněna jistými maďarskými vojenskými úřady. \n\nPodle slov tehdejšího ministra zahraničí Edvarda Beneše se na aféře podíleli i někteří významní úřední činitelé Maďarska. Na aféře se podíleli šéf zemské policie Nádossy (ten byl až do svého zatčení jakýmsi ministrem policie), dále úředníci Kurtz, Gerö a Haits a konečně ředitel poštovní spořitelny Baress a polní kurát biskup Zadravecz. Podle Beneše tato fakta dávají celé aféře ráz silně vnitřně politický. Beneš také tvrdil, že aféry se účastnili kromě výše uvedených i několik společensky a politicky vynikajících jednotlivců – princ Windischgraetz, viceprezident Národního Svazu a Svazu společenských organizací Josef Szörtsey, syn bývalého státního sekretáře Josef Andor a další. Výčet tolika jmen je jasným důkazem, že v aféře bylo zainteresováno hodně významných osob v Maďarsku.\n\n"}
{"id": "1449422", "url": "https://cs.wikipedia.org/wiki?curid=1449422", "title": "Kopaninka", "text": "Kopaninka\n\nKopaninka je rozhledna v obci Repechy na Drahanské vrchovině na Prostějovsku v Olomouckém kraji. Je vyrobená ze smrkových kmenů z Repešského žlebu s kovovým schodištěm. Základ rozhledny tvoří šest dvacetimetrových stojek.\n\nRozhledna není volně přístupná, klíče jsou k dispozici v nedalekém penzionu.\n\nStavba stála 2,9 milionu, Olomoucký kraj přispěl 1,25 milionu, ministerstvo pro místní rozvoj 590 tisíc a město Prostějov 50 tisíc. V době vzniku nebyla rozhledna zaplacena, spolek \"Repechy crew\" chce dluh splatit ze vstupného a \"prodeje\" 83 schodů (jeden za 10 tisíc), na kterých již jsou nerezové tabulky se jmény \"majitelů\".\n\nO vznik rozhledny se zasloužil majitel místního penzionu Břetislav Usnul, projekt podporovala i česká cyklistka Lada Kozlíková.\n\nHlavní konstrukce (6 stojek) byla postavena v březnu 2018, otevření bylo plánováno na květen. Poté práce zdrželo počasí a později také nedostatek peněz. Po ránu bylo lešení ve dvanácti metrech ještě namrzlé a nedalo se po něm chodit. Na stavbě pracovaly čtyři specializované firmy, ale o dřívější práce (přípravu dřeva, škrabání či ošetřování) se postarali dobrovolníci.\n\nSlavnostní otevření proběhlo 8. listopadu 2018, kdy rozhledně požehnal farář Zdeněk Fučík z Repech, skutečné otevření pro veřejnost pak 2. prosince 2018 v 11 hodin.\n\nZ rozhledny je výhled na Hanou, za pěkného počasí je vidět i Králický Sněžník, Jeseníky, Beskydy, Javorníky, Hostýnské vrchy či dokonce Malá Fatra. Výhled je i na jadernou elektrárnu v Dukovanech.\n"}
{"id": "1449424", "url": "https://cs.wikipedia.org/wiki?curid=1449424", "title": "Obléhání Rhodu (1480)", "text": "Obléhání Rhodu (1480)\n\nRoku 1480 malá skupina maltézských rytířů sloužící jako posádka ostrova Rhodos odolala osmanskému útoku.\n\nDne 23. května 1480 se u Rhodu v zátoce Trianda objevila osmanská flotila čítající 160 lodí. Flotilu doprovázela i sedmdesátitisícová armáda pod vedením Mesiha Paši. Posádku maltézských rytířů vedl velmistr Pierre d'Aubusson.\n\nPrvním osmanským strategickým cílem bylo získání pevnosti svatého Nikolase (sv. Mikuláše), která byla pro johanity klíčovým bodem v obraně přístavu Mandraki a přístavu ve východní zátoce Akandie. Osmanské dělostřelectvo udržovalo nepřetržité bombardování a od 9. června dále podnikala osmanská pěchota řadu útoků. Posádce přispěchal na pomoc sám velmistr d'Aubusson a po zarputilém boji se maltézským rytířům podařilo nepřítele odrazit. \n\nK druhému útoku na město došlo v blízkosti židovské čtvrti na východním úseku hradeb směrem k zátoce Akandia, kde byla posádka slabá. Zatímco byly hradby ostřelovány osmanským dělostřelectvem, maltézští rytíři a místní obyvatelé vyhloubili za hradbou v této oblasti příkop a zbudovali nová vnitřní opevnění. Rhodští rytíři znovu bojovali statečně a odhodlaně, a po zuřivé bitvě s mnoha ztrátami na životech na obou stranách bylo nebezpečí opět zažehnáno: 27. července za úsvitu započali Osmané s energickou ofenzívou a předvoji čítajícímu asi 2 500 janičárů se podařilo dobýt Italskou baštu a vstoupit do města. Následoval zuřivý boj. Velmistr, zraněný na pěti různých místech, vedl bitvu a sám bojoval s kopím v ruce. Po tříhodinovém boji byly nepřátelské síly zdecimovány a vyčerpaní přeživší začali ustupovat. Protiútok maltézských rytířů způsobil mezi prchajícími Osmany paniku a s nimi prchal i jejich vezír. Maltézští rytíři se dostali až k jeho stanu, odkud mimo jiné sebrali i posvátnou korouhev islámu. Toho dne zahynulo tři až čtyři tisíce Osmanů.\n\nDne 17. srpna 1480 se osmanská flotila svého pokusu dobýt Rhodos vzdala. Sultán Mehmed II. byl rozlícen a hodlal na ostrov zaútočit znovu, ale když roku 1481 zemřel, byl tento pokus zmařen. Obléhání popsal očitý svědek Francouz Guillaume Caoursin, rektor řádu johanitů, v díle \"Obsidionis Rhodiae Descriptio Urbi\"s. Zpráva o obléhání od d'Aubussona je součástí \"History of the Holy, military, sovereign order of st. John of Jerusalem\" Johna Taaffeho.\n\nRhodos byl znovu obklíčen Osmany v letech 1521–1522, kdy byl dobyt celý ostrov.\n\n"}
{"id": "1449425", "url": "https://cs.wikipedia.org/wiki?curid=1449425", "title": "Dita Protopopová", "text": "Dita Protopopová\n\nDita Protopopová, rozená Kalnická (* 20. ledna 1980 Bratislava), je česká psychiatrička a politička. Na ministerstvu zdravotnictví vedeném Adamem Vojtěchem řídí projekty související s reformou psychiatrické péče. V listopadu 2019 ji premiér Andrej Babiš jmenoval tajemnicí Rady vlády pro duševní zdraví. \n\nNarodila se do rodiny slovenského básníka a prozaika Juraje Kalnického. Otec mezi lety 2002–2006 vedl Slovenský institut v Moskvě a roku 2006 obdržel Puškinovu medaili. V roce 2004 absolvovala všeobecné lékařství na Lékařské fakultě v Hradci Králové Univerzity Karlovy. \n\nOd roku 2015 působila jako výzkumná pracovnice Národního ústavu duševního zdraví, v závěru jako vedoucí lékařka oddělení psychotických poruch. Od února 2016, tedy v době působení Andreje Babiše, byla také poradkyní ministra financí pro zdravotnictví, od konce roku 2017 pak poradkyní ministra zdravotnictví pro reformu psychiatrické péče. Podle informací Českého rozhlasu Protopopová v průběhu roku 2017 poskytla ministerstvu financí celkem 8 konzultací, konkrétně přímo ministru Babišovi. Dle kontraktu tak činila bezplatně. Za rok 2016 materiály o jejím poradenství kromě smlouvy chybí. Podle poradenské smlouvy s ministerstvem financí měla dále zpracovávat analýzy, posudky a koncepční materiály, poskytovat konzultace a informační podporu k materiálům na vládě z oblasti psychiatrické péče. Podle pozdějšího ministra zdravotnictví Adama Vojtěcha, který byl v té době náměstkem na ministerstvu zdravotnictví, rovněž na tomto ministerstvu zastupovala ministerstvo financí, a to v souvislosti s reformou psychiatrické péče. Začala zde působit v květnu 2017, po několika měsících získala práci na plný úvazek.\n\nDne 20. listopadu 2018 byl ohlášen odchod Dity Protopopové z Národního ústavu duševního zdraví, a to na vlastní návrh. Ředitel ústavu Cyril Höschl v předchozích dnech, po vypuknutí kauzy kolem údajného únosu Andreje Babiše mladšího, o Protopopové hovořil jako o profesionálce s pověstí dobré a spolehlivé lékařky a současně zdůrazňoval, že byla v ústavu zaměstnána na malý úvazek.\n\nV říjnu 2017 Protopopová neúspěšně kandidovala za hnutí ANO do Poslanecké sněmovny Parlamentu České republiky. O rok později, v říjnu 2018 byla zvolena jako lídryně kandidátky hnutí ANO do zastupitelstva na Praze 8. V souvislosti s kauzou Čapí hnízdo však dne 13. listopadu 2018 ohlásila vzdání se zastupitelského mandátu. Informace, které se vůči ní objevily, přitom označila za lživé.\n\nV říjnu 2019 zahájila činnost Rada vlády pro duševní zdraví pod vedením předsedy vlády Andreje Babiše, který ji o měsíc později jmenoval tajemnicí rady po dohodě s ministrem zdravotnictví Adamem Vojtěchem, na jehož rezortu se věnuje reformě psychiatrické péče. \n\nV roce 2015 se začala jako lékařka starat o Andreje Babiše mladšího, na kterého také vypracovala zprávu o zdravotní nezpůsobilosti, díky které neměl být stíhán policií v kauze Čapí hnízdo. Vyšetřovatelé však omluvě neuvěřili, považovali ji za „účelovou a obstručkní“. V listopadu 2018 po propuknutí kauzy přezkoumal Národní ústav duševního zdraví její zdravotní zprávy vydané v příslušném období a vydal tiskové prohlášení, ve kterém uvedl, že byly „v souladu jak s lékařskou etikou, tak ve shodě se skutečností a nedošlo v nich k žádnému pochybení“.\n\nJejí manžel je bývalý ruský cyklistický závodník Petr Protopopov, zaměstnaný v Agrofertu jako řidič. Podle portálu \"iDNES.cz\" byl osobním strážcem Andreje Babiše mladšího. Babiš mladší v dokumentu „Zvláštní vyšetřování“ TV Seznam prohlásil, že byl Protopopovem unesen na Krym, aby nebyl stíhán v kauze Čapí hnízdo, a že ho tam Protopopov držel proti jeho vůli. Mělo se tak stát právě na popud Protopopové, která mu údajně dala na výběr mezi hospitalizací v ústavu a „prázdninami“ na Krymu. Protopopová tato tvrzení odmítla.\n\n"}
{"id": "1449427", "url": "https://cs.wikipedia.org/wiki?curid=1449427", "title": "Rock &amp; Roll Over Tour", "text": "Rock &amp; Roll Over Tour\n\nRock & Roll Over Tour bylo koncertní turné americké rockové skupiny Kiss. Začalo 24. listopadu 1976 (krátce po vydání alba Rock and Roll Over) a skončilo 4. dubna 1977.\n\n18. února 1977 se skupině plní dávný sen a poprvé vystupuje v Madison Square Garden.\n\nKiss na tomto turné hrají poprvé v Japonsku. V Budokan Hall hrají čtyři večery za sebou a překonávají rekord v návštěvnosti který do té doby drželi The Beatles.\n\nHard Luck Woman se hrála pouze v listopadu a prosinci 1976. V prvních týdnech turné se hrála \"Deuce\" místo \"Ladies Room\" a Calling Dr. Love místo Shout It Out Loud.\n\n"}
{"id": "1449428", "url": "https://cs.wikipedia.org/wiki?curid=1449428", "title": "LEADER", "text": "LEADER\n\nMetoda LEADER (\"Liaison Entre Actions Développement de l´Économie Rurale\" neboli \"Propojení aktivit rozvíjejících venkovskou ekonomiku\") je rozvojová metoda, působící za účelem zapojení územně místních aktérů do procesu plánování a rozhodování na základě strategie a v důsledku toho přidělování zdrojů pro rozvoj konkrétní oblasti.\n\nTato metoda je založena na principu zdola-nahoru. Veškeré náměty a projekty by měly vycházet z myšlenek a podnětů místních venkovských subjektů a občanů, tedy zdola, nikoliv direktivně řízeny krajskou, státní nebo evropskou politickou mocí shora. Čím více subjektů je v regionu zapojeno, tím lépe pro šíři nápadů a také pro transparentnost působení Místních akčních skupin.\n\nMetodu LEADER aplikují tzv. Místní akční skupiny, zkráceně „MAS“.\n"}
{"id": "1449433", "url": "https://cs.wikipedia.org/wiki?curid=1449433", "title": "Gang Benčhen", "text": "Gang Benčhen\n\nGang Benčhen (také Gang Benchen, Kangboqen, Kangbengquin, Kangpenqin, Kangbochin, Kangpengqing nebo Kangpenqing) je hora vysoká 7 281 m n. m. nacházející se v pohoří Himálaj v Tibetské autonomní oblasti Čínské lidové republiky. Kromě různých hláskování jména jsou známy také různé informace o výšce v rozmezí od 7 211 m do 7 299 m.\n\nPrvovýstup provedli 1.dubna 1982 horolezci Riyuko Morimoto, Kozo Matsubayashi, Kazunari Ushida, Shim Koshima, Takao Morito, Goro Hitomi, Kiyoshi Nakagawa a Hiroshi Kondo z japonské expedice. Následujícího dne se dostali na vrchol také Shoichiro Ueo, Takashi Nishiyama a Rikuyo Morimoto.\n"}
{"id": "1449434", "url": "https://cs.wikipedia.org/wiki?curid=1449434", "title": "Kardžiang", "text": "Kardžiang\n\nKardžiang (také Karjiang) je hora vysoká 7 221 m n. m. nacházející se v pohoří Himálaj v Tibetské autonomní oblasti Čínské lidové republiky. Nachází se několik kilometrů severně od hranic s Bhútánem. Směrem na jihozápad leží vrchol Kula Kangri vzdálený 4,5 km. \n\nVedle hlavního vrcholu má Kardžiang (také \"Kardžiang I\" nebo \"Karjiang south\") ještě další vedlejší vrcholy:\n\nNa nejvyšší vrchol Kardžiang I nebyl proveden prvovýstup.\n\nV říjnu 1986 japonská expedice zrušila výstup na hlavní vrchol a rozhodla se pro prvovýstup na Kardžiang II. Horolezci Nobuhiro Shingo, Kenji Tomoda a Hiroshi Iwasaki dosáhli vrcholu 14. října 1986.\n\nTaptol Kangri a Kangmi Kangri byly poprvé vylezeny v říjnu 2001 nizozemskou expedicí. Dne 19. října 2001 vystoupali Haroen Schijf, Pepijn Bink, Willem Horstmann a Rein-Jan Koolwijk severní stěnou na Taptol Kangri. Na vrcholu Kangmi Kangri poprvé stanuli 21. října 2001 Rudolf van Aken a Court Haegens.\n"}
{"id": "1449435", "url": "https://cs.wikipedia.org/wiki?curid=1449435", "title": "QUIC", "text": "QUIC\n\nQUIC (zkratka anglického ) je experimentální síťový protokol pracující na úrovni transportní vrstvy. S jeho vývojem začala společnost Google, která jej veřejně představila v roce 2013 a od roku 2015 plánuje jeho prosazení u Komise pro technickou správu Internetu (IETF) na oficiální standard. Od podzimu 2018 se navíc předpokládá, že QUIC bude základním prvkem HTTP/3, nové verze protokolu HTTP.\n\nProtokol je vystavený nad protokolem UDP, má poskytovat obsahu podobnou kryptografickou ochranu jako protokol TLS a ideově se jedná o pokračování práce, kterou Google vykonal vytvořením protokolu SPDY, který byl ovšem limitován využívání protokolu TCP. \n\nJiž od roku 2013 přitom protokol testují uživatelé prohlížeče Google Chrome, který má jeho podporu od verze 29 a se servery Googlu (zejména s YouTube) zkouší komunikovat právě protokolem QUIC.\n\n"}
{"id": "1449439", "url": "https://cs.wikipedia.org/wiki?curid=1449439", "title": "Dokšycy", "text": "Dokšycy\n\nDokšycy (, – \"Dokšicy\") jsou město ve Vitebské oblasti v Bělorusku. K roku 2018 v nich žilo bezmála sedm tisíc obyvatel a byly správním střediskem Dokšyckého rajónu.\n\nDokšycy leží na řece Berezině v povodí Dněpru. Od Vitebska, správního střediska oblasti, jsou vzdáleny přibližně 200 kilometrů na západ, od Minsku, hlavního města státu, přibližně 110 kilometrů severně.\n\nNejbližší železniční stanice je Parafjanava přibližně 12 kilometrů daleko na trati z Maladzečny do Polacku.\n\nOd severozápadu vede do Dokšyc silnice R3 vedoucí od bělorusko-lotyšské hranice přes Braslaŭ, Šarkouščynu a Hlybokaje, která dále pokračuje na jihovýchod přes Bjahomel a Zembin do Lahojska.\n\nPrvní zmínka je z roku 1407. Od roku 1621 jsou Dokšycy městem.\n"}
{"id": "1449440", "url": "https://cs.wikipedia.org/wiki?curid=1449440", "title": "Harald Pager", "text": "Harald Pager\n\nHarald Pager (30. prosince 1923 Rýmařov – 1. července 1985 Windhoek) byl německý grafik a badatel, který se věnoval dokumentaci skalních kreseb v Jižní Africe, konkrétně v Jihoafrické republice a v Namibii. Posledních deset let svého života na základě pověření Univerzity v Kolíně nad Rýnem studoval a dokumentoval petroglyfy v oblasti pohoří Brandberg v namibijském regionu Erongo. \n\nHarald Pager se narodil 30. prosince 1923 v Československu, v právnické rodině v severomoravském Rýmařově. V Rýmařově také chodil do školy a posléze, po zabrání Československa fašistickým Německem, byl jako mladík německé národnosti odveden do armády. Po skončení druhé světové války odešel do Rakouska, kde zpočátku pracoval jako dělník na stavbách. Když se mu podařilo našetřit dost peněz, přihlásil se na pětileté studium výtvarného umění na Univerzitě ve Štýrském Hradci.\n\nV roce 1952, dva roky po skončení studií, se Harald Pager rozhodl odejít do Jižní Afriky. Usadil se v Johannesburgu, kde pracoval jako reklamní grafik a později se seznámil se svou budoucí ženou Shirley-Ann. \n\nŽivot Haralda Pagera změnila více méně náhoda: v jednom johannesburském knihkupectví objevil publikaci o prehistorických skalních kresbách v oblasti Dračích hor. Informace, obsažené v knize, jej tak nadchly, že opustil svou práci v Johannesburgu a spolu s manželkou se vydal do Dračích hor, kde začal studovat a dokumentovat místní skalní kresby. Vyvinul při tom svou vlastní metodu dokumentování těchto prehistorických obrazů - napřed každý jejich detail pečlivě okopíroval a pak tyto černobílé kresby, velikostí kopírující předlohu, vybarvil olejovými barvami. V dobách, kdy neexistovala digitální fotografie a možnosti pořizování fotodokumentace byly do jisté míry technicky omezené, tak vznikl unikátní studijní materiál. \n\nTři roky práce v Dračích horách shrnul Harald Pager do své první publikace, nazvané \"Ndedema. A documentation of the rock paintings of the Ndedema Gorge“ (\"Ndedema. Dokumentace skalních maleb v rokli Ndedema\"), která vyšla v roce 1971. V roce 1975 vydal další knihu \"Stone Age. Myth and Magic as documented in the rock paintings of South Africa\" (\"Doba kamenná. Mýty a magie v jihoafrických skalních malbách\"). \n\nPo vydání této druhé knihy obdržel Harald Pager nabídku Ústavu prehistorie a rané historie při Kolínské univerzitě, aby pro tuto vědeckou instituci zdokumentoval skalní malby v pohoří Brandberg v Namibii. Během následujících deseti let až do své smrti v roce 1985 Harald Pager v oblasti Brandbergu okopíroval 45 000 z celkového počtu přibližně 50 000 skalních kreseb, nalezených na 879 lokalitách. V důsledku onemocnění rakovinou Harald Pager zemřel v namibijském Windhoeku 1. července 1985. Heinrich Barth Institut z Kolína nad Rýnem vydal v letech 1989 až 2006 Pagerovo dílo, vytvořené v oblasti Brandbergu, v šesti svazcích pod souhrnným názvem \"The Rock Paintings of the Upper Brandberg\". \n\n\n\n"}
{"id": "1449445", "url": "https://cs.wikipedia.org/wiki?curid=1449445", "title": "Kuta (Indonésie)", "text": "Kuta (Indonésie)\n\nKuta je město na indonéském ostrově Bali jižně od hlavního města ostrova Denpasar. Je bývalou rybářskou vesnicí a je jedním z prvních měst na Bali, které mělo významný rozvoj díky turistice a její plážový resort je jednou z hlavních turistických destinací Indonésie. Je mezinárodně známá díky své dlouhé písčité pláži, různorodému ubytování, mnoha restauracím a barům. Většina návštěvníků pochází z Austrálie. Kuta byla místem bombových útoků z roku 2002 na Bali a bombových útoků na Bali v roce 2005. Provinční vláda na Bali zaujala stanovisko, že zachování balijské kultury, přírodních zdrojů a volně žijících živočichů má zásadní význam pro rozvoj ostrova. \n\nKuta je známá kilometry dlouhými širokými písečnými plážemi, které z ní udělaly centrum masové turistiky ze západních zemí. Písečná pláž v Kutě je ideálním místem pro surfování v díky silnému příboji, kvůli kterému zde jsou ale omezené možnosti pro plavání. Dominantami města jsou především hotely, obchody v turistickém stylu a mnoho nočních klubů. Proto Kuta, v průběhu posledních několika let získala \"\"západní\"\" ráz, a to zejména v blízkosti hlavní obchodní ulice \"Jalan Legian\". Většina turistů pochází z Austrálie, Indonésie, Německa, Japonska, Číny, Nizozemí, Indie a Malajsie. Mezinárodní letiště na Bali Denpasar Ngurah Rai International Airport se nachází bezprostřední blízkosti Kuty, jižně od města.\nDne 12. října 2002 se Kuta stala terčem teroristického útoku ze strany islámských extremistů. Útok způsobila výbušnina v autě, zcela zničeny  byly dva noční kluby a zahynulo celkem 202 lidí, převážně Australané. V ulici Jalan Legian je velký pomník se jmény obětí teroristického útoku. Naproti se nachází parkoviště. Zde stát jeden ze dvou zničených nočních klubů, který již nebyl znovu postaven.\n\nV důsledku teroristického útoku cestovní ruch na Bali zhroutil a zcela se již nikdy nezotavil. Dne 1. října 2005 otřásl městem otřásl další teroristický útok s 26 mrtvými. Výbušnina explodovala v restauraci na populární nákupní míli v Matahari Department store. Další výbuchy byly téměř ve stejnou dobu ve dvou plážových restauracích, přibližně 15 kilometrů vzdáleném Jimbaranu.\n\nJednou z mála architektonických památek v Kutě, která byla založena v roce 1876, je v čínském stylu  postavený buddhistický chrám v Viharaya Dharmayana, jeden z pěti buddhistických chrámů na Bali. V roce 1982 jej navštívil dalajláma. Obyvatelé Bali jsou pouze 0,6% buddhisté, kteří jsou především Číňané a žijí již delší dobu na Bali. Proto na chrám je na rozdíl od většiny ostatních buddhistických chrámů v Indonésii postaven v barevně čínském stylu, kde převládají červené a žluté barvy.\n\n"}
{"id": "1449446", "url": "https://cs.wikipedia.org/wiki?curid=1449446", "title": "Dvorní rybník (Lvová)", "text": "Dvorní rybník (Lvová)\n\nDvorní rybník je rybník o rozloze vodní plochy 3,3 ha nalézající se na Panenském potoce potoce u železniční zastávky Lvová v okrese Liberec. Po hrázi rybníka vedou zelená a žlutá turistická značka k zámku Lemberk.\n\nRybník je využíván pro chov ryb.\nRybník vznikl společně s hospodářským dvorem u zámku Lemberk, jeho existence je doložena na mapách z 1. vojenského mapování z let 1764-1768.\n"}
{"id": "1449447", "url": "https://cs.wikipedia.org/wiki?curid=1449447", "title": "Kostel Nalezení svatého Štěpána (Černilov)", "text": "Kostel Nalezení svatého Štěpána (Černilov)\n\nKostel Nalezení svatého Štěpána je římskokatolický, neorientovaný farní kostel v Černilově.\nPrvní záznam o kostele Nalezení sv. Štěpána v obci je z roku 1271, zmiňuje se dřevěný kostelík uprostřed dnešního hřbitova. Zbourán byl z důvodu špatného stavu v roce 1748. Základní kámen k novému kostelu byl položen 12. června 1752. Nový kostel byl vysvěcen v září 1755. 14. prosince 1880 kostel vyhořel, za necelý rok byl opraven tak, aby se opět mohly konat bohoslužby. Znovu byl kostel vysvěcen 8. října 1882.\n\nJednolodní stavba je obrácená k severu, s hranolovou věží na jižní straně, obdélným kněžištěm a malou sakristií na severní straně. Kostel byl postaven na místě staršího chrámu, připomínaného již ve středověku, podle plánů stavitele D. Morazziho z Chrudimi. Roku 1880 vyhořel, roku 1882 bylo obnoveno průčelí, věž a fasády v novorománském slohu.\n\nHlavní oltář z roku 1896 se svatostánkem je zdoben sochou sv. Štěpána, po jeho levici stojí sv. Pavel a po pravici sv. Petr. Na obou stranách svatostánku jsou obrazy českých světců: sv. Jana Nepomuckého, sv. Anežky České, sv. Vojtěcha, sv. Václava, sv. Ludmily a sv. Prokopa. Kazatelna s vyobrazeními čtyř evangelistů z roku 1898 a symobly víry (kříž), naděje (kotva) a lásky (srdce) stojí u levé zdi, před kazatelnou je cínová křtitelnice z roku 1895.\n\nBohoslužby se konají v neděli v 8.30, v sobotu v 8.00 a ve středu a v pátek v 17.00 (v době letního času v 18.00).\n\n\n"}
{"id": "1449449", "url": "https://cs.wikipedia.org/wiki?curid=1449449", "title": "Pivovarský rybník (Lvová)", "text": "Pivovarský rybník (Lvová)\n\nPivovarský rybník je náletovými dřevinami zarostlý rybník o rozloze 2,5 ha nalézající se na Panenském potoce pod zámkem Lemberk. Mezi zámkem a rybníkem se nalézají pozůstatky zámeckého pivovaru, především rozsáslé pivovarské sklepy.\n\nRybník je v roce 2018 vypuštěný a zarostlý náletovými dřevinami.\nRybník vznikl společně s hospodářským dvorem u zámku Lemberk, jeho existence je doložena na mapách z 1. vojenského mapování z let 1764-1768.\n"}
{"id": "1449450", "url": "https://cs.wikipedia.org/wiki?curid=1449450", "title": "Stahování", "text": "Stahování\n\nStahování, řídčeji veslování, hovorově také „\"stahovačka\"“ je v silovém tréninku cvičení, jehož účelem je posílit svaly umožňující změnu polohy paží k tělu jako např. široký zádový sval, trapézový a široký rhombický sval a dále vzpřimovače trupu. V rámci cvičení na stroji docházé též k posílení svalů nohou (kvadriceps). Do cvičení se aktivuje i břišní svalstvo a svalstvo spodních zad.\n\n"}
{"id": "1449452", "url": "https://cs.wikipedia.org/wiki?curid=1449452", "title": "Antonín Španinger", "text": "Antonín Španinger\n\nAntonín Španinger (26. května 1926 Přísečná – 4. ledna 2010 České Budějovice), uváděný i jako Antonín Španninger, byl československý hokejový obránce, fotbalista a trenér. V roce 1950 byl nominován na mistrovství světa, na které reprezentantům nebylo dovoleno odletět, byli zatčeni a ve vykonstruovaném procesu odsouzeni. Antonín Španinger byl odsouzen na 1 rok nepodmíněně. Nastoupil za ATK Praha i ve fotbalové lize.\n\nReprezentoval Československo ve dvou utkáních se Švédskem v prosinci 1955, ve kterých dal 1 gól. Na klubové úrovni hrál za Slavoj České Budějovice s výjimkou vojenské služby v letech 1949–1950, kdy hrál za vojenský tým ATK Praha. \n\nV československé lize nastoupil v ročníku 1949 za ATK Praha jako obránce. V sezoně 1964/65 nastupoval za druholigovou Lokomotivu České Budějovice.\n\nPo skončení hráčské kariéry se stal trenérem. Od počátku roku 1970 do konce sezony 1972/73 byl trenérem Slavoje Český Krumlov.\n\n"}
{"id": "1449453", "url": "https://cs.wikipedia.org/wiki?curid=1449453", "title": "Uttanásana", "text": "Uttanásana\n\nUttanásana (उत्तानासन) neboli hluboký předklon je jednou z ásan. \n\nNázev pochází ze sanskrtského slova \"uttána\" (उत्तान) stažený a \"asana\" (आसन) posed/pozice.\n\n"}
{"id": "1449454", "url": "https://cs.wikipedia.org/wiki?curid=1449454", "title": "Padahastásana", "text": "Padahastásana\n\nPadahasásana ((पादहस्तासन) neboli Čáp je jednou z ásan. \n\nNázev pochází ze sanskrtského slova \"pasa\" (त्रिपाद) pata/chodidlo, hasta (हस्ता) ruka a \"asana\" (आसन) posed/pozice.\n\n"}
{"id": "1449456", "url": "https://cs.wikipedia.org/wiki?curid=1449456", "title": "Vranovská alej", "text": "Vranovská alej\n\nVranovská alej (původně jubilejní alej císaře Františka Josefa I.) je lipová alej spojující město Mimoň s osadou Vranov. Alej byla vysázena v roce 1898 místním okrašlovacím spolkem, když císař slavil 50 let svého panování. Alej je 1,5 km dlouhá, osázená asi 280 lipami a na jejím konci se po levé straně nachází vranovská kaplička.\n\nV roce 2010 byla provedena obnova aleje spojená s pokácením rizikových stromů a výsadbou nových 89 lip.\n"}
{"id": "1449457", "url": "https://cs.wikipedia.org/wiki?curid=1449457", "title": "Urdhva Hastásana", "text": "Urdhva Hastásana\n\nUrdvha Hastásana (ऊर्ध्व हास्तासन) neboli půlměsíc je jednou z ásan. \n\nNázev pochází ze sanskrtského slova \"Urdhva\" nahoru, \"Hasta\" ruka a \"asana\" (आसन) posed/pozice.\n\n"}
{"id": "1449458", "url": "https://cs.wikipedia.org/wiki?curid=1449458", "title": "Kuta (rozcestník)", "text": "Kuta (rozcestník)\n\nKuta je: \n\n"}
{"id": "1449462", "url": "https://cs.wikipedia.org/wiki?curid=1449462", "title": "Vadžrásana", "text": "Vadžrásana\n\nVadžrásana (वज्रासन) neboli „diamantový sed“ je jednou z ásan. \n\nNázev pochází ze sanskrtského slova \"džasra\" blesk, diamantový a \"asana\" (आसन) posed/pozice.\n\nV případě bolesti nebo křečí v nohou je nutné se zvednout do vyššího kleku a cvik opakovat. \n\n\n"}
{"id": "1449464", "url": "https://cs.wikipedia.org/wiki?curid=1449464", "title": "Černé jezírko (Lvová)", "text": "Černé jezírko (Lvová)\n\nČerné jezírko (Lvová) je malé jezírko o rozloze vodní plochy cca 0,1 ha nacházející se na úpatí pískovcové skály s jeskyní u účelové komunikace vedoucí od Zdislaviny studánky do vesnice Lvová, místní části města Jablonné v Podještědí v okrese Liberec. Jezírko je napájeno pramenem o dlouhodobé vydatnosti okolo 3 litrů za sekundu vyvěrajícím v jeskyni nalézající se v pískovcové skále.\n"}
{"id": "1449465", "url": "https://cs.wikipedia.org/wiki?curid=1449465", "title": "Evangelická matice Třanovského", "text": "Evangelická matice Třanovského\n\nEvangelická matice Třanovského byl církevní spolek hájící zájmy českých evangelíků v luterských sborech na Těšínsku. \n\nZaložena byla v roce 1927 a sídlila v Českém Těšíně. Členila se na místní odbory. \n\nVydávala časopis \"Slezský evangelík\" (vycházel jako měsíčník s přestávkami v letech 1930–1938). Roku 1930 vydala Zpěvník, sestavený E. Balonem.\n\nRoku 1931 vystavěla toleranční památník na Goduli a roku 1937 pomník Jiřího Třanovského v Českém Těšíně (zničen byl roku 1939).\n\n\n"}
{"id": "1449467", "url": "https://cs.wikipedia.org/wiki?curid=1449467", "title": "Ischiokrurální svaly", "text": "Ischiokrurální svaly\n\nIschiokrurální svaly, také \"hamstringy\" nebo \"hamstringery\" jsou svaly zadní strany stehen: biceps femoris - dvojhlavý sval stehenní, semitendinosus - pološlašitý sval a semimembranosus - poloblanitý sval) umožňující flexi kolene, extenzi kyčlí a stažení lýtka.. Všechny mají začátek na sedacím hrbolu, jen krátká hlava dvojhlavého svalu stehenního začíná na kosti stehenní. Hamstringy se upínají na hlavičku lýtkové kosti nebo do oblasti vnitřní a horní části kosti holenní.\n\nHamstringy jsou silové svaly, které jsou extrémně zatížené při rychlém běhu, neboť stabilizují kolenní kloub podobně jako přední zkřížený vaz, nicméně svaly na stehně jsou fyziologicky v silové nerovnováze. a například čtyřhlavý sval stehenní je o dvě třetiny silnější než hamstringy.\n\nSlovo \"ham \"znamená šunka a je odvozeno od \"hom\", tj. dutiny, resp. kolene z němčiny, které původně znamenalo zlomený/křivý String jsou řetězy, které spojují obě strany zadní části kolen.\n\n"}
{"id": "1449477", "url": "https://cs.wikipedia.org/wiki?curid=1449477", "title": "Krajský přebor – Praha-město 1964/65", "text": "Krajský přebor – Praha-město 1964/65\n\nV soubojích Krajského přeboru – Praha-město 1964/65 se utkalo 14 týmů dvoukolovým systémem podzim – jaro. Tento ročník skončil v červnu 1965. Vzhledem k reorganizaci postupovalo do nově vzniklé Divize B prvních 6 týmů.\n\nZdroj:\n\nPoznámky:\n"}
{"id": "1449478", "url": "https://cs.wikipedia.org/wiki?curid=1449478", "title": "Alexander Matúšek", "text": "Alexander Matúšek\n\nAlexander Matúšek (* 24. června 1933) je bývalý slovenský fotbalový útočník. Žije v Malackách.\n\nV československé lize hrál za bratislavský Slovan, vstřelil jednu prvoligovou branku. Později hrál také za Iskru Liptovský Mikuláš.\n\n"}
{"id": "1449479", "url": "https://cs.wikipedia.org/wiki?curid=1449479", "title": "Markvartický rybník", "text": "Markvartický rybník\n\nMarkvartický rybník někdy nazývaný též Markvart je velký rybník o rozloze vodní plochy cca 8,86 ha nacházející se na Panenském potoce u vesnice Markvartice, místní části města Jablonné v Podještědí v okrese Liberec.\n\nV srpnu 2010, v důsledku povodní, které katastroficky zasáhly Liberecký kraj, došlo k vážnému narušení hráze, které vedlo až k jejímu protržení. Následkem toho došlo k zatopení velké části Markvartic, Jablonného v Podještědí a přilehlého katastrálního území. Vzniklé škody šly do desítek milionů korun. Následně byla v letech 2013 – 2014 provedena revitalizace rybníka včetně opravy hráze a jeho odbahnění.\n\n"}
{"id": "1449486", "url": "https://cs.wikipedia.org/wiki?curid=1449486", "title": "Socha odpočívajícího Krista (Markvartice)", "text": "Socha odpočívajícího Krista (Markvartice)\n\nPískovcová socha Odpočívajícího Krista se nachází po levé straně místní komunikace probíhající obcí Markvartice proti proudu Panenského potoka. Sochu nechal podle nápisu na podstavci postavit v roce 1730 Georg Richter. Kvalitní barokní sochařská práce je nedílnou součástí historické podoby zástavby obce.\n"}
{"id": "1449487", "url": "https://cs.wikipedia.org/wiki?curid=1449487", "title": "Tommy Genesis", "text": "Tommy Genesis\n\nGenesis Yasmine Mohanraj, známá pod jménem Tommy Genesis, je kanadská rapperka, zpěvačka, modelka a vizuální umělkyně. V roce 2016 ji časopis \"Dazed\" popsal jako „nejvíce rebelskou undergroundovou rapovou královnu“. Její hudba je známá pro svůj experimentální styl a sexuální tématiku.\n\nGenesis je pochází z Vancouveru, v Kanadě a je švédského a tamilského původu. Genesis začala nahrávat rap doprovázený minimalistickou, ale atmosférickou produkcí původně v roce 2013 jako součást projektu nazvaného G3NESIS. Její debutové album s názvem \"Tommy Genesis\" bylo vydáno v listopadu 2018 skrze Interscope Records.\n\nGenesis kolaborovala se zpěvačkou Abra na skladbě 'Hair Like Water Wavy Like the Sea', jenž Genesis vydala na svojí debutové mixtape \"World Vision\" v roce 2015. V listopadu 2018 vydala svoje debutové studiové album zvané \"Tommy Genesis\".\n\n\n\n\n"}
{"id": "1449498", "url": "https://cs.wikipedia.org/wiki?curid=1449498", "title": "Mlýnský rybník (Jablonné v Podještědí)", "text": "Mlýnský rybník (Jablonné v Podještědí)\n\nMlýnský rybník je velký rybník o rozloze vodní plochy cca 6,5 ha nacházející se na Heřmanickém potoce u města Jablonné v Podještědí v okrese Liberec. Po hrázi rybníka prochází místní komunikace III. třídy a cyklotrasa č. 21 vedoucí z Jablonného v Podještědí do obce Heřmanice v Podještědí. Pod hrází rybníka se nalézá chátrající budova velkého vodního mlýna.\n\nRybník je využíván pro chov ryb.\n\n"}
{"id": "1449499", "url": "https://cs.wikipedia.org/wiki?curid=1449499", "title": "Seznam čestných doktorátů udělených VŠE v Praze", "text": "Seznam čestných doktorátů udělených VŠE v Praze\n\nToto je seznam čestných doktorátů udělených za dobu existence Vysoké školy ekonomické v Praze:\n"}
{"id": "1449501", "url": "https://cs.wikipedia.org/wiki?curid=1449501", "title": "Olive Soulouque", "text": "Olive Soulouque\n\nOlive Souloque (29. listopadu 1842 – 23. července 1883) byla haitská princezna a nejstarší dcera haitského císaře Faustina Souloqua a Adéliny Lévêque. \n\nOlive Souloque se narodila 29. listopadu 1842 jako nelegitimní dítě svých rodičů. Legitimním potomkem se stala až v prosinci roku 1847, kdy její rodiče uzavřeli sňatek a v roce 1849 získala titul haitské princezny. Jelikož její otec neměl žádného syna a preferoval mužského dědice trůnu, zdědil jej její synovec \"Mainville-Joseph Souloque\". V prosinci 1861 se Olive provdala za generála a poručíka \"Pierre Joseph Amitié Theodore Vil Lubin\". Proti tomuto sňatku velmi oponovala, ale její matka rozhodla za ni. Když byl její otec v roce 1859 sesazen z trůnu, musela společně se svými rodiči odejít do exilu. Zemřela ve městě Port-au-Prince. S manželem měla tři syny a dceru, všichni však zemřeli krátce po narození. \n"}
{"id": "1449504", "url": "https://cs.wikipedia.org/wiki?curid=1449504", "title": "Lucina (mytologie)", "text": "Lucina (mytologie)\n\nLucina (latinsky \"Lūcīna\") je římská bohyně porodu, která bděla u lože rodičky. Ženy ji žádali o pomoc s rozpuštěnými vlasy a bez uzlů na oděvu, po porodu byla v atriu umístěna \"mensa\" „stůl“ pro tuto bohyni. Byla ztotožněna s řeckou bohyní porodu Eileithýiou.\n\nSplývala s Junonou, a jméno Lucina se tak stalo titulem této bohyně. Kult Juno Luciny měl být v Římě zaveden sabinským králem Titem Tatiem a na ostrohu na vrchu Esquilinu zvaném Cispius založen její posvátný háj – \"lucus\", snad doplněný svatyní do které byl po narození dítěte odevzdáván dar. Roku 375 př. n. l. byl na tomto místě postaven chrám - \"Aedes Junonis Lucinae\". Založení chrámu bylo slaveno 1. března což byl také svátek zvaný Matronalia zasvěcený Juno Lucině.\n\nOvidius ve svých \"Fasti\" – básnické skladbě o římském kalendáři a svácích vzniklé na počátku 1. století, ztotožňuje Lucinu s Junonou a nabízí výklad jejího jména z \"lucus\" „háj“ nebo z \"lucis\" „světlo“ a vzývá ji aby chránila těhotné a přivedla zralé dítě z lůna. Na jiném místě však její jméno vykládá z \"luces\" „dny“.\n\nLucina také splývala s Dianou, která byla taktéž chápána jako bohyně porodu. Varro přímo ztotožňuje Juno Lucinu s Dianou a chápe ji jako bohyni co pomáhá dětem na světlo, na základě etymologie \"iuvo\" „pomáhat“ a \"lux\" „světlo“.\n"}
{"id": "1449507", "url": "https://cs.wikipedia.org/wiki?curid=1449507", "title": "Kaple nad Mařenicemi", "text": "Kaple nad Mařenicemi\n\nKaple u Mařenic je malá kaplička nalézající se asi 1,5 km východně od centra obce Mařenice u silnice III. třídy č. 27016 vedoucí z obce Mařenic do obce Heřmanice v Podještědí.\n"}
{"id": "1449508", "url": "https://cs.wikipedia.org/wiki?curid=1449508", "title": "Ludvík Masaryk", "text": "Ludvík Masaryk\n\nLudvík Masaryk (17. srpna 1854 Hodonín – 1914 Portorož) byl český knihtiskař, nakladatel, kavárník, hoteliér a bratr T. G. Masaryka\n\nNarodil se v Hodoníně v rodině kočího Josefa Masaryka a jeho ženy Terezie roz. Kropáčkové. Vyrůstal s dalšími dvěma staršími sourozenci, budoucím československým presidentem Tomášem a Martinem. Po absolvování základního vzdělání krátce studoval ve Vídni, studia však opustil, vyučil se sazečem a od konce 1877 pracoval v brněnské tiskárně \"\"Josef Groák\"\". V roce 1878 byl mobilizován a účastnil se vojenského tažení do Bosny a Hercegoviny. Po návratu si v roce 1880 otevřel v Hustopečích vlastní tiskárnu, jejíž další rozvoj finančně podpořil jeho bratr Tomáš. Po čase však Ludvík přenesl těžiště svého působení do Prahy a roku 1886 otevřel moravskou vinárnu s dodávkami vlastního vína, nejprve v Palackého, od roku 1889 ve Vodičkově ulici. Zprvu z ní vytvořil debatní středisko umělců, spisovatelů, novinářů a vědců, kde její interiér vyzdobili nástěnnými obrazy Mikoláš Aleš a Hanuš Schwaiger. V roce 1898 se oženil s Alžbětou Chvátalovou. Podnik však v 90. letech 19. století několikrát změnil působiště a přes opakovanou finanční výpomoc Tomáše Masaryka postupně upadal, až zanikl. Tiskárnu v Hustopečích převzal již v roce 1890 Wilhelm Seidel a roku 1894 prodal Ludvík i svůj hustopečský dům a vinici. Roku 1900 opustil i Prahu a byl pak mj. hostinským v Brně a hoteliérem na Istrii. Zemřel v roce 1914 ve slovinském Portoroži po mozkové mrtvici a byl pohřben v Terstu.\n\n"}
{"id": "1449512", "url": "https://cs.wikipedia.org/wiki?curid=1449512", "title": "Lucina", "text": "Lucina\n\nLucina může označovat:\n\n"}
{"id": "1449515", "url": "https://cs.wikipedia.org/wiki?curid=1449515", "title": "Jaromír Komorous", "text": "Jaromír Komorous\n\nJaromír Komorous (13. května 1951 Plzeň – 26. listopadu 2017 Plzeň) byl český básník a autor hudebních textů druhé poloviny 20. století a počátku 21. století. V 90. letech 20. století přispěl ke kulturnímu rozvoji západočeské metropole coby zakladatel a organizátor kulturních akcí překračujících svým rozsahem hranice regionu.\n\nNarodil se a žil v Plzni. V době komunistického režimu se živil jako zámečník v plzeňské Škodovce. Od mládí se pohyboval v komunitě západočeských rockových a folkových hudebníků, pro něž postupně složil přes 200 hudebních textů. Počátkem 90. let 20. století se stal ředitelem Plzeňského kulturního střediska Esprit, v jehož vedení byl hlavním organizátorem velkých kulturních akcí v regionu prakticky po jedno desetiletí. V čele organizátorského týmu tak mohl např. přivítat prezidenta Václava Havla a velvyslankyni USA Shirley Temple Black při oslavách 45. a později i 50. výročí osvobození města Plzně americkou armádou (po desetiletích popírání tohoto historického faktu komunistickou garniturou), stejně jako tehdy ještě žijící veterány 2. světové války, kteří se na osvobození Plzně aktivně podíleli. V devadesátých letech vymyslel a založil festival Struny na ulici a Jazz na ulici, k nimž záhy nakrátko zorganizoval i festival Divadlo na ulici. Zejména festival Jazz na ulici výrazně překročil hranice regionu a s účastí naprosté tehdejší oborové špičky se stal jednou z nejvýznamnějších jazzových událostí v ČR. Festival následně zmutoval a nadále pokračuje pod názvem Struny na ulici, následně Na ulici. \n\nJaromír Komorous se také zasloužil o oživení unikátního přírodního lochotínského amfiteátru, kde po otevření západních hranic pořádal koncerty, např. zahraniční glam rockové legendy Slade, do Plzně dovezl i legendu americké country Johna Denvera a další interprety. V době, kdy ve východním bloku vazby na zahraniční agentury zastupující umělce teprve vznikaly. Počátkem 21. století se věnoval zejména literární tvorbě a publikoval básnické sbírky. Byl plzeňským patriotem, milovníkem hudby, literatury, výtvarného umění, ale i dobrodružství v horách a na řekách, ať již ve slovenských Tatrách, rakouských, italských a francouzských Alpách nebo indickém Garhwalu. Zemřel v Plzni.\n\nJaromír Komorous je autorem více než 200 hudebních textů. Autorsky plodná byla zejména spolupráce s Jaroslavem Rajtmajerem, baskytaristou a zakladatelem skupin Elegie Jazz, Elegie Rock, Extra Band (téměř v původní sestavě nadále aktivně hrající pod názvem Extra Band Revival), Gepard a Triumf. Dále např. pro kapelu Slepá kolej napsal texty ke třem albům. Tvořil i pro další interprety.\nNejhranější skladby s jeho texty jsou:\n\nV posledním desetiletí svého života se Jaromír Komorous stále aktivně věnoval tvůrčí činnosti. Svojí pozornost zaměřil na tvorbu básnických textů. Postupně byly vydány básnické sbírky:\n\nDokončená a dosud nepublikovaná je sbírka Obrazně řečeno na motivy obrazů výtvarnice Květy Monhartové.\n"}
{"id": "1449516", "url": "https://cs.wikipedia.org/wiki?curid=1449516", "title": "Široký sval zádový", "text": "Široký sval zádový\n\nŠiroký sval zádový () je svalem pro addukci a vnitřní rotaci humeru, tj. připažení, zapažení např. pohyb paže při kopání motykou a extenzi paže. Při fixované paži pak zdvihá žebra, např. nápadně je zesílen při chronickém kašli. Inervuje ho nervus thoracodorsalis, začátek svalu je u kosti kyčelní, kosti křížové a hrudní a bederní obratle, úpon svalu leží u kosti pažní.\n"}
{"id": "1449520", "url": "https://cs.wikipedia.org/wiki?curid=1449520", "title": "Matsjásana", "text": "Matsjásana\n\nMatsjásana (मत्स्यासन) neboli „ryba“ je jednou z ásan. \n\nNázev pochází ze sanskrtského slova \"matsja\" (मत्स्य) – ryba a \"asana\" (आसन) – posed/pozice.\n\n\n"}
{"id": "1449533", "url": "https://cs.wikipedia.org/wiki?curid=1449533", "title": "Karnapidásana", "text": "Karnapidásana\n\nKarnapídasana (कर्णपीडासन) neboli „ušní tlak“ je jednou z ásan. \n\nNázev pochází ze sanskrtských slov \"karna\" uši, \"pida\" tlak a \"asana\" (आसन) posed/pozice.\n\n\n"}
{"id": "1449546", "url": "https://cs.wikipedia.org/wiki?curid=1449546", "title": "Kellett Island", "text": "Kellett Island\n\nKellett Island (č\"ínsky\" 奇力島 / 奇力岛 \", pchin-jin Qílì\") je bývalý ostrov v přístavu Victoria v Hongkongu. Od výstavby tunelu Cross-Harbour je ostrov Kellett spojen s pobřežím ostrova Hongkong.\n\nNa ostrově Kellett je sídlo Royal Hong Kong Yacht Club a jižní vstup do tunelu Cross-Harbour, který je částí dálnice Route 1 .\n\nPoté, co Britové převzali ostrov Hongkong, nárokovali si i nedaleký ostrov, který se nacházel severně od East Point v Victoria Habrour. Ostrov byl pojmenován po námořním důstojníkovi Henry Kellettovi. V roce 1841 zde bylo zřízeno vojenské opevnění britského královského námořnictva, které bylo v roce 1854 rozšířeno o pobřežní děla. Po roce 1860 Kowloon připadl Britům, poklesl strategický význam opevnění a pevnost byla používána především jako skladiště pro munici a střelný prach.\n\nV roce 1938 byla pevnost předána Royal Hong Kong Yacht Clubu, který na ostrově postavil novou budovu klubu. Nová budova byla otevřena v roce 1940 a nahradila starý klubový dům v North Point, takže klub již neměl budovu přímo v přístavu Victoria Harbour. V letech 1951 až roku 1952 byla postavena hráz mezi Kellettovým ostrovem a Causeway Bay, a od té doby je ostrov přístupný pevninou. Pro stavbu tunelu Cross Harbour v letech 1969 až 1972 byl Kellettův ostrov byla zvětšena rozloha pevniny na pobřeží a ostrov byl spojen s ostrovem Hongkong. Vstup do tunelu se nachází na jihu a na východě od bývalého ostrova. Po získání nové pevniny má Yacht club dispozici větší prostory, které slouží též jako suché doky.\n\nNa nové pevnině mezi tunelem a Causeway Bay byl v roce 1982 otevřen \"Police Officers' Club\", rekreační zařízení pro členy Yacht Clubu.\n\nV roce 1991 na Kellettově ostrově, v blízkosti budov \"Yacht Clubu House\", nalezena keramická urna s měděné mincemi ze dynastie Suej, Tchang a Sung, které byly datovány do let (581-1279). Yacht Club předal nález Hongkongskému úřadu starožitností a památek (\"Antiquities and Monuments Office\").\n"}
{"id": "1449547", "url": "https://cs.wikipedia.org/wiki?curid=1449547", "title": "La Moneda", "text": "La Moneda\n\nLa Moneda je neoklasicistní palác v chilském hlavním městě Santiago de Chile. Nachází se v centru města, na jeho severní straně leží náměstí Ústavy (Plaza de la Constitución) a na jižní náměstí Občanství (Plaza de la Ciudadanía). Patří chilskému státu a slouží jako sídlo prezidenta, prezidentské kanceláře, ministerstva vnitra a úřadu vlády.\n\nStavba paláce byla zahájena v roce 1784 podle projektu italského architekta Joaquína Toescy a dokončena v roce 1805. Od roku 1814 se zde razily peníze nezávislého Chile, odtud pojmenování La Moneda (v překladu „mincovna“). V roce 1845 sem prezident Manuel Bulnes přenesl své sídlo z bývalého guvernérského paláce.\nPři státním převratu 11. září 1973 byla La Moneda bombardována vojenským letectvem a prezident Salvador Allende se v obklíčeném paláci zastřelil. Oprava poničené budovy byla dokončena v roce 1981. V roce 2000 byla před budovou odhalena Allendeho socha. V roce 2003 povolil Ricardo Lagos vstup veřejnosti na nádvoří paláce, v roce 2006 bylo v podzemí objektu zřízeno kulturní centrum s výstavními sály a filmotékou. Každodenní atrakcí je střídání čestné stráže karabiniérů před palácem. Tradicí je, že prezident může kromě hlavní brány využívat ke vstupu i nenápadné dveře z ulice Morandé, číslo popisné 80, které jsou symbolem občanské rovnosti.\n\n"}
{"id": "1449556", "url": "https://cs.wikipedia.org/wiki?curid=1449556", "title": "Lísková (Praha)", "text": "Lísková (Praha)\n\nLísková je ulice v katastrálním území Hloubětín na Praze 9, která začíná na Čelákovické a má slepé zakončení.\n\nUlice vznikla a byla pojmenována v roce 1975. Nazvána je podle dřeviny lísky z čeledi břízovitých, původně řazené do čeledi lískovitých. Patří do velké skupiny hloubětínských ulic pojmenovaných podle stromů a jejich plodů jako Švestková, Mandloňová, Smrková a další.\n\nÚzká ulice nemá chodník. Na sever od ulice je svah, nad nímž vede železniční trať Praha – Česká Třebová (010, respektive 011). Na jižní straně jsou zahrady s rekreačními objekty, případně rodinnými domy.\n"}
{"id": "1449557", "url": "https://cs.wikipedia.org/wiki?curid=1449557", "title": "Lísková (rozcestník)", "text": "Lísková (rozcestník)\n\nLísková může být \n\n\n\n\n"}
{"id": "1449588", "url": "https://cs.wikipedia.org/wiki?curid=1449588", "title": "Mounir Fatmi", "text": "Mounir Fatmi\n\nMounir Fatmi (1970 Tanger) je marocký umělec známý svými videi, instalacemi a kolážemi. Je aktivní od 90. let 20. století. Žije střídavě ve Francii a Maroku.\n\nJeho díla jsou prezantována v muzeích, galeriích a festivalech v Evropě, Spojených státech amerických, Africe a Asii. Účastnil se několika bienále současného umění, včetně 52., 54. a 57. bienále v Benátkách, 5. a 7. bienále Dakaru, 10. bienále v Lyonu a 7. bienále architektury v Šen-čenu.\n\n\n\n"}
{"id": "1449592", "url": "https://cs.wikipedia.org/wiki?curid=1449592", "title": "Horní Kunratický rybník", "text": "Horní Kunratický rybník\n\nHorní Kunratický rybník je jedním ze soustavy dvou velkých rybníků nalézajících se asi 2 km severně od centra obce Kunratice u Cvikova v okrese Česká Lípa. Rybník leží částečně i na katastrálním území Mařeničky. Rybník je využíván pro chov ryb a v letním období i ke koupání.\nDvojice nynějších rybníků, větší Horní a menší Dolní Kunratický rybník, byla vybudována v letech 1981-1983 jako náhrada za Sedlišťský rybník u Stráže pod Ralskem, zničený výstavbou odkaliště pro úpravnu uranové rudy. Rybníky jsou napájeny vodou ze Svitávky, jejíž tok byl sveden do nepřirozeného betonového koryta, vybudovaného podél východního břehu obou rybníků.\n\nV srpnu 2010, v důsledku povodní, které katastroficky zasáhly liberecký kraj, došlo k vážnému narušení hráze rybníka, naštěstí však nedošlo k jejímu protržení. Posléze došlo k opravě hráze a k vybudování kapacitního bezpečnostního přelivu.\n\n"}
{"id": "1449594", "url": "https://cs.wikipedia.org/wiki?curid=1449594", "title": "Dolní Kunratický rybník", "text": "Dolní Kunratický rybník\n\nDolní Kunratický rybník je jedním ze soustavy dvou velkých rybníků nalézajících se asi 2 km severně od centra obce Kunratice u Cvikova v okrese Česká Lípa. Rybník je využíván pro chov ryb a v letním období i ke koupání.\nDvojice nynějších rybníků, větší Horní Kunratický rybník a menší Dolní, byla vybudována v letech 1981-1983 jako náhrada za Sedlišťský rybník u Stráže pod Ralskem, zničený výstavbou odkaliště pro úpravnu uranové rudy. Rybníky jsou napájeny vodou ze Svitávky, jejíž tok byl sveden do nepřirozeného betonového koryta, vybudovaného podél východního břehu obou rybníků.\n\nV srpnu 2010, v důsledku povodní, které katastroficky zasáhly liberecký kraj, došlo k vážnému narušení hráze Horního rybníka, naštěstí však nedošlo k jejímu protržení.\n\n"}
{"id": "1449597", "url": "https://cs.wikipedia.org/wiki?curid=1449597", "title": "Serie B 2002/03", "text": "Serie B 2002/03\n\nSoutěžní ročník Serie B 2002/03 byl 71. ročník druhé nejvyšší italské fotbalové ligy. Soutěž začala 14. září 2002 a skončila 7. června 2003. Účastnilo se jí 20 týmů z toho se 12 kvalifikovalo z minulého ročníku, 3 ze Serie A (klub AC Fiorentina skončila v bankrotu a sestoupila do Serie C2) a 4 ze třetí ligy. Nováčci ze třetí ligy jsou: AS Livorno Calcio, Ascoli Calcio 1898, Calcio Catania, US Triestina Calcio.\n\n\n"}
{"id": "1449599", "url": "https://cs.wikipedia.org/wiki?curid=1449599", "title": "Třetí rybník u Cvikova", "text": "Třetí rybník u Cvikova\n\nRybník byl rekonstruován v roce 2006\n\n"}
{"id": "1449600", "url": "https://cs.wikipedia.org/wiki?curid=1449600", "title": "Achalázie", "text": "Achalázie\n\nAchalázie (lat: Achalasia) je vzácné onemocnění, při kterém dochází k poruše hybnosti jícnu. Při nedostatečnému uvolnění svalstva na přechodu jícnu a žaludku je jícen neschopen přenášet sousto do žaludku. \n\nPříčina není zcela neznámá, podstatou onemocnění je porucha nervových buněk ve stěně jícnu. \n\nMožným podkladem onemocnění je zánětlivá odezva na iniciální podnět na pozadí genetické a/nebo imunitně podmíněné dispozice pacienta. V některých případech se achalázie vyskytuje i společně s dalšími autoimunitními poruchami, což opět naznačuje její autoimunitní podklad.\n"}
{"id": "1449605", "url": "https://cs.wikipedia.org/wiki?curid=1449605", "title": "Filipínská kuchyně", "text": "Filipínská kuchyně\n\nFilipínská kuchyně (filipínsky: \"Lutuing Pilipino\" nebo \"Pagkaing Pilipino\") se skládá z kuchyní 144 odlišných etno-lingvistických skupin po celém filipínském souostroví. Styl vaření a jídlo se vyvinulo po mnoho staletí z Australské kuchyně (sdílenou s Malajskou a Indonéskou kuchyní).\n\nPokrmy jsou povětšinou poměrné lehké na přípravu, například smažená slaná ryba s rýží a s kari.\n\nMezi oblíbené pokrmy filipínské kuchyně patří: lechón (pečený vepř vcelku), longaniza (filipínský salám), tapa (uzené hovězí maso), torta (omeleta), adobo (kuřecí nebo vepřové maso v česneku, octu, oleji a sójové omáčce), dinuguan (dušené maso ve vepřové krvi), kaldereta (maso v rajčatové omáčce), mechado (hovězí maso v sóji a rajčatové omáčce), puchero (hovězí maso v banánech s rajčatovou omáčkou), afritada (kuřecí nebo vepřové maso v rajčatové omáčce se zeleninou), kare-kare (dobytčí maso a zelenina vařená v arašídové omáčce), pinakbet (dýně, lilek, fazole, okra a krevetová pasta), sinigang (maso nebo mořské plody v kyselém vývaru), pancit (nudle) a lumpia (čerstvé nebo smažené jarní svitky). Různí potravní odborníci poznamenali, že filipínská kuchyně má mnoho aspektů a je nejreprezentativnější kuchaně v kulinářském světě, kde se \"východní kuchaně setkává se západní kuchyní\".\n\nCounterpoint je rys ve filipínské kuchyni, která normálně pochází z páru něčeho sladkého s něčím slaným a vede k překvapivě příjemným kombinacím. Příklady zahrnují: champorado (sladká kakaová rýžová kaše), která je spárována s tuyo (solené ryby sušené na slunci); dinuguan (pikantní guláš vyrobený z prasečí krve a vnitřností), spojený s puto (sladké, dušené rýžové koláče); nezralé ovoce, jako jsou zelené mango (které jsou jen mírně sladké, ale velmi kyselé), jsou konzumovány namočené ve slané nebo bagoongské půdě; použití sýra (což je slané sladké) v sladkých koláčích (jako je bibingka a puto), stejně jako zmrzlina.\n\nFilipínská kuchyně se kombinuje sladké (tamis), kyselé (asim) a slané (alat) potraviny. Filipínští muslimové konzumují především pikantní (anghang) potraviny, které tepelně upravují především vařením.\n"}
{"id": "1449606", "url": "https://cs.wikipedia.org/wiki?curid=1449606", "title": "První rybník u Cvikova", "text": "První rybník u Cvikova\n\n"}
{"id": "1449607", "url": "https://cs.wikipedia.org/wiki?curid=1449607", "title": "Andrej Maratovič Babickij", "text": "Andrej Maratovič Babickij\n\nAndrej Maratovič Babickij (* 26. září 1964, Moskva) je ruský novinář, v letech 1987–1989 pracoval v redakci časopisu Sergeje Grigorjance „Glasnost“, v letech 1989–2014 byl korespondentem Svobodné Evropy, v červenci 2015 vedl práci na spuštění televizního kanálu v Doněcku (DNR), od roku 2016 pravidelně přispívá nv internetovém portálu Ukraine.ru (Украина.ру, vlastněném agenturou Rusko dnes), od listopadu 2016 piše pro internetové noviny Vzgljad, od prosince 2016 pro informační portál LifeNews.\n\nJe jediným ruským novinářem, kterého ruské tajné služby vyměnili za zajaté vojáky v Čečensku v lednu 2000, ačkoli nikdo babickému nepřiznal status bojovníka. Takové případy v dobách SSSR a postsovětského Ruska před Babickým neexistovaly.\n\nAndrej Maratovič Babickij se narodil 26. září 1964 v Moskvě. Vystudoval filologickou fakultu Moskevské státní univerzity. V letech 1987–1989 pracoval v redakci časopisu Sergeje Grigorjance Glasnost, byl podroben správním trestům za činnost týkající se ochrany lidských práv, politiky a novinářské práce, kterou KGB SSSR považoval za protisovětskou. Od roku 1989 byl korespondentem Svobodné Evropy. Během převratu v srpnu 1991 vedl reportáže z Bílého domu. Následně byl parlamentním zpravodajem Svoboddné Evropy, byl také v Bílém domě v září–říjnu 1993 a po útoku v rámci protestu vrátil zpět Jelcinovi medaili „Obránce Bílého domu“.\n\nPracoval v „horkých místech“ v Tádžikistánu, na severním Kavkaze, během první čečenské války v bojové oblasti. Po zahájení druhé čečenské války byl zvláštním korespondentem Svobodné Evropy v Grozném. Jeho zprávy z obléhaného Grozného, ostře kritické vůči ruským úřadům a armádě, způsobily extrémní podráždění ruských federálních orgánů, vedení armády a zvláštních služeb.\n\nJedna ze zpráv Babického z prosince 1999:\n\n\"... Jsou tam také další snímky z oblasti 56. okrsku. Tam je televizní věž, je to jasně viditelné na mých záběrech, a je tam natočeno pět ruských vojáků, jednomu z nich podřízli krk – to je sniper, který zabil dva Čečence.\n\nJe třeba říci, že Čečenci podřezávají krky vojákům ne proto, že jsou sadisti a mají tendenci být obzvlášť krutí k vojákům, ale prostě se takto snaží, aby válka byla výraznější, viditelnější, jasnější, oslovit veřejnost, vysvětlit, že opravdu probíhá válka, strašná, krutá válka.\n\nRozhovor o tom, zda boj na náměstí Minutka proběhl nebo ne, se mi zdá marný, protože tento boj, kvůli němuž probíhají takové zoufalé spory, je jen epizodou mezi spoustou dalších epizod. Bitva nebyla na samotném Minutkovém náměstí, ale asi dvě stě metrů od něj, na vlastní oči jsem v noci po této bitvě viděl několik desítek mrtvých ruských vojáků. Zdálo se mi dokonce, že jsem viděl více než sto lidí, ale pro každý případ jsem řekl – asi 80. Ale pro Čečence, boj u Minutského náměstí je boj na náměstí Minutka a my – já, korespondent agentury Reuters Maria Ejsmontová a zpravodaj z agentury Associated Press Jurij Bagrov, jsme předali události tak, jak je vidí Čečenci.\"\n\nV říjnu roku 2015 Babickij vysvětlil své slova: „Ona nejsou zrovna šťastná, ospravedlňoval jsem se více než jednou. Měl jsem na mysli, že Čečenci zařezávali vojáky ne ze sporu, ale kvůli vytvoření atmosféry hrůzy. Jednoduše jsem popsal jejich logiku. Z čehož však nevyplývá, že jsem s nimi byť i jen v něčem solidární, jak to bylo interpretováno.“\n\nDne 23. ledna 2000 Babickij se snažil uniknout z Grozného obléhaného ruskými jednotkami a byl při tom zatčen členy prorusské čečenské milice nebo (podle jeho slov) vojenské zpravodajské služby na kontrolním bodu Staraja Sunža a uvězněn v Černokozovském vězeňském středisku v Naurském okrese v severním Čečensku. Zpočátku nebylo Babického zatčení ohlášeno.\n\n26. ledna pomocník ruského prezidenta Sergej Jastržembskij uvedl, že Babickij „zmizel beze stop v oblasti Grozného“; ale poté, co se objevily důkazy o jeho zatčení a vznikl skandál, generální prokurátor Vladimír Ustinov uvedl, že Babickij „porušil pravidla chování pro novináře působící v oblasti protiteroristické operace“ a dne 27. ledna 2000 byl zatčen. Konkrétně byl obviněn z toho, že neměl akreditaci v tiskovém středisku sjednocené skupiny federálních sil.\n\nZatčení vyvolalo bouřlivé protesty ruských novinářů. Jak žurnalistická komunita požadovala od úřadů pravdu o Babickém, je podrobně popsáno v jedné z kapitol knihy Eleny Tregubové \"Bajky kremelského diggera\" (kapitola se nazývá „Zachraňte vojína Bbického“). Otázka Babického byla vznesena během návštěvy ministryně zahraničí USA Madeleine Albrightové v Moskvě. Jako odpověď na otázky novinářů a politiků Jastržembskij několikrát uvedl, že „případ je pod osobním dohledem“ Vladimira Putina.\n\n2. února bylo oznámeno, že Babickij byl propuštěn na kauci.\n\nPak bylo oznámeno, že 3. února 2000 roku Babického s jeho souhlasem vyměnili za tři ruské vojáky a předáli „polnímu veliteli Saidu Usachodžajevovi“ a Jastržembskij prohlásil, že od té chvíli federální vláda není zodpovědná za osud Babického. V televizi byly ukázány záběry výměny, na kterých je vidět jak Babický byl předán nějakým lidem v maskách. Ve stejné době, podle zástupce šéfredaktora novin \"Novaja Gazeta\" Jurije Ščekočichina, který vedl své vlastní vyšetřování, polní velitel Usachodžajev neexistoval, a člověk se stejným jménem neměl vliv na to, aby mohl rozhodnout o propuštění tří ruských zajatců.\n\nDne 7. února prokuratura oficiálně vyzvala Babického, který byl vyměněn, na výslech, přičemž uvedla, že bude zatčen, pokud se nedostaví.\n\n10. února Šarip Jusupov, zvláštní zástupce A. Maschadova uvedl na rozhlasové stanici Echo Moskvy, že z dotazů polních velitelů po údajné výměně vyplynulo, že v tento den nedošlo k žádné výměně; nicméně vedení čečenských bojovníků později získalo informace, z nich se dalo soudit, že výměna proběhla 3. nebo 4. února z podnětu čečenské strany: „ozbrojenci si velmi cenili svého novináře, a proto navrhli výměnu za několik lidí“. Podle něj se na výměně podíleli polní velitelé Aslanbek Ismailov a Turpal-Ali Atgerijev, údajně zahynulý (ve skutečnosti byl Atgerijev naživu); nedostatek informací o výměně vysvětlil tím, že s oddílem Ismailova neměl telefonické spojení. Poznamenal, že kvůli nedostatku spojení nelze získat spolehlivé informace o podrobnostech výměny.\n\nPozději se ukázalo, že tři vojáci, údajně vyměnění za Babického, byli propuštěni za zcela jiných okolností. Babickij, podle svých slov, podepsal dobrovolný souhlas s výměnou a věřil, že bude předán veliteli Turpal-Ali Atgerijevovi, kterého znal osobně; nicméně ve skutečnosti byl předán skupině Adamallah pod vedením „kalifa“ Adama Denijeva (Denijev se brzy stal zástupcem Achmata Kadyrovova a představitelem prezidenta Čečenské republiky na Blízkém východě a v Africe). Lidé, kterým byl předán, ho drželi ve sklepě a byli stále maskovaní.\n\nDne 24. února 2000 roku Babického militanti převezli do Machačkaly; tam mu dali falešný sovětský občanský průkaz č. I-LB 681699 na jméno Ázerbájdžánce Ali-Isa Ogly Musajeva a propustili (Babickij a teroristé se rozhodli nepoužívat originální dokumenty). Babickij zašel do kavárny hotelu Machačkala a byl okamžitě zatčen místní policií – falešný průkaz byl nalezen při ověřování totožnosti. Byl obviněn z používání falešného průkazu. Babickij jako protest začal hladovku. 29. února byl propuštěn na základě písemného slibu, že neopustí místo pobytu a odletěl do Moskvy letadlem ministerstva vnitra.\n\nKoncem března noviny Moskevský komsomolec zveřejnily žádost správy pasů a víz ministerstva vnitra o formulář sovětského průkazu č. I-LB 681699. Žádost byla datována 16. února – v den, kdy militanti vytvořili nový pas pro Babického. Číslo uvedené v žádosti se shodovalo s číslem falešného pasu Babického. Krátce poté se Babickij pokusil podat stížnost u generální prokuratury, v níž obvinil vrcholné úředníky ministerstva vnitra ze zneužití úřadu a únosu, ale žádost o vyšetřování byla zamítnuta.\n\nV říjnu 2000 byl Babickij odsouzen k pokutě za použití falešných dokladů, ale okamžitě mu byla přiznána amnestie.\n\nV březnu roku 2000, po osvobození Babického, na tiskové konferenci v tiskové agentuře Interfax, která byla živě vysílána na mnoha ruských televizních kanálech a rozhlasových stanicích, detailně popsal příběh svého zatčení, toho, co ruské úřady nazývaly výměnou, svého pobyty u Denijevových bojovníků a propuštění. V průběhu vyprávění zaznělo mnoho těžko ověřitelných tvrzení, jelikož ostatní přímí účastníci událostí k nim neposkytli žádné srozumitelné komentáře.\n\nJedno z Babického hodnocení: „Záznamy mě přesvědčily, že Putin i Rušajlo věděli, kde jsem. Nebylo náhodou, že všechny ujišťovali z televize, že jsem naživu. Oni prostě přemýšleli, co se mnou dělat: likvidovat nebo pokračovat v diskreditování.“\n\nV červnu 2000 Babickij prohlásil, že podle jeho zdrojů v Kremlu Putin osobně řídil jeho případ a nařídil deportovat ho mimo Rusko.\n\nDne 4. února 2000 Putin na neformálním setkání s vedoucími představiteli předních médií prohlásil: Babickij „nebyl zatčen, ale zadržen“ a on, Putin je „o případu informován“, „naším úkolem bylo ukázat, že Babického nikdo násilím nezadržuje!“\", „byla žádost od dvou velitelů, byla informace o tom, že neodjede“, „teď se Babickij bude bát, pochopí, ke komu se dostal!“ Navíc, Putin odkazoval na slova čečenského bojovníka, která slyšel na kazetě s nahrávkou výměny \"Andreji, my naše neopouštíme!\"\n\n10. března 2000 Putin v rozhovoru s novináři Gevorkjanem a Kolesnikovem, který proběhl během Babického únosu, nazval Babického zrádcem, upřel mu právo nazývat se „ruským novinářem“ a dokonce „ruským občanem“, řekl „…pracoval pro nepřétele, přímo… pracoval pro bandity“. „To, co dělal Babickij, bylo mnohem nebezpečnější než střelba z automatů“ prohlásil Putin. Navíc opakovaně zdůraznil, že „my ho tam nijak nenutili a nezdržovali ho, on sám“. Na otázku: „A co kdyby vás požádal, abyste ho zastřelil, tak co?“ Putin odpověděl: „To je nemožné. To je zakázáno interními předpisy. Je zbytečné střílet, ale dostat za takového… pět našich vojáků – zdá se mi, že je to přijatelné.“ Dialog končil tímto výrokem: „Nemůžeme ho vrátit. Budeme ho hledat a předáme ho soudu. Nevím, jestli má tento případ u soudu nějakou perspektivu. Nejsem si tím jistý. Ale vyslechnout ho budeme muset“.\n\nV roce 2003 byl Babickij svědkem obhajoby v extradičním řízení Achmeda Zakajeva. Popřel svou známost se Zakajevem, v čem byl nařčen generální prokuraturou. 1. září 2004, okamžitě po zprávách o útoku na školu v Beslanu, Babickij odletěl do Osetie, aby zprostředkoval jejich propuštění, ale byl zadržen na letišti Vnukovo „za chuligánství“.\n\nKrátce před smrtí Šamila Basajeva měl s ním rozhovor, který po událostech v Beslanu vyvolal široký ohlas ve společnosti. Babickij o tomto rozhovoru promluvil takto: „…můj rozhovor s Basayevem nebyl úctyhodný. Ted Koppel (vedoucí kanálu ABC, který vysílal rozhovor s Basajevem) uvedl, že pro něj je Basajev bezpochybně zločinec a terorista. Řekl jsem přesně totéž. …Život je velmi složitý a rozmanitý. Je to spousta věcí, které je třeba pochopit, vědět, a podle mého názoru je hlavním úkolem žurnalistiky poskytovat informace, které jsou skryté“.\n\nV listopadu 2009 byla zřízena služba rozhlasového vysílání Svobodné Evropy pro Gruzii, Abcházii a Jižní Osetii – Radio Echo Kavkazu, jehož šéfredaktorem se stal Andrej Babickij.\n\nDne 2. dubna 2014 se objevily zprávy, že byl dočasně odvolán z práce ve Svobodné Evropě za podporu pozice Ruska v otázce Krymu. Babickij napsal, že souhlasí s hlavními tezemi Vladimíra Putina v tom, že Rusko má absolutní právo zajistit ochranu obyvatelstva poloostrova. Nové materiály Babického na webu Echo Kavkazu se objevily až 24. června 2014. V září 2014 byl propuštěn z Svobodné Evropy, oficiálně „v souvislosti s reorganizací“. Babickij v rozhovoru s pražskými Lidovými novinami v březnu 2015 tvrdil, příčinou propuštění byl skandálem v redakci Svobodné Evropy, který způsobil zveřejněním videa na němž byli civilisté zavraždění vojáky ukrajinského dobrovolnického praporu Ajdar ve vesnici Novosvetlovka.\n\nV červenci 2015 se ujal vedení prací při spuštění televizního kanálu v Doněcku. Podle něho investoři kanálu jsou místní podnikatelé. Od září 2016 je pravidelným autorem internetového portálu Ukraine.ru, od listopadu 2016 sloupkařem internetových novin Vzgljad, od prosince 2016 redaktorem informačního portálu Life\n\nV březnu roku 2017 vyjádřil své monarchické přesvědčení: „monarchie je státní systém, který je mnohem lepší než demokracie… Jeho [monarchův] hlavní cíl je spravedlnost, protože jeho moc je moc od Boha… Samozřejmě, my jako Rusové potřebujeme monarchu… Myslím, že pro Rusko je to nevyhnutelná volba… demokracie je nám škodlivá“.\n\nBabickij je ženatý, jeho manželka Ljudmila pochází ze Sevastopolu, mají tři děti.\n\nV březnu roku 2015 uvedl Babickij v rozhovoru s českými Lidovými novinami:\n\n„Mám ke Krymu výjimečně blízký vztah. Máme tam chatu, moje žena pochází vlastně z Krymu, dodnes tam žijí oba její rodiče, bývalí vojáci. Jezdím tam každý rok už mnoho let v létě odpočívat. Takže vím, že většina obyvatel Krymu vždy vnímala Ukrajinu jako cizí stát. Nikdy se v ní necítili doma. Štvala je politika ukrajinizace. Vnucování jim ukrajinštiny namísto ruštiny atd. To není problém posledních měsíců. Tohle v různé míře trvá přes dvacet let. Od chvíle, kdy se Ukrajina osamostatnila, Kyjev provádí nesprávnou národnostní politiku vůči svým menšinám, především ruské. Za tu dobu se v lidech nakupilo obrovské množství křivd, nashromáždila se velká nespravedlnost, útisk a strach, že bude ještě hůř.“\n\n…já jsem byl za posledních dese let na Krymu třináctkrát, trávím tam každé léto…“\n\nV televizním seriálu „Mužská práce“ (2001, Мужская работа) je postava Novickij, kterou hraje Sergej Machovikov. Prototypem této postavy je Andrej Babickij.\n\nAndrej Babickij je připomenut v básni Vsevoloda Jemelina „Smrt wahhábita“.\n\nBabickij je jedním z vedlejších postav v cyklu románů Dmitrije Čerkasova o Vladu Rokotovovi, který je vyobrazen jako sadista, který se prodal Západu a který točí zprávy z Čečenska pro peníze a radost, kterou zažívá při pohledu na mučení a popravy ruských vojáků.\n\nHistorie výměny Babického se promítá v básní Viktora Krivulina „V den Ksenii-vesnoukazatelnici“.\n\n"}
{"id": "1449609", "url": "https://cs.wikipedia.org/wiki?curid=1449609", "title": "Adem Bise", "text": "Adem Bise\n\nAdem Bise (30. dubna 1877 Rotimlja, okres Stolac, osmanská říše – 25. ledna 1954 Tuzla, Federativní lidová republika Jugoslávie) byl bosenskohercegovský pedagog bosňáckého původu.\n\nNarodil se ve smíšené muslimsko-katolické vesnici Rotimlja v Hercegovině. O jeho raném mládí se nezachovaly žádné bližší zprávy. Je však pravděpodobné, že navštěvoval muslimskou základní školu, mekteb.\n\nRodina Bise se roku 1884, kdy bylo Ademovi osm let, z rodné Hercegoviny vystěhovala na osmanské území pod přímou vládou sultána. Příčinou jejich emigrace byl pravděpodobně nesouhlas s panujícími poměry, neboť Bosnu a Hercegovinu od roku 1878 (do roku 1908 formálně pod svrchovaností osmanského panovníka) okupovala habsburská monarchie a muslimové tuto skutečnost odmítali přijmout. Následujících šest letech rodina pobývala maloasijském Alaşehiru, než se z materiálních důvodů znovu vrátila do vlasti.\n\nAdemův otec Mustafa se dlouho bránil, aby jeho syn získal světské vzdělání. Nakonec se po vzdělání toužící chlapec přestěhoval ke svému strýci, který mu umožnil navštěvovat státní obecnou školu a poté Obchodní školu v Mostaru. Po prvním ročníku ovšem hercegovskou metropoli opustil a přesídlil do Sarajeva, kde se zapsal do Učitelské školy, preparandy. Maturitní zkoušku složil 4. července 1897, učitelkou zkoušku pak 18. září 1899. Následně působil jako pedagog v obcích Stolac, Bjelinić, Nevesinje, Vrnograč (8/1903–1908), Žepče (1908–1910) a (Dolní) Tuzla (1910–1911, 9/1912–). V letech 1911–1912 krátce působil jako úředník v Zemské vládě v Sarajevu, konkrétně v oddělení pro vzdělávání, nato trvale zakotvil na Obchodní škole v Tuzle. Roku 1922 složil profesorkou zkoušku, nezbytnou pro učitelskou profesi na střední škole.\n\nOd přelomu století vystupoval jako horlivý propagátor světského vzdělávání mezi muslimy. Aktivně se zapojil do činnosti muslimského podpůrného spolku \"Gajret\" (Úsilí), sám vedl jeho pobočku v obci Vrnograč. Ač neznalý islámské teologie, ve 30. letech 20. století se pod vlivem kemalismu pustil do polemiky, zda islám umožňuje pokrok v duchu evropského scientismu. Sám dospěl k názoru, že islám nebrání přírodním vědám, ale pro odpor konzervativních duchovních kruhu modernizace muslimů není možná. Své myšlenky nejuceleněji zpracoval v publikaci \"Je možné, aby muslim žil evropským kulturním životem, a přesto zůstal dobrým muslimem: Kurʼán v teorii a praxi\" (\"Da li može Musliman živjeti evropskim kulturnim životom i ostati dobar Musliman: Kurʼan u teoriji i praksi\", Tuzla 1937).\n\nAdem Bise se oženil s Aišou (?–17. 12. 1908), s níž přivedl na svět syna Ekrema (1904–?) a dcery Esmu (1905–1926, působila jako učitelka) a Enisu (1907–?, vdaná Sijerčić).\n\nBise zemřel roku 1954 v Tuzle. Pohřben byl na místním hřbitově Borić.\n"}
{"id": "1449610", "url": "https://cs.wikipedia.org/wiki?curid=1449610", "title": "Hradní rybník (Sloup v Čechách)", "text": "Hradní rybník (Sloup v Čechách)\n\nRybník je nyní využíván pro chov ryb.\n"}
{"id": "1449611", "url": "https://cs.wikipedia.org/wiki?curid=1449611", "title": "Ruslan Kocaba", "text": "Ruslan Kocaba\n\nRuslan Petrovich Kotsaba (uk. \"Руслан Петрович Коцаба\", * 18. srpna 1966, Ivano-Frankivsk, Ukrajinská SSR) je ukrajinský opoziční novinář, blogger, veřejný představitel a politický vězeň. V lednu 2015 bojkotoval čtvrtou vlnu mobilizace na Ukrajině. Za přizvání k bojkotu mobilizace byl Kotsaba odsouzen v květnu roku 2016 a získal 3,5 roků vězení s konfiskací majetku. Strávil ve vězení 524 dní. Byl osvobozen odvolacím soudem a propuštěn v červenci 2016.\n\nNarozen 18. srpna 1966 ve městě Ivano-Frankivsk. V roce 1983 absolvoval gymnázium č. 15 v Ivano-Frankivsku. V letech 1984 až 1986 sloužil v řadách sovětské armády v oblasti Pskov RSFSR. \n\nNa konci osmdesátých let – počátkem devadesátých let byl členem studentského bratrstva. V říjnu 1990 se účastnil tzv. „Revoluce na žule“. \n\nV roce 1992 absolvoval Lesnický institut ve Lvově se zaměřením na ekologii. Vedl Ivano-Frankivskou regionální rybářskou inspekci migrační servis. Byl ředitelem památníku Vasyla Stusa a ředitelem muzea osvobozeneckého boje Stepana Bandery v Ivano-Frankivsku. Během oranžové revoluce byl vůdcem stanového tábora. \n\nV roce 2006 byl předsedou Ivano-Frankivskské regionální organizace strany Pora. V prezidentských volbách v roce 2014 hlasoval pro Petra Poroshenka.   \n\nDo konce roku 2014 pracoval jako zvláštní zpravodaj na volné noze ukrajinského televizního kanálu „112“. Pokrýval průběh vojenských operací v Donbassu, navštěvoval obě strany konfliktu a procestoval, z jeho vlastních slov, obě strany frontové čáry (od Novoazovska po Kramatorsk). Ve svých materiálech kriticky zhodnotil činy ukrajinských ozbrojených sil. Před uzavřením roční smlouvy s kanálem „112“ pracoval více než tři roky jako korespondent pro ZIK v Ivano-Frankivskské oblasti.\n\nV předvečer první etapy mobilizace v polovině ledna 2015 Kotsaba zveřejnil na YouTube video „Jsem proti mobilizaci“ (v lednu 2016 počet zhlédnutí byl 400 000), v němž uvedl, že není ochoten připojit se k armádě (v této době už přežil cévní mozkovou příhodu a trpěl hypertrofií srdečního svalu) a vyzval všechny „adekvátní lidi“ k tomu, aby taky ignorovali mobilizaci, protože ve státě nebylo prohlášeno stanné právo. Také uvedl, že „je lepší, abych strávil dva až pět let ve vězení, než jít na záměrné vraždění mých krajanů, kteří žijí na východě ... Odmítněte tuto mobilizaci, protože je to peklo, to je hrůza! Je nemožné, aby lidé v 21. století zabíjeli ostatní pouze proto, že chtějí žít samostatně“. Ozbrojený konflikt v samotném Donbassu nazýval občanskou válku a poznamenal, že zde neexistují téměř žádné ruské jednotky (s výjimkou vojenských poradců a speciálních sil, kteří v tomto konfliktu zastupují i Spojené státy). Ve svých předchozích rozhovorech s ruskými médii promluvil také ve prospěch možnosti samostatné existence Donbasu mimo Ukrajinu.\n\nPozice Ruslana Kotsaby přitáhla zvláštní pozornost ruských médií, především televizí. Za účelem účasti na nahrávání programu „Specialnyj korespondent“ na televizním kanálu „Rossia“, Ruslan odjel do Moskvy.\n\nPoté se veřejný aktivista Taras Demyanov obrátil na SBU s prohlášením o spáchání trestného činu podle článků 111 a 336 trestního zákona Ukrajiny, obviňoval novináře z velezrady a vyhýbání se mobilizaci.\n\nKoncem ledna začala správa SBU v Ivano-Frankivskské oblasti trestní řízení. Procesní řízení ve výrobě provádí státní zastupitelství Ivano-Frankivskské oblasti.\n\nRuslan byl zadržen 7. února v Ivano-Frankivsku. Dne 8. února mu Ivano-Frankivskský městský soud zvolil opatření ve formě zadržení po dobu 60 dnů. Soudní příkaz uvedl, že Ruslan Kotsaba za úplatu pracoval na pořadu kanálu NTV a organizoval sbírku provokativních materiálů o mobilizaci na Ukrajině za přítomnosti zástupce ruského televizního kanálu a „za přítomnosti zástupce agresorického státního kanálu, který se pokusil získat od místních obyvatel provokující materiály“. Státní prokuratura trvala na tomto preventivním opatření kvůli závažnosti obvinění, neboť Kotsaba měl údajně v úmyslu útěk na území Donecku nebo Luganskské lidové republiky, Ruslan tyto předpoklady odmítl a požádal o domácí zatýkání, aby se staral o nemocné příbuzné a děti. U soudu Ruslan Kotsaba se odmítl považovat za vinného z vlastizrady, a znovu vyzval Ukrajince, aby se nepřipojili k armádě, nazýval sám proces „soudiště, jak za Stalina“ a „pronásledování svobody projevu“.\n\nKotsaba byl obviněn z porušení části 1 článku č. 111 (velezrada) a části 1 čl. 114-1 (zabránění zákonné činnosti ozbrojených sil Ukrajiny a dalších vojenských útvarů) trestního zákona Ukrajiny. Podle sankcí článků Kotsabovi hrozilo 5 až 15 let vězení. Poradce ředitele Bezpečnostní služby Ukrajiny Markijan Lubkivsky řekl, že během jeho zadržení byly Kotsabě zadržené materiály, které by mohly naznačovat spáchání trestných činů podle inkriminovaných článků trestního zákona.\n\nDne 14. února 2015 odvolací soud Ivano-Frankivskského kraje potvrdil rozhodnutí vyšetřovatele soudce Městského soudu v Ivano-Frankivsku o zvolení preventivního opatření. Dne 24. prosince 2015 doba zadržení byla ještě jednou prodloužena – do 22. února 2016.\n\nBěhem procesu nemohli svědkové z vojenského komisařství a ozbrojených sil ukázat příklady, kdy Kotsabův videozáznam byl důvodem pro odmítnutí mobilizace a dezerce, ačkoliv v oblasti Ivano-Frankivsk byly mobilizační sazby nejnižší v zemi (což hlava regionu Oleg Goncharuk vysvětloval jako předem plánovanou akci). Podstatná část svědků žalobce tvořili vojáci, kteří se vrátili z válečné zóny, a byli videem Kotsaby osobně uražené, protože ovlivnilo podmínky služby (kvůli nízkému počtu rekrutů bylo obtížné střídání služebných vojáků).\n\nBěhem setkání 11. května 2016 řízení požádalo, aby byl Kotsaba obviněn z toho, že brání činnosti ukrajinských ozbrojených sil a z velezrady, odsouzen k 13 letům odnětí svobody a zabavení majetku. Současně byl soud požádán, aby vzal v úvahu závažnost údajného\n\nzločinu, identitu obviněného (jeho pozitivní charakteristiky, trestní bezúhonnost, závislost na dvou malých dětech), konečný rozsudek byl o dva roky nižší než maximální možný.\n\nAdvokát Igor Sulima a právník vyzvaný obviněným a jeho přívrženkyní Tatyanou Montyanovou byli zapojeni do obhajoby Kotsaby u soudu. Podle Montyanové po rozsudku bude možné se obrátit na Evropské soudy.\n\n9. února mezinárodní organizace na ochranu lidských práv Amnesty International vyzvala ukrajinské úřady, aby okamžitě osvobodily novináře, a 11. února nazvala Ruslana Kotsabu vězněm svědomí (poprvé za 5 let).\n\nStoupenci novinářů upozornili na to, že článek 30 zákona „o informacích“ osvobozuje občany od odpovědnosti za názory, zejména kritiky, a právní předpisy nezakazují práci na zahraničních televizních kanálech, a na právní definici „provokace“. Po zadržení a zatčení Kotsaby na sociálních sítích proběhla akce „YaKotsaba“, také na jeho obranu vystoupila bývalá zástupkyně Rady ze Strany regionů Irina Berezhnaya.\n\n9. února Nezávislý odborový svaz médií Ukrajiny (NMPU) vyjádřil své znepokojení nad rozhodnutím soudu o zadržení Kotsaby. NMPU se domnívá, že výzvy bloggerů k bojkotu mobilizace za válečných podmínek se hodí do protiukrajinské informační kampaně a zadržení novináře bylo formálně legitimní podle ukrajinských právních předpisů. To však vytváří precedent, kdy každý novinář nebo veřejný údaj pro prohlášení, který odporují oficiálnímu postavení úřadů, může být obviněn ze zrady.\n\nDne 10. února Ukrajinská helsinská organizace pro lidská práva nazvala zatčení Kotsaby „politickým pronásledováním“. Předseda představenstva organizace Jevgenij Zakharov uvedl, že Kotsaba může být považován za „politického vězně“ a zatčení porušuje právo na svobodu po dobu 60 dní (článek 5 Evropské úmluvy o lidských právech) a je nepřiměřenou reakcí státu. Volodymyr Yavorsky, člen správní rady Ukrajinské helsinské organizace pro lidská práva, se domnívá, že projev proti mobilizaci není na Ukrajině trestným činem je jen vyjádření vlastního názoru.\n\nVe stejný den veřejný ochránce práv Valeria Lutkovská prohlásila, že v demokratické společnosti považuje za nepřijatelné takové omezení svobody, jako v případě Kotsaby, a vidí v tomto zatčení známky porušení článku 10 Evropské úmluvy o lidských právech.\n\nAdvokát Ústavu pro masmédia Roman Golovenko zároveň zaznamenal ve videozáznamu Ruslana Kotsaby porušení článku 114-1 trestního zákona Ukrajiny.\n\nV červnu roku 2017 získal Kotsaba osvědčení „Zvláštní zásluhy“ od Kyjevské regionální organizace Národní unie novinářů Ukrajiny na podporu soudního zasedání.\n\nDne 12. května 2016 byl rozhodnutím městského soudu Ivano-Frankivsk odsouzen na 3,5 let vězení. Soud nehodnotil předmět žaloby jako velezradu, ale kvalifikoval je podle čl. 114-1 trestního zákoníku Ukrajiny (bránění zákonnému jednání ozbrojených sil Ukrajiny ve zvláštní době). Jeho advokátka Tatiana Montyanová podala odvolání proti rozsudku.\n\nDne 14. července 2016 odvolací soud regionu Ivano-Frankivsk, který se zabýval odvoláním Kotsaby, rozhodl, že novinář je nevinný, poté Kotsaba byl plně osvobozen, propuštěn v soudní síni. Celkem Kotsaba byl zadržen 524 dní. On propojil své propuštění s tlakem Evropy, možná Ameriky.\n\nDne 1. června 2017 Nejvyšší specializovaný soudní úřad Ukrajiny pro zvážení občanskoprávních trestních řízení zrušil osvobození Ruslana Kotsaby a uspokojil kasační stížnost podanou zástupci generálního prokurátora. Dne 29. května 2018 odvolací soud ve čtvrti Lvov potvrdil rozhodnutí Okresního soudu Dolinsky Ivano-Frankivskského kraje; takže Kotsaba byl opakovaně osvobozen.\n\nV červenci 2016 se zúčastnil sjezdu strany „Žizn“, vytvořené lidovými poslanci „opozičního bloku“ a vlastníky (bývalých i současných) kanálů NewsOne Vadimem Rabinovichem a Jevgenijem Muraevym. Podle jeho vlastních slov, přišel vyjádřit vděčnost za podporu během procesu.\n\nV říjnu 2016 začal pracovat jako novinář na kanálu 17 a přestěhoval do Kyjeva. Dále později se aktivně projevoval v projektu „Voice of Truth“, který spolupracoval s ruskými televizními kanály, c 2017 vedl program na NewsOne.\n\nV září 2017, spolu s bývalým zaměstnancem Generální prokuratury Viktora Janukovyče Renatem Kuzminym a Tatianou Montyanovou zúčastnil kulatého stolu „porušování lidských práv, omezení svobody projevu a politické represe na Ukrajině“, pořádané čtyřmi europoslanci (mezi nimi – Taťána Zhdanyuk Andrew Mamykin a Jiří Mashtalka).\n"}
{"id": "1449612", "url": "https://cs.wikipedia.org/wiki?curid=1449612", "title": "Galerie (televizní stanice)", "text": "Galerie (televizní stanice)\n\nGalerie je česká televizní stanice vysílající teleshopping.\n\nTV Galerie odstartovala své vysílání 14. listopadu 2018. Stanice vysílá pouze pořad \"Klenot TV\", a to jak živé vysílání, tak i reprízy. Dříve, v prvních měsících po startu vysílání, bylo možné v jejím vysílání nalézt také předtáčené úryvky s prodejem šperků, parfémů, doplňků stravy a dalších výrobků. Stanice vysílá v regionální síti 7. Nabídka šperků je k dispozici také na webu TV Galerie.\n\nOd 10. prosince 2019 změnila stanice svůj program. Začala vysílat úryvky dokumentů převzaté ze stanice UP network a také teleshoppingové bloky. Její původní vysílání převzala stanice Klenot TV.\n\n"}
{"id": "1449614", "url": "https://cs.wikipedia.org/wiki?curid=1449614", "title": "Očko (rybník)", "text": "Očko (rybník)\n\nRybník Očko je rybník o rozloze vodní plochy 0,59 ha nalézající se asi 0,4 km západně od skalního hradu Sloup v Čechách. Rybník se však již nachází na katastrálním území Janov u Nového Boru, místní části města Nový Bor v okrese Česká Lípa. \n\nRybník je nyní využíván pro chov ryb.\n"}
{"id": "1449616", "url": "https://cs.wikipedia.org/wiki?curid=1449616", "title": "Bernhard Sperk", "text": "Bernhard Sperk\n\nBernhard Sperk (23. července 1839 Bílenec – 2. února 1912 Vídeň) byl rakouský veterinární lékař a pedagog. Specializoval se na léčbu zvířecího moru, obzvláště plicního. Působil jako zemský veterinář v Tyrolsku a Vorarlbersku.\n\nBernhardův otec byl krejčí a v Bílenci vlastnil menší usedlost. Přál si, aby jeho tři synové – Bernhard byl nejmladší – získali vyšší vzdělání. Proto oba starší poslal na studia na reálku do Prahy. Bernhard zatím chodil do základní školy v Petrohradě. Udržovat dva syny na studiích v hlavním městě však přesahovalo Sperkovy finanční možnosti; v roce 1851 se proto rozhodl bílenecký statek prodat a zbytek rodiny se odstěhoval do Prahy. Zde Bernhard dokončil základní vzdělání a studoval rovněž na reálce.\n\nV zimním semestru 1857 začal Sperk jako mimořádný posluchač studovat na lékařské fakultě pražské univerzity Veterinární lékařství a k tomu si ještě na polytechnice zapsal zemědělství, botaniku a fyziku. Už v dalším roce však odešel do Vídně, kde jako civilní posluchač studoval veterinární lékařství na Vojenském veterinárním institutu. Roku 1861 zde s úspěchem absolvoval a dostal místo v uherském městě Mezőhegyes, kde sídlila významná chovná stanice koní. Po roce přešel na stanici se stejným zaměřením do Nymburka.\n\nSperk byl ve služebním poměru v armádě. Proto mohl od začátku školního roku 1863/1864 působit jako asistent na katedře veterinárního lékařství pražské lékařské fakulty až poté, kdy obdržel od rakouského ministerstva války dvouletou dovolenou. Za prusko–rakouské války v roce 1866 byl přidělený dolnorakouskému místodržitelství a spolu s dalšími dvěma kolegy měl na starosti léčbu hovězího moru.\n\nV roce 1867 bylo v Dolním Rakousku uzákoněno, že v každém politickém okrese bude ustaven veterinární lékař. Sperk byl propuštěn z armády a stal se od téhož roku veterinářem v Amstettenu. Jeho úspěšné působení vedlo k tomu, že byl roku 1871 jmenován zemským lékařem v Tyrolsku a Vorarlbersku. Vrcholem jeho profesní kariéry bylo jmenování odborným referentem pro veterinární lékařství na rakouském ministerstvu vnitra v roce 1888. Ve funkci dokázal prosadit taková opatření, že se v Rakousku do konce 19. století zcela podařilo vymýtit plicní mor u hovězího dobytka.\n\nV roce 1902 byl Sperk penzionován. Roku 1909 obdržel čestný doktorát Vysoké školy veterinární ve Vídni. Sperk byl také čestným členem Spolku veterinářů v Rakousku. Zemřel 2. února 1912 ve Vídni.\n\n"}
{"id": "1449617", "url": "https://cs.wikipedia.org/wiki?curid=1449617", "title": "Bobří rybník (Pihel)", "text": "Bobří rybník (Pihel)\n\nBobří rybník (Pihel) je rybník o rozloze vodní plochy 2,22 ha nalézající se asi 0,5 km východně od centra obce Pihel, místní části města Nový Bor v okrese Česká Lípa. Rybník tvoří spolu s Červeným rybníkem a rybníkem Pod Červeným rybníkem rybniční soustavu.\n\nRybník je nyní využíván pro chov ryb a sportovní rybolov.\n"}
{"id": "1449618", "url": "https://cs.wikipedia.org/wiki?curid=1449618", "title": "General Electric TF39", "text": "General Electric TF39\n\nGeneral Electric TF39 je dvouproudový motor s vysokým obtokovým poměrem vyvinutý pro velký nákladní letoun Lockheed C-5 Galaxy. TF39 byl vůbec prvním kdy vyvinutým vysoce výkonným dvouproudovým motorem. Vývoj dále pokračoval, čímž vznikl motor CF6 a také posloužil jako základ pro lodní a průmyslovou plynovou turbínu General Electric LM2500. 7. září 2017 uskutečnil poslední aktivní C-5A poháněný motory TF39 poslední let na Davis–Monthanovu leteckou základnu a poté byl vyřazen. Motory TF39 tak byly vyřazeny a všechny zbývající aktivní letouny C-5 Galaxy jsou nyní poháněny motory General Electric F138-GE-100 (CF6).\n\n\n\n\n"}
{"id": "1449619", "url": "https://cs.wikipedia.org/wiki?curid=1449619", "title": "Teilhardina", "text": "Teilhardina\n\nTeilhardina byl rod archaických primátů, který žil v období eocénu (zhruba před 56 až 47 miliony lety) v Evropě, Asii a Severní Americe. Předpokládá se, že na americký kontinent se dostal přes zemský most, který tehdy existoval v oblasti dnešního Beringova průlivu.\n\nPodle rekonstrukcí se vzhledem i způsobem života podobal nártounům, dosahoval však pouze velikosti myši; jeho váha se odhaduje na 44 až 56 gramů. Stavbou chrupu se od pozdějších primátů odlišoval, ale druh \"Teilhardina brandti\" byl identifikován jako první živočich, u něhož se vyvinuly nehty.\n\nTypovým druhem je \"Teilhardina belgica\", jehož pozůstatky objevil v roce 1927 v Belgii francouzský kněz a paleontolog Pierre Teilhard de Chardin, podle něhož v roce 1940 George Gaylord Simpson nazval nově popsaný rod \"Teilhardina\".\n\n"}
{"id": "1449620", "url": "https://cs.wikipedia.org/wiki?curid=1449620", "title": "Rybník Pod Červeným rybníkem", "text": "Rybník Pod Červeným rybníkem\n\nRybník Pod Červeným rybníkem je rybník o rozloze vodní plochy 0,6ha nalézající se asi 0,4 km východně od centra obce Pihel, místní části města Nový Bor v okrese Česká Lípa. Rybník tvoří spolu s Červeným rybníkem a Bobřím rybníkem rybniční soustavu.\n\nRybník je nyní využíván pro chov ryb a sportovní rybolov.\n"}
{"id": "1449628", "url": "https://cs.wikipedia.org/wiki?curid=1449628", "title": "M3U", "text": "M3U\n\nM3U je formát souborů určený na uchovávání playlistů. Původně byl vyvinutý pro program Winamp, ale dnes patří k nejrozšířenějším formátům playlistů. Podporují ho aplikace XMMS, VLC media player, Windows Media Player, foobar2000, iTunes, Amarok a mnohé další. Soubory mají příponu .m3u. Jako MIME typ se používá audio/mpegurl (doporučený), případně audio/x-mpegurl.\n\nPlaylisty ve formátu M3U jsou běžné textové soubory, obsahující seznam cest k hudebním souborům na každém řádku. Cesty mohou být absolutní (např.: C:\\Hudba\\Skladba.mp3) či relativní vzhledem k umístění M3U souboru (např.: ..\\Album\\Skladba.mp3).\n\nPříklad základního M3U playlistu:\nExistuje i rozšířená verze M3U, v níž jsou kromě souborů ukládány také informáce o délce, autorovi a názvu skladby. Tyto soubory jsou označeny hlavičkou #EXTM3U na prvním řádku a před každým názvem souboru je uvedený popisující řádek ve tvaru codice_1\n\nPříklad rozšířeného M3U playlistu:\n"}
{"id": "1449629", "url": "https://cs.wikipedia.org/wiki?curid=1449629", "title": "Muhammed Pandža", "text": "Muhammed Pandža\n\nHáfiz Muhammed-efendija Pandža (20. února 1897 Sarajevo, Bosna a Hercegovina – 18. listopadu (někdy uváděno 20. listopadu) 1962 Sarajevo, Federativní lidová republika Jugoslávie) byl bosenskohercegovský islámský duchovní bosňáckého původu.\n\nNarodil se sarajevské rodiny s bohatou tradicí islámské vzdělanosti. Jeho otec, hadži háfiz Šakir-efendija (1851–1918), byl muderrisem, učitelem, v Misrího (Atmejdanské) medrese, vaizem (kazatel) v Gazi Husrev-begově mešitě a učitelem náboženství v Technické škole v Sarajevu, nakonec mezi lety 1905 a 1910 také členem Ulema-medžlisu, nejvyšší rady Islámského společenství v Bosně a Hercegovině. Muhammedův děd Muhammed Isamuddin-efendija byl muderrisem a kazatelem v Gazi Husrev-begově mešitě.\n\nV rodném městě navštěvoval mekteb, ruždii a medresu, všechny tři stupně islámských teologických škol v Bosně a Hercegovině. Následně studoval na Šarí‘atské soudní škole v Sarajevu, kterou dokončil roku 1920. Poté se zaměstnal jako muderris v Misrího (Atmejdanské) medrese, kde do své smrti působil jeho otec. Roku 1924 byl přijat za úředníka v sarajevské pobočce Ministerstva financí Království Srbů, Chorvatů a Slovinců a na tomto místě setrval čtyři roky, než byl umístěn do Šarí‘atské soudní školy (25. 11. 1928–2. 2. 1929) a nakonec Šarí‘atského gymnázia (22. 2. 1928–8. 4. 1936). Roku 1936 se jeho působištěm stalo Druhé chlapecké gymnázium v Sarajevu, kde přednášel jako učitel náboženství. Roku 1938 byl vybrán za člena Ulema-medžlisu Islámského společenství, přičemž s jeho místem byl spojen post referenta pro nábožensko-vzdělávací záležitosti. Jako jeden z mála muslimských duchovních otevřeně podporoval ustavení ustašovského režimu v Chorvatsku a Bosně a Hercegovině. Rovněž tak uvítal iniciativu jeruzalémského velikého muftího Muhammada Amína al-Husajního, který roku 1943 horoval v Bosně pro zapojení zdejších muslimů do nově založené 13. horské divize SS „Handschar“. Na podzim roku 1943 sám odešel ze Sarajeva do tuzlanského regionu, aby zde organizoval ozbrojené síly, které budou chránit muslimy před útoky srbských nacionalistů i komunistických partyzánů. Jeho úsilí se nesetkalo s výrazným úspěchem, dokonce byl zatčen SS a následně vězněn ustašovci, na přímluvu vlivných muslimů byl ale propuštěn s podmínkou, že se nadále bude zdržovat v Záhřebu. Roku 1945 se vrátil domů, načež byl zatčen novou komunistickou mocí a odsouzen k osmi letům vězení. Roku 1950 byl předčasně propuštěn, ale kvůli podlomenému zdraví již nehledal stále zaměstnání. Dožil v ústraní v úzkém kruhu své rodiny.\n\nV meziválečné době se Muhammed Pandža angažoval i na poli publicistiky. Byl šéfredaktorem a odpovědným redaktorem několika periodik, konkrétně \"Islámského světa\" (\"Islamski svijet\", vycházel 1932–1935) a \"Islámského hlas\"u (\"Islamski glas\", vycházel 1935–1936). Nadto byl členem redakce muslimského listu \"Naše budoucnost\" (\"Naša budućnost\", 1937–1938). Krátce byl i šéfredaktorem časopisu \"El-Hidaje\", vydávaného stejnojmennou stavovskou organizací islámských duchovních v Bosně a Hercegovině.\n\nSpolečně s duchovním Mehmed Džemaluddin-efendijou Čauševićem od roku 1933 překládal a roku 1937 v Sarajevu otiskl první překlad Kurʼánu do srbochorvatštiny (resp. bosenštiny). Podle nejnovějších analýz text nepřevedli přímo z arabštiny, ale prostřednictvím tureckého překladu Ömera Rızy (Kurani kerim terdžume ve tefsir, Istanbul 1934), který se zase opíral o anglický překlad Muhammada Aliho (The Holy Quran, Lahore 1920). Ve stejném roce přitom vyšel i překlad duchovního Ali Rizy Karabega (1872–1944), který se zase opíral o srbský překlad (Koran, Beograd 1895), jehož autor Mihajlo (Mićo) Ljubibratić vyšel z ruského překladu a ten zase z francouzského vydání.\n\nMuhammed Pandža zemřel 18. listopadu 1962. Hned následujícího dne byl pohřben na sarajevském hřbitově Grličića brdo.\n\n"}
{"id": "1449639", "url": "https://cs.wikipedia.org/wiki?curid=1449639", "title": "Samarské moře", "text": "Samarské moře\n\nSamarské moře je část Tichého oceánu uvnitř souostroví Filipíny mezi ostrovy Samar, Leyte, Masbate, Ticao a Luzon. V moři leží ostrovy Biliran, Almagro, Maripipi, Daram, Tagapul-an a další menší ostrovy a souostroví.\n\nSamarské moře na jihozápadě hraničí s Visayským mořem, na severozápadě se Sibuyanským mořem, průlivem San Bernardino na severu je spojeno s Filipínským mořem a na jihu průlivem se zálivem Leyte.\n"}
{"id": "1449640", "url": "https://cs.wikipedia.org/wiki?curid=1449640", "title": "Kito Lorenc", "text": "Kito Lorenc\n\nKito Lorenc (4. března 1938 Schleife/Slepo – 24. září 2017 Budyšín) byl lužickosrbský básník, spisovatel, esejista, překladatel a editor, vnuk spisovatele Jakuba Lorence-Zalěského. V jeho díle, které je psáno v hornolužické i dolnolužické srbštině a němčině, vznikla syntéza německého a lužickosrbského elementu, která předznamenala postmoderní pluralitní model lužické kultury. Za svého života byl označován za nejvýznamnějšího básníka tehdejší srbské i německé Lužice. \nChristoph Lorenz/Kito Lorenc se narodil 4. března 1938 v saském hornolužickém Slepu (Schleife) jako syn pilaře a obchodníka se dřevem. Jeho děd, jehož příklad Kita v mnohém ovlivnil, byl spisovatel Jakub Lorenc-Zalěski (1874–1939). V letech 1952–1956 navštěvoval dolnolužickosrbskou internátní vyšší školu v Chotěbuzi. Zde se naučil dolnolužickou srbštinu. Již předtím uměl z domova německy a v rodišti svého děda v Radworu (Radibor) se obeznámil se srbštinou hornolužickou. V letech 1956–1961 studoval slavistiku a pedagogiku na Univerzitě Karla Marxe v Lipsku. V letech 1961–1972 pracoval jako vědecký asistent v oboru versologie na budyšínském Institutu pro výzkum lužickosrbského lidu (po roce 1990 Srbský institut). I po ukončení tohoto zaměstnání se však nadále věnoval sorabistice a vydavatelské činnosti. V období let 1972–1979 byl Lorenc dramaturgem Státního lužickorbského lidového souboru. V roce 1973 začala jeho zásluhou vycházet edice „Serbska poezija“, v níž do roku 2014 vyšlo 60 sešitů a vzniklo tak rozsáhlé kompendium lužickosrbské literatury. Od roku 1979 se stal Lorenc spisovatelem z povolání (po smrti Jurije Brězana byl tedy vedle Jurije Kocha jedním ze dvou v Lužici). Od počátku se věnoval rovněž překladům a přebásněním. V roce 1981 vyšla jeho \"Serbska čitanka = Sorbisches Lesebuch\" s četnými překlady z lužickosrbské literatury. Kolem roku 1959 začal Lorenc poprvé psát básně v němčině, teprve po té – v neposlední řadě pod vlivem svého děda a německého básníka Johannese Bobrowského – také v dolnolužické a hornolužické srbštině. Za svou tvorbu byl v letech 1962 a 1968 vyznamenán Literární cenou Domowiny. Jako svobodný spisovatel žil Lorenc v obci Wuischke/Wuježk u Hochkirchu/Bukecy poblíž vrchu Czorneboh. V letech 1969–1976 zaštiťoval mladé srbské básnířky a básníky, z nichž mnozí prorazili. Od 80. let se Lorenc začal více věnovat literatuře pro děti. V období NDR byl několikrát vyznamenán. V roce 1974 obdržel Cenu Heinricha Heineho udělovanou Ministerstvem kultury NDR, roku 1990 pak Ćišinského cenu NDR. Na rozdíl od většiny ostatních lužickosrbských spisovatelů byl vyznamenáván také po převratu: v roce 1991 získal Cenu Heinricha Manna a zároveň byl zvolen za člena Saské akademie umění. Roku 1997 získal Stipendium Hermanna Hesse. Od 90. let experimentoval i s dramatickou formou. Dne 18. prosince 2008 mu byl Technickou univerzitou v Drážďanech propůjčen čestný doktorát. Roku 2009 obdržel Lessingovu cenu Svobodného státu Sasko, v roce 2012 následovala Petrarcova cena pro evropské spisovatele a roku 2016 převzal Cenu Christiana Wagnera, která je určena převážně básníkům. Dočkal se tedy uznání již za svého života. Kito Lorenc zemřel v Budyšíně 24. září 2017.\n\nKito Lorenc byl již za svého života označován za nejvýznamnějšího básníka tehdejší srbské i německé Lužice. Jeho tvorba, která je provázána s moderními evropskými proudy, se vyvíjela rovněž v úzkém vztahu k literatuře NDR. Bez znalosti německého literárního kontextu lze proto do Lorencova díla proniknout jen stěží. Tvorbu K. Lorence lze rozdělit do několika fází: 1) počáteční období „na rozcestí socialistického realismu“, která ukazuje, jak básník mířil „ven“ z dogmatických témat. 2) Období 60. a 70. let, kdy vytvářel především poezii krajiny a jejího mýtu. 3) Období od 80. let, které se vyznačuje zkoumáním sémantických možností jazyka.\nLorencova první básnická sbírka \"Nowe časy – nowe kwasy\" z roku 1961 je krokem stranou od dosavadních schémat socialistického realismu, jak je nabízel např. Jurij Brězan. Lorenc zde i přes svůj sklon k melancholii a neustálému tázání ještě musel či chtěl zobrazovat optimismus. Na rozdíl od Brězanova monologu však častým užíváním forem v plurálu ukazuje připravenost k dialogu a reflektuje možnosti, které mají Lužičtí Srbové v nových podmínkách. \"Nowe časy\" tedy ohlašují také nové časy lužickosrbské poezie. Sbírka obsahuje texty v dolno- i hornolužické srbštině. Na počátku je cyklus, v němž podobně jako Ćišinski experimentuje s rýmem, metaforou a rytmem. Přestože se ve sbírce najdou také typické příznaky socialistického romantismu (anekdota z brigády, patronát mezi studenty a dělníky apod.), demonstroval tu Lorenc svou novou poetickou individualitu. Jeho volné rytmy patří k tomu nejlepšímu, co do té doby lužickosrbská poezie přinesla. Už zde se tedy může skrývat počátek jeho pozdější „poetiky slova“.\nSe sbírkou \"Struga: wobrazy našej krajiny = Bilder einer Landschaft\" z roku 1967 přichází ke slovu polysémie, nebo také dvojdomost až trojdomost, která se projevuje užíváním hornolužické a dolnolužické srbštiny a němčiny a zkoumáním sémantických možností těchto jazyků. Hlavním tématem je potom filozofické ztvárnění krajiny. Inspirací zde byl Lorencovi básník Johannes Bobrowski, který pocházel z vícejazyčného prostoru kdysi německy osídlených východních oblastí dnešní Litvy a Polska. Toto území pro něho ztělesňovalo multikulturalitu i duchovní dějiny regionu. Tím, že Lorenc v srbsko-německé básni \"Struga\" aplikoval tento model na Lužici, rozšířil literární komunikaci za lužickosrbskou etnickou hranici. Tato báseň se symbolem vlaku jedoucího po mostě přes řeku Strugu pokouší integrovat staré i nové, přírodní nedotčenost i průmyslový pokrok. Idylické vzpomínky z dětství jsou však v kontrastu k současné těžbě uhlí. Tím je ukázán ambivalentní postoj Lužických Srbů k socialistické industrializaci. \"Struga\" je modelovým textem Lorencovy poetiky, která je od této chvíle lužickosrbsko-německá. V roce 1971 vyšla další sbírka podobného ladění \"Kluče a puće\", v níž je báseň přirovnávána k domu, ve kterém chce lyrický subjekt bydlet. Lužice je zde personifikována a tvoří mikrokosmos kraje, ve kterém žijí lidé vedle mytologických bytostí. Folklór je při tom chápán jako zdroj životní síly. Klíčovou básní jsou \"Myšlenky v dřevěném domě\", v nichž je obraz Lužického Srba jako stromu, který se chystá pila z továrny Krupp pokácet a rozřezat na polena. Dřevo však znovu dorůstá a obaluje se novými letokruhy. Lužice ovšem již v Lorencově pojetí není středem světa („švitoření o přestávce v lužické škole, ve třídě, kterou právě opustil pruský pedagog“), spíše jen jedním hlasem v celku světové polyfonie.\n\nZačátek 80. let přinesl změnu Lorencovy poetiky. Postupy v jeho literární tvorbě se stále více přibližují avantgardnímu psaní, které, např. pomocí dadaistických postupů, užívá k rozhodné kritice politického systému. Zesílený element jazykové hry s sebou přináší mnohem vyšší míru ironie a sarkasmu. Absolutní novinkou v lužickosrbské poezii je pak zobrazení jazykové svobody na bázi erotiky. Ta je tematizována ve sbírce \"Ty porno mi\" z roku 1988. \nPoslední fázi Lorencovy poezie lze charakterizovat jako „poetiku absolutního slova“, protože v ní se básník pokusil o uskutečnění své vize básně jako domu, jež se po formální stránce blíží rytmizované próze a jejímž cílem je manifestovat básnickou formu jako formu samotného bytí. Tradičních lužickosrbských témat se zde chápe netradičně a řeší je především v jazykové rovině. Např. dávný protiklad města a vesnice je parodován na základě slova „urbanizace“ v básni \"Urbanecy\". Tolikrát využívaný model zkázonosného města je zcela odlehčen zřetězením slov „Urban“, „Urbanka“, „Urbanecy“ ve spojením se slovesem „urbanizěrować“, které se v ústech staré Urbanky vzdaluje svému skutečnému významu. Texty v Lorencově poslední sbírce ukazují, že jeho poezii je možné číst v různých kontextech a že je mnohdy lze interpretovat různě, v závislosti na „okolí“ jiných textů. Takto je třeba vnímat také Lorencovu dvojdomost, neboť bez ní nemůže být jeho poezie plnohodnotně interpretována. Lorenc byl významným evropským básníkem, v jehož díle vznikla syntéza německého a lužickosrbského elementu, a který je tudíž považován za otce postmoderního pluralitního modelu lužické a německé kultury.\n\n\n"}
{"id": "1449643", "url": "https://cs.wikipedia.org/wiki?curid=1449643", "title": "Sarvangásana", "text": "Sarvangásana\n\nSarvangásana ((सर्वाङ्गासन) neboli svíčka je jednou z ásan. Je považována za matku všech ásan a užívá se i pojmu Salamba Sarvangásana.\n\nNázev pochází ze sanskrtského slova \"Sarva\" každý, \"anga\" sval a \"asana\" (आसन) posed/pozice.\n\n\n"}
{"id": "1449645", "url": "https://cs.wikipedia.org/wiki?curid=1449645", "title": "Aktau", "text": "Aktau\n\nAktau () je město v Kazachstánu. Leží v Mangystauské oblasti v jihozápadní části země na pobřeží Kaspického moře asi  kilometrů od hlavního města Astany. Žije zde obyvatel.\n\nJedná se o město velmi mladé; jeho základy byly položeny až ve druhé polovině 20. století, když byla v do té doby řídce osídlené oblasti objevena ložiska uranu a ropy.\n\nÚzemí, na kterém se nachází současné město Aktau, bylo již ve starověku obýváno kmenem Skytů. Archeologické nálezy však naznačují, že osídlení bylo spíše řídké, a to i přesto, že touto oblastí vedla jedna z tras Hedvábné stezky. Příčinou byl zřejmě polopouštní charakter krajiny a s tím spojený nedostatek pitné vody.\n\nSituace se však radikálně změnila na počátku druhé poloviny 20. století, když byla v oblasti objevena bohatá naleziště uranu a zejména ropy. V roce 1958 založili prospektoři hledající uranová ložiska osadu \"Melovoje\", nazvanou podle jména zálivu, u nějž vznikla. Po dobudování zařízení pro těžbu bylo osada přejmenována na \"Gurjev-20\" a uzavřena. V roce 1963 bylo uzavření odvoláno a nově vznikající město dostalo jméno \"Aktau\". Avšak již o rok později bylo přejmenováno znovu, tentokrát se mu dostalo názvu \"Ševčenko\" na počest ukrajinského básníka Tarase Ševčenka, který žil v letech 1850–1857 ve vyhnanství ve městě Novopetrskoje vzdáleném asi 100 km severozápadním směrem. Jméno bylo vybráno, protože velké množství prvních obyvatel, kteří se přistěhovali za pracovními příležitostmi, bylo ukrajinského původu. Po rozpadu Sovětského svazu bylo v roce 1991 městu navráceno jméno \"Aktau\".\n\nAktau leží v jihozápadní části Kazachstánu v Mangystauské oblasti na poloostrově Mangyšlak na pobřeží Kaspického moře. Vzhledem k poloze v Kaspické nížině je nadmořská výška většiny území záporná, tedy pod hladinou světového oceánu. Pobřeží Kaspického moře je tvořeno jak písčitými plážemi, vhodnými k rekreaci, tak skalnatými útesy. Aktau je tak v letním období vyhledávaným turistickým cílem nejen pro obyvatele Kazachstánu ale i sousedních zemí.\n\nVe městě je zcela unikátní systém označování domů. Většina ulic nemá jméno a identifikaci adresného místa určuje tříčíselný kód, označující čtvrť, dům a byt. Tento systém pochází z dob zakládání města, kdy vznikající zástavba byla plánována jako dočasné ubytování pro těžaře.\n\nPodnebí v Aktau je charakterizováno jako studené aridní se suchými léty a mírnými zimami. Plážová sezóna trvá od května do září s průměrnou teplotou vody 21 °C.\n\nPřehled průměrné teploty a srážek podle měsíců:\n\nPřevažujícím odvětvím průmyslu jsou podniky zaměřené na zpracování ropy a jejích produktů. V tomto odvětví patří Aktau k nejvýznamnějším centrům v Kazachstánu. K tomu přispívá i strategická poloha jako přístavního města u Kaspického moře.\n\nOd roku 1973 byl na území města v provozu jaderný reaktor BN-350 FBR. Byl využíván nejen pro výrobu elektrické energie, ale i k produkci plutonia a k odsolování mořské vody. V devadesátých letech jeho využití postupně klesalo a v roce 1999 musel být odstaven z důvodu nedostatku vhodného paliva.\n\nV roce 2007 představil prezident Kazachstánu Nursultan Nazarbajev nový velkorysý projekt dalšího rozvoje města. Na severozápad od stávajícího města mělo být postaveno město zcela nové. Na ploše 4 km² byly naplánovány jak obytné, tak obchodní čtvrti. V srpnu 2013 byl projekt odvolán.\n\nMěsto je dopravně obsluhováno zejména autobusy, nezanedbatelný vliv má i taxislužba. Vnitrostátní a mezinárodní spojení zajišťuje železniční a letecká doprava, největší význam má ovšem doprava vodní. Přístav Aktau se nachází na východním pobřeží Kaspického moře a je jediným přístavem v Kazachstánu určeným pro mezinárodní nákladní přepravu, zejména ropy a ropných produktů. Trajekt z Aktau do Baku v Ázerbájdžánu je součástí mezinárodního projektu novodobé Hedvábné stezky z Číny do evropských zemí.\n\n\n"}
{"id": "1449646", "url": "https://cs.wikipedia.org/wiki?curid=1449646", "title": "Kvasnička a Hampl", "text": "Kvasnička a Hampl\n\nNakladatelství Kvasnička a Hampl (též Kvasnička & Hampl) bylo významné pražské nakladatelství, které od roku 1923 do roku 1949 vydávalo beletrii a jazykové příručky. (V roce 1993 obnovilo pod stejným názvem činnost, kterou později ukončilo.) \n\nArnošt Kvasnička a Jaroslav Hampl vydávali společně knihy od roku 1918, nejprve pod jménem PhMr. M. Hampl; zpočátku pracovali v bytě Hamplovy matky na Královských Vinohradech. První vydanou publikací byla \"Maska červené smrti\" od Edgara Allana Poe. Již od počátku si nakladatelé vybírali schopné spolupracovníky – knihu upravil začínající Petr Dillinger. Oficiálně zahájili činnost 21. 8. 1920 pod jménem A. Kvasnička, neboť Hampl byl v té době ještě nezletilý. V roce 1922 uzavřeli oba partneři smlouvu, koncesi získali v následujícím roce a ve vedení firmy se střídali.\n\nNakladatelství se orientovalo především na díla českých klasiků (Jan Neruda, Božena Němcová, Zikmund Winter), na zahraniční překlady a jazykovědné publikace. Za období své činnosti vydalo přes 600 knih. \n\nPro nakladatelství Kvasnička a Hampl byla charakteristická pečlivá vydání, včetně kvalitní grafické úpravy. Z výtvarníků spolupracovali na vydáních Cyril Bouda, Vratislav Hugo Brunner, Jan Zrzavý, Jindřich Štyrský, Toyen a další; mezi významné redaktory patřil zejména Miloslav Novotný (1894–1966). Po souborném vydání díla Jana Nerudy přistoupili Kvasnička a Hampl k soubornému vydání F. M. Dostojevského, D. S. Merežkovského a Henryka Sienkiewicze. Další vydávaná díla byla především klasická, současná především překladová (výjimkou bylo časté vydávání děl současníka Emila Vachka). Nakladatelství se též věnovalo produkci slovníků a jazykových příruček. V letech 1928–1930 též vydali souborné dílo Boženy Němcové. \n\nV roce roce 1924 vykoupilo nakladatelství \"Kvasnička a Hampl\" sklad knih nakladatele Stanislava Minaříka a jeho manželky.; v témže období zakoupili dílo Henryka Sienkiewicze od Josef R. Vilímek a Edvard Beaufort. Roku 1933 získali od J. Otty autorská práva na dílo Zimkunda Wintera.\n\nV roce 1930 došlo ke krizi odbytu knih a nakladatelství František Borový, Ladislav Kuncíř, Václav Petr a Kvasnička a Hampl vytvořila společnou prodejnu–antikvariát \"Česká expedice\", která sídlila v pražské Spálené ulici 55. Nadbytek knih řešili prodejem zbytků starších výdání svých knih za nižší ceny a na splátky.\n\nPo smrti Arnošta Kvasničky vedl nakladatelství do jeho zániku (1947–1949) Jaroslav Hampl společně s Kvasničkovou dcerou Zdenou.\n\nArnošta Kvasničku a Jaroslava Hampla spojoval podobný věk i to, že pocházeli z početných rodin, ve kterých otec předčasně zemřel. Oba vystudovali odbornou školu \"Grémia knihkupců a nakladatelů\" a seznámili se ve společném zaměstnání.\n\nArnošt Kvasnička (29. prosince 1898 Třeboň – 8. října 1947 Praha) se narodil v rodině třeboňského úředníka (officiant) a knihkupce Jana Vilhelma Kvasničky (1844–1911) a jeho manželky Susany, rozené Kunstovné (1856–1927). Vystudoval nižší gymnázium. S ovdovělou matkou Suzanou Kvasničkovu a čtyřmi sourozenci byl od roku 1912 policejně hlášen v Praze. V Praze nastoupil do učení ke knihkupci Josefu Springerovi (1870–1949). V letech 1916–1918 vystudoval dvouletou odbornou školu \"Grémia knihkupců a nakladatelů\".\n\nNa odborné škole, kterou vystudoval, se později stal členem představenstva a vletech 1939–1940 i ředitelem. Měl dceru Zuzanu Kvasničkovou.\n\nBratr Vilém Kvasnička byl architekt.\n\nArnošt Kvasnička zemřel v Praze ve věku nedožitých 49 let.\n\nJaroslav Hampl (31. října 1900 Rychnov nad Kněžnou – 30. června 1960 Praha) se narodil v rodině strojníka v továrně Bohumila Hampla a jeho manželky Antonie, rozené Váňové. S ovdovělou matkou Antonií (1868–??) a čtyřmi sourozenci byl od roku 1913 policejně hlášen na Královských Vinohradech.\n\nPo absolvování měšťanské školy pracoval jako účetní v nakladatelství Františka Bačkovského. Vychodil, stejně jako Kvasnička, odbornou školu \"Grémia knihkupců a nakladatelů\" a v roce 1916 nastoupil do knihkupectví Josefa Springera. Zde se oba budoucí partneři seznámili. Od roku 1927 byl pokladníkem, od roku 1930 jednatelem klubu moderních nakladatelů Kmen; v letech 1932–1942 vykonával funkci jednatele \"Svazu knihkupců a nakladatelů\", byl též předsedou představenstva \"Záložny knihkupců a nakladatelů\".\n\nPod jménem staršího z partnerů (tj. \"A. Kvasnička\" nebo \"Arnošt Kvasnička\") vyšlo např.:\n\n\"Nová biblioteka\" byla hlavní edice nakladatelství Kvasnička a Hampl. Databáze Národní knihovny uvádí celkem 62 publikací vydaných v jejím rámci, např.:\n\n\n\n"}
{"id": "1449650", "url": "https://cs.wikipedia.org/wiki?curid=1449650", "title": "Napínač stehenní povázky", "text": "Napínač stehenní povázky\n\nNapínač stehenní povázky (, nebo \"tensor fasciæ latæ\", zkratka \"TFL\", či \"musculus tensor fasciae latae\" – v překladu z latiny „sval v oblasti kyčle“) je sval na lidském stehně. Jeho struktura a funkce souvisí s velkým svalem hýžďovým. Spolupůsobí při pohybech stehna (flexe, abdukce, vnitřní rotace) a extenzi v koleně. Inervuje jej \"nervus glutaeus superior\". Začíná na pánvi (spina iliaca ant. sup.), prostřednictvím \"tractus iliotibialis\" se upíná na tibii (na laterální kondyl).\n"}
{"id": "1449651", "url": "https://cs.wikipedia.org/wiki?curid=1449651", "title": "Juan Carlos Varela", "text": "Juan Carlos Varela\n\nJuan Carlos Varela Rodríguez (* 12. prosince 1963 Ciudad de Panamá) je panamský politik, podnikatel a 37. prezident Panamy.\n\nJeho rodiče se jmenují Luis José Varela Arjona a Bexie Esther Rodríguez Pedreschi. Pochází z podnikatelské rodiny a jeho dědeček José Varela Blanco se přestěhoval z Bergonda ze Španělska a usadil se v oblasti Pesé v Panamě. Varela po vystudování Colegio Javier navštěvoval Georgijský technický institut ve Spojených státech, kde v roce 1985 absolvoval bakalářské studium v průmyslovém inženýrství. V soukromém životě je od roku 1985 v představenstvu své rodinné firmě Varela Hermanos SA. a do roku 2008 působil jako výkonný viceprezident společnosti. Je ženatý s panamskou novinářkou Lorenou Castillou Garcíou a má tři děti: Giana, Adriana a Stefana.\n\nVarela vstoupil do politiky na počátku devadesátých let. V roce 1994 se stal zástupce vedoucího kampaně tehdejší poražené prezidentské kandidátky Mireye Moscoso. O pět roků později byl vedoucím úspěšné kampaně Moscoso. V roce 2006 byl zvolen předsedou strany \"Partido Panameñista\", druhé největší strany v zemi.\n\nVarela byl v roce 2008 nominován jako kandidát pro prezidentské volby v květnu roku 2009. V průzkumech však byl jasně za Ricardem Martinelli, předsedou a prezidentským kandidátem \"Cambio Democrático\" a Balbinou Herrerou, kandidátkou \"Partido Revolucionario Democrático\". Poté se připojil k volební alianci Martinelliho a byl zvolen v prezidentských volbách 3. května 2009 jako viceprezident, zatímco Martinelli byl s více než 60 procent hlasů zvolen za prezidenta Panamy. Dne 10. května 2009 byl rovněž nominován Martinellim jako ministr zahraničí.\n\nDne 1. července 2014 se stal viceprezidentem a ministrem zahraničí.\n\nDne 1. září 2011 byl odmítnut prezidentem Ricardem Martinelli jako ministr zahraničí. Měl tento post zanedbávat z důvodu mnoho dalších povinností. Proto ho Martinelli požádal, aby odstoupil ze své funkce viceprezidenta. Ministři financí a bydlení rezignovali na protest proti Varelovu propuštění.\n\nVarela vyhrál prezidentské volby v roce 2014 a zvítězil nad kandidátem José Domingem Ariasem , který byl podpořen \"Cambio Democrático\", stranou vedenou odcházejícím prezidentem Ricarda Martinelliho. Varela získal asi 39% hlasů oproti 32% pro Ariase. Oznámil, že se bude snažit změnit zákonodárný orgán prostřednictvím ústavních změn. Nyní je podezřelý z účasti na korupčním skandálu Odebrecht (brazilská společnost, která podplácela politiky).\n"}
{"id": "1449652", "url": "https://cs.wikipedia.org/wiki?curid=1449652", "title": "Šalabhásana", "text": "Šalabhásana\n\nŠalabhásana ((शलभासन) neboli kobylka je jednou z ásan. \n\nNázev pochází ze sanskrtského slova \"šalabha\" kobylka a \"asana\" (आसन) posed/pozice.\n\n\n"}
{"id": "1449653", "url": "https://cs.wikipedia.org/wiki?curid=1449653", "title": "Komló", "text": "Komló\n\nKomló (, ) je město v Maďarsku v župě Baranya. Je správním střediskem stejnojmenného okresu. Název znamená \"chmel\". Město se rozkládá na ploše 46,55 km² a žije zde 22 832 obyvatel, z nichž jsou 93,4 % Maďaři. Komló je 45. největší maďarské město a druhé největší město župy Baranya.\n\nMěstem procházejí silnice 6542 a 6543.\n"}
{"id": "1449654", "url": "https://cs.wikipedia.org/wiki?curid=1449654", "title": "IPhone XR", "text": "IPhone XR\n\niPhone XR (psáno též iPhone X 🅁, kde římskou číslici X čteme jako číslo 10) je smartphone od společnosti Apple. Jedná se o \"dvanáctou generaci\" zařízení iPhone. Tento model byl ohlášen výkonným ředitelem společnosti Apple Timem Cookem dne 12. září 2018; spolu s ním byly představeny modely iPhone XS a iPhone XS Max. Předobjednávky byly spuštěny 19. října 2018 a do prodeje se dostal 26. října 2018.\n\nZařízení je k dispozici v šesti barvách: černá, bílá, modrá, žlutá, korálová a červená (součást značky Product Red).\n\nMezinárodní verze telefonu podporuje \"dual SIM\" - dvě SIM karty v jednom telefonu, konkrétně jednu nano SIM kartu a jednu eSim kartu. Verze pro Čínu, Hongkong a Macao nabídne místo toho dva sloty pro nano SIM kartu.\n\n\n"}
{"id": "1449657", "url": "https://cs.wikipedia.org/wiki?curid=1449657", "title": "Grand Prix Brazílie 2018", "text": "Grand Prix Brazílie 2018\n\nGrand Prix Brazílie 2018 (oficiálně Formula 1 Grande Prêmio Heineken do Brasil 2018) se jela na okruhu Autódromo José Carlos Pace v São Paulo v Brazílii dne 11. listopadu 2018. Závod byl dvacátým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1449658", "url": "https://cs.wikipedia.org/wiki?curid=1449658", "title": "František Tošovský", "text": "František Tošovský\n\nFrantišek Tošovský (7. dubna 1880 Rozsocha (Orlické Podhůří) – 1960) byl stavební podnikatel a majitel cihelny v Ústí nad Orlicí.\n\nFrantišek byl prvorozený syn Josefa Tošovského, původem ze Sudslavy a Anny, rozené Procházkové z Rozsochy, kde pak spolu žili. Měl 9 mladších sourozenců. V roce 1907 se oženil s Josefou Matyášovou z Nekoře. S tou měl dceru Ludmilu (1908–1909) a syna Stanislava (1910–2004), budoucího architekta. V křestních zápisech se František uvádí jako zednický mistr. \n\nV roce 1927 koupil v Ústí nad Orlicí od Josefa Štaubera cihelnu, kterou později zmodernizoval. Strojní cihelna s šestnáctikomorovou kruhovou pecí a komínem 37 metrů vysokým vyráběla cihly plné, duté (patentovaná dvouděrová cihla s atypickým poměrem stran) a trativodní trubky.\n\nPo znárodnění došlo k úpravám zařízení (proběhla modernizace pece pro mechanickou zavážku a vyvážku a přešlo se z uhlí na topný olej).\n\nProvoz v tomto závodě označením jako Ústí nad Orlicí A probíhal až do roku 1989. \n\n\n"}
{"id": "1449659", "url": "https://cs.wikipedia.org/wiki?curid=1449659", "title": "Vladimír Hejmovský", "text": "Vladimír Hejmovský\n\nVladimír „Voloďa“ Hejmovský ( Владимир Александрович Геймовский, 30. října 1892 Šiauliai – 10. září 1952 Praha) byl český armádní důstojník a dostihový jezdec, vítěz Velké Pardubické v roce 1951.\n\nNarodil se v rodině polské drobné šlechty na Litvě, která byla tehdy součástí carského Ruska. Absolvoval Konstantinovskou vojenskou akademii v Petrohradě a v řadách carské armády bojoval v první světové válce i v občanské válce. V roce 1923 emigroval s rodinou do Československa a sloužil v Brně u dělostřelců. V roce 1948 odešel do výslužby, usadil se v Olomouci a začal se naplno věnovat jezdectví.\n\nS klisnou Asjou vyhrál v roce 1951 kvalifikační závod na Velkou Pardubickou, před závodem však Asja zahynula při dopravní nehodě. Opavský lékárník Miroslav Werner pak Hejmovskému svěřil vraníka Salvatora, s nímž skončil v roce 1950 v Pardubicích na šestém místě. Hejmovský na Salvatorovi vyhrál v Piešťanech, byl druhý v Opavě a v 62. ročníku VP zvítězil o půldruhé délky před Junákem s Ferdinandem Palyzou. Překvapením bylo vítězství amatérského jezdce a nováčka, navíc Hejmovskému chybělo devět dní do 59. narozenin a stal se tak nejstarším vítězem v historii Velké Pardubické.\n\nV roce 1952 jezdil Hejmovský na koni jménem Lovec, s nímž vyhrál dvě steeplechase a připravoval se na obhajobu pardubického vítězství, avšak dne 10. září byl nalezen mrtev pod okny policejní služebny v Bartolomějské ulici v Praze. Ví se jen to, že před smrtí byl vyslýchán Státní bezpečností, nepodařilo se však zjistit, jaké byly důvody jeho zadržení ani jestli byl zavražděn nebo šlo o sebevraždu (a jaký byl její motiv). Úřad dokumentace a vyšetřování zločinů komunismu vydal v roce 1994 k případu následující zprávu: „Pan Vladimír Hejmovský byl 9. 9. 1952 předvolán na informační oddělení Ministerstva národní obrany v Praze, a to na 10. hodinu. Den na to, ve 12.45 hod., spáchal údajně sebevraždu skokem z okna objektu tehdejší StB v Praze 1, Bartolomějské ulici č. 7. Vzhledem k tomuto minimálnímu časovému rozsahu zadržení i nesporně negativnímu přístupu orgánů StB k zachování dokumentace této tragické události, jsme již zpočátku předpokládali, že bude velmi obtížné získání průkazných materiálů.\"\n\n"}
{"id": "1449662", "url": "https://cs.wikipedia.org/wiki?curid=1449662", "title": "Liuši Šan", "text": "Liuši Šan\n\nLiuši Šan (také Liushi Shan, Aksai Chin I, Liushi Feng, Kunlun I nebo Kunlun Goddess) je hora vysoká 7 167 m n. m. nacházející se na hranicích oblasti Sin-ťiang a Tibetské autonomní oblasti Čínské lidové republiky. Je to nejvyšší hora pohoří Kchun-lun-šan. \n\nVedle nejvyššího vrcholu má Liuši Šan ještě další dva vrcholy:\n\nPrvovýstup na Liuši Šan provedla 16. srpna 1986 japonská expedice. Jako první stanuli na vrcholu horolezci Shinji Kobayashi, Shuya Nakashima, Tetsuya Baba, Yukimasa Numano a Masanori Sato. Následující den se zdařil výstup i druhé skupině, ve které byli Kunio Obata, Takeshi Murata, Yukiko Kukuzawa, Mitsuhiro Sugawara, Shigeru Masuyama a Keijiro Hayasaka.\n"}
{"id": "1449669", "url": "https://cs.wikipedia.org/wiki?curid=1449669", "title": "Jiří Hříbal", "text": "Jiří Hříbal\n\nJiří Hříbal (30. listopadu 1937 – 4. srpna 1987) byl československý hokejový útočník. \n\nReprezentoval Československo ve čtyřech utkáních v letech 1958 a 1962. Na klubové úrovni hrál za Baník/VTŽ Chomutov (1955–1966). Za Chomutov odehrál necelých 400 utkání a dal 219 gólů.\n\n"}
{"id": "1449671", "url": "https://cs.wikipedia.org/wiki?curid=1449671", "title": "Dolní Chotovický rybník", "text": "Dolní Chotovický rybník\n\nDolní Chotovický rybník je rybník o rozloze vodní plochy 0,36 ha nalézající se na Chotovickém potoce na severním okraji obce Chotovice v okrese Česká Lípa. Rybník tvoří spolu s Horním Chotovickým rybníkem rybniční soustavu. Po hrázi rybníka vede cyklotrasa č. 3053 vedoucí z České Lípy do Nového Boru.\n\nRybník je nyní využíván pro chov ryb.\n"}
{"id": "1449675", "url": "https://cs.wikipedia.org/wiki?curid=1449675", "title": "Horní Chotovický rybník", "text": "Horní Chotovický rybník\n\nHorní Chotovický rybník je rybník o rozloze vodní plochy 0,63 ha nalézající se na Chotovickém potoce asi 0,5 ikm severozápadně od centra obce Chotovice v okrese Česká Lípa. Rybník tvoří spolu s Dolním Chotovickým rybníkem rybniční soustavu. Podél rybníka vede cyklotrasa č. 3053 vedoucí z České Lípy do Nového Boru.\n\nRybník je nyní využíván pro chov ryb a v létě i ke koupání.\n"}
{"id": "1449685", "url": "https://cs.wikipedia.org/wiki?curid=1449685", "title": "Chotovický potok", "text": "Chotovický potok\n\nChotovický potok pramení u čertova mlýna na severozápadní části katastru obce Chotovice v okrese Česká Lípa, od pramene pokračuje k jihu. Na jeho toku jsou před zastavěnou částí obce Chotovice vybudovány dva rybníky – Horní Chotovický rybník a Dolní Chotovický rybník. Poté proteče zastavěnou částí obce Chotovice, po své cestě posbírá několik menších pravostranných i levostranných vodotečí a jeho cesta končí v Dobranovském potoku před rybníkem Očko.\n"}
{"id": "1449695", "url": "https://cs.wikipedia.org/wiki?curid=1449695", "title": "Janovský rybník", "text": "Janovský rybník\n\nJanovský rybník je rybník o rozloze vodní plochy 2,78 ha nalézající se na Dobranovském potoce na severním okraji obce Janov, místní části města Nový Bor v okrese Česká Lípa u silnice III. třídy č. 26850 spojující Janov s obcí Chotovice. \n\nRybník je nyní využíván pro chov ryb.\n"}
{"id": "1449696", "url": "https://cs.wikipedia.org/wiki?curid=1449696", "title": "Kodžedo", "text": "Kodžedo\n\nKodžedo (též Kojedo či ostrov Koje) je ostrov v Japonském moři, u jihovýchodního pobřeží provincie Jižní Kjongsang v Jižní Koreji. S rozlohou 383,44 km se jedná se o největší ostrov ze souostroví, na němž se rozkládá město Kodže. Největší městem ostrova je ale Sinhyeon.\n\nSilniční spojení s pevninou dříve zajišťovaly pouze dva přibližně 740 metrů dlouhé mosty směrem na jihozápad k Tchongjongu, jež byly v postaveny v letech 1971 a 1999. Od prosince 2010 je ostrov spojen ještě na severovýchodě 8,2 km dlouhým systémem mostů a tunelů (Busan–Geoje Bridge) s Pusanem.\n\nKodžedo má rozlohu přibližně 384 km a je po Čedžudu druhým největším jihokorejským ostrovem. Krajina ostrova je většinou zalesněná a hornatá. Na ostrově se nachází horské vrcholy Garan (580 m), Gyerong (554,9 m), Daegeum (437,5 m) a Googsabong (400 m). Kodžedo je známé bohatými zásobami žuly. Na jižní straně ostrova se nachází mořský národní park Hallyeo. V okolí ostrova je dalších 62 ostrovů (z nichž 10 je obydlených), na pobřeží se též nachází několik přírodních přístavů.\n\nNázev Kodžedo má ostrov od roku 575. Během dynastie Korjo (918–1392) měl ostrov název Kodže-hyeon, v dynastii Čoson (1392–1897) byl ostrov přejmenován na Kodže-gun. V minulosti byli na ostrově ve vyhnanství korejští učenci. V rámci imdžinské války proběhla u pobřeží ostrova 5. května 1592 bitva u Okpo, v níž korejské námořnictvo porazilo japonskou flotilu. Během korejské války byl na ostrově největší korejský zajatecký tábor, ve kterém bylo 173 tisíc válečných zajatců. Tento tábor byl později restaurován a dnes slouží jako muzeum.\n\nStavba lodí je hlavním hospodářským odvětvím ostrova. Druhá i třetí největší loděnice v Koreji leží na tomto ostrově (v Okpo a Gohyeonu). 18 procent rozlohy ostrova je zemědělsky využíváno, kromě rýže a pšenice se zde pěstuje také tropické ovoce. Mezi další významná odvětví patří rybolov a chov ryb.\n\nOstrov má význam i v cestovním ruchu, největším lákadlem je „Osm pozoruhodností“. Nachází se zde písečné a oblázkové pláže, jež jsou díky kaméliím, borovým lesům a křišťálově čisté vodě velmi populární. Zde a na ostrovech Haegeumgang a Oedo je pěstování květin turistickým lákadlem. Pobřeží je obklopeno skalami s neobvyklými tvary.\n\nNa sousedním ostrově Hageumgang se nachází kámen v dračí podobě, kde návštěvník může mít přání. Podle legendy se na ostrově nachází elixír věčného mládí a čínský císař Čchin Š’-chuang-ti poslal celkem tři tisíce lidí, aby jej nalezli.\n\n"}
{"id": "1449704", "url": "https://cs.wikipedia.org/wiki?curid=1449704", "title": "Borovice (rybník)", "text": "Borovice (rybník)\n\nRybník Borovice je rybník o rozloze vodní plochy 4,41 ha nalézající se na říčce Zábrdka na východním okraji obce Borovice, místní části obce Mukařov v okrese Mladá Boleslav u silnice III. třídy č. 26819 spojující Borovici s obcí Jivina. \n\nRybník je nyní využíván pro chov ryb. V roce 2018 probíhala jeho revitalizace a odbahnění.\n"}
{"id": "1449717", "url": "https://cs.wikipedia.org/wiki?curid=1449717", "title": "Jihočeský krajský přebor 1964/65", "text": "Jihočeský krajský přebor 1964/65\n\nV soubojích Jihočeského krajského přeboru 1964/65 se utkalo 14 týmů dvoukolovým systémem podzim – jaro. Tento ročník skončil v červnu 1965. Vzhledem k reorganizaci postupovalo prvních 5 týmů do nově vzniklé Divize A.\n\nZdroj: \n\nPoznámky:\n"}
{"id": "1449725", "url": "https://cs.wikipedia.org/wiki?curid=1449725", "title": "Šumavské lokálky", "text": "Šumavské lokálky\n\nŠumavské lokálky je soubor tří železničních tratí na jihu České republiky, které ze tří různých míst Jihočeského kraje směřují na Šumavu. Jsou to tratě z Českých Budějovic přes Český Krumlov do Červeného Kříže (v jízdním řádku pro cestující označená číslem 194), dále z Číčenic do Nového Údolí (v jízdním řádu pod číslem 197) a spojnici mezi Strakonicemi a Volary (v jízdním řádu označenou číslem 198). V roce 2014 kraj zveřejnil obchodní soutěž, v níž hledal společnost, která by na tratích Šumavské lokálky provozovala železniční dopravu. Následující rok (2015) byly zveřejněny výsledky soutěže, z nichž jako vítěz vzešla privátní společnost GW Train Regio, která tak od roku 2017 vystřídala dosavadního provozovatele České dráhy. Smlouva byla uzavřena na dobu patnácti let.\n\n"}
{"id": "1449735", "url": "https://cs.wikipedia.org/wiki?curid=1449735", "title": "Pískovna Veselá", "text": "Pískovna Veselá\n\nPískovna Veselá je jezero o rozloze vodní plochy 15,0 ha vzniklé po těžbě štěrkopísků ukončené do roku 1989 nalézající se asi 1,5 km jižně od centra města Mnichovo Hradiště na katastru obce Veselá v okrese Mladá Boleslav. Okolo pískovny prochází cyklotrasa vedoucí z Veselé do Mnichova Hradiště. \n\nPískovna je nyní využívána pro sportovní rybolov a vodní sporty. \n"}
{"id": "1449741", "url": "https://cs.wikipedia.org/wiki?curid=1449741", "title": "Port Talbot", "text": "Port Talbot\n\nPort Talbot je město ve Walesu, které je správním centrem městského hrabství Neath Port Talbot. Nachází se 54 km západně od Cardiffu při ústí řek Afan a Neath do zálivu Swansea Bay a podle sčítání z roku 2011 v něm žije 37 276 obyvatel.\n\nRozvoj města je spojen s těžkým průmyslem. Těžba uhlí a zpracování kovů se zde provozovaly od 18. století a v roce 1901 byl založen podnik Port Talbot Steelworks (od roku 2007 součást Tata Group), který patřil k největším ocelářským provozům na světě: na vrcholu slávy v šedesátých letech dvacátého století měl téměř dvacet tisíc zaměstnanců, útlum výroby vedl ke snížení jejich počtu na čtyři tisíce v roce 2016.\n\nDostatek pracovních příležitostí vedl k přílivu obyvatel a vzniku souměstí, pro něž se od roku 1837 začal používat neoficiální název Port Talbot (Talbotův přístav) podle místního průmyslníka a politika Christophera Rice Mansela Talbota. V roce 1921 došlo k administrativnímu spojení obcí Aberavon, Margam, Cwmafan a Baglam do jednoho města nazvaného Port Talbot.\n\nMěsto má velký přístav a od roku 1850 ho železniční trať South Wales Main Line spojuje s Londýnem. Vzhledem k množství průmyslových exhalací je Port Talbot označován za město s nejnezdravějším ovzduším ve Spojeném království.\n\nV Port Talbot sídlí fotbalové kluby Port Talbot Town FC a Afan Lido FC a ragbyový Aberavon RFC.\n\n\n"}
{"id": "1449747", "url": "https://cs.wikipedia.org/wiki?curid=1449747", "title": "HTTP/3", "text": "HTTP/3\n\nHTTP/3 je nadcházející třetí „velká“ verze protokolu HTTP, který slouží pro přenos informací ve službě World Wide Web. HTTP/3 je založený na předchozí pracovní verzi RFC „Hypertext Transfer Protocol (HTTP) over QUIC“. QUIC je pokusný protokol transportní vrstvy, jehož počáteční vývoj vedla firma Google.\n\nPředseda pracovních skupin HTTP a QUIC IETF Mark Nottingham vznesl 28. října 2018 v diskusi v elektronické konferenci oficiální žádost na přejmenování protokolu HTTP-over-QUIC na HTTP/3, aby byl „jasně identifikován jako další způsob navázání HTTP sémantiky na protokoly nižších vrstev ... aby lidé porozuměli jeho oddělení od QUIC“ a po dokončení a publikování pracovní verze přechod jeho vývoje z pracovní skupiny QUIC do pracovní skupiny HTTP. V následující diskuzi, která trvala několik dní, byl Nottinghamův návrh přijat jeho kolegy v IETF, kteří v listopadu 2018 dali své oficiální schválení, aby se HTTP-over-QUIC stal HTTP/3.\n\n\n"}
{"id": "1449750", "url": "https://cs.wikipedia.org/wiki?curid=1449750", "title": "Pátek (rybník)", "text": "Pátek (rybník)\n\nRybník Pátek je velký rybník o rozloze vodní plochy 6,95 ha nalézající se na západním okraji obce Buda v okrese Mladá Boleslav. Po hrázi rybníka prochází silnice II. třídy č. 276 spojující městečko Bakov nad Jizerou s městečkem Kněžmost. \n\nRybník je nyní využíván pro chov ryb. \n"}
{"id": "1449764", "url": "https://cs.wikipedia.org/wiki?curid=1449764", "title": "Angerona", "text": "Angerona\n\nAngerona, též Diva Angerona, je římská bohyně nejasné funkce známá především z díla Macrobia.\n\nJejí svátek zvaný \"Divalia\" či \"Angenoralia\" byl slaven na zimní slunovrat 21. prosince zvaný \"bruma\". Byla zobrazována s prstem na ústech či roubíkem, to může odkazovat na svět mrtvých – Angerona by byla poté podsvětním božstvem, či na funkci ochránkyně svěřeného tajemství. Její jméno bylo již ve starověku odvozováno od latinského \"angor\" „potíže, nesnáze, úzkost“. V této souvislosti se o zimním slunovratu, kdy byl slaven jejím svátek, mluvilo jako o dní kdy je světlo úzké – \"lūx angusta\". Jaan Puhvel na základě této etymologie srovnává Angeronu s védskou bohyní Aditi jejíž jméno znamená „nesvázáná, bezmezná“ a kterou vykládá jako bohyni zbavující \"anhas\" „tísně“, což je slovo příbuzné latinské \"angor\". Tuto úzkost spojuje s omezeným světlem během zimního slunovratu a mlčení bohyně i účastníků jejího svátku s védským mýtem o mudrci Atrim, který pomocí „čtvrté formule“ - pravděpodobně tiché meditace, osvobodil Slunce během zatmění.\n\n"}
{"id": "1449785", "url": "https://cs.wikipedia.org/wiki?curid=1449785", "title": "Čelákovická", "text": "Čelákovická\n\nČelákovická může být \n\n\n\n\n\n"}
{"id": "1449787", "url": "https://cs.wikipedia.org/wiki?curid=1449787", "title": "Čelákovická (Praha)", "text": "Čelákovická (Praha)\n\nČelákovická je ulice v katastrálním území Hloubětín na Praze 9, která začíná na křižovatce ulic Pokorného, Za Mosty a Celniční a má slepé zakončení, navazuje na ni pouze komunikace pro pěší. Ústí do ní ulice Lísková. Vede přes říčku Rokytku a pod železniční tratí Praha – Česká Třebová (010, respektive 011).\n\nUlice vznikla a byla pojmenována v roce 1973. Nazvána je podle středočeského města Čelákovice, které leží na severovýchod od Prahy u řeky Labe. V roce 1996 byla ulice zkrácena o východní část. Úsek mezi ulicí Průmyslová a Hloubětínská byl tehdy přičleněn k ulici V Chaloupkách.\n\nZástavba (rodinný dům a rekreační objekty) je pouze na východní straně v úseku mezi Rokytkou a železniční tratí, jinak je kolem pouze zeleň a zahrady.\n\n"}
{"id": "1449798", "url": "https://cs.wikipedia.org/wiki?curid=1449798", "title": "Andrej Babiš mladší", "text": "Andrej Babiš mladší\n\nAndrej Babiš mladší (* 1983 Bratislava, Československo) je bývalý pilot dopravních letadel, syn podnikatele a politika Andreje Babiše a jeho první manželky Beaty. Má slovenské a švýcarské občanství a žije v Ženevě.\n\nAndrej Babiš mladší se narodil roku 1983 v Bratislavě Beatě Babišové rozené Adamovičové a jejímu choti Andreji Babišovi, čtyři roky po své sestře Adrianě. Otec v té době působil v manažerské funkci podniku zahraničního obchodu Petrimex, v roce 1985 byl vyslán do Maroka jako československý obchodní delegát zastupující desítku podniků, kam přesídlil i s rodinou. Zpět do Bratislavy se vrátili v roce 1991. V roce 1994 se otec seznámil se sekretářkou Monikou Herodesovou, podle jejíhož vyjádření se pak dlouhou dobu rozváděl s matkou Babiše mladšího Beatou.\n\nV roce 2016 si Andrej Babiš mladší pořídil rodinný dům na pražském předměstí Ďáblice. K listopadu 2018 však pobýval v Ženevě ve Švýcarsku, kde v té době dlouhodobě žila jeho matka. Podle tvrzení Babiše staršího jeho syn ve Švýcarsku studoval a nikdy nebyl českým občanem. Sám Babiš mladší v rozhovoru pro \"Seznam Zprávy\" v listopadu 2018 uvedl, že má švýcarské občanství.\n\nVětšinu života se věnoval letectví. Podle Úřadu pro civilní letectví měl od 5. října 2011 do 30. dubna 2015 platnou pilotní licenci jako druhý pilot pro dopravní letadla typu Boeing 737. Nejpozději v roce 2015 pracoval u společnosti Travel Service. Zaškoloval se i pro samostatnou licenci pro letouny typu Boeing 737, podle svědectví jiných pilotů ji však nezískal. Podle bulvárního deníku \"Aha!\" z roku 2016 měl dostat od Travel Service výpověď.\n\nAndrej Babiš mladší je jednou z osob vyšetřovaných, resp. trestně stíhaných v tzv. kauze Čapí hnízdo. Do této kauzy je zapojen nejpozději od konce roku 2007. V tom roce společnost ZZN AGRO Pelhřimov, která vlastnila farmu Čapí hnízdo, spadala pod holding Agrofert a v jejímž předsednictvu byl i Jaroslav Faltýnek, vydala akcie na doručitele (jméno vlastníka nebylo zapsáno do žádného rejstříku a majetková struktura tak byla skryta), z nichž čtvrtinu měl získat Andrej Babiš mladší. Další čtvrtinu měla obdržet jeho sestra Adriana Bobeková a zbylou polovinu současná manželka jejich otce Monika Babišová. Dne 16. února 2008 pak měl spolu s ostatními dvěma spoluvlastníky podepsat transakci, jíž se novým spolumajitelem měl stát bratr Moniky Babišové Martin Herodes, který převzal celý podíl své sestry a po jedné pětině z podílů Babiše mladšího a Bobekové. V únoru 2008 také firma poprvé požádala o dotace a získala celkem 54 milionů korun. Když v roce 2014 vypršela pětiletá lhůta pro kontrolu plnění podmínek dotace, společnost se prostřednictvím firmy Imoba a jejího jediného vlastníka SynBiol vrátila do holdingu Agrofert. \n\nKvůli podezření z dotačního podvodu začala Andreje Babiše mladšího a další osoby včetně jeho otce vyšetřovat a později stíhat Policie ČR. S vyšetřováním začala v prosinci 2015, kdy byl vlastník Čapího hnízda neznámý a Andrej Babiš starší o vlastnictví mlžil. V březnu 2016 se případem začal zabývat také Evropský úřad pro boj proti podvodům OLAF a Babiš starší poprvé na půdě Poslanecké sněmovny zveřejnil, že vlastníky byli v době úspěšné žádosti o dotaci v roce 2008 jeho děti a bratr jeho manželky. \n\nMezitím v červenci 2015 (kdy týdeník \"Euro\" upozornil na údajný dotační podvod s účastí Andreje Babiše mladšího, a to dva měsíce před podáním trestního oznámení v kauze Čapí hnízdo) propukla u něj podle některých informací, včetně tvrzení jeho otce, duševní nemoc. Dle vyjádření Babiše mladšího si dne 17. července 2015 v autě na dálnici D1 „z policistů udělal legraci“. Podle usnesení Okresního soudu v Havlíčkově Brodě z 21. července téhož roku, které v listopadu 2018 získal a publikoval justiční aktivista Tomáš Pecina, byl přivezen v poutech do psychiatrické nemocnice v Havlíčkově Brodě, protože se choval nepřiměřeně, neklidně a agresivně. Podle vyšetřujícího psychiatra citovaného v usnesení byl „zcela zahlcen chorobnými prožitky, jako jsou halucinace a bludy“. Na žádost rodiny, resp. konkrétně Andreje Babiše staršího, byl pak převezen do Národního ústavu duševního zdraví (NÚDZ) v Klecanech u Prahy. Tam byla od roku 2015 na pětinový úvazek zaměstnaná psychiatrička Dita Protopopová a Babiš mladší se stal jejím pacientem. V únoru 2016 se Protopopová stala také poradkyní pro zdravotnictví Andreje Babiše staršího coby ministra financí a od konce roku 2017 pak poradkyní ministra zdravotnictví. v říjnu 2017 za Babišovo hnutí ANO kandidovala do Poslanecké sněmovny a o rok později do zastupitelstva na Praze 8.\n\nNa podzim 2015 se pečovatelem Andreje Babiše mladšího stal na návrh lékařky Protopopové její ruský manžel Petr Protopopov, obchodník s jízdními koly, podle vlastních slov následně zaměstnaný u firmy Agrofert. Na jaře 2016 s ním cestoval do ruské enklávy Kaliningradu, v roce 2017 pak byli podle vízových možností dlouhodoběji na Ruskem okupovaném území na Krymu a na Ukrajině. Protopopov tvrdil, že Babišovi mladšímu na Krymu našel přítelkyni a po hádce tam oba zanechal. Konkrétně ve městě Krivoj Rog na Ukrajině a na Krymu. \n\nV říjnu 2017 Poslanecká sněmovna vydala Babiše staršího trestnímu stíhání a mezi dalšími 11 obviněnými byl i Babiš mladší a jeho sestra Adriana Bobeková. Ještě před zahájením vlastního stíhání byli oba policií předvoláni k podání vysvětlení, oba však byli svými právními zástupci omluveni s odvoláním na zdravotní stav, dlouhodobě až trvale vylučující účast v trestním řízení. K omluvě Babiše mladšího byla přiložena lékařská zpráva, kterou vypracovala Dita Protopopová. Vyšetřovatelé však omluvě neuvěřili, považovali ji za „účelovou a obstrukční“, už do usnesení o zahájení trestního stíhání uvedli domněnku, že se Babiš mladší s Bobekovou snaží vyhnout vyšetřování. Podle oficiálního prohlášení Národního ústavu duševního zdraví Protopopová ve zprávě z formálního hlediska nepochybila. Bobeková byla později nezávislým znalcem uznána za osobu způsobilou účastnit se trestního řízení. Babiš mladší nikdy nezávisle přezkoumán nebyl.\nPočátkem ledna 2018 Babiš mladší napsal ze svého telefonu e-mail české policii, že byl a je unesen na Ukrajinu. Uvedl také, že se zdržuje u ukrajinské přítelkyně, že jej čeká „nedobrovolný psychiatrický zákrok“ a že důvodem jeho pobytu bylo, že jeho otec potřeboval, aby zmizel po dobu kauzy Čapí hnízdo. Policie věc vyšetřovala, ale spokojila se s tím, že jej Protopopov přivezl na Slovensko za matkou a ta se s ním a aktuálním vydáním novin vyfotografovala. S Babišem mladším policie o jeho pobytu na Krymu dodnes nemluvila. Pak i s matkou odcestoval do švýcarské Ženevy, kde nadále pobýval. Ještě ani v listopadu 2018 policie stále Babiše mladšího nevyslechla. Státní zástupce Jaroslav Šaroch kvůli průtahům prodloužil dobu pro vyšetřování kauzy Čapí hnízdo až do konce roku 2018.\n\nNa podzim 2018 Andreje Babiše mladšího v Ženevě vypátrali reportéři TV Seznam Sabina Slonková a Jiří Kubík. Novinářům otevřela matka Babiše mladšího, jíž se představili. Když přišel Babiš mladší, ptali se ho na okolnosti jeho pobytu na Ukrajině a na Krymu v roce 2015. Jeho výpověď natočili kamerou ukrytou v brýlích a následně byla odvysílána 13. listopadu 2018 v pořadu \"Zvláštní vyšetřování\" formou „dokumentární detektivky“. Záznam pátrání novinářů po bydlišti matky a syna byl odvysílán den předtím, 12. listopadu. Babiš mladší mimo jiné uvedl, že si pamatuje, že k Čapímu hnízdu něco podepisoval, nevěděl však vůbec co, dále že na Ukrajině pobýval nedobrovolně, že mu lékařka Protopopová dala na výběr mezi hospitalizací a „prázdninami“. O Protopopovi pak prohlásil, že ho jako pečovatel „psychicky týral“ a že se Protopopova bojí. \n\nPetr Protopopov samotný byl Slonkovou a Kubíkem rovněž vyhledán, a to v Praze, odmítl však s nimi mluvit. V jiném rozhovoru pro deník \"Právo\" později Protopopov uvedl, že Babiš mladší je „nemocný“ a mnohokrát „jsem si vyslechl, že zabije mě, že zabije tátu, že zabije sebe“. Psychiatr Martin Anders na dotaz serveru \"iDNES.cz\" uvedl, že mezi příznaky schizofrenie patří paranoia a pocity ohrožení.. Naopak psychiatrička Džamila Stehlíková pro \"Seznam Zprávy\" uvedla, že cesta na Krym mohla ohrozit zdraví Andreje Babiše mladšího a měl by mít možnost veřejně promluvit. Podle vyjádření samotného Babiše mladšího z reportáže \"Seznam Zpráv\" „nyní bere léky a má lepší lékaře“. \n\nInformace o Čapím hnízdě i cestě na Krym Babiš mladší potvrdil v několika následujících e-mailech, které novinářům Slonkové a Kubíkovi poslal. Výroky svého otce označil za lež a projevil ochotu vypovídat na policii. Současně prohlásil, že otec začíná tlačit na jeho matku. Syna poté ve Švýcarsku navštívil dle vlastních slov otec-premiér a Andrej Babiš mladší se následně zcela odmlčel. Policie jej dodnes nevyslechla a okolnosti jeho pobytu na Krymu tak nedokázala dosud vyšetřit. Policisty, kteří vyšetřování zhatili, když případ původně odložili bez výslechu Andreje Babiše mladšího, nyní čeká kázeňský trest.\n\nOtec Andreje Babiše mladšího opakovaně odmítl, že by synova cesta na východ byla únosem. Odmítl rovněž prvotní výtky či spekulace, že by jeho tamní pobyt mohl být bezpečnostním rizikem vzhledem k možnému působení ruských tajných služeb. Ty zaznívaly buď v tom smyslu, že by mohl být premiér Babiš prostřednictvím syna vydíratelný, nebo naopak by mu mohly „pomáhat “ s kauzou Čapí hnízdo. Např. podle politologa Jiřího Pehe či generála Petra Pavla bylo prakticky nemožné, aby si vycestování premiérova syna nevšimly a nemonitorovaly ho ruské tajné služby, stejně tak aby si toho nevšimly služby ukrajinské. Předseda sněmovní komise pro kontrolu Bezpečnostní informační služby (BIS) Pavel Bělobrádek po jednání komise 22. listopadu 2018 uvedl, že BIS nemá informace o vlivu cizích zpravodajských služeb na kauzu Andreje Babiše mladšího. České tajné služby podle informací \"Respektu\" prošetřovaly i ukrajinskou ženu, s níž Protopopov Babiše zanechal.\n\nAndrej Babiš starší 22. listopadu pro \"Blesk\" uvedl, že kvůli údajnému porušení švýcarských zákonů při rozhovoru Slonkové a Kubíka v Ženevě podal advokát matky a syna Babišových u hlavního švýcarského prokurátora trestní oznámení na oba novináře. Vyplývá to také z prohlášení švýcarského advokáta Alexandra de Senarclens, který zastupuje bývalou manželku premiéra Babiše a jejího syna od června 2018. Uvedl, že zabránil druhému rozhovoru Slonkové a Kubíka s Andrejem Babišem mladším, o který se tito novináři pokoušeli. Samotná Beatrice Babišová v rozhovoru zveřejněném serverem \"Lidovky.cz\" dne 23. listopadu 2018 uvedla, že její syn „určitě nebyl unesen“ a „jeho nemoc v tomto stádiu neumožňuje jasně odpovídat na otázky“. Reportéři ale dodnes nebyli z ničeho obviněni. Před zveřejněním reportáže si nechali udělat právní analýzu, podle níž měl být jejich postup v souladu se zákony.\n\nŘeditel pražské policie Jan Ptáček 16. listopadu 2018 uvedl, že „na základě odvysílané reportáže Televize Seznam zahájila policie úkony v trestním řízení pro podezření ze spáchání trestného činu zavlečení.“ Premiér Babiš v reakci na tuto zprávu novinářům řekl, že takové obvinění odmítá. Podle průzkumu agentury Median pořízeného v nejbližších dnech po odvysílání reportáže celkem 57 % respondentů věřilo, že se Babiš starší snažil o to, aby jeho blízcí nevypovídali na policii, a 54 % věřilo, že z toho důvodu musel Babiš mladší odjet do zahraničí. Občanská nespokojenost vyústila (nejen) u příležitosti 17. listopadu coby Dne boje za svobodu a demokracii k několika hromadným demonstracím proti premiéru Babišovi a jeho vládě v Praze a dalších městech. Sněmovní opozice hned 13. listopadu vyzvala premiéra k demisi a Senát 15. listopadu přijal usnesení, v němž označil za nepřijatelnou Babišovu účast ve vládě až do konce vyšetřování kauzy. Prezident Miloš Zeman se ho naopak zastal. Babiš sám 16. listopadu uvedl, že navzdory výzvám neodstoupí. Ustál i hlasování poslanců o vyslovení nedůvěry vládě 22. listopadu 2018. Tři dny nato Česká televize zveřejnila výsledky průzkumu veřejného mínění provedeného 20.–21. listopadu agenturou Kentaur, podle něhož premiérovi velmi či spíše důvěřovalo 37 % respondentů, velmi či spíše nedůvěřovalo 60 %.\n\n"}
{"id": "1449812", "url": "https://cs.wikipedia.org/wiki?curid=1449812", "title": "Pavel Vyhnánek", "text": "Pavel Vyhnánek\n\nPavel Vyhnánek (* 27. ledna 1982) je český politik a bankéř, od roku 2018 zastupitel hlavního města Prahy a náměstek primátora pro oblast financí a rozpočtu.\n\nAbsolvoval středoškolská a vysokoškolská studia v Německu a v Itálii. Následně se vrátil zpět do České republiky a pracoval v bankovním sektoru.\n\nPodezřelé prodeje městských bytů a skutečnost, že jeho syn nebyl z kapacitních důvodů přijat do mateřské školy, ho přiměla k zájmu o komunální politiku. Již z minulosti se znal s Janem Čižinským, a tak Vyhnánek jako nezávislý na kandidátce uskupení Praha 7 sobě, jež Čižinský vedl, kandidoval v roce 2014 v komunálních volbách na Prahu 7. Uspěl a následně se stal místostarostou pro oblast financí. Za jeho působení v této pozici se podařilo nejenom zvýšit počet míst ve školkách, ale též dohledat smlouvy vyvádějící finanční prostředky na společnosti spřízněné s předchozím vedoucím oddělení spravujícího informační technologie.\n\nV komunálních volbách v roce 2018 byl jako nestraník za uskupení Praha sobě zvolen zastupitelem hlavního města Prahy. Dne 15. listopadu 2018 se navíc stal náměstkem primátora hlavního města Prahy pro oblast financí a rozpočtu.\n"}
{"id": "1449816", "url": "https://cs.wikipedia.org/wiki?curid=1449816", "title": "Republika (hudební skupina)", "text": "Republika (hudební skupina)\n\nRepublika byla polská rocková hudební skupina nové vlny založená v roce 1981. Rozpadla se v roce 1986. Opět se dala dohromady v roce 1998 a znovu rozpadla v 2001 po smrti Grzegorze Ciechowského. V roce 2002 odehrála poslední koncert.\n\nNejpopulárnějšími písněmi skupiny jsou: \"Biała flaga\", \"Mamona\", \"Odchodząc\",\"Śmierć w bikini\", \"Kombinat\", \"Obcy astronom\", \"Moja krew\", \"Tak długo czekam (ciało)\", \"Nowe sytuacje\", \"Republika marzeń\", \"Zapytaj mnie czy cię kocham\", \"Gadające głowy\", \"Sexy doll\", \"Psy Pawłowa\", \"Reinkarnacje\".\n\n\n\n\n\n\n"}
{"id": "1449827", "url": "https://cs.wikipedia.org/wiki?curid=1449827", "title": "Avia BH-4", "text": "Avia BH-4\n\nAvia BH-4 byl prototyp dolnoplošného stíhacího letounu vzniklý roku 1922 v Československu. Jednalo se o další vývoj typu BH-3 vybaveného osmiválcovým vidlicovým motorem Hispano-Suiza 8Ba ve snaze o zvýšení výkonů stroje. Kvůli instalaci nové pohonné jednotky došlo k podstatnému překonstruování přední části stroje a celkovému zesílení konstrukce, zejména podvozku. Letoun jen mírně překonával BH-3 a další vývoj typu BH-4 byl opuštěn. Československé letectvo jako svou sériovou stíhačku s motorem Hispano-Suiza 8B vybralo konkurenční Letov Š-4.\n\nÚdaje podle\n\n\n"}
{"id": "1449837", "url": "https://cs.wikipedia.org/wiki?curid=1449837", "title": "Seznam barokních skladatelů", "text": "Seznam barokních skladatelů\n\nToto je nekompletní seznam hudebních skladatelů období baroka. Zahrnuje barokní hudebníky zejména evropské, ale také některé mimoevropské. Seznam je řazen dle geografických oblastí chronologicky dle roku narození osob a je rozdělen do tří fází barokní hudby: rané, vrcholné a pozdní s přesahem do předklasického a raně klasického období.\n\nDalší abecedně řazený seznam se nachází v rámci .\n\n\n\n\n"}
{"id": "1449838", "url": "https://cs.wikipedia.org/wiki?curid=1449838", "title": "Lví brána", "text": "Lví brána\n\nLví brána může označovat:\n"}
{"id": "1449841", "url": "https://cs.wikipedia.org/wiki?curid=1449841", "title": "Beneš-Mráz Be-150 Beta-Junior", "text": "Beneš-Mráz Be-150 Beta-Junior\n\nBeneš-Mráz Be-150 Beta-Junior byl lehký sportovní a akrobatický cvičný letoun vzniklý a vyráběný v Československu koncem 30. let 20.století. Byl určen pro pokračovací výcvik.\n\nPo úspěchu typu Be-50 Beta-Minor Pavel Beneš přistoupil ke konstrukci zmenšené akrobatické cvičné varianty se zvýšenými výkony. Stalo se tak na podnět MNO, které ve skladech disponovalo pěti motory Walter Junior o výkonu 105-115 k (77-85 kW), které chtělo využít a které oproti Be-50 slibovaly zlepšit rychlost a výkony ve vertikální ose.\n\nKonstrukce použila kratší trup a křídla s kratším rozpětím z typu Be-52. Tandemově uspořádané kokpity dvoučlenné osádky zůstaly otevřené a typ si ponechal pevný záďový podvozek s aerodynamicky zakrytovanými hlavními nohami stejného provedení jako u Be-50 Beta-Minor. Pro trénink letu bez vidu byla zadní kabina vybavena speciálním krytem.\n\nPrototyp, pilotovaný Josefem Koukalem, poprvé vzlétl 5. ledna 1937, ale typ nevyhověl podmínkám MNO a sériové kusy byly nakonec odebrány MVP pro potřeby aeroklubů (např. Bratislava, Brno, Plzeň).\n\nTři stroje se zúčastnily posledního leteckého závodu státy Malé dohody na přelomu srpna a září 1938, kde obsadily třetí (OK-SLI), páté (OK-MOS) a šesté místo (OK-AZU) v kategorii IIB. Tohoto I. ročníku závodu turistických letadel na trase Praha - Zlín - Bukurešť - Bělehrad - Arad - Praha se zúčastnilo na 5 typů letounů z choceňské továrny Beneš-Mráz. Mimo Be-150 to byly Be-50, Be-51, Be-550 a nový stroj Be-555 (všechny s motory Walter). Celkem se této soutěže zúčastnilo 21 typů letounů a 9 z nich bylo osazeno 5 typy motorů Walter (NZR 120, Junior, Mikron II, Minor 4 a Major 4).\n\nCelkem bylo vyrobeno 5 strojů tohoto typu a létaly s imatrikulacemi OK-AZU, -HAL, -IPV, -MOS a -SLI. Po začátku druhé světové války byly dva kusy provozovány na Slovensku (např. OK-SLI), z toho jeden vojenským letectvem.\n\nÚdaje podle\n\n"}
{"id": "1449845", "url": "https://cs.wikipedia.org/wiki?curid=1449845", "title": "Lesní požáry v Kalifornii 2018", "text": "Lesní požáry v Kalifornii 2018\n\nSérie lesních požárů v Kalifornii postihla několik oblastí Kalifornie v roce 2018. V médiích jsou označovány za nejhorší lesní požáry v historii Kalifornie. Značného dosahu dosáhly počátkem srpna a v listopadu. 6. prosince 2018 bylo Kalifornským úřadem pro lesní a požární ochranu (Cal Fire) a agenturou National Interagency Fire Center (NIFC) uvedeno, že vypuklo kolem 8 434 požárů a bylo zasaženo 1 890 438 akrů (přibližně 765 033 hektarů) lesů. \n\nLesní požáry způsobily škodu přesahující 2,975 miliardy dolarů, včetně nákladu na zastavení požárů, které činí okolo 1,366 miliardy dolarů.\n\n8. listopadu vypukly lesní požáry na několika místech v severní a v jihozápadní Kalifornii. V okrese Butte se požár „Camp Fire“ rozšířil během jednoho dne na plochu více než 30 000 hektarů a 12. listopadu dosáhl plochy 44 000 hektarů. Podle úřadů bylo město Paradise téměř úplně zničeno.\n\nVzhledem k různorodosti a velikosti požárů byly velké části Kalifornie postiženy velkým znečištěním ovzduší způsobeným kouřem. V San Franciscu, které se nachází 350 km od požárů, byli obyvatelé požádáni, aby neopouštěli své domy a neotevírali okna.\n\n"}
{"id": "1449851", "url": "https://cs.wikipedia.org/wiki?curid=1449851", "title": "Tumanskij RD-9", "text": "Tumanskij RD-9\n\nTumanskij RD-9 (zpočátku značený jako Mikulin AM-5) byl sovětský proudový motor. AM-5 byl k dispozici roku 1952, testy splnil v roce 1953 a bez přídavného spalování dokázal vyvinout tah 25,5 kN. Známým se motor AM-5 stal jako pohonná jednotka prvního sovětského nadzvukového stíhače – MiGu-19 a prvního sovětského stíhače schopného provozu za každého počasí, Jaku-25. Když Sergej Tumanskij vystřídal Alexandra Mikulina na pozici šéfkostruktéra v OKB-24 roku 1956, byl motor přeznačen na RD-9. Později byl vyráběn v licenci v Číně jako WP-6.\n\n\n\n\n"}
{"id": "1449862", "url": "https://cs.wikipedia.org/wiki?curid=1449862", "title": "Horshamosaurus", "text": "Horshamosaurus\n\nHorshamosaurus („ještěr z Horsham Museum“) byl obrněný, pravděpodobně nodosauridní dinosaurus, dlouhý asi 5 metrů. Žil v období spodní křídy (věk barrem, asi před 130 až 125 miliony let) na území dnešní jižní Anglie (Západní Sussex).\n\nFosilie tohoto ankylosaurního dinosaura (holotyp s označením \"HORSM 1988.1546\") byly objeveny v roce 1985 v lomu u města Rudgwick. Po roce 1988 byly vystaveny ve veřejné expozici a označeny jako fosilie rodu \"Iguanodon\". Teprve v roce 1996 je neurolog a amatérský paleontolog William T. Blows označil jako fosilie obrněného dinosaura, kterého nazval \"Polacanthus rudgwickensis\". V roce 2015 pak Blows usoudil, že se jedná o samostatný rod a přejmenoval jej jako novou kombinaci \"Horshamosaurus rudgwickensis\".\n\n\"Horshamosaurus\" byl zřejmě zástupcem čeledi Nodosauridae (nebo možná Polacanthidae) v rámci kladu Ankylosauria.\n\n\n"}
{"id": "1449869", "url": "https://cs.wikipedia.org/wiki?curid=1449869", "title": "Baru", "text": "Baru\n\nBaru (\"předek krokodýla\" v jazyce Austrálců) byl rod středně velkého mekosuchinního krokodýla, který žil v období pozdního oligocénu až středního miocénu (asi před 35 až 15 miliony let) na území Austrálie (Queensland a Severní teritorium).\n\n\"Baru\" byl obojživelný druh krokodýla, který žil podobně jako jeho dnešní příbuzní. Kořist pravděpodobně získával útokem z vody. Délka tohoto krokodýla dosahovala asi 4 až 5 metrů.\n\nV současnosti rozeznáváme tři druhy tohoto rodu, typový \"B. darrowi\" byl formálně popsán v roce 1990. Další dva druhy byly popsány roku 1997.\n\n\n"}
{"id": "1449870", "url": "https://cs.wikipedia.org/wiki?curid=1449870", "title": "Marja Krawcec", "text": "Marja Krawcec\n\nMarja Krawcec (1. listopadu 1948 Räckelwitz/Worklecy – 14. dubna 2014 Schmeckwitz/Smječkecy) byla lužickosrbská básnířka, překladatelka a novinářka.\nMarja Krawcec se narodila 1. listopadu 1948 v saské hornolužické obci Räckelwitz/Worklecy v rodině domkáře. V letech 1965–1969 absolvovala Lužickosrbský učitelský ústav v Budyšíně. Poté do roku 1978 učila na Lužickosrbské polytechnické škole v Ralbicích (Ralbitz/Ralbicy). V letech 1978–1981 absolvovala tříleté studium na Literárním ústavu v Lipsku. Pod patronátem Kita Lorence vydala roku 1981 básnickou prvotinu \"Kraj před špihelom\" (\"Země před zrcadlem\"). Po té se na několik let se vrátila k učitelskému povolání, od roku 1990 působila v Domowině jako regionální mluvčí župy Michała Hórnika a současně byla externí spolupracovnicí Lužickosrbského rozhlasu pro dětské vysílání. Zde napsala scénář k seriálu \"Rozhlasová rodina\" a nesčetné rozhlasové hry. Zároveň byla činná i jako autorka knih pro děti. Vydala dvě úspěšné básnické sbírky, které patří k tomu nejlepšímu, co v 80. a 90. letech 20. století v lužickosrbsky psané poezii vzniklo: \"bosy přez šćernišćo\" (\"bosky po strništi\", 1986) a \"sudźeńca wosrjedź dwora\" (\"soud uprostřed dvora\", 1992). V roce 1993 vyšel samostatný knižní výbor \"Ralbitzer Sonntag\" (\"Ralbická neděle\") v jejím vlastním překladu přebásněném Giselou Kraft. V posledním desetiletí svého života již Krawcec považovala své básnické dílo za ukončené a věnovala se zejména spolupráci\ns rozhlasem. Marja Krawec zemřela 14. dubna 2014 v obci Schmeckwitz/Smječkecy.\n\nExaltovaná básnířka Marja Krawcec se ve své tvorbě, která spadá do 80. a 90. let 20. století, zaměřovala na ztvárnění apokalyptických obrazů umírání či odcizení vlastní identity. Po formální stránce je pro ni typický slovní minimalismus včetně rezignace na interpunkci a obvyklou organizaci verše. První samostatná sbírka \"Kraj před špihelom\" z roku 1981 ukazuje distanci od okolního světa a uzavírání se do vlastního básnického ega, které je nedotčeno ostatními kulturními, jazykovými a literárními vlivy. Její lyrický subjekt se ocitá uprostřed světa, který je mu cizí. Komunikace s tímto světem není možná. V textu \"Přichad w L.\" je obraz města Lipska pojat jako místo odcizení a vyhnání. Krajina před zrcadlem je krajinou vlastního nitra. Všechny kontakty (většinou milostné) nakonec ztroskotají kvůli zásahům zvnějšku. Druhou sbírku \"Bosy přez šćernisšćo\" z roku 1986 experiment pokračuje, mj. také ve formě básní v próze. Lyrický subjekt ovšem zůstává izolován a odcizen okolnímu světu. Třetí a poslední sbírka \"sudźeńca wosrjedź dwora\" z roku 1992 se vyznačuje tematizací dějin, které jsou pojaty jako dějiny subjektivní. Moment duchovního i fyzického stáří se objevuje v básních o starých lidech. Původně prázdná krajina orientovaná na vlastní subjekt se nyní zaplňuje starci či lidmi vykonávajícími archaická povolání. Motiv pomalého umírání je v titulní básni demonstrován na obraze jabloně napadené plísní. Smrt je tu ukazována jako nepohyblivost a zánik kulturních paradigmat. Marja Krawcec ve své poetice odsoudila svou vlastní kulturu k zániku, z něhož již není východisko.\n"}
{"id": "1449873", "url": "https://cs.wikipedia.org/wiki?curid=1449873", "title": "Cornelis van Haarlem", "text": "Cornelis van Haarlem\n\nCornelis Corneliszoon van Haarlem (1562 – 11. listopadu 1638) byl holandský malíř a kreslíř. Jeho tvorba ovlivnila Franse Halse a i další umělce.\n\nCornelis Corneliszoon van Haarlem se narodil v Haarlemu roku 1562. Jeho otcem byl obchodník a významný měšťan. Roku 1572 opustili jeho rodiče Haarlem, protože byl obléhán španělskými vojsky. Jeho uměleckého nadání si všiml malíř Pieter Pietersz (1540–1603), který jej začal školit. Cornelis van Haarlem pak okolo roku 1580 opustil své rodné město a zamířil do francouzského Rouenu. V tomto městě uskutečnil řadu menších prací. Z Rouenu následně odcestoval do Antverp, kde se školil u Gillise Coigneta (cca. 1542–1599). Poté se vrátil zpět do Haarlemu, kde společně s Karlem van Manderem \n\na Hendrickem Goltziem založili roku 1584 tamní Akademii. Zde také dosáhl významných poct a ovlivnil řadu svých žáků. Mezi tyto umělce můžeme zařadit Jana Harmensz. Mullera, Jacoba Mathama a další pozdní manýristy. Cornelis van Haarlem se roku 1603 oženil s Maritgen Arentsdr Deyman, která byla dcerou starosty Haarlemu. Po smrti svého tchána roku 1605 zdědil jeho značný majetek. V pozdním věku pak roku 1630 pomáhal obnovit status svatolukášského cechu v jeho rodném městě. Cornelis van Haarlem zemřel 11. listopadu 1638. \n\nCornelis van Haarlem byl typickým představitelem pozdního holandského manýrismu. Jeho tvorba se výhradně orientovala na figurální náměty, ve kterém dominovaly portréty, biblické scény a alegoricko-mytologické náměty. Náš malíř namaloval roku 1583 skupinový portrét hostiny důstojníků sv. Jiří, které ovlivnilo později Franse Halse, Bartholomea van der Helst a i Rembrandta. Jeho další díla se zaměřovala na přehnané zdůraznění lidského těla. Mohutná nahá těla s velkou muskulaturou a nepřirozenými pohyby jsou pro něj příznačná. Cornelis namaloval okolo 1588 křest Ježíše, který ovšem zakryl pozorujícími nahými svědky. Stěžejní nosné téma je tak zasazeno do pozadí. Dominance velkých nahých těl lze zpozorovat i u obrazu Masakru neviňátek, jenž namaloval roku 1590. Tradičním způsobem pak zpodobnil roku 1592 Adama a Evu. Cornelisovy mytologické výjevy, kterým vévodí svatba Pelea s Thétis, Pád titánů, Drak zabíjející společníky Kadma a Venuše s Adonidem utvářejí jeho charakteristický rukopis složený z protáhlými lidskými těly a jedinečnou koloristickou prací. Maloval také i portréty, u kterých je patrna absence bohaté palety. \n\n\n"}
{"id": "1449874", "url": "https://cs.wikipedia.org/wiki?curid=1449874", "title": "Cena BAFTA za nejlepší britský film", "text": "Cena BAFTA za nejlepší britský film\n\nFilmová cena Britské akademie (angl. British Academy Film Award) za nejlepší britský film udělovaná každý rok Britskou akademií filmového a televizního umění.\n\n"}
{"id": "1449875", "url": "https://cs.wikipedia.org/wiki?curid=1449875", "title": "Tumanskij R-13", "text": "Tumanskij R-13\n\nTumanskij R-13 je sovětský proudový motor vyvinutý pod vedením Sergeje Gavrilova. R-13 navázal na vývoj motoru Tumanskij R-11. Jde o dvouhřídelový proudový motor s axiálním kompresorem s novou vysokotlakou pětistupňovou částí, novou spalovací komorou, která usnadňuje opětovné nastartování motoru ve vysokých nadmořských výškách, novým přídavným spalováním a širším použitím titanových součástí. Montoval se do variant MiGu-21M, MF, SM, a SMT, dále Suchoje Su-15M a TM. R-13 byl také vyráběn v Číně jako LM WP13 a potkal ho podobný osud jako motor Tumanskij R-11: původně měly být oba vyráběny v Číně pod licencí, ale po čísnko-sovětské roztržce byla všechna sovětská technická podpora ukončena a Číňané postupovali sami. Pod vedením šéfkonstrukéra Jianga Hepua (江和甫) byl R-11 i R-13 v Číně vyráběny.\n\n\n\n\n"}
{"id": "1449879", "url": "https://cs.wikipedia.org/wiki?curid=1449879", "title": "Anthony Carmona", "text": "Anthony Carmona\n\nAnthony Thomas Aquinas Carmona (* 7. března 1953, Fyzabad, Trinidad a Tobago) je politik, soudce a 5. prezident Trinidadu a Tobaga. Byl soudcem Nejvyššího soudu v Trinidadu a Tobagu a od roku 2012 do roku 2013 působil jako soudce Mezinárodního trestního soudu.\n\nCarmona je nejstarší ze šesti dětí Dennisa Stephena a Barbary Carmonových. Vystudoval Santa Flora Government Primary School a Presentation College San Fernando. Navštěvoval University of the West Indies a právnickou školu Hugh Wooding Law School mezi 1973 a 1983.\n\nPoté, co absolvoval Právnickou školu Hugha Woodinga v roce 1983, Carmona pracoval jako státní zástupce. V roce 1989 se stal státní zástupce. Od roku 1994 do roku 1999 byl prvním asistentem a náměstkem ředitele prokuratury. Od roku 2001 do roku 2004 působil jako advokát pro odvolací řízení u úřadu prokurátora Mezinárodního trestního tribunálu pro bývalou Jugoslávii v Haagu Mezinárodního trestního tribunálu pro Rwandu v Arushe. Poté byl jmenován soudcem Nejvyššího soudu v Trinidadu a Tobagu. V prosinci 2011 byl zvolen se 72 z 104 hlasů soudcem Mezinárodního trestního soudu. Do funkce vstoupil v únoru 2012.\n\nDne 3. února 2013 předsedkyně vlády Kamla Persad-Bissessarová oznámila, že vládnoucí strana nominuje Carmonu za nástupce odstupujícího prezidenta Georgea Maxwella Richardsa. Následující den Keith Rowley, předseda opozičního národního hnutí opozice naznačil, že jeho strana podporuje nominaci Carmony. Poté, co proti něj vystoupil opoziční strana Národní lidové hnutí, byl jmenován volební komisí prezidenta Trinidada a Tobaga. Slavnostní inaugurace se uskutečnilo 18. března téhož roku. Jeho nástupkyní byla právnička Paula-Mae Weekesová, která nastoupila do úřadu dne 19. března 2018.\n"}
{"id": "1449887", "url": "https://cs.wikipedia.org/wiki?curid=1449887", "title": "Grand Prix Ruska 2017", "text": "Grand Prix Ruska 2017\n\nGrand Prix Ruska 2017 (oficiálně 2017 Formula 1 VTB Russian Grand Prix) se jela na okruhu Sochi Autodrom v Soči v Rusku dne 30. dubna 2017. Závod byl čtvrtým v pořadí v sezóně 2017 šampionátu Formule 1.\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1449890", "url": "https://cs.wikipedia.org/wiki?curid=1449890", "title": "Tři ocásci", "text": "Tři ocásci\n\nTři ocásci, oficiálním názvem Tři ocásci sou družstvo. Sociální družstvo!, do května 2016 Tři ocásci sou družstvo! je sociální družstvo v Brně, jehož hlavní činností je provozování dvou gastronomických provozů – kavárny a cukrárny – a cateringových služeb. Podnik se zaměřuje na veganskou stravu, Fair trade produkty a biopotraviny. Družstvo se také snaží uplatňovat principy samosprávy pracujících s každoměsíční schůzí, nicméně členství v družstvu je pro zaměstnance dobrovolné. V rámci sociální působnosti družstva v něm pracují lidé potenciálně znevýhodnění na trhu práce, např. příslušníci etnických menšin, azylanti, nebo lidé s poruchou autistického spektra.\n\nKavárnu Tři ocásci založila v roce 2012 skupina čtyř přátel, v roce 2015 kavárna změnila svou právní formu na družstvo a v květnu 2016 změnila svou právní formu na sociální družstvo. Kavárna původně sídlila v Brně na Gorkého ulici, od dubna 2017 je přestěhovaná na třídu Kapitána Jaroše. Zaměstnanci kavárny za svůj postoj k přijímání uprchlíků v minulosti čelili zastrašování od party zhruba dvaceti chuligánů s neonacistickými symboly na oblečení.\n\n\n"}
{"id": "1449891", "url": "https://cs.wikipedia.org/wiki?curid=1449891", "title": "Cena BAFTA za nejlepší kameru", "text": "Cena BAFTA za nejlepší kameru\n\nFilmová cena Britské akademie (angl. British Academy Film Award za nejlepší kameru je filmová cena udělovaná každý rok Britskou akademií filmového a televizního umění.\n\n"}
{"id": "1449893", "url": "https://cs.wikipedia.org/wiki?curid=1449893", "title": "Jan Saenredam", "text": "Jan Saenredam\n\nJan Saenredam (1565, Zaandam – 6. dubna 1607, Assendelft) byl holandský rytec, kartograf a malíř, který působil v období pozdního manýrismu a raného baroka. \n\nJan Saenredam se narodil v městě Zaandam. Otec byl sedlák, ale brzy zemřel a chlapce vychovával strýc, starosta v sousedním Assendelftu. Nejprve ho dal do učení na košíkáře, ale chlapec projevil takový talent, že přešel do učení kartografie a od roku 1689 se učil kreslit u malíře a grafika Hendrika Goltzia. Vydával rytiny podle tehdy oblíbených nizozemských malířů i podle vlastního návrhu, hlavně biblická i mytologická témata, Roku 1593 odešel do blízkého Amsterdamu, odkud se po dvou letech vrátil. Vytvořil přes 170 rytin a zemřel ve věku 41 let na tyfus.\n\n"}
{"id": "1449900", "url": "https://cs.wikipedia.org/wiki?curid=1449900", "title": "Charlotte Lennoxová", "text": "Charlotte Lennoxová\n\nCharlotte Lennoxová, roz. Ramsayová (* pravděpodobně 1730–4. ledna 1804), byla skotská spisovatelka a básnířka. Dnes je známá zejména jako autorka románu \"The Female Quixote\" (tj. „Quijotka“) a také díky spolupráci se Samuelem Johnsonem, Joshuou Reynoldsem a Samuelem Richardsonem. Jako samostatně píšící literátka si vybudovala dlouhou kariéru zahrnující poezii, prózu i dramata.\n\nCharlotte Lennoxová se narodila na Gibraltaru. Její otec James Ramsay z Dalhousie pocházel ze Skotska a byl kapitánem Britského královského námořnictva. Matka Catherine, roz. Tisdallová († 1765), byla skotského i irského původu. Ramsayovi dceru pokřtili Barbara Charlotte. O období předcházejícím jejímu veřejnému působení máme velmi málo přímých informací a životopisci je odvozují z úryvků jejího prvního románu, které působí autobiograficky. Charlottina rodina se v roce 1738 na několik let přestěhovala do New Yorku, kde její otec působil jako zástupce guvernéra. Zemřel v roce 1742, ale Charlotte s matkou zůstaly v New Yorku ještě několik let. V patnácti letech Charlotte přijala místo společnice vdovy Marie Luckynové žijící v Londýně, po příjezdu však zjistila, že její budoucí zaměstnavatelka „zešílela“ ze smrti svého syna. Protože na domluvené místo už nemohla nastoupit, stala se Charlotte společnicí lady Isabelly Finchové.\n\nPrvní svazek básní, které Lennoxová napsala, nese název \"Poems on Several Occasions\" (tj. „Básně k několika příležitostem“) a věnovala ho v roce 1747 lady Isabelle. Charlotte se tehdy připravovala na pozici u dvora, plány jí však překazil sňatek s Alexandrem Lennoxem, „rodilým a zahálčivým Skotem“. Jediné zaměstnání, které vykonával, byla práce na celním úřadě v letech 1773–1782. I o této pozici se uvádí, že byla pozorností od vévody z Newcastlu, kterou věnoval jako odměnu Lennoxově ženě. V roce 1768, kdy Lennox prohlašoval, že je řádným dědicem hraběte z Lennoxu, byl jeho nárok Sněmovnou lordů zamítnut, protože byl nemanželským dítětem, neboli kvůli „nepřízni osudu při narození“, jak situaci taktně popsala Charlotte.\n\nPo svatbě se Lennoxová zaměřila na herectví, nicméně bez valného úspěchu. Jedno z jejích vystoupení v londýnském Richmondu v roce 1748 označil Horace Walpole za „žalostné“. V roce 1750 však dostala možnost vystoupit v Haymarket Theatre při uvedení hry \"The Mourning Bride\" (tj. „Truchlící nevěsta“) a získat tím finanční prostředky. V témže roce publikovala svou nejúspěšnější báseň \"The Art of Coquetry\" (tj. „Umění koketerie“) v \"Gentleman’s Magazine\". V této době se setkala se Samuelem Johnsonem, který si jí velmi vážil. Když vydala svůj první román, \"The Life of Harriot Stuart, Written by Herself\" (tj. „Život Harriot Stuartové, jak jej sama napsala“), Johnson pro ni uspořádal okázalý večírek s předáním vavřínového věnce. Johnson ji pokládal za lepší autorku než své další známé literátky, Elizabeth Carterovou, Hannah Moreovou a Frances Burneyovou. Postaral se, aby se Lennoxová seznámila s důležitými členy londýnské literární scény.\n\nŽeny z Johnsonova okruhu neměly Lennoxovou v lásce. Hester Thraleová, Elizabeth Carterová i lady Mary Wortley Montaguová jí nestále něco vytýkaly, ať už to byla péče o domácnost, nepříjemné vlastnosti nebo vznětlivá povaha. Především ji měly za buřičku, která se nechová jako dáma.\n\nPřesto Samuel Richardson a Samuel Johnson Lennoxové pomáhali s druhým a nejúspěšnějším románem \"The Female Quixote, or, The Adventrues of Arabell\"a (tj. „Quijotka aneb Arabellina dobrodružství“) a recenzovali jej. Pro Johnsona to byl dokonce jediný román, k němuž napsal recenzi. I Henry Fielding ve svém \"Covent Garden Journal\" román chválil. \"The Female Quixote\" byla poměrně populární. Byla znovu vydána v letech 1783, 1799 a 1810 a zařazena do knižní řady významných románů. V roce 1754 byla přeložena do němčiny, v letech 1773 a 1801 do francouzštiny a v roce 1808 do španělštiny. Román převrací motiv Dona Quijota: kde se Quijote mylně pokládá za rytíře v milostném příběhu, tam se Arabella považuje za zbožňovanou dívčí hrdinku milostného románu. Když si Quijote myslí, že je jeho povinností platonicky vychvalovat čisté panny (např. venkovskou dívku, do které se zamiloval), Arabella věří, že má moc zabíjet pohledem a úkolem jejích ctitelů je podstupovat v jejím jménu muka.\n\n\"The Female Quixote\" byla oficiálně napsána anonymně a Lennoxová nebyla až do své smrtí uváděna jako její autorka. Přesto bylo autorství Lennoxové veřejným tajemstvím, jelikož její ostatní díla propagovaly titulky „od autorky The Female Quixote“. Nicméně za života Lennoxové žádná publikovaná verze The Female Quixote její jméno nenesla. Překladatel/cenzor španělské verze Don Bernardo María de Calzada si text přivlastnil s údajem „napsáno v angličtině neznámým autorem a ve španělštině D. Bernardem“, přestože nemluvil plynně anglicky a pouze přeložil do španělštiny dřívější francouzskou verzi, už jednou cenzurovanou. V předmluvě de Calzada také varuje čtenáře před pochybnou kvalitou textu, jelikož dobrou britskou literaturu píše jen „Fyelding“ a Richardson, dva autoři s mezinárodním renomé (na rozdíl od často mechanicky psaných „zamilovaných románků“ publikovaných pod různými jmény pro obchody jako Edmund Curll’s nebo satirických milostných románů, objevujících se pod jednorázovými pseudonymy, které v první řadě ani nejsou romány).\n\nJoseph Baretti naučil Lennoxovou italsky a další známí jí pomohli přeložit \"The Greek Theatre of Father Brumoy\" (tj. „Řecké divadlo podle otce Brumoye“), nejvýznamnější francouzskou studii řeckých tragédií z poloviny 18. století. V roce 1755 přeložila \"Memoirs of Maximilian de Bethune, Duke of Sully\" (tj. „Paměti Maxmiliána de Bethune, vévody ze Sully“), které se dobře prodávaly. Charlotte Lennoxová se učila několik jazyků a začala se zajímat o původ her Williama Shakespeara. V roce 1753 Andrew Millar publikoval první dva svazky jejího díla \"Shakespeare Illustrated\" (tj. „O Shakespearovi názorně“), mnoha odborníky považovaného za první feministickou literární kritiku. Třetí svazek se dostal na veřejnost v roce 1754. V této kritice Lennoxová rozsáhle rozebírá prameny Shakespearova díla se zvláštním zaměřením na tradici milostné literatury, ze které čerpal. Kritizovala zejména skutečnost, že jeho hry zbavují ženské postavy jejich původní autority, neboť „jim odebírají moc a morální nezávislost, které jim staré příběhy a romány dávaly“. Samuel Johnson k dílu napsal věnování, ale další lidé kritizovali způsob, jakým zachází s – slovy Davida Garricka – „tak významným a vynikajícím autorem“. Přestože Johnson zajišťoval pověst tištěných děl Lennoxové, literární svět se jí pomstil při předvedení hry \"The Sister\" (tj. „Sestra“), zpracované podle jejího třetího románu \"Henrietta\". Při premiéře několik skupin diváků představitele hry společně vypískalo, ačkoliv se hra vícekrát dočkala tištěného vydání.\n\nTřetí román z pera Lennoxové \"Henriett\"a vyšel v roce 1758 a úspěšně se prodával, nicméně jí nevynesl žádné peníze. Z textů, které psala v letech 1760–1761 pro periodikum \"The Lady’s Museum\", posléze v roce 1962 vznikl román \"Sophia\". David Garrick byl producentem jejích \"Old City Manners\" (tj. „Způsoby ve Starém Městě“) hrané v Theatre Royal na Drury Lane v roce 1775 (jde o adaptace hry \"Eastward Ho!\" od Bena Jonsona). V roce 1790 vydala svůj poslední román \"Euphemia\" (tj. „Eufemie“), avšak s malým úspěchem, jelikož zájem veřejnosti o milostné romány opadl. Euphemia je román ve formě dopisů odehrávající se ve státě New York v době před americkou revolucí.\n\nZ dětí Lennoxové se dospělosti dožily dvě: Harriot Holles Lennoxová (1765–1802/4) a George Lewis Lennox (nar. 1771). Charlotte mnoho let žila odděleně od manžela, až se definitivně rozešli v roce 1793. Zbytek života strávila v „chudobě z osamění“, zcela závislá na podpoře Královského literárního fondu. Zemřela 4. ledna 1804 v Londýně a byla pohřbena v neoznačeném hrobě na hřbitově Broad Court Cemetery.\n\n\"The Female Quixote\" je jedním z románů, které zmiňuje Jane Austenová v dopisech, které psala své sestře Cassandře. Motiv dívky ovlivněné romanticky laděnou literaturou pravděpodobně inspiroval její Opatství Northanger. Také během 19. století zůstala \"The Female Quixote\" poměrně populární. Ve 20. století došly schopnosti a důvtip Lennoxové uznání u feministických akademiček, např. Janet Toddové, Jane Spencerové a Nancy Armstrongové. Žádné z děl Charlotte Lennoxové dosud nebylo přeloženo do češtiny.\n\n\n\n\n\n\n\n"}
{"id": "1449906", "url": "https://cs.wikipedia.org/wiki?curid=1449906", "title": "Beni (město)", "text": "Beni (město)\n\nBeni je město na severovýchodě Demokratické republice Kongo v provincii Severní Kivu. Mezi pohořími Virunga a Ruwenzori. V okolí města se nachází Národní park Virunga. V roce 2013 ve městě žilo 231 000 lidí.\n"}
{"id": "1449907", "url": "https://cs.wikipedia.org/wiki?curid=1449907", "title": "Tumanskij R-25", "text": "Tumanskij R-25\n\nTumanskij R-25 je sovětský proudový motor vyvinutý pod vedením Sergeje Gavrilova. Jde o konečný vývoj motoru R-11. \n\nR-25 byl vyvíjen od konce šedesátých let do roku 1971 z motoru Tumanskij R-13 a jeho uspořádání je také dvouhřídelové. Za tímto účelem byl vybaven novým třístupňovým nízkotlakým kompresorem, kde je široce využit titan a novou komorou přídavného spalování se dvěma palivovými čerpadly a vylepšeným chlazením. Byl montován do letounů MiG-21bis a do připravovaného Su-15bis. Celkově bylo vyrobeno asi 3 200 kusů.\n\n\n\n\n"}
{"id": "1449915", "url": "https://cs.wikipedia.org/wiki?curid=1449915", "title": "Cena BAFTA za nejlepší střih", "text": "Cena BAFTA za nejlepší střih\n\nFilmová cena Britské akademie (angl. British Academy Film Award za nejlepší střih je filmová cena udělovaná každý rok Britskou akademií filmového a televizního umění.\n\n"}
{"id": "1449917", "url": "https://cs.wikipedia.org/wiki?curid=1449917", "title": "Josef Schejbal", "text": "Josef Schejbal\n\nJosef Schejbal (5. srpna 1905 Velichovky – 9. července 1942 Zámeček, Pardubice) byl český pedagog, odbojář a vedoucí podkrkonošské ilegální sokolské odbojové skupiny S-21-B během druhé světové války.\n\nV mládí navštěvoval obecnou školu ve Velichovkách, měšťanskou školu a učitelský ústav absolvoval v Jaroměři. Po studiích začal pracovat jako učitel. Byl výborným zpěvákem a hudebníkem, proto vyučoval hudební výchovu a tělovýchovu. Jako učitel nejdříve působil v malých vesnicích v Podkrkonoší a Podorlicku. Na měšťanskou školu v Malých Svatoňovicích nastoupil 1. prosince 1929, kde se stal zástupcem ředitele. Jako tělocvikář se zapojil do činnosti Sokola v Malých Svatoňovicích, jako cvičitel žáků, dorostenců a mužů. Stal se náčelníkem jednoty Sokol, 1. okrsku a místonáčelníkem Župy Podkrkonošské Jiráskovy. Absolvoval cvičitelské kurzy v Tyršově domě Československé obce sokolské, kde se seznámil se zemským cvičitelem Františkem Pecháčkem. Jako nadporučík v záloze v roce 1938 zacvičoval vojáky v záloze v používání nových zbraní. Také jako učitel se zúčastňoval školení Protiletecké ochrany, kde se seznámil s horníkem Antonínem Němečkem. V době všeobecné mobilizace v roce 1938 zastával funkci velitele úseku opevnění v Petříkovicích jako nadporučík v záloze. V roce 1935 se oženil s učitelkou Vlastou Bittnerovou (*1914). Spolu měli syny Ctirada (*1936) a Radomíra (*1940). Bydleli společně s jejími rodiči v čp. 64. \n\nDne 8. března 1942 jej navštívili členové Silver A, Alfréd Bartoš a Josef Valčík s písemným doporučením ke spolupráci od zemského cvičitele ČOS Františka Pecháčka. Nejprve se stal vedoucím sokolské odbojové skupiny S-21-B v rámci hnutí Obce sokolské v odboji. Obrátil se na své spolehlivé pracovníky ke spolupráci a skupina měla za úkol zajistit úkryt a přesuny parašutisty-radisty Jiřího Potůčka-Tolara, zhotovením náhradní vysílačky Libuše, kterou zajistili Jaroslav Vokatý, Jan Balatka, Josef Klikar a Jaroslav Merta. Skupina měla za úkol také shromáždit informace hospodářské a zpravodajské pro vysílání radistou do Londýna, navrhnout místo přesunu radisty s vysílačkou do jiného regionu, vytipování nouzového úkrytu pro vysílačku a radistu, které se podařilo zajistit s pomocí Josefa Geislera, Karla Kábrta a Miloslava Hampla v strážkovickém větrném komínu. Určení možného místa pro shoz zbraní či výsadku měl zajistit profesor Stanislav Krause.\n\nV Malých Svatoňovicích, na poštovním úřadě, měl Josef Schejbal spolehlivého spolupracovníka Oldřicha Štočka. Pošta pro něho byla zasílána na jméno učitelky Anny Petrové s krycím jménem \"\"Nina\"\". Stanislav Prouza (1921-1942) zajišťoval převoz zpráv do Doubravice u Dvora Králové a Miroslav Kafka (*1913) do školy v Červeném Kostelci. Spojení na \"\"Jindru\"\" a Františka Pecháčka do Prahy obstarával strojvůdce Josef Holubec, který měl pracoviště v Kutné Hoře. V truhlárně Františka Šrola (*1906) se Josef Schejbal upravoval po nočních cestách za spolupracovníky v regionu. V obci se obracel na přátele Jindřicha Stojánka, Josefa Rudolfa, Josefa Matějku, Františka Holubce, Eduarda Kuldu, Bohuše Baše a Elišku Stárovou. Dne 18. června 1942 se obrátil na horníka Antonína Němečka (*1905), aby z Rosic přepravil na kole vysílačku \"Libuši\" a zároveň jako spolujezdce Jiřího Potůčka na Bohdašín a taktéž 28. června horník Němeček převážel v králikárně vysílačku Libuši z Bohdašína na Končiny. \n\nDne 30. června 1942 došlo k prozrazení skupiny, většina členů byla pozatýkaná včetně Josefa Schejbala a převezena na četnickou stanici v Červeném Kostelci a následně do věznice gestapa v Hradci králové. Po brutálních výsleších Josef Schejbal neprozradil jména svých spolupracovníků, kteří tak byli zachráněni před popravou. Dne 9. července bylo všech patnáct uvězněných členů skupiny popraveno na Zámečku u Pardubic a jako poslední Josef Schejbal. Počet obětí této skupiny bylo dvacet pět a přeživších spolupracovníků alespoň dvacet. \n\nPomníky obětí jsou dnes v Bohdašíně, na koupališti v Malých Svatoňovicích a na Končinách.\n\n"}
{"id": "1449935", "url": "https://cs.wikipedia.org/wiki?curid=1449935", "title": "Cena BAFTA za nejlepší masky a účesy", "text": "Cena BAFTA za nejlepší masky a účesy\n\nFilmová cena Britské akademie (angl. British Academy Film Award za nejlepší masky a účesy je filmová cena udělovaná každý rok Britskou akademií filmového a televizního umění.\n\n"}
{"id": "1449938", "url": "https://cs.wikipedia.org/wiki?curid=1449938", "title": "Blokování čela fronty", "text": "Blokování čela fronty\n\nBlokování čela fronty ( , ) je jev v počítačových sítích omezující výkonnost, ke kterému dochází, pokud je fronta paketů zdržována zpracováním prvního paketu. K blokování čela fronty dochází například u síťových přepínačů se vstupními vyrovnávacími paměťmi, při doručování mimo pořadí, a pokud se při HTTP pipeliningu zpracovává více než jeden požadavek.\n\nSíťový přepínač se obvykle skládá ze vstupních portů s vyrovnávací pamětí, přepojovací sítě ( ) a výstupních portů s vyrovnávací pamětí. Pokud vstupní vyrovnávací paměti pracující metodou FIFO, je pro forwardování dostupný pouze nejstarší paket. Pokud nejstarší paket nemůže být forwardován, například protože jeho cíl nereaguje, nemůže být forwardován žádný další paket.\nK zablokování výstupu může dojít, pokud dochází k soupeření o prostředky na výstupu (viz diagram), nebo když je výstupní vyrovnávací paměť plná kvůli zahlcení (například když součet rychlostí vstupů je větší než výstupní rychlost).\n\nBez blokování čela fronty by nově příchozí pakety mohly být forwardovány bez ohladu na zaseknutý nejstarší paket na požadované cíle. Jev může v systémech se vstupními vyrovnávacími paměťmi vést k závažnému snížení výkonnosti.\n\nPopsaný jev omezuje propustnost přepínačů. Pro jednoduchý model s buňkami pevné velikosti posílanými na rovnoměrně rozdělené cíle a použití vstupní vyrovnávací paměti pracující metodou FIFO, je omezení propustnosti až 58.6 % pro velký počet linek. \n\nJednou z možností jak zabránit tomuto omezení je používání virtuálních výstupních front.\n\nBlokování čela fronty se objevuje pouze u přepínačů s vyrovnávacími paměťmi na vstupu. Při dostatečné interní šířce pásma je použití vyrovnávacích pamětí na vstupu zbytečné; vyrovnávací paměti jsou použity pouze na výstupech a k blokování čela fronty nemůže dojít. Architektura bez vstupních vyrovnávacích pamětí je obvyklá u malých na středně velkých ethernetových přepínačů.\n\nK doručování mimo pořadí dochází, když jsou seřazené pakety doručeny ve špatném pořadí. Může k tomu dojít, kvůli posíláním paketů různými cestami, nebo kvůli zahazování nebo opakovanému přenosu paketů. Blokování čela fronty může vést k výraznému zvýšení změn pořadí paketů.\n\nSpolehlivé všesměrové vysílání zpráv v síti, ve které dochází ke ztrátám paketů, mezi velkým počtem uzlů je obtížný problém.\nAlgoritmy atomického broadcastu sice řeší problém jediného bodu selhání centralizovaných serverů, ale přinášejí problém blokování čela fronty.\nBimodal Multicast algoritmus je pravděpodobnostní algoritmus používající gossip protokol, který se vyhýbá blokování čela fronty tím, že dovoluje, aby některé zprávy byly přijaty mimo pořadí.\n\n"}
{"id": "1449944", "url": "https://cs.wikipedia.org/wiki?curid=1449944", "title": "Deodatus", "text": "Deodatus\n\nDeodatus, někdy též Theodatus nebo variantně Deusdedit je latinské mužské křestní jméno. Vzniklo z původního jména Adeodatus, které je složením slov \"a\", \"deo\" a \"datus\". Ta určují původní význam jména : \"bohem daný\", případně \"od boha darovaný\". Podobnou latinskou variantou se stejným původním významem je jméno Adeodatus. V některých případech bylo křestní jméno Deodatus přeseno jako příjmení.\n\n\n\n\n\n\n\n\n\n\n\n\n\n"}
{"id": "1449945", "url": "https://cs.wikipedia.org/wiki?curid=1449945", "title": "Jazyky Asie", "text": "Jazyky Asie\n\nAsie je jazykově velmi rozmanité místo a mezi jazyky Asie můžeme nalézt mnoho jazyků z mnoha jazykových skupin, a také několik jazyků izolovaných. Mezi jazykové rodiny s nejvíce mluvčími patří altajské, austroasijské, austronéské, kavkazské, drávidské, austroasijské, indoevropské, mongolské, sinotibetské a tajsko-kadajské. Většina asijských jazyků má dlouhou tradici vlastního písma, ale není to vždy pravidlem.\n\nSinotibetské jazyky (též čínsko-tibetské jazyky) je skupinou jazyků, kterými dohromady mluví přes 1,3 miliardy lidí. Mezi sinotibetské jazyky patří také čínština, která je jazykem s nejvyšším počtem rodilých mluvčí na světě (1,2 miliardy), ve skutečnosti to ale není jeden jazyk, ale mnoho navzájem nesrozumitelných nářečí (například mandarínština, kantonština nebo hakka), která se ovšem všechna stejně zapisují čínským písmem. Kromě čínštiny sem patří ještě barmština (hlavní jazyk Myanmaru) a několik dalších jazyků (například tibetština).\nIndoevropské jazyky jsou nejrozšířenější jazykovou rodinou světa (okolo 3 miliard mluvčích), ale nemluví se jimi jen v Asii, mluví se jimi i ve většině Evropy. Mluví se jimi především v západní části Asie (Střední Východ) a jižní části Asie (Indie a Pákistán). Hlavní indoevropskou jazykovou skupinou v Asii jsou indoíránské jazyky, které se dělí na íránské jazyky (například kurdština, perština, tádžičtina nebo paštština) a indoáríjské jazyky (například hindština, urdština, nepálština, gudžarátština nebo maráthština). Dalšími indoevropskými jazyky používanými v Asii jsou: arménština v Arménii, ruština v asijské části Ruska (Sibiř) a řečtina v okolí Černého moře. Za zmínku stojí také dnes již vymřelé anatolské jazyky používané v oblasti Malé Asie (dnešní Turecko), mezi které patřila například chetitština, a tocharština, která se používala v západní části dnešní Číny.\n\nJsou jazyky, které se dělí na tři rozdílné podskupiny: turkické jazyky, rozšířené v oblasti Turecka (turečtina, ázerbájdžánština) a ve střední Asii (turkmenština, uzbečtina, kazaština), mongolské jazyky, rozšířené především v Mongolsku (mongolština, burjatština, kalmyčtina) a malá skupina tunguzských jazyků, které se používají v několika oblastech východní Sibiře. Někdy se sem řadí i japonština, korejština nebo ainština.\n\nMají zhruba 100 milionů mluvčích. Jsou rozšířené po celé jihovýchodní Asii, ale nejvýznamnějšími jazyky z této skupiny jsou vietnamština a khmerština.\n\nNazývány též jako \"daické jazyky\" nebo \"thajské jazyky\". Rozšířené po jihovýchodní Asii, v menší míře též v jižní Číně a východní Indii. Nejznámějšími jazyky z této skupiny jsou thajština a laoština, které jsou navzájem velmi blízké.\n\nMají zhruba 358 milionů mluvčích. Pocházejí z Tchaj-wanu, kde se jimi dodnes mluví. Odsud se rozšířili do jihovýchodní Asie a mimo jiné také do Oceánie a na Madagaskar. Zeměmi v Asii, kde se mluví především austronéskými jazyky jsou Filipíny, Malajsie nebo Indonésie. Významným austronéským jazykem je indonéština, která vznikla v Indonésii jako lingua franca a je velmi blízká malajštině. Dalšími austronéskými jazyky používanými v Asii jsou například bugijština, cebuánština nebo javánština.\nMají zhruba 220 milionů mluvčích. Používají se především v jižní Indii, ale také v několika částech Pákistánu a Srí-Lanky. Mezi drávidské jazyky patří například tamilština, telugština nebo malajlámština.\n\nAfroasijskými jazyky se, jak už vyplývá z názvu, mluví jak v Africe tak i v Asii. V Asii se mluví především semitskými jazyky a to především v oblasti Arabského poloostrova (arabština). Dalšími afroasijskými jazyky používanými v Asii jsou hebrejština a aramejština. V minulosti se v oblasti Mezopotámie používala též akkadština.\n\nSibiřské jazyky, používané v oblasti Sibiře, nejsou jednou jazykovou rodinou, je to několik jazyků a jazykových rodin používaných ve stejné oblasti. Řadí se sem již zmíněné altajské tunguzské jazyky, uralské jazyky západní Sibiře (patří do stejné jazykové rodiny jako evropská finština nebo maďarština), jenisejská jazyky (jazyková rodina nejspíše spojená s indiánskými jazyky, posledním živým jazykem z této rodiny je ketština), jukagirské jazyky, nivchština, ainština (v severním Japonsku), čukotsko-kamčatské jazyky a těsně by se sem daly zařadit některé eskymácko-aleutské jazyky (mluví se jimi na pomezí Sibiře a Severní Ameriky).\n\nSpojitost japonsko-rjúkjúských jazyků s korejštinou nebo altajskými jazyky nebyla prokázána, takže se řadí samostatně. Řadí se sem japonština v Japonsku a několik jazyků jižního Japonska. Celkem mají asi 130 milionů mluvčích.\n\nKorejština bývá uváděna jako izolovaný jazyk, nicméně na jihokorejském ostrově Čedžu se mluví čedžuštinou, dalším korejským jazykem, který se ale někdy bere jen jako dialekt korejštiny. Používají se v Koreji. Celkový počet mluvčích je asi 78 milionů.\n\nKavkazské jazyky nejsou jednou jazykovou rodinou, jsou to tři odlišné rodiny, které se v průběhu historie navzájem ovlivňovaly. Jazykovými rodinami v této skupině jsou kartvelské jazyky, severovýchodokavkazské jazyky a severozápadokavkazské jazyky. Nejhlavnějšími jazyk této skupiny jsou gruzínština nebo čečenština.\n\nŘadí se sem jen 4 jazyky, kterými celkem mluví 7 milionů lidí. Používají se především v hornatých oblastech jižní Číny a v menší míře také v několika oblastech jihovýchodní Asie.\n\nTéměř vymřelá skupina jazyků na indickém souostroví Andamany. Živé už jsou jenom 4 jazyky, kterými mluví zhruba 400 lidí.\n\nV Asii se také používá několik kreolských jazyků (jazyků, které se vyvinuli z jiných jazyků). Mezi nejdůležitější patří chavacano na Filipínách, které vychází ze španělštiny, kristang vycházející z portugalštiny, používaný v Malajsii v oblasti Malakka nebo celá řada kreolských jazyků na bázi malajštiny na mnoha místech Malajsie a Indonésie. Dalšími kreolskými jazyky používanými v Asii jsou andamanská kreolizovaná hindština na Andamanech v Indii, nágálandská kreolština v Nágálandu v Indii (na bázi ásámštiny), Ilanská kreolizovaná japonština (na Tchaj-wanu) a několik kreolských jazyků na bázi čínštiny (například wutun). Také se používá několik pidžinů.\n\nMezi izolované jazyky se někdy řadí již zmiňovaná korejština. Dalšími izolovanými jazyky používanými v Asii jsou: již zmiňované sibiřské jazyky ainština (v severním Japonsku), jukagirština (na Sibiři) a nivchština (na ruském ostrově Sachalin). Dalšími izolovanými jazyky jsou: burušaskí v severním Pákistánu, kusunda v Nepálu, kalto (\"nahali\") v západní Indii a několik papuánských jazyků. Jazyk vedda na Srí-Lance je nejspíše smíšeným jazykem, který vznikl smísením sinhálštiny a nějakého místního izolovaného jazyka. Mezi izolované jazyky se též řadí vymřelé starověké jazyky jako sumerština nebo elamština.\n\nDalšími jazykovými rodinami jsou malé jazykové rodiny používané v indickém státě Arunáčalpradéš. Jedná se o digarské jazyky, mijuské jazyky, siangické jazyky, jazyky kho-bwa a hrusišské jazyky. Zařazení těchto jazyků je ovšem sporné, je možné, že patří mezi sinotibetské jazyky, nebo že některé z těchto jazyků jsou izolované. Dále se v Asii používají papuánské jazyky, které ale nejsou jazykovou rodinou, ale skupinou různých malých jazykových rodin a izolovaných jazyků. Nejdůležitějšími jsou severohalmaherské jazyky používané na Molukách a východotimorské jazyky používané především na Východním Timoru a mnoho různých jazyků indonéské části ostrova Nová Guinea, což je jazykově nejrozmanitější místo na světě. Sentinelština na indickém ostrově North Sentinel ještě nebyla prozkoumána. proto se řadí mezi neklasifikované jazyky. Neslyšící v Asii používají znakový jazyk, nejdůležitější pro Asii je japonský znakový jazyk, čínský znakový jazyk a indo-pákistánský znakový jazyk.\n\nAsijské jazyky se zapisují širokou škálou písem. Většina z těchto písem se vyvinula z fénického písma (stejně jako například latinka). Z fénického písma se vyvinulo písmo aramejské, ze kterého vzniklo písmo hebrejské a arabské. Z aramejského písma se také vyvinulo písmo bráhmí, které dalo základ písmům Indie (mnoho jazyků zde má vlastní písmo, ale nejpoužívanější je dévanágarí, které používá například hindština), barmskému písmu, thajskému písmu nebo tibetskému písmu.\n\nÚplně samostatně vznikly čínské znaky, které se používají už od starověku a dali základ japonským písmům (hiragana, katakana a kandži, které je téměř shodné s čínskými znaky). Korejština používá písmo hangul, které bylo vytvořeno v 15. století. Mnoho jazyků Asie využívá latinku, kterou převzaly z evropských jazyků (například indonéština) nebo azbuku, kterou převzaly z ruštiny (například kyrgyzština).\n"}
{"id": "1449946", "url": "https://cs.wikipedia.org/wiki?curid=1449946", "title": "Doručování mimo pořadí", "text": "Doručování mimo pořadí\n\nDoručování mimo pořadí je v počítačových sítích doručení datových paketů v jiném pořadí, než v jakém byly odeslány. Doručování mimo pořadí může být způsobeno pakety, které putují různými cestami, nebo paralelními cestami zpracování v síťovém zařízení, které nebylo navrženo tak, aby zajistilo zachování pořadí paketů. Jednou z funkcí TCP je zabránit doručování dat mimo pořadí skládáním paketů do správného pořadí a opakováním přenosu paketů, které jsou mimo pořadí.\n\n\n"}
{"id": "1449947", "url": "https://cs.wikipedia.org/wiki?curid=1449947", "title": "Petr Štrompf", "text": "Petr Štrompf\n\nPetr Štrompf (* 10. ledna 1953 Žatec) je český spisovatel, publicista, investigativní novinář, hudební textař. \n\nZákladní devítiletou školu absolvoval v Žatci. Vystudoval Střední průmyslovou školu báňskou v Duchcově. Po studiích pracoval jako důlní technik v hlubinných dolech Severočeského kraje, přispíval do různých tiskovin jako fejetonista. \n\nV roce 1983 se přestěhoval do Prahy, kde vykonával technické funkce ve stavebnictví. V roce 1990 se psaní začal věnovat profesionálně, nejdříve jako redaktor deníku \"Pražský expres\". Ve stejném periodiku vykonával i povolání zahraničního zpravodaje (\"Velká Británie).\" Je zakladatelem týdeníku RING, ve kterém byl zástupcem šéfredaktora. Byl rovněž externím spolupracovníkem České televize a TV Prima v oblasti zpravodajství. V téže oblasti spolupracoval i s Českým rozhlasem \"(Radiožurnál, Regina Praha)\".\n\nDo roku 2018 vydal sedm knižních titulů, z nichž nejúspěšnější je detektivní román \"Práskač\". Petr Štrompf je i autorem zatím nezrealizovaného filmového scénáře \"Rubáš pro majora\", volně navazujícího na zmíněný detektivní román.\n\nHudební a textové tvorbě se věnoval i pro přestěhování do Prahy. Je autorem písní pro známé interprety - např. Lucie Bílá, Dalibor Janda, Petra Černocká Marcela Březinová aj.. Spolupracoval s žateckou rockovou skupinou \"Gradace\", pro kterou psal písňové texty. V roce 2010 byl jeho román \"Práskač\" vydán podruhé. V roce 2018 se Petr Štrompf věnoval pouze literární tvorbě, jeho poslední knižní titul je román \"Kulku neuslyšíš\".\n\n"}
{"id": "1449955", "url": "https://cs.wikipedia.org/wiki?curid=1449955", "title": "Římskokatolická farnost Doloplazy", "text": "Římskokatolická farnost Doloplazy\n\nŘímskokatolická farnost Doloplazy je územní společenství římských katolíků v obci Doloplazy s farním kostelem svatého Cyrila a Metoděje v děkanátu Olomouc.\n\nObec nejprve patřila k farnosti Velká Bystřice, později k farnosti Tršice. Na místě dnešního kostela stála v obci jen kaple sv. Urbana. Když farníci v obci projednávali příspěvky na stavbu nového kostela v Tršicích, rozhodli se, že si postaví kostel vlastní. K tomu došlo v letech 1896 až 1894. Od roku 1899 je kostelem farním.\n\nOd července 2013 je farářem R. D. Mgr. František Foltýn.\n\nVe farnosti se koná každoročně farní den. Od roku 2000 se farnost zapojila do akce tříkrálová sbírka, v roce 2017 se při ní vybralo 40 123 korun.\n\n"}
{"id": "1449960", "url": "https://cs.wikipedia.org/wiki?curid=1449960", "title": "Cornelis de Bruijn", "text": "Cornelis de Bruijn\n\nCornelis de Bruijn (1652 Haag – 1726/1727 Utrecht) byl holandský umělec a cestovatel. Podnikl dvě velké cesty, během nichž pořizoval kresby lidí, budov, rostlin a zvířat. Své zážitky publikoval v knihách, které svými kresbami ilustroval. \n\nBěhem své první cesty de Bruijn navštívil Řím, kde se stal členem skupiny Bentvueghels. Ve spolku bylo zvykem, že každý člen dostal při přijetí přezdívku, tzv. \"Ohnuté jméno (bent name)\". Cornelis de Bruijn dostal přezdívku Adonis, což podle zvyku podepsal další člen skupiny, malíř Abraham Genoels II. Z Itálie odcestoval do Egypta. Vystoupal na vrchol pyramidy, kde zanechal svůj podpis. Poté odcestoval na území tehdejší osmanské říše, kde tajně vytvořil kresby Jeruzaléma. Jeho kresby města Palmýry jsou kopie. De Bruijn pobýval i na Kypru. Pobýval také mezi holandskými obchodníky ve Smyrně a Konstantinopoli. Vrátil se do Itálie, do Benátek, kde od roku 1684 spolupracoval s malířem Johannem Carlem Lothem. V roce 1693 se vrátil do Haagu, kde prodával své suvenýry z cest. V roce 1698 publikoval knihu \"Reizen van Cornelis de Bruyn door de vermaardste Deelen van Klein Asia\" (\"Cestování Cornelise de Bruyn přes nejslavnější části Malé Asie s kresbami\"). Jeho ilustrovaná kniha byla úspěšná a byla přeložena do několika jazyků. Dvě z ilustrací jsou barevné a byly to první barevné výtisky v historii. Mezi jeho kresbami byly první kresby interiéru Velké pyramidy v Gíze a kresby Jeruzaléma, které se staly známými i v Evropě. V roce 1701 se vydal na cestu do Archangelsku. Během své druhé cesty navštívil v severním Rusku oblast obývanou Samojedy. V Moskvě se seznámil s císařem Petrem I. Velikým. Cornelius de Bruijn maloval jeho neteře a obrazy byly poslány možným kandidátům na manželství. Koncem dubna 1703 odcestoval de Bruijn z Moskvy spolu se skupinou arménských obchodníků z Isfahánu pod jménem Jacob Daviedof. De Bruijn a Arméni se plavili po řekách Moskva, Oka a Volha, až nakonec dorazili do Astrachaně. Díky de Bruijnově krátké návštěvě města Nižnij Novgorod během velikonočních svátků existují kresby tohoto velkého obchodního centra na řece Volze s jeho stavbami a chrámy z roku 1703.\n\nKdyž opustil hranice ruského státu, cestoval do Persie, kde kreslil města jako Isfahán a Persepolis (1704–1705). Pokračoval v cestě, dorazil na Jávu, odtud se obrátil zpět do Persie a přes Rusko do Holandska.\n\nJeho kresby z Persepolisu, města zničeného Alexandrem Velikým, způsobily senzaci. Starosta Amsterdamu Nicolaes Witsen a člen královské společnosti jej pravděpodobně požádal o kresby města slavného svými čtyřiceti sloupy. Po celé století to byly ty nejlepší kresby, které byly západním učencům k dispozici. De Bruijn byl však obviněn z plagiátorství a jeho druhá kniha z cesty do Moskvy už nebyla tak úspěšná. Z Amsterdamu uprchl do města Vianen v centrální části provincie Utrecht. V Utrechtu de Bruijn také kolem roku 1726 zemřel. Není známo, kdy a kde byl pohřben.\n\nDe Bruijn, který četl každý řecký a latinský zdroj, který dokázal získat, projevoval přesvědčivou znalost popisovaných míst. Jeho popisy jsou mnohdy i vtipné. V Persii získal kopii eposu Kniha králů (Šáhnáme), jejímž autorem byl básník Firdausí. De Bruijn epos shrnul a zpřístupnil západu.\n\n\nDalší anglické překlady se objevily v letech 1737, 1759 a 1873.\n"}
{"id": "1449969", "url": "https://cs.wikipedia.org/wiki?curid=1449969", "title": "Jelen karpatský", "text": "Jelen karpatský\n\nJelen karpatský (\"Cervus elaphus montanus\"), jelen evropský karpatský či také jelen maďarský je poddruh jelena lesního. Je větší a mohutnější než jelen lesní středoevropský.\nKarpatský jelen má mohutnější tělo a delší silnější paroží než jelen lesní středoevropský. Tělo tohoto jelena dosahuje délky 2 až 2,5 m, výšky v kohoutku 150 cm a hmotnosti 150 až 250 kg. Oproti tomu jelen lesní středoevropskémý dosahuje hmotnosti jen 120 až 160 kg. Laň je asi o třetinu menší než jelen. Srst je spíš našedlá. Paroží slouží jelenům k uplatnění v sociální hierarchii, obhajobě teritoria v době říje a také k obraně proti vlkům, což mělo v nenarušených přírodních podmínkách nepochybně svůj význam.\n\nŽije především ve východní části Slovenska, ale také v Malé Asii a na Balkáně.\nŘíje je stejná a probíhá ve stejnou dobu jako u ostatních jelenů. Na začátku září si jelen do svého harému, nažene až 30 samic a začíná vyzývat ostatní samce, dlouhým troubením. Říje končí v půlce října. Po 10 měsících samice rodí 1 nebo 2 mláďata.\n"}
{"id": "1449970", "url": "https://cs.wikipedia.org/wiki?curid=1449970", "title": "Římskokatolická farnost Těšetice u Olomouce", "text": "Římskokatolická farnost Těšetice u Olomouce\n\nŘímskokatolická farnost Těšetice u Olomouce je územní společenství římských katolíků s farním kostelem svatého Petra a Pavla v děkanátu Olomouc.\n\nPrvní písemná zmínka o kostele sv. Petra a Pavla pochází z podacího listu hradišťského opata Budiše z roku 1282. Kostel vyhořel během velkého těšetického požáru roku 1668, k jeho přestavbě a vysvěcení došlo až v roce 1750. Jelikož se stavba nacházela na uměle nasypaném návrší a stavbou nového presbytáře se narušila statika, hrozilo zhroucení kostela. Po zajištění kostela za faráře Roberta Chmela byla přistavěna zákristie. Kostel je elektrifikován od roku 1891.\n\nV rámci poslední generální opravy na přelomu tisíciletí byly odlity tři zvony: Panna Maria (553 kg), Svatý Josef (343 kg) a Petr a Pavel. Celkové náklady posledních oprav kostela v roce 2001 dosáhly 4 500 000 Kč, financování zabezpečil P. ThDr. Studený za přispění zahraničních darů.\n\nOd ledna 2017 je farářem R. D. Mgr. Mirosław Łukasiewicz.\n\nVe farnosti se koná každoročně farní den. Od roku 2000 se farnost zapojila do akce tříkrálová sbírka, v roce 2017 se při ní vybralo 48 014 korun.\n\n"}
{"id": "1449972", "url": "https://cs.wikipedia.org/wiki?curid=1449972", "title": "Serie B 2003/04", "text": "Serie B 2003/04\n\nSoutěžní ročník Serie B 2003/04 byl 72. ročník druhé nejvyšší italské fotbalové ligy. Soutěž začala 7. září 2003 a skončila 12. června 2004. Účastnilo se jí nově 24 týmů z toho se 15 kvalifikovalo z minulého ročníku (z minulého ročníku nikdo nesestoupil, jen klub Cosenza Calcio bylo vyměněno kvůli porušení pravidel za klub Florentia Viola) 4 ze Serie A a 5 ze třetí ligy. Nováčci ze třetí ligy jsou: FC Treviso, Unione Sportiva Avellino, UC AlbinoLeffe, Pescara Calcio a Florentia Viola (vítěz 2002/03). Sezona se odehrála po 2 týdenní stávky. \n\nPo skončení sezony se stalo poprvé ve své historii že postoupilo 6 klubů do Serie A. Prvních 5 klubů umístěných v tabulce postoupilo přímo a klub který se umístil na 6. místě se utkal s klubem který skončil na 15. místě ze Serie A. Sestupovali poslední 3 kluby v tabulce (22., 23. a 24. místo) přímo a klub který skončil na 20. a 21. místě se utkali na 2 zápasy v play out, poražený sestoupil do Serie C1. \n\n\nBoj o postupující místo do Serie A.\n\nAC Perugia - ACF Fiorentina 0:1 a 1:1\n\nPostup do Serie A 2004/05 vybojoval klub ACF Fiorentina\n\nBoj o setrvání v Serii B.\n\nAS Bari - AC Venezia 1:0 a 0:2\n\nV Serii B zůstal klub AC Venezia\n\n"}
{"id": "1449974", "url": "https://cs.wikipedia.org/wiki?curid=1449974", "title": "Seznam skladeb Jana Dismase Zelenky", "text": "Seznam skladeb Jana Dismase Zelenky\n\nTento seznam skladeb Jana Dismase Zelenky byl sestaven v souladu s tematickým katalogem Wolfganga Reicheho \"Jan Dismas Zelenka: Thematisch-systematisches Verzeichnis der musikalischen Werke (ZWV)\", vydaného v Drážďanech v roce 1985. Seznam zahrnuje vokálně-instrumentální (mše, rekviem, oratoria, žalmy, hymny, litanie, operní skladby, melodrama, procesionály, antifony, árie, moteta, krátké liturgické a duchovní skladby), instrumentální a orchestrální skladby (sonáty, symfonie, koncerty, atd.).\n\nZWV 200: Missa, (C dur), ZWV 201: Credo, (D dur), ZWV 202: Sanctus, Agnus, (G), asi 1725, ZWV 204: Salve Regina, (a moll), asi 1719, ZWV 205: Salve Regina, (F), ZWV 206: Benedictus Dominus, (g), asi 1723, ZWV 207: Bendedictus sit Deus Pater, (D dur), asi 1729, ZWV 208: Graduale Propter veritatem, (F), ZWV 209: Sollicitus fossor, (moteto; D), asi 1730, ZWV 210: Veni Sancte Spiritus, (D dur), asi 1739, ZWV 211: Qui nihil sortis felicitis, (moteto; B), 1730, ZWV 212: Trubkové famfáry, (6 částí), asi 1722, ZWV 213: mše, (D dur), ZWV 214: mše, (D dur), ZWV 215: mše, (g), ZWV 216: Credo, (D dur), ZWV 217: Salve Regina duplex, (F), ZWV 218: Salve Regina, ZWV 219: Salve Regina, ZWV 220: Cantiones sacrae, (18) (Giovanni Pierluigi da Palestrina ?), Druhá kniha motet), ZWV 221: O sing unto the Lord, (hymnus) (přepis z 19. století), ZWV 230: Agnus Dei, (a moll) (uvedeno v inventáři), ZWV 231: Aria animae poenitentis, (c) (uvedeno v inventáři), ZWV 232: Ave Regina, (a moll) (uvedeno v inventáři), ZWV 233: Eja triumphos pangite, (Offertorium; C), pre-1715 ?, ZWV 234: Gaudia mille, (moteto; C) (uvedeno v inventáři), ZWV 236: Iste Confessore, (hymnus; C) (uvedeno v inventáři), ZWV 240: Missa Sanctae Conservationis (ztraceno), ZWV 241: Missa Theophorica a 2 Cori (uvedeno v inventáři), ZWV 242: Missa tranquilli animi, ZWV 243: Quid statis. De Beata Virgine Maria (uvedeno v inventáři), ZWV 244: Tantum ergo, (c), ZWV 245: Via laureata, (school drama), 1704 (ztraceno), ZWV 247: Requiem, 1724?, ZWV 248: Missa in honorem B. Alberti Magni, (D dur), ZWV 249: Missa, (D dur).\n"}
{"id": "1449975", "url": "https://cs.wikipedia.org/wiki?curid=1449975", "title": "Cena BAFTA za nejlepší vizuální efekty", "text": "Cena BAFTA za nejlepší vizuální efekty\n\nCena BAFTA pro nejlepší vizuální efekty je ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1982.\n\n"}
{"id": "1449982", "url": "https://cs.wikipedia.org/wiki?curid=1449982", "title": "Vic Schoen", "text": "Vic Schoen\n\nVictor Schoen (26. března 1916 – 5. ledna 2000) byl americký kapelník, aranžér, skladatel a producent. Jeho kariéra trvala od 30. let dvacáteho století až do jeho smrti v roce 2000. Aranžoval hudbu pro mnoho známých osobností šoubyznysu, jako například Benny Goodman, Glenn Miller, Count Basie, Tommy Dorsey, Harry James, Les Brown, Woody Herman, Gene Krupa, George Shearing, Jimmie Lunceford, Ray McKinley, Benny Carter, Louis Prima, Russ Morgan, Guy Lombardo, Carmen Cavallaro, Carmen Miranda, Gordon Jenkins, Joe Venuti, Victor Young, Arthur Fiedler and the Boston Pops, a vedl vlastní The Vic Schoen Orchestra.\n\nSchoen aranžoval a nahrával s těmito známými osobnostmi: The Andrews Sisters, Bing Crosby, Bob Hope, Danny Kaye, Rosemary Clooney, Irving Berlin, Marion Hutton, Betty Hutton, Perry Como, Dick Haymes, Ella Fitzgerald, Al Jolson, Maurice Chevalier, Enzo Stuarti, Lauritz Melchior, Mary Martin, Bob Crosby, The Weavers, Burl Ives, Eddie Fisher, Mildred Bailey, Peggy Lee, Patti Page, the McGuire Sisters, the Sherman Brothers, a Kay Starr.\n\nNejznámější a nejlépe zapamatovatelný bude jako hudební režisér a aranžér The Andrews Sisters.\n\nSchoen byl ženat čtyřikrát:\n\n\n"}
{"id": "1449984", "url": "https://cs.wikipedia.org/wiki?curid=1449984", "title": "Cena BAFTA pro nejlepší vycházející hvězdu", "text": "Cena BAFTA pro nejlepší vycházející hvězdu\n\nCena BAFTA pro nejlepší vycházející hvězdu je ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1982.\n\n"}
{"id": "1449998", "url": "https://cs.wikipedia.org/wiki?curid=1449998", "title": "Alexandru Iacobescu", "text": "Alexandru Iacobescu\n\nAlexandru Iacobescu (1. prosince 1875 Segarcea /župa Teleorman/ – 1945 Bukurešť) byl rumunský prozaik, básník a překladatel, z češtiny překládal Otokara Březinu.\n\nJeho rodiče Fira a Matei Iacob byli rolníci. Rodina se přestěhovala do Craiovy a Alexandru tam od roku 1889 studoval gymnázium Carola I. Po jeho absolvování byl jmenován ředitelem knihovny nadace Aman, kde pracoval až do svého odchodu do důchodu v roce 1935.\n\nJako prozaik debutoval roku 1912 v týdeníku \"Fulgerul Doljului\". S Marcelem Romanescem založil v Craiově v roce 1914 časopis \"Viața literară\", který vycházel pouhé dva roky. V letech 1920–1927 působil jako redakční tajemník časopisu \"Ramuri\". Spolupracoval s celou řadou literárních časopisů, ale nejvíce v letech 1914-1943 s časopisem \"Ramuri\", kde vydával básně, prózu, recenze a jiné články. Podepisoval se svým jménem nebo pseudonymy: Daniel Aramă, Ion Aramă, Theofil Roman a Pantagruel. V roce 1940 redigoval s Alexandrem Colorianem svazek posmrtných básní (\"Poezii postume\") nejvýznamnějšího rumunského básníka Mihaie Eminesca, jejichž vydání vyvolalo velký ohlas.\n\nJeho poezie se řadí do kategorie popisné a elegické lyriky. Ve sbírkách do roku 1930 se tematicky zabývá řecko-latinskou mytologií nebo rumunskou historií, ale nevybočuje z tradičních schémat, nepřináší žádný vlastní pohled či interpretaci. Básnické metafory často sklouzávají k banalitě kvůli přehnané lexikální zdobnosti. V prózách využívá autor podobné postupy jako v poezii, nad průměr vynikají svou atmosférou pouze povídky z války. Historický román \"Moartea zimbrului\" (1944) se odehrává ve 14. století a je rozšířením pověsti o založení Moldavska. Iacobescovu tvorbu doplňuje próza pro děti, které se věnoval ve 40. letech.\n\nDo rumunštiny přetlumočil celou řadu světových autorů: V. Hugo, G. Leopardi, Cervantes, F. M. Dostojevskij, Al. Dumas, W. Scott, Ch. Dickens, M. Pravost, E. Zola, P. Lo-ti, J. Lemaître, I. Bunin, G. Sand, J. London, J. Kessel, F. Cooper, P. Benoit, J.O. Curwood, L. Raymont, R. Malzeroy, H. Allen a další.\n\n\nPřeklady:\n\n\n\n"}
{"id": "1450001", "url": "https://cs.wikipedia.org/wiki?curid=1450001", "title": "Benedikt Dyrlich", "text": "Benedikt Dyrlich\n\nBenedikt Dyrlich (* 21. dubna 1950 Neudörfel/Nowa Wjeska) je lužickosrbský básník, politik a novinář.\nBenedikt Dyrlich se narodil 21. dubna v saské hornolužické Nowe Wjesce (\"Neudörfel\") u Kamence jako druhý ze šesti dětí lužického malorolníka, řezbáře a stolaře Jakuba Dyrlicha (Dürlich). Jeho matka zemřela, když mu bylo 16 let. V letech 1956–1964 navštěvoval základní školu v nedaleké obci Rückelwitz/Worklecy. Zde se v osmé třídě stal se svým sportovním mužstvem mistrem NDR v cyklistice. Na podzim roku 1964 začal studovat biskupský předseminář v Schöneiche u Berlína. V letech 1968–1970 následovalo studium katolické teologie v Erfurtu. Po pěti semestrech složil první z hlavních zkoušek. Po té pracoval jako zdravotník v tehdejším Karl-Marx-Stadtu, kde po večerních kurzech na Lidové univerzitě složil v roce 1973 maturitu. V témže roce se oženil s učitelkou a redaktorkou Monikou Rozowskou z Budyšína. V letech 1973–1975 byl Dyrlich pomocným dramaturgem Německo-srbského lidového divadla v Budyšíně. V období let 1975–1980 vystudoval divadelní vědu v Lipsku a v Budyšíně potom zastával post dramaturga a později i režiséra a vedoucího přidruženého divadla dětí a mládeže. Během listopadových změn v roce 1989 se angažoval v lužickosrbském revolučním hnutí a na podzim roku 1990 byl za SPD zvolen do saského zemského sněmu. Zároveň začal předsedat hornolužické SPD, načež zcela opustil svou divadelnickou činnost – právě v okamžiku, kdy jeho syn Marko vstoupil do hereckého souboru Německo-srbského lidového divadla. V roce 1994 se Benedikt Dyrlich téměř stal saským ministrem kultury, když byl přizván opozičním předákem Kunckelem do jeho stínového kabinetu jako expert na kulturu. Od devadesátých let působil jako šéfredaktor lužickosrbského večerníku \"Serbske Nowiny\", dále jako předseda lužickosrbského uměleckého svazu, byl členem saského kulturního senátu a angažoval se také v evropském spolku „Midas“, který zaštiťuje národnostní menšiny. Svůj lyrický debut publikoval v 17 letech. Jednalo se o mariánskou píseň, který byla v roce 1967 otištěna v periodiku \"Katolski Posoł\". Od roku 1968 patřil k okruhu mladých autorů pod patronátem Kita Lorence při lužickosrbské sekci Svazu spisovatelů NDR v Budyšíně. V roce 1975 vyšla v nakladatelství Domowina první Dyrlichova básnická sbírka \"Zelene hubki\". Roku 1977 byl zastoupen v antologi lyriky, která vyšla tamtéž pod názvem \"Kusk wuznaća : basnje młodych awtorow\".\nBenedikt Dyrlich vzešel z okruhu mladších autorů, jejichž duchovním učitelem byl Kito Lorenc. Tato „generace“ měla zřetelný sklon k poetice tragična, mířící až k apokalypse. Dyrlichova poezie se zrodila z doznívající atmosféry 60. let. Je známým faktem, že je dosti ovlivněn polskou lyrikou, ostatně do polštiny je často překládán a sám překládal texty polského básníka Gałczyńského, který ho upoutal svým smyslem pro ironii a neobvyklé asociace a provokace. Tato zkušenost s „novým stylem“ poezie Dyrlichovi umožňovala stavět se do role Ćišinského, který chce psát nově a zároveň čtenáře vychovávat. Zatímco Lorenc zachycoval ve své tvorbě dějiny jako mýtus, Dyrlich je spíše dědicem marxisticky pojaté historie, z níž se lyrický subjekt učí. Ve svém díle nepodává epický příběh nebo podobenství, ale snaží se o vytvoření „znaku“ historie s didaktickými záměry. Je považován za experimentátora zejména v oblasti metafory, což připomíná první tvůrčí období Lorencovo. Typické jsou pro něj nové metafory a „modernizace“ básnického jazyka. Proto tíhne k prozaizaci verše a k absenci rýmu. Jeho oblíbená témata se týkají tzv. všedního dne, což ho přibližuje tradici ruské sovětské poezie. Od 90. let, kdy byl zároveň politicky činný, Dyrlich ve své poezii hodnotil důsledky převratu pro Lužické Srby, který jejich identitu, ani kulturu neposílil. Západní import konzumu a pokračování těžby uhlí v Lužickém hnědouhelném revíru vedly básníka k tomu, že ve svých textech hledal záchranu ve slavných postavách národních dějin. Hlásí se tak k apelativní linii Ćišinského. V jeho poezii 90. let povstávají v jakési fantastické vizi z hrobů zatopené lužické vesnice („W mnohich barbach z rowa stawaja potepjene wsy“). Je ovšem otázkou, zda tato fantastická vize představuje skutečnou alternativu k modelu lužickosrbsko-německé symbiózy, který ve svém díle od 60. let uplatňoval Lorenc, a v němž pokračuje básnířka Róža Domašcyna.\n\n"}
{"id": "1450002", "url": "https://cs.wikipedia.org/wiki?curid=1450002", "title": "Harry St. John Bridger Philby", "text": "Harry St. John Bridger Philby\n\nHarry St. John Bridger Philby (3. dubna 1885 St. John's, Badula, nyní Srí Lanka – 30. září 1960 Bejrút) byl britský cestovatel a špion specializující se na oblast Orientu.\n\nVystudoval univerzitu v Cambridgi a vstoupil do britské armády. Roku 1908 byl převelen do Indie. O devět let později (1917) se stal příslušníkem britské tajné služby (SIS), v níž se specializoval na oblast Arabského poloostrova. Coby první Evropan absolvoval pěšky cestu z Ukajru, který leží na Perského zálivu, přes Rijád a lokalitu jižního Nadždu až do Džiddy. Následně byl převelen do Iráku. Na počátku dvacátých let 20. století absolvoval výzkumné výpravy do dosud neprobádaných lokalit pouští na Arabském poloostrově. V polovině 20. let změnil své působiště a přesunul se do Zajordánska.\n\nNakonec se Philby rozhodl v oblasti usadit natrvalo a roku 1930 navíc konvertoval k islámu. Během toho si změnil své jméno na šejk Abdulláh. Podařilo se mu dostat až k saúdskoarabskému panovníkovi, králi Abdalazízovi, a stal se jedním z jeho nejbližších poradců. I nadále ale neustále po Arabském poloostrově cestoval, poznával jeho neznámé končiny a díky tomu zpřesňoval tehdejší mapové záznamy. Zvláště pak v oblasti pouště Rub al-Chálí. Vedle toho se Philbymu podařilo získat podklady z oblastí etnografie či historie. Poznámky ze svých cest vydával knižně, jež byly mezi čtenáři oblíbené. Období druhé světové války trávil ve Spojeném království, ale po skončení bojů se opět na Blízkých Východ vrátil. Roku 1955 ale musel Saúdskou Arábii opustit, protože ho kvůli špionáži vypověděli ze země. Zemřel v libanonském Bejrútu a je spolu se svým synem pohřben na tamním hřbitově Bashura. Na náhrobku má napsáno „“, tedy „Největší z arabských objevitelů“.\n\nV roce 1912 se Philbymu narodil syn Kim, jenž později proslul jako sovětský zvěd operující na území Spojeného království.\n\nSvé poznatky z Arábie publikoval ve svých knihách. Roku 1922 sepsal publikaci ', na níž roku 1939 navázal knihou '.\n"}
{"id": "1450012", "url": "https://cs.wikipedia.org/wiki?curid=1450012", "title": "Aliou Cissé", "text": "Aliou Cissé\n\nAliou Cissé (* 24. března 1976 Ziguinchor) je senegalský fotbalový trenér a bývalý hráč. v dobách své aktivní kariéry operoval na pozici defenzivního záložníka nebo obránce. S klubem Paris Saint-Germain FC byl v roce 2000 vicemistrem Francie a finalistou Coupe de la Ligue. Za senegalskou reprezentaci odehrál v letech 1999 až 2005 celkem 35 zápasů, byl jejím kapitánem na mistrovství světa ve fotbale 2002, kde Senegalci překvapivě postoupili do čtvrtfinále, zúčastnil se také Afrického poháru národů 2002 (druhé místo) a Afrického poháru národů 2004 (čtvrtfinále). Od roku 2015 je trenérem senegalského národního týmu, s nímž se zúčastnil mistrovství světa ve fotbale 2018, kde Senegalce připravila o postup ze základní skupiny pouze horší bilance karet.\n\n\n"}
{"id": "1450016", "url": "https://cs.wikipedia.org/wiki?curid=1450016", "title": "Love Land", "text": "Love Land\n\nLove Land je park vybudovaný na korejském ostrově Čedžu, ve kterém jsou rozmístěny sochy zpodobňující osoby či zvířata v různých sexuálních polohách. Na jejich vytvoření začali umělci pracovat v roce 2002 a 16. listopadu 2004 se park otevíral. Rozkládá se na ploše dvou fotbalových hřišť a je zde asi 140 výtvorů. Otevřeno je každý den od 9 hodin do půlnoci a vstup je umožněn pouze starším osmnácti let. Prohlídka parku trvá asi čtyřicet až šedesát minut. K jeho návštěvníkům patří novomanželé přijíždějící sem při své svatební cestě z jiných částí země. Vystavené objekty vytvořila skupina dvaceti absolventů umění z Hongikovy univerzity v Soulu. Nezletilým návštěvníkům parku je k dispozici část s dětským hřištěm.\n\nLokalita samotná patří k častým cílům svatebních cest korejských a japonských novomanželů. Mezi Korejci se dokonce řadí k nejoblíbenějším. Jezdí sem ale i Číňané, pro něž místo představuje jedno z mála míst na světě, kam mohou cestovat aniž by měli vystavena víza. Ostrov vulkanického původu nabízí příhodné teplé podnebí, které souvisí s jeho polohou jižně od Korejského poloostrova, dále se zde nachází vhodné pláže a od 11. listopadu 2011 je prohlášen za jeden ze sedmi přírodních divů planety. O čtyři roky dříve (2007) se stal součástí světového dědictví UNESCO. Muzeí obdobně tematicky zaměřených se na ostrově nachází více ( k roku 2014 zde se sexuální tematikou byly celkem tři). Jedno z nich navíc v těsném sousedství Love Landu. Za zvýšenou koncentraci zdejších muzeí mohou finanční pobídky jihokorejské vlády, jež ve snaze o zvýšení zájmu turistů o lokalitu nabízí majitelům muzeí finanční podporu při jejich výstavbě a následně též daňové úlevy během jejich provozu.\n\nVedle parku Love Land se v Jižní Koreji, u města Samčchok, nachází park Haesindang, v němž jsou vystaveny různě zpodobněné mužské pohlavní údy, jejichž uctívání má v Korey napomoci zvýšení plodnosti. Další park podobný Love Landu plánovala pod názvem Romantic Boulevard vybudovat skupina investorů na Tchaj-wanu.\n\n"}
{"id": "1450018", "url": "https://cs.wikipedia.org/wiki?curid=1450018", "title": "Josef Kleibl", "text": "Josef Kleibl\n\nJosef Kleibl (* 23. února 1931 Vyšný Koropec, okr. Mukačevo, Ukrajina) je rozhlasový redaktor, autor, publicista, popularizátor vědy, zakladatel pořadu Meteor.\n\nJosef Kleibl je spojen zejména s rozhlasovým pořadem \"Meteor\", jehož založení v šedesátých letech nejen inicioval, ale který později též dlouhodobě autorsky připravoval a moderoval. \n\nKrátce po ukončení studia na Filozoficko-historické fakultě UK v Praze v lednu 1955 nastoupil téhož roku, již 8. února, na umístěnku do Čs. rozhlasu, redakce vysílání pro školy a současně redakce vědy a techniky pro mládež (RVTM), obě části redakce tehdy vedl spisovatel Václav Čtvrtek. Dostal zde na starost dějepis pro vysílání pro školy, a pro odpolední pořady pro starší školáky pak zeměpis, kulturní historii a dějiny civilizace. \nPo odchodu Václava Čtvrtka z rozhlasu „na volnou nohu“ byl v roce 1960 jmenován vedoucím této redakce. Ta se pod jeho vedením stala líhní řady programových nápadů. V té době v ní pracovali další rozhlasové osobnosti: Oldřich Unger, Bohumil Kolář, Rudolf Čechura, Vlasta Čtvrtková – Váňová, Kamil Horák, Otakar Ksandr a Milan Bauman. V sekretářské pozici působily Eva Půlpánová a Lea Hrbková.\n\nKleibl inicioval vznik několika nových pořadů, mimo jiné večerníčku Dobrou noc, děti. U jeho zrodu v redakci VTM stáli redaktorka Vlasta Váňová (manželka Václava Čtvrtka), režisérka Helena Philippová, autor znělky J. Šidla a spisovatelka Olga Hejná, která skřítka Hajaju pojmenovala. První pohádku \"Jak Hajaja procitl\" napsal Václav Čtvrtek a zazněla z rozhlasových přijímačů v podání Vlastimila Brodského 2. ledna 1961. Pořad byl později přejmenován na Dobrý večer, děti a posléze na Hajaju.\n\nV letech 1964 až 1969 Kleibl působil jako zástupce Čs. rozhlasu v Mezinárodní rozhlasové univerzitě (UNESCO-URI) v Paříži. Zde byl autorem koncepce a pilotním ko-redaktorem mezinárodního seriálu o historii evropského zvonařství (La musique du coeur metallique, 1966), který vysílalo přes třicet rozhlasových společností. \n\nV programech URI pro zahraniční rozhlasy uvedl společně s Rostislavem Běhalem seriál přednášek prof. Václava Černého Objev neznámých Calderónových dramat v Čechách (1967). Vytvořil také rozhlasovou encyklopedii Po stopách vývoje člověka (1964).\n\nV den vzniku Občanského fóra Čs. rozhlasu (23. 11. 1989) se v odborech ustavil stávkový výbor, do jehož čela byl Josef Kleibl zvolen. Ten již v prosinci prosadil návrat některých kolegů, kteří v roce 1970 či později museli svou práci v rozhlase opustit. Po jejich návratu jim podle možnosti nejednou pomáhal. \n\nOd 1. dubna 1990 byl jmenován šéfredaktorem nové Hlavní redakce vzdělávání ČRo. Za dva roky, když tato redakce zanikla, se stal programovým ředitelem a náměstkem generálního ředitele a jeho statutárním zástupcem. V této funkci mu byla svěřena nová programová koncepce vysílacích okruhů. \nV říjnu 1993 z rozhlasu odešel. V rozhlase působil 38 let. \n\nDo roku 1997 se věnoval koncepci vnitropodnikového vzdělávání a poradenským službám v TV Nova. Později spolupracoval s J. Mejstříkem na lexikonu Češi ve světě – Czechs around the World 1918–2000 (Praha, Euromedia Group 2000).\n\nJako redaktor Meteoru působil v letech 1972 až 1990, tedy 18 let.\nAčkoliv tento původně týdeník vědy a techniky pro mládež od jeho vysílání v září roku 1963 zhruba pět let redigoval a tvořil převážně sám Oldřich Unger (později většinou ve dvojici s Bohumilem Kolářem) a Josef Kleibl tehdy do něj nepravidelně přispíval, zůstal Meteor (již jako přírodovědný nebo také populárně vědecký magazín pro mládež) v paměti mnoha současníků nejvíce spjat právě s Josefem Kleiblem. \nNedlouho po svém vzniku se Meteor stal hlavním pořadem RVTM. Od konce 60. let, kdy došlo k přerušení tradiční Rozhlasové univerzity, nejvýznamnějšího vzdělávacího pořadu redakce vědy a techniky HRPV, stal se Meteor v tomto oboru dominantou popularizace vědy na vlnách rozhlasu. \n\nVe spolupráci s týdeníkem Mladý svět a jeho redaktorem Josefem Velkem se tento pořad zhruba od poloviny 60. let stal i spoluorganizátorem ekologického hnutí Brontosaurus. Ekologická témata se vůbec v Meteoru objevovala velmi často. Kleibl byl například autorem pořadu Causa Cygnus o prvním soudním rozsudku vyneseném u nás za zabití chráněné labutě a jejích mláďat, tvůrcem pořadu o vykácení chráněné lipové aleje v Litoměřicích, titulu Kolik snese rezervace a mnoha dalších. Meteor také zveřejňoval příspěvky z přírodovědné soutěže Natura semper viva, organizované u nás od roku 1968, v níž středoškoláci během několika kol zpracovávali různá témata.\n\nKleibl inicioval a často za účasti nápaditého režiséra Karla Pecha také realizoval prázdninové premiéry Meteor na stezce dobrodružství s poutavými autorskými seriály. V době dovolených, kdy se většinou reprízovalo, v Meteoru zaznívala v premiéře třeba Moudrost starých Řeků, v níž Vojtěch Zamarovský seznamoval s každodenním životem v antice nebo Dobré slovo z hlíny, v němž prof. Blahoslav Hruška vyprávěl o každodennosti u Sumerů.\nV pořadu se rozhořel i Táborový oheň Meteoru, k němuž přinášeli přírodovědci své výjimečné zážitky a příhody. Neúnavný inspirátor Kleibl byl autorem námětu a podílel se i na koncepci Ungrova Hlasu pro tento den – pětiminutových ptačích portrétů, které se po dva roky (1968 a 1969) staly oblíbenou součástí jarního vysílání ČsRo i obohacením Meteoru.\nZhruba od poslední třetiny 70. let připravoval Meteor většinou samostatně. Zajišťoval a redigoval příspěvky externích autorů a přispíval do něj rovněž autorsky. \nO průvodní slovo pořadu (často improvizované jen podle bodového scénáře) se dělil s vynikající interpretkou Dagmar Sedláčkovou z Lyry Pragensis, s níž spolupracovali už dříve Oldřich Unger a Bohumil Kolář. \n\nMeteor pod jeho redakci připravil řadu realizačních nápadů. Například Portréty ze staré galerie – medailonky z dějin vědy (1982–1989) ~ Tajemství bolesti s prof. Františkem Vyskočilem ~ Genové šarády s prof. Václavem Pačesem ~ Tajné stezky smrtonošů s Milanem Danielem ~ mineralog a sběratel Petr Machek v pořadu Poklady ze středověkého dolu se Meteoru zase svěřoval jak objevil naleziště drahých kamenů, které byly použity na výzdobu kaplí na Pražském hradě a na Karlštejně a které několik generací mineralogů nemohlo vypátrat ~ voňavý seriál Růže růžová s Václavem Větvičkou ~ Pražské vánoce u Keplerů L. P. 1610 ~ Zpráva o službě s meteorologem na Pradědu (1987). \n\nV roce 1978 Meteor od svého tehdy již dlouholetého spolupracovníka dr. Vratislava Mazáka získal a odvysílal unikátní nahrávky hlasité komunikace velryb keporkaků natočených americkými biology Rogerem Paynem a Katherine Paynovou. O zvukový přepis tohoto pořadu požádal častý posluchač Meteoru básník Jaroslav Seifert. Zážitek z poslechu pak Seifert včlenil do básně Píseň velryb, vydané r. 1979 ve sbírce Deštník z Piccadilly.[9] Je to u nás (a snad i ve světě) jediný známý případ, kdy se nositel Nobelovy ceny (od r. 1984) nechal inspirovat rozhlasovým pořadem.\nPro Meteor Kleibl napsal i sedm her vědou inspirovaných příběhů Sherlocka Holmese – seriálu, který inicioval koncem 60. let a jehož nejčastějším autorem byl dřívější redaktor redakce Rudolf Čechura. Slavný detektiv používal k odhalení zločinů vědecké metody. Hranými příběhy s výborným hereckým obsazením se tak posluchači nejen bavili, ale nenásilně též vzdělávali. Mnohým dodnes mimo jiné. utkvěla v paměti vábivá melodie i vtipná slova písně Petra Skoumala a J. Vodňanského Sherlocku, zapal si lulku. \nDetektivní seriály Meteoru vyšly i na CD ve formátu MP3 (Radioservis 2007 a 2008).\n\nNapsal dvě úspěšné, tematicky na sebe navazující knihy: Cesta za Adamem (Albatros 1969, 1974, 1979 a tři cizojazyčná vydání). (Artia 1975 česky a šest cizojazyčných vydání). Obě knihy ilustroval Zdeněk Burian.\nJosef Kleibl získal dvakrát novinářskou cenu Československé akademie věd (1965 spolu s Oldřichem Ungrem, samostatně pak v roce 1989), výroční rozhlasové ocenění Zlatý mikrofon (1985) a Cenu Čs. rozhlasu (1991), medaili 2. stupně Ministerstva školství, mládeže a tělovýchovy za popularizaci vědy (1992). Ke 40. výročí Meteoru (2003) obdržel za svůj přínos tomuto pořadu a za jeho autorství Cenu generálního ředitele Českého rozhlasu. V r. 2014 pak „Čestné uznaní Učené společnosti ČR za mimořádně úspěšnou a prospěšnou práci pro popularizaci vědy, zejména mezi mládeží.“\n\n• Kolektiv autorů pod vedením Mgr. Evy Ješutové, \"99 významných tvůrců rozhlasových dokumentů\", Radioservis, vydavatelství Českého rozhlasu, Praha 2013.\n• Josef Kleibl – Lidé rozhlasu. Rozhlasová databáze UA ČR, BSAV\n• Všeobecná encyklopedie Diderot, \n• Seminář SRT a Fakulty žurnalistiky UK, vystoupení PhDr. J. Kleibla. In: Sborník z tvůrčích akcí SRT za rok 2000, Praha, SRT leden 2001, s. 21 2 Běhal, R.: Vývoj české rozhlasové reportáže 1923–1989. In: Reportáž v tisku a v rozhlase, Praha, SRT 1997, s. 21 3 Branžovský, J.: Tradice rozhlasových vzdělávacích pořadů. In: Rozhlasová práce č. 2/1993, s. 11.\n• Čs. biografický slovník. Praha, Academia 1992\n• Kdo je kdo – osobnosti české současnosti. Praha, Rapid 2005.\n• Cesta za Adamem, Albatros, 1969, 1974, 1979, slovensky 1972. 1978. maďarsky 1973, 1978, polsky 1979, 1981.\n• Dějiny psané kamenem, Artia 1975, \"The Hamlyn Book of Early Man\" (Hamlyn London 1976), \"L'homme préhistorique\" (Hachette Paris 1976) \"Menschen der Urzeit\" (Kosmos, Stuttgart 1976), \"I primi uomini\" (Fabbri editoriMilano 1977) \"Vejentil mennesket\" (Lademann Kobenhaven 1977), japonské vydání.\n• Spolupráce na lexikonu Jiřího Mejstříka \"ČEŠI VE SVĚTĚ CZECHS AROUND THE WORLD 1918 - 2000\" (Euromédia)\n\n"}
{"id": "1450019", "url": "https://cs.wikipedia.org/wiki?curid=1450019", "title": "ATP Finals 2018 – mužská dvouhra", "text": "ATP Finals 2018 – mužská dvouhra\n\nMužská dvouhra ATP Finals 2018 probíhala okolo poloviny listopadu 2018. Do singlové soutěže londýnského Turnaje mistrů nastoupilo osm nejlepších hráčů v klasifikaci žebříčku ATP Race to London. Obhájcem titulu byl bulharský tenista Grigor Dimitrov, který se do soutěže nekvalifikoval.\n\nZ osmi účastníků předchozího ročníku 2017 do dvouhry zasáhli Roger Federer, Marin Čilić, Alexander Zverev a Dominic Thiem. Debutanty se stali Kevin Anderson s Američanem Johnem Isnerem. Anderson se kvalifikoval jako první Jihoafričan od účasti Wayna Ferreiry v roce 1995. Argentinec Juan Martín del Potro si také zajistil účast premiérově od roku 2013. Zranění kolene jej však přinutilo odstoupit. Jeho pozici zaujal Japonec Kei Nišikori. \n\nPřed začátkem turnaje se odhlásil Rafael Nadal kvůli poranění břišního svalstva a nahradil jej John Isner. Srb Novak Djoković, v den Nadalova odhlášení, vystřídal Španěla na čele světového žebříčku. Neúčastí mallorského soupeře tak získal jistotu, že popáté v kariéře završí sezónu jako konečná světová jednička.\n\nVítězem se stal třetí nasazený Němec a světová čtyřka Alexander Zverev, jenž ve finále porazil srbskou turnajovou jedničku a pětinásobného šampiona Novaka Djokoviće po dvousetovém průběhu 6–4 a 6–3. Oplatil mu tak porážku ze skupinové fáze. Ve zbylých čtyřech utkáních však neprohrál ani jednu sadu. První podání na turnaji Djoković ztratil až v devátém gamu úvodního setu finále se Zverevem, jenž pak ve druhém dějství prolomil Srbovi servis ještě třikrát. Němec tím vyrovnal vzájemný poměr utkání na 2–2. V probíhající sezóně si, po triumfech v Mnichově, Madridu a Washingtonu, připsal čtvrté turnajové vítězství, které představovalo desátý singlový titul na okruhu ATP Tour. Ve 21 letech a 6 měsících se Zverev stal třetím nejmladším vítězem Turnaje mistrů, když o měsíc mladší byl v roce 2008 Djokovič a Lleyton Hewitt roku 2001 triumfoval jako nejmladší ve 20 letech a 8 měsících. Stal se také třetím německým šampionem po Borisi Beckerovi a Michaelu Stichovi.\n\n\n"}
{"id": "1450020", "url": "https://cs.wikipedia.org/wiki?curid=1450020", "title": "Rohinský uprchlický tábor Kutupalong", "text": "Rohinský uprchlický tábor Kutupalong\n\nRohinský uprchlický tábor Kutupalong (bengálsky কুতুপালং শরনার্থী শিবির) je největší uprchlický tábor na světě v distriktu Cox’s Bazar v Bangladéši, obývaný především rohinskými uprchlíky, kteří uprchli před etnickým a náboženským pronásledováním v sousedním Myanmaru. Je jedním ze dvou vládních uprchlických táborů v distriktu v Cox' s Bazar, druhý je Nayapaře.\n\nUprchlický tábor UNHCR v Kutupalongu je podporován sedmi mezinárodními subjekty: vládami Evropské Unie, USA, Kanady, Japonska, Finska, Švédska a nadací firmy IKEA.\n\nPod správu uprchlického tábora Kutupalong patří též provizorní přilehlé uprchlické tábory, které se objevily u vládou spravovaného uprchlického tábora, i když nejsou oficiálně jeho součástí. Provizorní tábory v Kutupalongu a v okolní oblasti přijímali uprchlíky, kteří v průběhu let prchali z Myanmaru. Na konci roku 2017 byly Kutupalong a v okolí provizorní tábory v Ghumdumu, Balukhali, Thangkhali sloučeny kvůli nebývalému přílivu uprchlíků. Mezinárodní organizace pro migraci řídí tábory pod jménem Kutupalong–Balukhali.\n\nTábor neformálně začal vznikat roce 1991, kdy tisíce Rohingů uprchli před barmskou vojenskou operací \"Operation Pyi Thaya\".\n\nUprchlické tábory Kutupalongu a Nayapariy měli celkově registrovaný počet 34 tisíc uprchlíků v červenci 2017. V září roku 2017 Úřad Vysokkého komisaře organizace OSN pro uprchlíky (UNHCR) odhadoval, že celkový registrovaný počet obyvatel uprchlických táborů se zvýšil na více než 77 tisíc uprchlíků.\n\nDne 14. ledna 2018 byl celkový počet registrovaných uprchlíků 547 616 a uprchlický tábor Kutupalong byl největším uprchlickým táborem na světě, před uprchlickým táborem Dadaab v Keni, kde žilo 245 126 uprchlíků v dubnu 2017.\n\nV listopadu 2017 podepsala vláda Bangladéše a Myanmaru dohodu o repatriaci rohingských uprchlíků. Generální tajemník Organizace spojených národů navštívil tábor 2. července 2018 s úředníky UNHCR, UNFPA a Světovou banky - a přislíbil humanitární pomoc ve výši až 480 milionů amerických dolarů.\n\nReportéři časopisu Der Spiegel popsali své dojmy v roce 2018 následovně: \"\"neúrodná krajina plná chatrčí na obzoru ... osídlení z plastových plachtovin a bambusových sloupů bez elektřiny nebo pevné kanalizací. A nad tímto molochem fičí monzun.\"\"\n\n"}
{"id": "1450021", "url": "https://cs.wikipedia.org/wiki?curid=1450021", "title": "Stržský rybník", "text": "Stržský rybník\n\nStržský rybník je rybník o rozloze vodní plochy 3,02 ha nalézající se asi 0,5 km východně od centra obce Buda v okrese Mladá Boleslav. Rybník se nalézá pod silnicí II. třídy č. 276 spojující městečko Bakov nad Jizerou s městečkem Kněžmost. Rybník je spolu s dalšími rybníky (Dolení Střípek, Hoření Střípek a Býčinský rybník) součástí lokální rybniční soustavy vybudované na toku Býčinského potoka. \n\nRybník je nyní využíván pro chov ryb a je součástí lokálního biokoridoru Býčinské rybníky. \n"}
{"id": "1450022", "url": "https://cs.wikipedia.org/wiki?curid=1450022", "title": "Dolení Střípek", "text": "Dolení Střípek\n\nDolení Střípek je rybník o rozloze vodní plochy 2,22 ha nalézající se asi 0,5 km západně od centra vesnice Býčina v okrese Mladá Boleslav. Rybník se nalézá pod silnicí II. třídy č. 276 spojující městečko Bakov nad Jizerou s městečkem Kněžmost. Rybník je spolu s dalšími rybníky (Stržský rybník, Hoření Střípek a Býčinský rybník) součástí lokální rybniční soustavy vybudované na toku Býčinského potoka. \n\nRybník je nyní využíván pro chov ryb a je součástí lokálního biokoridoru Býčinské rybníky. \n"}
{"id": "1450024", "url": "https://cs.wikipedia.org/wiki?curid=1450024", "title": "Hoření Střípek", "text": "Hoření Střípek\n\nHoření Střípek je rybník o rozloze vodní plochy 2,91 ha nalézající se asi 0,4 km jihozápadně od centra vesnice Býčina v okrese Mladá Boleslav. Rybník se nalézá pod silnicí II. třídy č. 276 spojující městečko Bakov nad Jizerou s městečkem Kněžmost. Rybník je spolu s dalšími rybníky (Stržský rybník, Dolení Střípek a Býčinský rybník) součástí lokální rybniční soustavy vybudované na toku Býčinského potoka. \n\nRybník je nyní využíván pro chov ryb a je součástí lokálního biokoridoru Býčinské rybníky. \n"}
{"id": "1450025", "url": "https://cs.wikipedia.org/wiki?curid=1450025", "title": "Býčinský rybník", "text": "Býčinský rybník\n\nBýčinský rybník je rybník o rozloze vodní plochy 2,75 ha nalézající se asi 0,3 km jižně od centra vesnice Býčina v okrese Mladá Boleslav. Rybník se nalézá pod silnicí II. třídy č. 276 spojující městečko Bakov nad Jizerou s městečkem Kněžmost. Rybník je spolu s dalšími rybníky (Stržský rybník, Dolení Střípek a Hoření Střípek) součástí lokální rybniční soustavy vybudované na toku Býčinského potoka. \n\nRybník je nyní využíván pro chov ryb a je součástí lokálního biokoridoru Býčinské rybníky. \n"}
{"id": "1450029", "url": "https://cs.wikipedia.org/wiki?curid=1450029", "title": "Jon Hess", "text": "Jon Hess\n\nJon Hess (* 1956, New York City, New York, USA) je americký režisér a producent. Jeho nejznámějšími filmy jsou \"Pronásledovatelé\" (1988), \"\" (1991), \"\" (1993) a \"Mars\" (1997). V roce 1998 byl jedním z producentů snímku \"Kult hákového kříže.\"\n"}
{"id": "1450033", "url": "https://cs.wikipedia.org/wiki?curid=1450033", "title": "Joyce Mansourová", "text": "Joyce Mansourová\n\nJoyce Mansourová, rozená Joyce Patricia Adèsová (25. července 1928, Bowden – 27. srpna 1986), byla francouzská básnířka egyptského původu, hlásící se k surrealismu.\n\nPředkové Joyce Adèsové pocházeli z britské kolonie v Káhiře. Po studiích v Anglii a ve Švýcarsku, se vrátila do Egypta. V roce 1947 její první manželství skončilo po šesti měsících tragicky, když její manžel zemřel na nevyléčitelnou nemoc. Vdala se znovu v roce 1949, za Samira Mansoura, pocházejícho z francouzské kolonie v Káhiře. Od té doby žili Káhiře a Paříži. V roce 1953, nakladatelství Seghers vydalo její prvou básnickou sbírku \"Cris\", které si obdivně všiml surrealistický časopis \"Médium\". Brzy nato se setkala s André Bretonem, který ji seznámil se surrealisty a od té doby se účastnila jejich aktivity. V roce 1954 se Mansourová trvale usadila v Paříži. Některé z jejích knih ilustrovali surrealističtí přátelé, malíři Pierre Alechinsky, Enrico Baj, Hans Bellmer, Jorge Camacho, Wifredo Lam, Roberto Matta, Pierre Molinier a další. \n\nV roce 1970 odmítla uznat rozpuštění surrealistické skupiny a spolu s Vincentem Bounourem, Jorge Camachem, Jeanem-Louisem Bédouinem a dalšími se podílela na aktivitách surrealistického časopisu \"B. L. S\" (Bulletin de Liaision Surréalisme). V roce 1991 nakladatelství Actes Sud publikovalo její sebrané spisy, shromážděné s pomocí manžela Samira Mansoura.\n\n\n"}
{"id": "1450036", "url": "https://cs.wikipedia.org/wiki?curid=1450036", "title": "František Račanský", "text": "František Račanský\n\nFrantišek Račanský (20. února 1900, Praha – 19. září 1988, Praha) byl český právník, národněsocialistický politik, člen národněsocialistické „politické šestky“ a účastník protinacistického odboje. Během komunistických politických procesů v 50. letech byl v rámci procesu \"JUDr. Čupera a spol.\" odsouzen za velezradu a vyzvědačství k 28 letům odnětí svobody. V komunistických věznicích a táborech nakonec strávil téměř 13 let.\n\nFrantišek Račanský se narodil v Praze 20. února 1900 jako druhé dítě Františka Račanského a Marie Račanské, rozené Zikové. Otec František byl krejčovský pomocník, matka Marie pracovala v domácnosti. Měl čtyři sestry: Miloslavu, Boženu, Růženu a Jiřinu. Středoškolská studia zakončil maturitou na pražském reálném gymnáziu v Truhlářské ulici. V roce 1923 promoval na Právnické fakultě UK v Praze. Za okupace působil jako rada na pražském magistrátu. Zde se zapojil do odbojové činnosti, za kterou byl po válce vyznamenán Válečným křížem 1939. V roce 1946 byl jmenován nejprve vrchním a potom ústředním radou magistrátu.\n\nPo únorovém komunistickém převratu byl „vyakčněn“. Až do zatčení pak působil ve vydavatelském a nakladatelském družstvu Církve československé Blahoslav. Již od roku 1923 byl František Račanský členem Československé strany socialistické, pozdější ČSNS. Během studií i za svého působení na pražském magistrátu se až do roku 1940 pravidelně stýkal s Miladou Horákovou. Na tu se obrátil s žádostí o pomoc i po svém propuštění v roce 1948. Následně se na její výzvu stal členem národněsocialistické „politické šestky“, orgánu, který udržoval kontakty s předúnorovým členstvem strany a navazoval styky se stejně smýšlejícími příslušníky ostatních demokratických stran. F. Račanský pro potřeby „politické šestky“ zajišťoval především místa setkání, která se několikrát odehrála v jeho bytě, jednou i v kanceláři kostela Církve československé v Praze 1 na Starém Městě, kde zastával funkci předsedy rady starších. Na schůzkách přednášeli jednotliví účastníci referáty a předkládali návrhy hospodářské, politické či církevní povahy, ve kterých reagovali na politickou situaci po únoru 1948. Projednávaly se také otázky pomoci postiženým rodinám uvězněných spolustraníků nebo zřizování krajských důvěrníků ČSNS. Jejich snahy směřovaly ke zdárnému chodu země po změně režimu.\n\nFrantišek Račanský byl zatčen 27. září 1949 a po několikaměsíční vyšetřovací vazbě zařazen do procesu „JUDr. Čupera a spol.“, který navazoval na monstrproces s „dr. Horákovou Miladou a spol.“. Státní soud v Praze zasedal ve dnech 20.–21. června 1950. Soudnímu senátu předsedal JUDr. Vojtěch Rudý. F. Račanský byl pro zločiny velezrady a vyzvědačství odsouzen k 28 letům těžkého žaláře, peněžitému trestu ve výši 20 000 Kčs, konfiskaci veškerého majetku a k trestu odnětí občanských práv po dobu deseti let.\n\nPo svém odsouzení prošel věznicemi Praha-Pankrác, Mírov, Leopoldov (v srpnu 1955 se zde zúčastnil i tzv. vzpoury) a Valdice. Během věznění prodělal srdeční infarkt. Podmínečně propuštěn byl na amnestii prezidenta republiky 9. května 1962. V té době mu bylo 62 let. Po návratu z vězení pracoval jako dělník a později účetní v Lidovém družstvu invalidů v Praze ve Zborovské ulici. V prosinci 1990 byl spolu s celou skupinou „JUDr. Čupera a spol.“ plně rehabilitován.\n\n\n"}
{"id": "1450045", "url": "https://cs.wikipedia.org/wiki?curid=1450045", "title": "Berkovići", "text": "Berkovići\n\nBerkovići (v srbské cyrilici Берковићи) jsou město a sídlo opštiny v Republice srbské, v Bosně a Hercegovině. Nachází se v jižní části země, v regionu Hercegovina. Mají 2 114 obyvatel.\n\nNa vrcholu Straževica, který se vypíná nad Dabarským polem, se nachází pozůstatky kostela, o němž dodnes kolují legendy, že je na jeho místě zakopán zlatý poklad. V okolí Berkovićů se rovněž nacházejí i další ruiny kostelů; kostela sv. Eliáše (Ilije) z 14. až 15. století, který byl zničen při příchodu Turků. \n"}
{"id": "1450046", "url": "https://cs.wikipedia.org/wiki?curid=1450046", "title": "Bratunac", "text": "Bratunac\n\nBratunac (v srbské cyrilici Братунац) je město a sídlo opštiny v Republice srbské, v Bosně a Hercegovině. Nachází se v východní části země, v údolí řeky Driny. Má 8 359 obyvatel.\n\nBratunac je poprvé připomínán k roku 1381. V roce 1926 zde byl vybudován most přes řeku Drinu a o rok později se z původní vesnice stala obec, sídlo opštiny. Na druhé straně řeky Driny, na území Srbska, se nachází město Ljubovija. \n"}
{"id": "1450047", "url": "https://cs.wikipedia.org/wiki?curid=1450047", "title": "Čelinac", "text": "Čelinac\n\nČelinac (v srbské cyrilici Челинац) je město a sídlo opštiny v Republice srbské, v Bosně a Hercegovině. Nachází se v severní části země, v blízkosti města Banja Luka. Opština Čelinac, jíž je součástí, má 15 117 obyvatel a samotné město 5 097 obyvatel.\n"}
{"id": "1450048", "url": "https://cs.wikipedia.org/wiki?curid=1450048", "title": "Mijakonodžó (železniční stanice)", "text": "Mijakonodžó (železniční stanice)\n\nMijakonodžó () je významná železniční stanice společnosti JR Kjúšú na trati Nippó a Kitto.\n\n\n\nStanice má tři nástupiště a pět kolejí.\n"}
{"id": "1450050", "url": "https://cs.wikipedia.org/wiki?curid=1450050", "title": "Cena BAFTA za nejlepší zvuk", "text": "Cena BAFTA za nejlepší zvuk\n\nCena BAFTA za nejlepší zvuk je ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1968 (první kategorie vznikly už v roce 1948).\n\n"}
{"id": "1450051", "url": "https://cs.wikipedia.org/wiki?curid=1450051", "title": "Donji Žabar", "text": "Donji Žabar\n\nDonji Žabar (v srbské cyrilici Доњи Жабар) je město a sídlo opštiny v Republice srbské, v Bosně a Hercegovině. Nachází se v severní části země, v blízkosti Distriktu Brčko. Podle údajů ze sčítání lidu v roce 2013 mělo 1 297 obyvatel.\n\nZnámé bylo původně pod názvem \"Srprsko Orašje\" (Српско Орашје), který však byl rozhodnutím ÚS Bosny a Hercegoviny shledán neústavním.\n"}
{"id": "1450053", "url": "https://cs.wikipedia.org/wiki?curid=1450053", "title": "Lopare", "text": "Lopare\n\nLopare (v srbské cyrilici Лопаре) jsou město a sídlo opštiny v Republice srbské, v Bosně a Hercegovině. Nachází se v severní části země, v blízkosti Distriktu Brčko. Mají 2 709 obyvatel.\n\nV blízkosti Loparů se nachází stećci, nalezeno jich bylo okolo třiceti. Nacházelo se zde také ilyrské sídliště.\n\nPůvodem z Loparů byl i Cvijetin Mijatović, předseda předsednictva SFRJ.\n"}
{"id": "1450054", "url": "https://cs.wikipedia.org/wiki?curid=1450054", "title": "Lukavica (Republika srbská)", "text": "Lukavica (Republika srbská)\n\nLukavica (v srbské cyrilici Лукавица) je obec v Republice srbské, v Bosně a Hercegovině. Nachází se v centrální části země, v blízkosti hlavního města Sarajeva. Administrativně spadá pod opštinu Východní Nové Sarajevo. Má 7 597 obyvatel. Západně od Lukavice se nachází Letiště Sarajevo.\n"}
{"id": "1450056", "url": "https://cs.wikipedia.org/wiki?curid=1450056", "title": "Angela Lichtenštejnská", "text": "Angela Lichtenštejnská\n\nPrincezna Angela Lichtenštejnská (rozená Angela Gisela Brown, * 3. února 1958, Bocas Del Toro) je manželka lichtenštejnského prince Maxmiliána. \n\nPrincezna Angela se narodila v Bocas Del Toro v Panamě a byla dcerou \"Javiera Francesca Browna\" a \"Silvie Maritzy Brownové\" a je první ženou afroamerického původu, která se provdala do vládnoucí evropské dynastie. Společně mají syna, prince Alfonse (* 18. května 2001), který spadá do následnické linie. \n\nPo dokončení střední školy v New Yorku studovala na Parsonově škole designu, kde také odmaturovala a obdržela cenu Oscara de la Renta. Tři roky pracovala jako stylistka a vytvořila vlastní kolekci pod názvem \"A. Brown.\" Do září roku 1999 pracovala jako návrhářka pro módní značku \"Adrienne Vittadini.\" \n\nV roce 1999 oznámila lichtenštejnská knížecí rodina zasnoubení prince Maxmiliána s Angelou. Sňatek se konal 29. ledna 2000 v kostele sv. Vincence Ferrera v New Yorku. Sňatek byl velkou senzací, neboť Angela se stala první ženou afroamerického původu, která se provdala za člena panující evropské šlechtické rodiny. Mnoho lidí tento sňatek kvůli neobvyklosti podporovalo, a přestože byl některými členy dynastie komentován jako \"konec éry\", byl nakonec rodinou přijat. \n\nSpolečně s manželem má jednoho syna:\n\nAngela se společně se svým synem účastní mnoha významných veřejných a společenských akcích.\n"}
{"id": "1450057", "url": "https://cs.wikipedia.org/wiki?curid=1450057", "title": "Seznam dílů amerického seriálu Wilfred", "text": "Seznam dílů amerického seriálu Wilfred\n\nToto je seznam dílů amerického seriálu \"Wilfred\".\n\n<onlyinclude>\n</onlyinclude>\n\n"}
{"id": "1450060", "url": "https://cs.wikipedia.org/wiki?curid=1450060", "title": "Markopotis", "text": "Markopotis\n\nMarkopotis je pruský bůh nejasné funkce, pravdpodobně spojený s podsvětím.\n\nV Sudovské knize zachované v rukopisech z 16. století je Markopotis překládán jako \"die Erdleute\" „podzemní lidé“ či \"Edelleute\" „urození lidé“. Podle Jana Maleckého je „bohem velmožů a urozených“ a podle Matthäuse Prätoria jeden ze tří bohů štěstí společně s Kaukuczei a Barzdukkai. V pramenech má jméno řadu variant:\n\n\nKolísání „t“ a „l“ v pruských vlastních jménech je poměrně běžné a je těžké určit která z variant je správná. V případě varianty s „t“ lze jméno vykládat s baltského \"*patis\" „pán“, což je běžná složka jmen litevský bohů. Theodor Grienberg naopak rekonstruoval jméno jako \"*Mār-pecolis\", které spojil s pruským bohem podsvětí jménem Pecols . První část jména je ještě více nejasná a mezi navrhované výklady patří například souvislost se slovy jako „namáčení lnu“, „šero, soumrak“ nebo „veliký“. Zajímavá je však podobnost s jménem římského Mercuria jehož jméno je mimo jiné vykládáno z latinského \"merx\" „zboží“. Vzhledem k tomu že Merkurius má i chtonickou funkci – je průvodcem duší do podsvětí, může být příbuzné i jméno chetitského boha hlubin země Markuwaya či indického démona dětských nemocí jménem Márka.\n"}
{"id": "1450061", "url": "https://cs.wikipedia.org/wiki?curid=1450061", "title": "Borovice sibiřská", "text": "Borovice sibiřská\n\nBorovice sibiřská (\"Pinus sibirica\") je druh borovice, vyskytující se v oblasti Sibiře. V některých zdrojích bývá považována za pouhý poddruh borovice limby (\"Pinus cembra\" subsp. \"sibirica\"). V ČR se nalézá pouze vzácně ve sbírkách některých arboret.\n\nRoste převážně na Sibiři, v oblasti vymezené pohořím Ural na západě a Stanovým pohořím na Dálném východě; na severu její areál zasahuje k 68. rovnoběžce u Igarky a na jihu po centrální Mongolsko a sever Kazachstánu. Část areálu zasahuje i do evropské oblasti Ruska. Zatímco na severu areálu osidluje především nižší polohy, směrem na jih se stává vysokohorským stromem, který roste i v nadmořských výškách kolem 1000–2400 m a mnohde tvoří horní hranici lesa. Preferuje aluvia řek, ale roste i na svazích s hlubokou půdou, na nichž vytváří souvislé porosty; v rovinatých oblastech roste společně s ostatními jehličnany (jedle sibiřská, smrk sibiřský, modříny).\n\nJe to mohutný jehličnatý strom dorůstající výšky 30–40 metrů, s rovným kmenem, který může dosáhnout průměru až 1,5 metru. Roste pomalu, zato se dožívá vysokého stáří (udává se rozmezí 400–850 let). Borka na kmeni je v mládí hladká, později šupinatě odlupčivá. Jako ostatní druhy podrodu \"Strobus\" a sekce \"Quinquefoliae\" má jehlice po pěti ve svazečku s opadavou pochvou. Jsou dlouhé 5–12 cm a na větvičce jsou hustě nahloučené, takže koruna stromu působí kompaktním dojmem. Šišky jsou dlouhé 5–9 cm, nezralé mají fialovou barvu, při dozrání hnědnou. Otevírají se po opadu na zem a obsahují velká neokřídlená semena, na jejichž šíření se podílejí mnozí živočichové, např. ořešník kropenatý a burunduk.\n\nOd velice podobné borovice limby se borovice sibiřská liší mohutnějším vzrůstem, většími šiškami, delšími jehlicemi, které mají tři pryskyřičné kanálky na rozdíl od dvou u limby, a tenčí slupkou jádra semene. Sterilní jedinci rostoucí v kultuře jsou od sebe ovšem rozeznatelní velice těžko.\n\nBorovice sibiřská je oblíbeným okrasným stromem v parcích a větších zahradách všude tam, kde vládne drsné, chladné klima; mimo svůj původní areál např. v centrální Kanadě. Je mrazuvzdorná až do −60 °C a dobře odolává i větrné expozici. Využívá se též dřevo.\n\nSemena se v Rusku sklízejí a prodávají jako „cedrové oříšky“ (Кедровые орехи). Ty se kromě přímé konzumace užívají též v cukrářství, k lisování oleje nebo jako dochucovadlo alkoholického nápoje kedrovka. Samotný strom je v Rusku nazýván „sibiřský cedr“ (Сибирский кедр), což může vést k nedorozuměním vzhledem k tomu, že s rodem cedr nemá tento strom nic společného.\n\nNa desky ze dřeva borovice sibiřské se v minulosti malovaly ikony. Strom požíval značné vážnosti v tradicích původních sibiřských národů, které mu přisuzovaly velkou duchovní sílu a uctívaly jej jako posvátný. Ústřední roli hraje též v rodnověrském novopohanském směru „Zvonící cedry Ruska“ (známý též jako anastasianismus), založeném na stejnojmenné sérii spisů Vladimira Megreho.\n"}
{"id": "1450062", "url": "https://cs.wikipedia.org/wiki?curid=1450062", "title": "Grand Prix Španělska 2017", "text": "Grand Prix Španělska 2017\n\nGrand Prix Španělska 2017 (oficiálně Formula 1 Gran Premio de España Pirelli 2017) se jela na okruhu Circuit de Catalunya v Montmeló ve Španělsku dne 14. května 2017. Závod byl pátým v pořadí v sezóně 2017 šampionátu Formule 1.\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1450063", "url": "https://cs.wikipedia.org/wiki?curid=1450063", "title": "Kuo Ťin-lung", "text": "Kuo Ťin-lung\n\nKuo Ťin-lung (; * červenec 1947 Nanking) je čínský politik, v současné době místopředseda ústřední komise pro vedení kulturního a etického pokroku a člen politbyra ÚV Komunistické strany Číny. Mezi lety 2008 a 2012 Kuo působil jako starosta Pekingu a mezi lety 2012 a 2017 jako tajemník pekingského výboru komunistické strany. Jako starosta Pekingu byl při letních olympijských hrách roku 2008 v Pekingu předsedou organizačního výboru pro olympijské hry (BOCOG). Před svou kariéru v Pekingu působil v letech 2000 až 2004 jako tajemník stranického výboru v Tibetské autonomní oblasti a od roku 2004 do roku 2007 v provincii An-chuej.\n\nKuo Ťin-lung se narodil v Nankingu. Vystudoval Nankingskou univerzitu v oboru fyziky a roku 1979 vstoupil do Komunistické strany Číny (KS Číny). Pracoval nejprve v okrese Čung, ve S’-čchuanu (později součástí Čchung-čchingu) jako technik v místním odboru pro vodní díla. Později zde také pracoval jako sportovní trenér, instruktor propagandy a předseda okresní školské rady, než byl zvolen na místo předsedy okresního soudu. Poté pracoval na provinčním zemědělském úřadu. V roce 1987 získal první politickou funkci, stal se zástupcem tajemníka výboru strany v Le-šanu a v roce 1990 tajemníkem.\nV prosinci 1993 se přestěhoval do Lhasy, aby zde mohl vykonávat funkci náměstka tajemníka výboru strany v Tibetské autonomní oblasti, a v roce 2000  byl povýšen na post tajemníka tibetského výboru strany. Hrál zásadní roli ve výstavbě železnice spojující provincii Čching-chaj s Tibetem.\nRoku 2004 byl přeložen z Tibetu do provincie An-chuej, kde se stal tajemníkem provinčního výboru KS Číny a roku 2005 i předsedou stálého výboru anchuejského lidového shromáždění. Po odchodu Wanga Čchi-šana z místa starosty Pekingu, Kuo zamířil do Pekingu, kde 30. listopadu 2007 převzal pozici úřadujícího starosty. Potvrzen byl na této funkci 26. ledna 2008. Roku 2008 působil jako výkonný předseda pekingského organizačního výboru pro letní olympijské hry. Dne 3. července 2012, několik měsíců před 18. sjezdem KS Číny, byl jmenován tajemníkem pekingské organizace strany. Na sjezdu strany v listopadu téhož roku byl povýšen na 25. člena politbyra ÚV Komunistické strany Číny. Dne 27. května 2017 se Kuo vzdal místa tajemníka strany v Pekingu a byl vystřídán Cchaj Čchim. Poté byl  jmenován místopředsedou ústřední komise pro vedení kulturního a etického pokroku. Kuo Ťin-lung byl v letech 1997–2002 kandidátem a poté do roku 2017 členem ústředního výboru Komunistické strany Číny.\n\n"}
{"id": "1450064", "url": "https://cs.wikipedia.org/wiki?curid=1450064", "title": "Kosmos Čáslav", "text": "Kosmos Čáslav\n\nKosmos Čáslav byl československý národní podnik fungující v letech 1946–1993.\n\nZačátky podniku se datují do roku 1906, kdy do čáslavské továrny na líh a lisované droždí přišel nový ředitel Emil Pick. Ten poté tuto firmu přejmenoval na \"Východočeská továrna na potraviny Emil Pick a spol.\" Největšího rozmachu dosáhla továrna ve 20. letech kdy v továrně začal pracovat Pickův syn Pavel Pick. Závod je přejmenován na \"Závody Kosmos, Emil Pick a spol.\" Během druhé světové války byl podnik spravován německým průmyslníkem. Po válce je podnik znárodněn a stává se z něj národní podnik Kosmos Čáslav.\n\nMezi nejznámější produkty patří Solvina, mycí pasta na ruce, která byla vyráběna ještě před založením Kosmosu Čáslav. Vyráběny však byly i další produkty jako mýdlo Zenit, který bylo prezentováno jako mýdlo pro horníky a kominíky, či saponátový čisticí prostředek Kordovan na mytí umělých hmot a gumy.\n"}
{"id": "1450066", "url": "https://cs.wikipedia.org/wiki?curid=1450066", "title": "Seznam dílů seriálu Wilfred", "text": "Seznam dílů seriálu Wilfred\n\nSeznam dílů seriálu \"Wilfred\" může být:\n"}
{"id": "1450067", "url": "https://cs.wikipedia.org/wiki?curid=1450067", "title": "Oliheň obecná", "text": "Oliheň obecná\n\nOliheň obecná (\"Loligo vulgaris\") je druh hlavonožce, který obývá kontinentální šelf do hloubky okolo 500 metrů. Vyskytuje se ve Středozemním moři včetně jeho okrajových moří a v západní části Atlantiku od Severního moře po Guinejský záliv (u pobřeží jižní Afriky žije \"Loligo reynaudi\", o níž se vedou spory, zda je poddruhem olihně obecné nebo samostatným druhem). \n\nDorůstá délky až 50 cm (z toho 40 cm připadá na plášť) a může vážit až 1,5 kg. Většina ulovených jedinců však bývá zhruba poloviční, přičemž samci bývají větší než samice. Tělo má hydrodynamický tvar a světle šedou barvu, kterou může pomocí chromatoforů měnit do červena. Oliheň obecná má deset nezatažitelných ramen, z nichž dvě jsou prodloužena a slouží k lovu, její schránka je redukována na tzv. chitinové pero. \n\nJe převážně demersálním druhem, avšak podniká sezonní migrace ve velkých hejnech, při nichž plave pomocí trojúhelníkových ploutví v zadní části těla nebo vypouštěním vody z dýchací dutiny. V ohrožení může vypustit oblak modročerného inkoustu, který zmate protivníka a umožní olihni uniknout. Vajíčka jsou slepena do rosolovité trubice. Dožívá se až věku až tři a půl let. Potravou olihní jsou ryby, korýši a mnohoštětinatci, běžně se vyskytuje kanibalismus. Jsou loveny žraloky a delfíny. \n\nOlihně jsou vyhledávanou kulinářskou specialitou: zbaví se zobáku, vnitřností a pera, plášť se nakrájí na kroužky známé pod obchodním názvem „kalamáry“ a osmaží, u větších jedinců se ponechá vcelku, naplní nádivkou a dusí nebo zapéká. Často se k olihním podává tmavá omáčka připravená z jejich inkoustu.\n\n"}
{"id": "1450069", "url": "https://cs.wikipedia.org/wiki?curid=1450069", "title": "Grand Prix Monaka 2017", "text": "Grand Prix Monaka 2017\n\nGrand Prix Monaka 2017 (oficiálně Formula 1 Grand Prix de Monaco 2017) se jela na okruhu Circuit de Monaco v Monte Carlu v Monaku dne 28. května 2017. Závod byl šestým v pořadí v sezóně 2017 šampionátu Formule 1.\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1450071", "url": "https://cs.wikipedia.org/wiki?curid=1450071", "title": "Viktor Kamil Jeřábek", "text": "Viktor Kamil Jeřábek\n\nViktor Kamil Jeřábek (4. února 1859, Litomyšl – 16. dubna 1946, tamtéž) byl český spisovatel, učitel, první předseda Moravského kola spisovatelů (od roku 1912) a jednatel spolku Svatobor pro Moravu. \n\nPocházel z rodiny s úzkým vztahem k literatuře. Otec Jan Vojtěch Jeřábek (1822–1903) byl správcem litomyšlské Augustovy tiskárny a podílel se na tisku spisů Boženy Němcové, na který spisovatelka sama dohlížela. Vystudoval reálku v Litomyšli (1875 maturitní zkouška), poté rok studoval na učitelském ústavu v Kutné Hoře. Po ukončení studia nastoupil jako podučitel do Osíku, vesnici u Litomyšle. Zde učil čtyři roky. Další rok působil (už jako učitel) v Oslavanech. Od roku 1881 působil v Silůvkách, od roku 1887 pak v Pršticích. Roku 1906 změnil působiště a odstěhoval se z Prštic do Obřan u Brna, kde zastával místo ředitele školy, a to až do svého penzionování roku 1924. Po odchodu do penze žil v Brně. Poté, co byl učitelský dům na Dvořákově ulici v roce 1944 vybombardován, odstěhoval se k příbuzným do Litomyšle, kde zemřel.\n\nByl velkým přítelem spisovatelky Gabriely Preissové, s níž pravidelně vedl korespondenci. \n\nV prosinci 2016 byla po Viktoru Kamilu Jeřábkovi pojmenována nově dodaná tramvaj Škoda 13T Dopravního podniku města Brna. Stalo se tak na návrh městské části Brno-Maloměřice-Obřany.\n\n\n"}
{"id": "1450072", "url": "https://cs.wikipedia.org/wiki?curid=1450072", "title": "Róža Domašcyna", "text": "Róža Domašcyna\n\nRóža Domašcyna (* 11. srpna 1951 Zerna/Sernjany) je lužickosrbská básnířka, překladatelka a editorka. Je členkou německého PEN-klubu a Saské akademie umění.\n\nRóža Domašcyna, roz. Chěžkec, se narodila 11. srpna 1951 v Sernjanech (\"Zerna\") v rodině spřízněné s lužickosrbským básníkem Jurijem Chěžkou. Literárně činná je již od dětských let, v roce 1966 založila s bratrancem Janem Chěžkou kroužek píšících školáků. V letech 1968–1972 pak pracovala v redakci časopisů \"Płomjo\" a \"Nowa Doba\". Dálkově vystudovala ekonomii hornictví v Sentenbergu (\"Zły Komorow\") a do roku 1984 pracovala jako důlní inženýrka. V letech 1985–1988 studovala tvůrčí psaní na literárním institutu Johannese R. Bechera v Lipsku. Od roku 1989 žije jako svobodná básnířka v Budyšíně. Samostatná knižní prvotina \"Wróćo ja doprědka du\" jí vyšla až v roce 1990. Od té doby vydala několik básnických sbírek v hornolužické srbštině a němčině. Kromě poezie píše rozhlasové hry, dramatické texty (v roce 2003 napsala drama \"W paradizu wšyknych swětow\" ze života Mata Kosyka) a eseje. Je rovněž autorkou překladů a knih pro děti. Dále se podílí na popularizačních publikacích o Lužici. Domašcyna je nositelkou několika cen za literaturu, jako jsou: Cena Eduarda Mörikeho (1994), Ćišinského cena (1995), Cena Anny Seghersové (1998) a Cena za literaturu Exil – PEN. V současnosti je zřejmě nejdiskutovanější básnířkou Lužice, některé její texty a rozhovory jsou přístupné na internetu. V médiích a na veřejnosti se svými verši vystupuje již od roku 1986.\n\nRóža Domašcyna je bezesporu nejvýraznější představitelkou současné lužickosrbské poezie, která v návaznosti na poetiku Kita Lorence zachycuje aktuální vývoj lužické kultury. V jejím díle postupně nazrávalo téma smrti jako „nového počátku“, variované na motivech přírody a erotiky. Tento zánik a nový zrod je ztvárněn především na bázi jazyka. Svým způsobem tedy vychází z podobných pozic jako Marja Krawcec. I ona ve svých verších hledala vlastní identitu a zpřítomňovala hrozivé téma zániku vlastní kultury. Postupem času však nacházela tvůrčí cestu „ven“ z této smrti, kterou jí poskytují možnosti polysémie. Po formální stránce se zprvu navrátila k rýmu. Domašcyna začala psát v hornolužické srbštině, od lipských studií však své texty překládá do němčiny. Nejedná se ovšem o překlad v běžném smyslu, ale spíše o další autoverze, přičemž nelze vždy rozeznat, která z nich je originální či „první“. Právě tato dvojjazyčnost je potom dynamickým principem jejích textů. Otázkou však zůstává, nakolik její vytříbený esteticismus přežije další generace, zvláště kdyby se naplnila ta nejpesimističtější varianta osudu lužické srbštiny. Nelze vyloučit, že tato náročná dvojjazyčná poezie se nakonec bude muset vrátit ke svým popíraným kořenům v lužickosrbské, či pravděpodobněji v německé kultuře.\n\n\n\n"}
{"id": "1450073", "url": "https://cs.wikipedia.org/wiki?curid=1450073", "title": "Železniční trať Záhřeb–Rijeka", "text": "Železniční trať Záhřeb–Rijeka\n\nŽelezniční trať Záhřeb–Rijeka (chorvatsky Željeznička pruga Zagreb–Rijeka, v chorvatské železniční síti označovaná pod číslem M202 nebo 60) je jednokolejná elektrifikovaná trať, spojující chorvatskou metropoli Záhřeb s přístavním městem Rijeka. Je dlouhá 229 km a vede jihovýchodním směrem. \n\nTrať byla budována směrem od Záhřebu dále na jihovýchod. Prvním zprovozněným úsekem se stala v roce 1865 sekce mezi městy Zidani Most (v dnešním Slovinsku a chorvatským Sisakem. Byla součástí rakouské Jižní dráhy. Dne 6. září 1873 byl zprovozněn úsek trati z Karlovace do Rijeky, čímž bylo možné provozovat přímé vlaky z Rijeky až do Budapešti. V roce 1880 trať odkoupila uherská vláda, která měla zájem na dalším prodloužení trati směrem k moři. Ještě v první polovině 70. let 19. století totiž začala vláda budova rozsáhlý přístav v Rijece, který se měl stát klíčový pro ekonomický rozvoj Uherska. Na začátku 20. století dosáhl obrat cestujících i zboží v rijeckém přístavu rekordních hodnot, což také znamenalo nárůst provozu na trati. Jen v roce 1906 bylo po trati přepraveno na padesát tisíc lidí. Mnozí z nich byli vystěhovalci, kteří tudy směřovali do USA. \n\nPo roce 1918 připadla trať Království Srbů, Chorvatů a Slovinců, na nádraží v Rijece byl zřízen hraniční přechod se sousední Itálií (jejíž součástí bylo město Rijeka až do druhé světové války. Po skončení konfliktu byla v rámci modernizace jugoslávské dopravní sítě trať modernizována a postupně elektrifikována. První byl v roce 1953 dokončen úsek Rijeka-Fužine, o sedm let později následoval úsek Fužine-Moravice, v roce 1963 úsek Moravice-Karlovac a v roce 1970 byla dokončena elektrifikace celé trati až do Záhřebu. Později bylo sjednoceno napětí na standard, užívaný i na trati Bělehrad–Záhřeb.\n\nTrasování trati nebylo v průběhu historie nikdy měněno, ačkoliv na začátku 21. století se objevil záměr trať modernizovat a zrychlit na ní provoz. Přeložení části trati a výstavba potřebných tunelů by měly vyžádat náklady okolo 2 miliard eur.\n\nK trati patří rovněž i několik krátkých tratí (vleček), např. 12,554 km dlouhá železniční trať Škrljevo-Bakar, 3,985 km dlouhá trať ze Sušaku do Brajdici (v rijeckém přístavu a 1,853 km dlouhá trať mezi Rijekou a Brajdicí. Všechny tři se nacházejí v blízkosti samotné Rijeky.\n\n"}
{"id": "1450074", "url": "https://cs.wikipedia.org/wiki?curid=1450074", "title": "Muzikál na ledě", "text": "Muzikál na ledě\n\nMuzikál na ledě je syntézou činohry, hudby, zpěvu, tance, krasobruslení a má svůj nosný příběh, dramaturgii, scénu a děj (čímž se liší od ledních revue, kde předvádějí krasobruslaři na reprodukovanou nebo živou hudbu pouze svá taneční anebo akrobatická čísla v různých podobách).\n\nAutorem této inscenační formy muzikál na ledě je český scenárista a režisér Jindřich Šimek, který v tomto žánru zrealizoval již tři autorská díla:\n\n\n"}
{"id": "1450075", "url": "https://cs.wikipedia.org/wiki?curid=1450075", "title": "Grand Prix Kanady 2017", "text": "Grand Prix Kanady 2017\n\nGrand Prix Kanady 2017 (oficiálně Formula 1 Grand Prix du Canada 2017) se jela na okruhu Circuit Gilles Villeneuve v Montréalu v Kanadě dne 11. června 2017. Závod byl sedmým v pořadí v sezóně 2017 šampionátu Formule 1.\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1450077", "url": "https://cs.wikipedia.org/wiki?curid=1450077", "title": "Schwentine", "text": "Schwentine\n\nSchwentine je řeka v severním Německu, dlouhá 68 km. Pramení nedaleko Kasseedorfu na svahu Bungsbergu, nejvyššího vrcholu spolkové země Šlesvicko-Holštýnsko, protéká přes Eutin, Malente, Plön a Preetz a v Kielu se vlévá do Baltského moře.\n\nNázev řeky pochází ze slovanského výrazu \"Sventana\" (svatá); ve středověku tvořila přírodní hranici mezi slovanským a germánským osídlením, v roce 798 se zde konala bitva u Bornhövedu, v níž obodritský kníže Drožko porazil Sasy.\n\nŘeka protéká šestnácti jezery, největším je Großer Plöner See s rozlohou 28 km². V roce 1908 byla u Klausdorfu vybudována přehrada Rosensee, využívaná k zásobování Kielu elektrickou energií a pitnou vodou. Nejvýznamnějším přítokem je Spolsau. Oblast okolo estuáru Schwentine je hustě obydlená a patří k hospodářským centrům Šlesvicka-Holštýnska.\n\nŘeka je hojně využívána rekreačními vodáky. Staré rameno u Schwentinentalu bylo v roce 1984 vyhlášeno přírodní rezervací o rozloze devatenácti hektarů.\n\n"}
{"id": "1450079", "url": "https://cs.wikipedia.org/wiki?curid=1450079", "title": "Akrotiri (Kypr)", "text": "Akrotiri (Kypr)\n\nAkrotiri (), doslova \"mys\", ) je obec ležící na stejnojmenném poloostrově uvnitř jedné ze dvou britských vojenských základen v Zámořském území Spojeného království Akrotiri a Dhekelia (Sovereign Base Area, SBA) na Kypru. Je jedinou vesnici v západní z obou vojenských základen, kde žije větší počet civilistů - v roce 2011 to bylo 870 osob. Obec se nachází v západní části poloostrova Akrotiri a jihozápadně od Limassolského slaného jezera, v nejjižnějším bodě ostrova Kypr. Na východ, jih a západ obklopuje vesnici Středozemní moře.\n\nV obci jsou dva malé kostely, zasvěcené svatému Kříži a svatému Jiří. Na jih od obce se nachází místo s názvem Kurias nebo Kouria () s ruinami antického osídlení.\n\nDva kilometry na východ od vesnice se nachází klášter svatého Mikuláše (, ), který je obklopen poli a olivovými háji.\n\nOblast Akrotiri byla obývána již od starověku. Oblast okolo Aetokremmosu byla prvním místem na Kypru obývaným lidmi v období před neolitem. První obyvatelé lovili trpasličí hrochy, trpasličí slony a další zvířata, jejichž fosilie byly objeveny v této oblasti. Oblast byla obývána ve všech následujících obdobích (helénistickém, římském a byzantském).\n\nO klášteru se zmiňovali cestovatelé již v 15. století, ale teprve dominikán Felix Fabri, který cestoval po Kypru v letech 1480 a 1483, popsal klášter svatého Mikuláše, kde mniši chovali kočky, aby je chránili před okolními hady. V 16. století psal Stefano Lusignan o legendě, podle níž Svatá Helena při svém pobytu na Kypru navštívila klášter, který obývali jedovatí hadi. Z Egypta či Palestiny dala dovézt stovky koček na místo, kde přistála se svou lodí na poloostrově Akrotiri. Guvernér Kalokeros poté založil klášter, ve kterém se prý kočky usadily dodatečně. Popis kláštera s obrázkem vydal i český poutník Kryštof Harant ve své \"Cestě do Svaté země\" z roku 1608.\n\nV roce 1960 zřídila Velká Británie v oblasti vojenské základny vesnici Akrotiri jako součást dohod z Curychu a Londýna, kterými Kypr získal nezávislost. Podle dohody byli vesničané odškodněni Spojeným královstvím a opustili vesnici. Měli však právo v oblasti žít 28 dní v roce, aby mohli obdělat pole. Obyvatelé dostali odškodnění a opustili vesnici. S využitím 28 denního práva zůstat tam se vrátili, ale opustili své nové domovy navzdory snahám britské armády. V roce 1995 britská základna oficiálně uznala vesnici.\n\nČásti dnešního kostela se datují do 16. století, do doby pánů z Lusignan, zejména dveře s podloubím na severní straně budovy.\n\nNa východě vesnice se nachází přístav Akrotiri.\nNositel Nobelovy ceny za literaturu Giorgos Seferis , napsal v roce 1969 báseň \"O klášteře\".\n"}
{"id": "1450080", "url": "https://cs.wikipedia.org/wiki?curid=1450080", "title": "Mayské písmo", "text": "Mayské písmo\n\nMayské písmo je písmo, které používala Mayská civilizace. Jakožto logosylabické písmo kombinuje obrázkové znaky (logogramy) a znaky pro slabiky. \n\nJe známo asi 700 různých znaků a nejstarší dochované texty jsou ze 3. století př. n. l. Podařilo se je rozluštit až koncem 20. století, když zemřel Sir John Eric Sidney Thompson, největší autorita v oboru, který se domníval, že je to čistě obrázkové písmo. Ruský vědec Jurij Knorozov vyslovil roku 1952 lepší hypotézu, že písmo kombinuje obrázky a slabikové znaky, přičemž pro tentýž pojem lze použít několik různých znaků. Díky tomu postupovalo další luštění od konce 20. století velice rychle, takže asi 90 % zachovaných textů dokázali odborníci kolem roku 2015 přečíst. \n\nTato skutečnost pronikavě změnila idealizovaný pohled na mayskou civilizaci, protože většina textů jsou kronikářské záznamy, zejména o válkách.\n\n"}
{"id": "1450082", "url": "https://cs.wikipedia.org/wiki?curid=1450082", "title": "Grand Prix Rakouska 2017", "text": "Grand Prix Rakouska 2017\n\nGrand Prix Rakouska 2017 (oficiálně Formula 1 Großer Preis von Österreich 2017) se jela na okruhu Red Bull Ring ve Spielbergu v Rakousku dne 9. července 2017. Závod byl devátým v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1450083", "url": "https://cs.wikipedia.org/wiki?curid=1450083", "title": "Vasilij Němčinov", "text": "Vasilij Němčinov\n\nVasilij Sergejevič Němčinov (2. ledna 1894, Grabovo, Penzenská gubernie – 5. listopadu 1964, Moskva) byl ekonom, statistik, jeden ze zakladatelů ekonomického a matematického směru sovětské ekonomické vědy. Laureát Stalinovy a Leninovy ceny. Akademik AV SSSR (30.11.1946), akademik Leninovy všesvazové akademie zemědělských věd (1948), akademik AV Běloruské SSR (1940), doktor ekonomických věd (1935) a profesor (1928).\n\nV roce 1913 vystudoval Čeljabinskou odbornou školu, v roce 1917 vystudoval ekonomický obor Moskevské obchodní vysoké školy.\nV letech 1915-1917 řídil odbor uprchlíků Ruského zemského svazu v Moskvě, také řídil sektor statistiky prodejen potravin Zemgor (Moskva-Kyjev). Byl vedoucím oceňovacího statistického oddělení okresu Čeljabinského zemstva (1917-1922). V roce 1919 vedl kurz o dějinách evropského umění na Čeljabinské národní vysoké škole. Po založení Čeljabinské gubernie, se dostal do čela statistické kanceláře v roce 1919, vedl 1. sčítání lidu RSFSR v provincii. Působil jako vedoucí Uralského regionálního statistického úřadu (Sverdlovsk, 1923), člen kollegia Ústředního statistického úřadu SSSR (1926-1930), člen kolegia sektoru národohospodářského účetnictví Státní plánovací komise SSSR (1930-1931), člen kolegia Centrální správy národohospodářského účetnictví SSSR (1932-1934), místopředseda Státní komise pro odrůdové testování obilovin NKZ SSSR (1937). Od roku 1928 vedoucí oddělení statistiky. Ředitel zemědělské akademie Timiryazeva v Moskvě (1940-1948) a vedoucí statistické sekce moskevského domu vědců (1939-1948). V roce 1940 vedl první statistický sektor na ekonomické akademie SSSR. Byl jedním z vůdců sovětské delegace při jednáních v Dumbarton Oaks (1944), spojených s vytvořením OSN. Na srpnovém zasedání Leninovy všesvazové akademie zemědělských věd kritizoval Lysenkovy názory na genetiku. Následně byl zproštěn funkce ředitele Akademie Timiryazeva a o šest měsíců později byl nucen opustit statistické oddělení akademie. Byl ve funkci předsedy rady pro zkoumání výrobních sil (1949-1963), akademického tajemníka odboru ekonomických, filozofických a právních věd (1953-1959) a člena prezidia Akademie věd SSSR (1953-1962).\nByl jedním z 300 vědců, kteří v roce 1955 podepsali dopis, který kritizoval Lysenka a jeho postoje ke genetice. V roce 1954 inicioval konferenci o výuce statistiky na ekonomických školách. Iniciátoval též publikaci série \"Knihovna ekonomických věd a statistiky\". Byl profesor, zakladatel a vedoucí katedry matematických metod pro analýzu ekonomiky na ekonomické fakultě Moskevské státní univerzity (1962-1964). Vedl kurz o ekonomických metodách a modelech. Od roku 1947 byl profesor katedry politické ekonomie na Akademie sociálních věd pod Ústředním výborem KSSS a vedoucím katedry matematických metod ekonomické analýzy Moskevské státní univerzitě (1963-1964). Byl aktivním účastníkem mezinárodních vědeckých konferencí v Bukurešti a Kluži (1957), Pekingu, Šanghaji a Paříži (1958), Miláně a Římě (1959), Budapešti (1961), Varšavě a Krakově (1961), Sofii a Varně (1962), Bratislavě a Praze (1962), Berlíně, Haagu a Birminghamu (1964). Na třech zasedání Mezinárodního statistického institutu (1957, 1958, 1960) byly diskutovány jeho zprávy o metodě bilance v ekonomické statistice, o matematických a ekonomických problémech vytváření rovnováhy národního hospodářství, o mezisektorové rovnováze jako o makroekonomickém modelu optimálního plánování. V roce 1958 inicioval ekonomický a matematický výzkum na Akademii věd SSSR a pak byl následně v roce 1963 založen centrální ekonomický a matematický institut Akademie věd SSSR (nyní se jmenuje CEMI RAS). Založil a vydával časopis \"Ekonomika a matematické metody\".\n\nPracoval v oblastech teorii a praxi statistiky (otázky sociální a ekonomické struktury společnosti ; otázky teorie statistického sledování, vypracování metod objektivního měření a analýzy hromadných ekonomických jevů), problémy rozvoje výrobních sil a struktury společenské výroby, metodologie zkoumání produktivity práce, vypracování modelů plánované ekonomiky, ekonomické hodnocení. První teoretické práce se soustředily na zkoumání třídní struktury sovětské vesnice v 20. letech ( \"O statistickém zkoumání třídní rozdělení vesnice\" (1926), \"O sociálně-ekonomických skupinách farem\" (1927), \"Zkušenost z klasifikaci zemědělských farem\" (1928)). V práci \"Struktura chlebové výroby\" (1928) byly definovány \"chlébokrmová rovnováha\" (základní dokumenty, které ukazují objem výroby a distribuce obilí) pro předrevolučního času a počítání rozměry nákladového chleba, produkovaného vně vesnic, v rozmezí 1926-1927 roku byli zkoumání důvody nedostatku obilí v zemi. V roce 1927 a 1928 byla klasifikace domácnosti Němčinova stanovena na základ dvou speciálních, jímž organizovaných, \"hnízdící\" dynamických sčítání zemědělství. Pod jeho vedením v letech 1929-1931 byly organizovaný první celkové průzkumy sovchozů a kolchozů. Je autor metody instrumentálního měření výnosu prostřednictvím malého počtu výběrových vzorků - tak zvaných \"metrovek\" (o ploché 1 m²), který změnil metody subjektivního ocenění výnosu. Je též Autor schématu Němčinova-Peregrudova v matematické statistice, který rozvíjel ideu ortogonálních Čebyšových polynom, tento výsledek ovlivnil jeho knihu \"Čebošovy polynomy a matematická statistika\". Jako předseda Svazu pro studium výrobních sil položil otázku výstavby průmyslových továren a vodních elektráren v horním toku řeky Jenisej, v Amurském povodí, protože považoval je jako centry budoucích velkých společenské hospodářských komplexů. Paralelně sérii expedičních průzkumu se objeví řada zásadně nových teoretických práci : o rozvoji výrobních sil v zemědělství při socialismu (1953), o kritériích umístění plodin a průmyslových odvětví živočišné výroby (1947) a ekonomických otázkach rozvoje živočišné výroby (1955), o specializací výroby při prosperujícím umístění zemědělství (1957), o perspektivech rozvoje výrobních sil Sibiře a Uralu (1956,1958); \"Teoretické otázky racionálního umístění výrobních sil\" (1961). Aby rozšířit své nápady, Němčinov zveřejnil řadu populárních brožur, měl cyklus přednášek, článků v novinách a časopisech. Jako delegát od SSSR na III. Mezinárodním kongresu sociologů (Amsterdam, 1956) měl referát \"Změny v třídní struktuře obyvatelstva SSSR\", na IV. (Milan, 1959) - referát na téma \"Sociologický aspekt plánování\". Je jedním ze zakladatelů ekonomicko matematického směru ekonomických věd v Rusku. Jako jeden z prvních položil a vyřešil teoretické otázky ekonomické kybernetiky, ekonometrie, aplikace matematického modelování a výpočetní techniky v ekonomickém výzkumu (monografie “ekonomicko matematické metody a modely), vypracoval model rozšířené reprodukce, statistický model sociální dělby práce. Na konci 1957 roku zorganizoval první laboratoř pro aplikaci statistických a matematických metod v ekonomickém výzkumu a plánování v Rusku, kam přihlásil několik talentovaných absolventů ekonomických univerzit a skupinu matematiků z Leningradu. V roce 1958 se zúčastnil konference o koordinace výzkumů Akademie věd SSSR. V dubnu v roce 1960 prezentoval referát “Teoretické otázky mezivědní a všeobecné rovnováhy výroby a distribuce výrobků národního hospodářství” na první celoevropské konferenci o matematickém výzkumu a plánování. V roce 1961 byla zveřejněna díla konference v sedmi svazcích pod redakcí Nemčinova. Vedl vědeckou konference o aplikaci matematických metod a elektronické výpočetní techniky v ekonomickém výzkumu a plánování. Později vedl sekce ekonomické kybernetiky vědecké konference o komplexním problému “Kybernetika”. V listopadu v roce 1961 vedl vědeckou konference o komplexním problému “Vědecké základy plánování a organizace veřejné produkce\" Akademie věd SSSR. V letech 1962-1963 začal vést ještě osm vědeckých konferencí Akademie věd SSSR: konference o efektivitě kapitálových investic, o problému stanovení cen, o distribuci výrobních sil, o ekonomických problémech chemizace národního hospodářství a podobně. V roce 1963 (po připojení k laboratoři Nemčinova dalších tří podobných laboratoře Akademie věd SSSR a Státní plánovací komise SSSR) Němčinova laboratoř byla reorganizována na Ústav centrální ekonomiky a matematiky (CEMI) Akademie věd SSSR. Pod jeho vedením byla obnovena práce nad mezisektorovou rovnováhou, která byla přerušena v roce 1920. Němčinovy Činnosti ovlivnily vývoj koncepce plánovaného stanovení cen.\n\n\n\n"}
{"id": "1450088", "url": "https://cs.wikipedia.org/wiki?curid=1450088", "title": "Stanislav Tošovský", "text": "Stanislav Tošovský\n\nStanislav Tošovský (17. května 1910 Ústí nad Orlicí – 28. květen 2004 Ústí nad Orlicí) byl český architekt.\n\nStanislav se narodil v rodině zednického mistra Františka Tošovského, budoucího majitele cihelny v Ústí nad Orlicí. Vystudoval architekturu na Fakultě architektury a pozemního stavitelství při ČVUT v Praze. Byl žákem Antonína Mendla. Po krátkém působení v několika pražských stavebních firmách se koncem 30. let vrátil do Ústí nad Orlicí, kde si otevřel vlastní projekční kancelář. \n\n\n\n\n"}
{"id": "1450093", "url": "https://cs.wikipedia.org/wiki?curid=1450093", "title": "Minami-Mijazaki", "text": "Minami-Mijazaki\n\nMinami-Mijazaki () je železniční stanice společnosti JR Kjúšú na trati Nippó, Ničinan a Mijazaki-kúkó.\n\n\n\nStanice má dvě nástupiště a čtyři koleje.\n"}
{"id": "1450094", "url": "https://cs.wikipedia.org/wiki?curid=1450094", "title": "Ernst Něizvěstnyj", "text": "Ernst Něizvěstnyj\n\nErnst Josifovič Něizvěstnyj, původně Erik Josifovič Něizvěstnyj ( Эрнст Ио́сифович Неизве́стный, 9. dubna 1925 Sverdlovsk – 9. srpna 2016 Stony Brook, stát New York) byl ruský sochař, žijící od roku 1976 v exilu v USA.\nPocházel z intelektuální židovské rodiny, jeho otec byl lékař a matka spisovatelka Bella Dižurová. Jako dobrovolník se zúčastnil druhé světové války, v roce 1945 byl v Rakousku těžce raněn, prohlášen za mrtvého a byl mu posmrtně udělen Řád rudé hvězdy. Po dvouleté rekonvalescenci studoval na Lotyšské umělecké akademii a v Surikovově institutu, v roce 1955 byl přijat do Svazu výtvarných umělců SSSR. Po skandálu v Manéži v roce 1962 se Něizvěstnyj zařadil mezi nejvýznamnější sovětské umělecké disidenty, v roce 1973 podal žádost o vystěhování do Izraele a v roce 1976 odešel do USA, kde vyučoval na Kolumbijské univerzitě. Po pádu komunismu mu bylo dovoleno opět jezdit do rodné země, v roce 1995 obdržel Státní cenu Ruské federace, v roce 2000 Řád cti a v roce 2004 se stal čestným členem Ruské akademie umění. \nByl představitelem monumentální expresionistické tvorby s filosofickým podtextem. K jeho nejvýznamnějším dílům patří reliéf \"Prométeus\" v dětském táboře Artěk, pomník obětem stalinismu nazvaný \"Maska smutku\" a socha \"Velký kentaur\" před Palácem národů v Ženevě. Navzdory konfliktům, které měl s Nikitou Sergejevičem Chruščovem, ho po státníkově smrti rodina požádala, aby vytvořil Chruščovův náhrobek na Novoděvičím hřbitově. Je také autorem ilustrací k dílu Fjodora Michajloviče Dostojevského. V roce 1987 bylo v Uttersbergu ve Švédsku otevřeno muzeum věnované Něizvěstného tvorbě, John Berger vydal jeho životopis nazvaný \"Art and Revolution: Ernst Neizvestny, Endurance, and the Role of the Artist\".\n\n"}
{"id": "1450096", "url": "https://cs.wikipedia.org/wiki?curid=1450096", "title": "Stejnopohlavní manželství v Grónsku", "text": "Stejnopohlavní manželství v Grónsku\n\nStejnopohlavní manželství je v Grónsku, autonomní součásti Dánského království, legální od 1. dubna 2016. Teritorium předtím umožňovalo od 1. července 1996 homosexuálním párům uzavřít registrované partnerství.\n\nDánský zákon o registrovaném partnerství byl účinný od 1. října 1989. Návrh zákona o rozšíření jeho aplikace i na Grónsko přijal grónský parlament 14. května 1993 (15 pro, 0 proti a 12 zdržení se). Dánský parlament jej ratifikoval 28. března 1996 (140 pro, 1 proti) a dánská královna Markéta II. jej podepsala 26. dubna 1996. Účinným se stal 1. července 1996. Zákon dával registrovaným partnerům téměř stejná práva, jako mají manželé, vyjma:\n\n\nV roce 2002 bylo uzavřeno první registrované partnerství.\n\nZákon byl zrušen a nahrazen stejnopohlavním manželstvím 1. dubna 2016.\n\nNávrhem zákona o přijetí v Dánsku legalizovaného stejnopohlavního manželství se grónský parlament zabýval v prvním čtení 25. března 2015 a 26. května 2015 jej o druhém a finálním čtení jednomyslně přijal.\n\nPovinnou součástí grónského legislativního procesu byl také souhlas dánského parlamentu a dánské královny Markéty II. 28. ledna 2015 se jím proto zabýval také dánský jednokomorový parlament Folketing, který naplánoval jeho první čtení na 26. května 2015 společně s projednáváním v grónském parlamentu. Účinným se měl stát už 1. října 2015, ale kvůli parlamentním volbám se to nestihlo. Velmi podobný návrh s nepatrnými změnami byl znovupředložen Folketingu 29. října 2015 s datem prvního čtení 5. listopadu 2015. Druhé čtení proběhlo 14. ledna 2016 a finální 19. ledna 2016. Královský souhlas získal 3. února a účinným se stal 1. dubna 2016 , kdy byl také sezdán první homosexuální pár.\n\n\nStejnopohlavní manželství v Dánském království\n"}
{"id": "1450099", "url": "https://cs.wikipedia.org/wiki?curid=1450099", "title": "ATP Finals 2018 – mužská čtyřhra", "text": "ATP Finals 2018 – mužská čtyřhra\n\nMužská čtyřhra ATP Finals 2018 probíhala okolo poloviny listopadu 2018. Do deblové soutěže londýnského Turnaje mistrů nastoupilo osm nejlepších párů v klasifikaci žebříčku ATP Race to London. Dvojnásobným obhájcem titulu byl finsko-australský pár Henri Kontinen a John Peers, kteří plnili roli prvních náhradníků. V základní skupině odehráli jedno utkání po odstoupení Mektiće s Peyou.\n\nVítězem se stal pátý nasazený pár Američanů Mike Bryan a Jack Sock, který ve finále zdolal francouzské turnajové osmičky Pierra-Huguese Herberta s Nicolasem Mahutem. Po dvousetovém průběhu 5–7 a 6–1 rozhodl až supertiebreak nejtěsnějším poměrem míčů [13–11]. Americký pár v něm přitom vedl už 9–5 na míče. Vedení však ztratil a následně dokonce čelil mečbolu soupeřů. Utkání ukončil až šestým mečbolem. Ve finálovém duelu tak americká dvojice Francouzům oplatila dva dny starou prohru ze skupiny. Oba šampioni si do žebříčku ATP připsali 1 300 bodů a po Wimbledonu a US Open získali třetí společnou trofej. První hráč žebříčku ve čtyřhře Bryan vybojoval sto dvacátý první deblový titul na okruhu ATP Tour a ve 40 letech se stal nejstarším šampionem Turnaje mistrů, který po letech 2003, 2004, 2009 a 2014 vyhrál popáté. Pro Socka to bylo čtrnácté takové turnajové vítězství a premiérový triumf z Turnaje mistrů. Dvojice navázala spolupráci po předčasném ukončení sezóny Boba Bryana v květnu 2018 v důsledku poranění kyčle. Bryan se Sockem v dalším průběhu roku spolu odehráli osm turnajů. Francouzská dvojice hrála závěrečnou událost roku počtvrté a poprvé dokázala postoupit ze skupinové fáze.\n\n\n"}
{"id": "1450100", "url": "https://cs.wikipedia.org/wiki?curid=1450100", "title": "Petr Tošovský", "text": "Petr Tošovský\n\nPetr Tošovský (* 20. prosince 1946 Praha) je ekonom a bývalý producent, organizátor a ředitel divadla Laterna magika.\n\nAbsolvoval národohospodářskou fakultu VŠE. Od roku 1980 působil jako zástupce Josefa Svobody v divadle Laterna magika pro provozní, obchodní a ekonomickou oblast. Tato spolupráce pokračovala až do Svobodova úmrtí (2002). Od roku 1994 až do ukončení samostatné existence Laterny magiky (2009) byl jejím ředitelem. Během svého působení v divadle produkoval řadu nových inscenací a uskutečnil přes 50 zahraničních zájezdů.\n\nV současné době pracuje jako ekonom Činohry Národního divadla.\n\n"}
{"id": "1450102", "url": "https://cs.wikipedia.org/wiki?curid=1450102", "title": "ATP Finals 2018", "text": "ATP Finals 2018\n\nATP Finals 2018, známý také jako Turnaj mistrů 2018 či se jménem sponzora Nitto ATP Finals 2018, představoval závěrečný tenisový turnaj mužské profesionální sezóny 2018 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP Race v pondělním vydání po skončení posledního turnaje okruhu ATP World Tour před Turnajem mistrů, tj. Paris Masters, pokud se podle pravidel účastníci nekvalifikovali jiným způsobem.\n\nTurnaj se odehrával ve dnech 11. až 18. listopadu 2018, podesáté v britském hlavním městě Londýně. Dějištěm konání byla multifunkční O Arena, s instalovaným dvorcem s tvrdým povrchem. Celková dotace i prize money činily 8 500 000 amerických dolarů. Hlavním sponzorem se podruhé stala japonská společnost Nitto Denko.\n\nObhájcem titulu ve dvouhře byl bulharský hráč Grigor Dimitrov, který se na turnaj nekvalifikoval. Desátý singlový titul na okruhu ATP Tour vybojoval Němec Alexander Zverev, který se ve 21 letech a 6 měsících stal třetím nejmladším vítězem turnaje i třetím německým šampionem po Beckerovi a Stichovi.\n\nV deblové části byli dvojnásobnými obhájci Henri Kontinen s Johnem Peersem, kteří plnili roli náhradníků a v základní skupině odehráli jedno utkání. Třetí společnou trofej ze čtyřher turnajů ATP si odvezli Američané Mike Bryan a Jack Sock, kteří ve finále odvrátili jeden mečbol. 40letý Bryan se stal nejstarším šampionem Turnaje mistrů. Připsal si tak pátý titul, jímž navázal na vítězství z let 2003, 2004, 2009 a 2014. \n\nLondýnská O Arena hostila mezi 11. až 18. listopadem 2018 čtyřicátý devátý ročník turnaje mistrů ve dvouhře a čtyřicátý čtvrtý ve čtyřhře. Událost organizovala Asociace tenisových profesionálů (ATP) jako součást okruhu ATP World Tour 2018. Jednalo se o závěrečný turnaj sezóny v kategorii ATP World Tour Finals, konaný týden po závěrečné události pro nejlepší hráče do 21 let, Next Generation ATP Finals v Milánu.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupin se utkali s druhými z opačných skupin. Vítězové semifinále se pak střetli ve finálovém duelu.\n\nSoutěž čtyřhry kopírovala formát dvouhry.\n\nVšechny zápasy dvouhry byly hrány na dva vítězné sety s uplatněním tiebreaku, včetně finále. Každé utkání čtyřhry se konalo na dva vítězné sety. Za vyrovnaného stavu sad 1:1 o vítězi rozhodl supertiebreak. Jednotlivé gamy čtyřhry neobsahovaly „výhodu“, ale po shodě vždy následoval přímý vítězný míč gamu.\n\nATP počtvrté pojmenovala skupiny, v minulosti označované A a B, po předchozích vítězích turnaje. Ve dvouhrách se jednalo o Brazilce Gustava „Gugy“ Kuertena (titul 2000) a Australana Lleytona Hewitta (tituly 2001, 2002). Ve čtyřhře propůjčili skupinám jména členové párů Llodra a Santoro (titul 2005) a také Knowles a Nestor (titul 2007).\n\nTabulka uvádí započítané sezónní výsledky a odpovídající bodový zisk kvalifikovaných hráčů a náhradníků Turnaje mistrů. \n\nTabulka uvádí poměr vzájemných zápasů hráčů před Turnajem mistrů.\n\nTabulka uvádí započítané sezónní výsledky a odpovídající bodový zisk kvalifikovaných párů na Turnaji mistrů.\n\nTabulka uvádí poměr vzájemných zápasů párů před Turnajem mistrů.\n\n"}
{"id": "1450105", "url": "https://cs.wikipedia.org/wiki?curid=1450105", "title": "Šipovo", "text": "Šipovo\n\nŠipovo (v srbské cyrilici Шипово) je město a sídlo opštiny v Republice srbské, v Bosně a Hercegovině. Nachází se v západní části země, v regionu Bosenské krajiny. Známé je především díky klášteru Glogovac, který se nachází v jeho blízkosti. Má 4 052 obyvatel.\n\nMěsto se nachází v blízkosti krasové krajiny a soutoku řek Jan a Pliva. Prochází tudy dvě větší silnice, a to do Banja Luky a Kupresu a do Jezera a Glamoče. V blízkosti Šipova se nachází Vaganjská jeskyně s řadou stalagmitů a stalaktitů. V okolí města se nachází řada závrtů a dalších prvků typických pro krasovou oblast.\n"}
{"id": "1450106", "url": "https://cs.wikipedia.org/wiki?curid=1450106", "title": "Modriča", "text": "Modriča\n\nModriča\n(v srbské cyrilici Модрича) je město a sídlo opštiny v Republice srbské, v Bosně a Hercegovině. Nachází se v severní části země, v regionu Posáví, nedaleko Tuzly. Protéká ním řeka Bosna. Jedná se o město v průmyslové oblasti, známé především díky ropné rafinerii. V roce 2013 měla 10 137 obyvatel.\n\nPřes město prochází železniční trať Šamac–Sarajevo, která umožnila jeho prudký průmyslový rozvoj po roce 1945. První historická zmínka o Modriči pochází z roku 1323.\n\nV blízkosti města se nachází středověký hrad Dobor.\n"}
{"id": "1450107", "url": "https://cs.wikipedia.org/wiki?curid=1450107", "title": "Metoda prostředku čtverce", "text": "Metoda prostředku čtverce\n\nMetoda prostředku čtverce je v matematice jednou z klasických metod generování pseudonáhodných čísel. Matematik John von Neumann ji vymyslel kolem roku 1946, popsal ji na konferenci v roce 1949 a jak pozdější analýzy ukázaly, ve skutečnosti je z hlediska náhodnosti vytvářených posloupností poměrně špatná.\n\nNa začátku je jako vnitřní stav zvoleno náhodné semínko o sudém počtu, tedy \"2n\" číslicích. Toto číslo je umocněno na druhou a případně doplněno zleva nulami na \"4n\" číslic. Z takto vzniklého čísla je vzato prostředních \"2n\" číslic, které je jednak výstupem a jednak novým vnitřním stavem pro další iteraci.\n\nNásledující příklad s dvoucifermými čísly začíná číslem 62 a velice rychle degeneruje na posloupnost nul:\n\n62 · 62 = 3844\n84 · 84 = 7056\n5 · 5 = 0025\n2 · 2 = 0004\n0 · 0 = 0000\n"}
{"id": "1450119", "url": "https://cs.wikipedia.org/wiki?curid=1450119", "title": "Jupiterův chrám (Damašek)", "text": "Jupiterův chrám (Damašek)\n\nJupiterův chrám byla stavba antického chrámu, jehož pozůstatky se nacházejí v syrském hlavním městě Damašku. Jeho výstavba začala za vlády prvního římského císaře Augusta, ale dokončen byl až o více než 300 let později během vlády Constantia II.\nNárod Aramejců obýval oblast dnešního Damašku v době železné ještě před nástupem antiky. Nevytvořili společnou říši, ale byli rozptýleni do mnoha drobných království na Blízkém východě. Aramejci uctívali boha bouře Hadada a chrám, jenž mu postavili, byl přímým předchůdcem chrámu pozdějšího, vystavěného Římany. \n\nNení přesně známo, jak chrám vypadal, ale předpokládá se, že jeho architektura nesla pro tuto dobu typické semitsko-kanaánské prvky, a že svým vzhledem mohl připomínat chrám v Jeruzalémě na chrámové hoře. K areálu stavby nejspíše náleželo zdí obehnané nádvoří, uvnitř se nacházela malá místnost pro konání bohoslužeb a součástí byla i výšková konstrukce připomínající věž, která měla symbolizovat boha bouře. V Národním muzeu v Damašku je vystaven jeden z kamenů, který se dochoval z původní stavby.\n\nAramejský chrám měl stěžejní význam pro duchovní život ve městě až do roku 64 před n. l., kdy Damašek dobyli Římané. Za jejich vlády bylo rozhodnuto chrám přestavět, rozšířit a zasvětit Jupiterovi, tedy svému vlastnímu bohovi bouřek a blesků. Návrhem přestavby byl pověřen sochař a architekt Apollodóros z Damašku. \n\nNový chrám vzbudil u obyvatel města nadšení. Ti obdivovali jeho architektonické ztvárnění a i skutečnost, že přes impozantní rozměry nové stavby se podařilo v mnoha ohledech zachovat kontinuitu s prvky semitské architektury původního chrámu. Původní obezděné nádvoří zůstalo takřka nedotčeno; v jeho středu stála svatyně s vyobrazením boha Jupitera. Ve všech čtyřech rozích nádvoří vyrostly mohutné věže. V těch se konaly obětní rituály, což bylo v souladu se starobylými semitskými tradicemi, které předepisovaly vykonávání těchto rituálů na vyvýšených místech.\n\nRozlehlost celého areálu naznačuje, že význam chrámu v hierarchii náboženských staveb ve městě byl značný. Římský chrám, který se později stal jedním z center Jupiterova císařského kultu, byl reakcí Římanů na výstavbu židovského chrámu v Jeruzalémě. Přes svůj název však nesloužil pouze jedinému bohu, naopak se zde vyskytovaly projevy synkretismu, když byly konány obřady mnoha různým božstvům uctívaným v této oblasti; např. Hadadovi, Baal-Šaminovi nebo Dušarovi. \n\nV průběhu raného období římské nadvlády byl Jupiterův chrám často zvelebován a přistavován, protože se duchovním dařilo vybírat štědré příspěvky od bohatých občanů města. Vnitřní nádvoří bylo dokončeno krátce po skončení Augustovy vlády v roce 14 n. l. To bylo posléze obklopeno ještě vnějším dvorcem, jehož součástí bylo i tržiště. Tento vnější prostor byl budován po etapách, jak finanční prostředky dovolovaly, a dokončen byl zhruba v polovině prvního století. Z této doby pochází i monumentální vstupní brána. Na přelomu 2. a 3. století, tedy v době, kdy Římu vládl Septimius Severus, byla tato brána ještě výrazně rozšířena.\n\nJupiterův chrám se po svém dokončení ve čtvrtém století stal největším římským chrámem v Damašku a byl velmi obdivován pro svou velikost a krásu.\n"}
{"id": "1450128", "url": "https://cs.wikipedia.org/wiki?curid=1450128", "title": "Viktor Nemeš", "text": "Viktor Nemeš\n\nViktor Nemeš (* 21. července 1993 Senta) je srbský zápasník – klasik maďarské národnosti.\n\nZápasení se věnuje od 5 let v rodné Sentě pod vedením László Zörgőho. V Srbsku se tradičně specializuje na zápas řecko-římský. Vrcholově se připravuje v Zrenjaninu v tréninkovém centru klubu Proleter. V srbské mužské reprezentaci se prosazuje od roku 2013 ve váze do 74 (75, 77) kg. Poprvé sa sebe výrazně upozornil druhým místem na Evropských hrách v Baku v roce 2015. V roce 2016 se kvalifikoval na olympijské hry v Riu, kde vypadl ve čtvrtfinále s Dánem Markem Madsenem 0:4 na technické body.\n\n\n"}
{"id": "1450132", "url": "https://cs.wikipedia.org/wiki?curid=1450132", "title": "Lvcas Dope", "text": "Lvcas Dope\n\nLvcas Dope (vlastním jménem Lukáš Navrátil, * 13. února 1994), je český rapper a zakladatel projektu 44 Enterprise. Stál u zrodu skupiny 420xYZO a labelu Milion+ Entertainment.\n\nLvcas začal jako beatmaker pod přezdívkou Cream kolem roku 2008. V roce 2012 založili společně s rappery (Logic, Jackpot a Jickson) uskupení 420xYZO (později YZO Empire). Mezi jeho první úspěchy se řadí hostování ve videoklipu \"OPLVTK¥ & $V$€NK¥\" nebo na EP \"Pod vlivem\". Roku 2013 přispěl k vytvoření desky \"Yzotape\". V roce 2016 vydal své debutové album, \"9EVET\". Podílel se také albu \"Milion+ Paradise\". V roce 2017 vydal ve spolupráci s dalšími českými a slovenskými rappery mnoho úspěšných skladeb, například \"Holly Molly\" (feat. Yzomandias), \"Sny a noční můry\" (feat. Yzomandias & Nik Tendo), \"Jaguare\" (feat. 6ix9ine & Haha Crew) nebo \"Runway\" (feat. Ego & Paulie Garand). Na přelomu let 2017 a 2018 se Lvcas rozhodl opustit Milion+ Entertainment. V srpnu 2018 vydal singl \"Real Hustleři Nespí\" z připravovaného alba \"F4R4ON\" a v říjnu téhož roku vydal společně s DJ Wichem album \"Diamant\".Jeho poslední album nese název \"F4R4ON,kde na jednom ze songu se podílel Ben Cristovao.\" \n\n"}
{"id": "1450135", "url": "https://cs.wikipedia.org/wiki?curid=1450135", "title": "Magna Energy Storage", "text": "Magna Energy Storage\n\nMagna Energy Storage a.s. (M.E.S.) je česká akciová společnost založená s cílem vybudování nového závodu na výrobu vysokokapacitních baterií baterií HE3DA v Průmyslové zóně František, obec Horní Suchá.\n\nSpolečnost Magna Energy Storage a.s. byla založena v květnu 2017 s cílem vybudování nového závodu na výrobu vysokokapacitních baterií baterií HE3DA v Průmyslové zóně František, obec Horní Suchá.\n\nJedná se o ryze českou akciovou společnost bez účasti zahraničního kapitálu. Organizace společnosti je tradiční, dualistická (představenstvo jako statutární organ a dozorčí rada jako kontrolní orgán). Společnost HE3DA s.r.o. poskytla společnosti Magna Energy Storage a.s. práva k využívání svých patentů. Na základě těchto patentů bude společnost Magna Energy Storage a.s. vyrábět baterie HE3DA 3D vyvinuté českým vědcem a vynálezcem ing. Janem Procházkou.\n\nPrvní plně automatizovaná linka na pilotní výrobu baterií typu HE3DA 3D s výrobní kapacitou 10 MWh ročně byla uvedena do provozu v prosinci 2016 v Praze - Letňanech. Byla odzkoušena technologie výroby a nastaveny výrobní procesy. Poznatky z vývoje této linky a používané výrobní procesy budou aplikovány do výrobní technologie s kapacitou 1,2 GWh za rok. Celý proces výroby bude maximálně automatizován a celý závod bude obsluhovat ve třísměnném provozu zhruba 100 pracovníků.\n\nVýrobní proces a technologické know-how poskytne společnost Exelsior Engineering a.s., která má dlouholeté zkušenosti s vývojem a dodávkami linek pro složité technologické procesy jako je recyklace plastů, regranulace plastů, plnící linky apod.\n\nZkušební výroba podle plánu údajně měla začít v polovině roku 2019, přičemž ke dni 11.11.2019 zahájena nebyla.\n"}
{"id": "1450138", "url": "https://cs.wikipedia.org/wiki?curid=1450138", "title": "Václav Berka", "text": "Václav Berka\n\nVáclav Berka (* 10. července 1956) je český sládek. Je už třetí generací rodiny Berků v historii plzeňského Prazdroje. První várku piva uvařil v plzeňském pivovaru, když tam byl v 15 letech na brigádě.\n\nVystudoval střední chemicko-technologickou školu a pokračoval na katedře kvasné chemie Vysoké škole chemicko-technologické v Praze.\n\nDo pivovaru nastoupil v roce 1980 jako technolog. Postupně prošel pozicemi sklepmistra, sládka, ředitele pivovaru Gambrinus, hlavního sládka pivovaru Plzeňský Prazdroj a manažera pivovaru v Plzni. V letech 2005–2010 byl členem dozorčí rady v Plzeňském Prazdroji, a. s. a byl též členem předsednictva v Českém svazu pivovarů a sladoven. Od roku 2005 byl starším obchodním sládkem a založil tým, který pečuje o kvalitu piva přímo na trhu. V pozici staršího obchodního sládka jezdil po Česku po celém světě, kde prezentoval historii, výrobu, chuťové vlastnosti a správnou péči o pivo plzeňského typu, především Pilsner Urquell. Pravidelně kontroloval kvalitu piva v pivnicích a hospodách v Česku i v zahraničí. V roce 2018 se stal emeritním vrchním sládkem a pokračuje v podpoře kvality piva Pilsner Urquell v tuzemsku i v zahraničí.\n\nV roce 2018 získal historickou pečeť města Plzně za dlouholetou vynikající propagaci Plzně v Česku i zahraničí.\n\n"}
{"id": "1450139", "url": "https://cs.wikipedia.org/wiki?curid=1450139", "title": "Fara v Býčkovicích", "text": "Fara v Býčkovicích\n\nFara v Býčkovicích je barokní budova v areálu usedlosti čp. 36 na severovýchodním okraji Býčkovic v okrese Litoměřice. Postavena byla roku 1741 a od roku 1964 je chráněná jako kulturní památka. Nachází se pravděpodobně v místech, kde od třináctého do patnáctého století stávala býčkovická komenda a zbořený kostel svatého Havla.\n\nFara byla založena a z velké části postavena roku 1741, ale vzhledem k potížím způsobeným válkami o rakouské dědictví se mohl farář nastěhovat až roku 1749. Podle popisu z farní kroniky pořízeném nejspíše roku 1768 se farní areál skládal ze tří světnic, kanceláře, dvou komor, sklepu, sýpky, tří chlévů pro dobytek, stodoly, pivního a vinného sklepa, pekárny, rybích sádek, ovocné a parkové zahrady. Z průběhu osmnáctého a devatenáctého století se dochovala řada zpráv o drobných opravách, rozšiřování hospodářských budov, ale i o finančních nesnázích způsobených splácením nových varhan. Významnou změnou bylo zastřešení taškami, které na pokyn a náklady vrchnosti nahradily staré šindele. Stavební úpravy a udržovací práce probíhaly i v první polovině dvacátého století, ale v jeho druhé polovině byla budova využívána k bydlení a upravována bez ohledu na památkovou hodnotu. V budově staré školy, která je také součástí areálu, se zřítil krov včetně vnitřních příček a některých kleneb. Teprve v devadesátých letech dvacátého století, kdy areál přešel z majetku církve do soukromých rukou, začaly postupné opravy obou budov.\n\nJednopatrová budova fary má obdélníkový půdorys a mansardovou střechu. Vchází se do ní po dvouramenném kamenném schodišti před jižním průčelím, které zdůrazňuje plochý rizalit zakončený trojúhelníkovým štítem. Vstupní portálek je zdobený oválnou kartuší. Přízemní místnosti jsou zaklenuté valenými klenbami s lunetami, zatímco prostory v prvním patře mají stropy ploché.\n\nDo farního dvora vede barokní brána s diagonálními pilastry a výklenkem se sochou Anděla strážce.\n\n"}
{"id": "1450140", "url": "https://cs.wikipedia.org/wiki?curid=1450140", "title": "Alexandr Čechirkin", "text": "Alexandr Čechirkin\n\nAlexandr Konstantinovič Čechirkin (* 13. března 1986 Rostov na Donu) je ruský zápasník – klasik.\n\nZápasení se věnuje od 13 let v rodném Rostovu na Donu pod vedením Sergeje Alubajeva. Specializuje se na řecko-římský (klasický) styl. V ruské mužské reprezentaci se pohybuje od roku 2010 ve váze do 74 (75, 77) kg v pozadí za ruskou jedničkou Romanem Vlasovem. V roce 2012 a 2016 neuspěl v ruské olympijské nominaci.\n\nV roce 2017 měl po mistrovství světa v Paříži pozitivní dopingový nález na látku glucocorticoid, kterou užil v rámci léčebného zákroku. Za nepatrnost obdžel čtyřměsíční zákaz startu.\n\n\n"}
{"id": "1450145", "url": "https://cs.wikipedia.org/wiki?curid=1450145", "title": "Stir-fry", "text": "Stir-fry\n\nStir-fry () je čínská kulinářská technika, při které jsou ingredience smažené v malém množství velice horkého oleje při míchání ve woku. Tato technika má původ v Číně, v posledních stoletích se rozšířila do zbytku Asie a světa.\n\nNěkteří odborníci se domívají že smažení ve woku se mohlo praktikovat už v Dynastii Chan (206 př. n. l až 220 n. l.), v minulosti se ovšem používalo pro sušení zrn a nikoliv pro vaření. Své dnešní podoby dostal wok až v říši Ming (1368–1644), kdy jeho tvar dovoloval rychlé zpracování jídel v horkém oleji. Ve 20. století si již velké část restaurací a bohatších rodin mohla dovolit dostatek oleje a paliva na stir-fry, dominantní technikou zůstalo vaření v horké vodě a páře. Stir-fry se začalo více rozšiřovat až když palivo a olej začalo být levnější a dostupnější pro více lidí.\n\nStir-fry bývá častokrát doporučováno jako zdravá příprava jídla, kvůli tomu, že jídla připravená díky stir-fry v sobě častokrát obsahují zeleninu, maso a ryby, které mají nízký obsah tuku.\n\nTermín „stir-fry“ byl poprvé použit v kuchařce \"How to Cook and Eat in Chinese\" jako označení techniky \"čchao\".\n\nČínský znak se nachází i na nápisech na bronzu z období Východní Čou (771–256 př. n. l.), ale ne ve smyslu stir-fry. V dynastii Chan (206 př. n. l až 220 n. l.) byla technika podobná dnešnímu stir-fry používána k sušení zrn.\n\nTermín \"čchao\" se poprvé objevuje ve smyslu stir-fry v zemědělské příručce \"Čchi-min jao-šu\" v receptu na míchaná vajíčka. V textech z říše Tchang (618–907) termín \"čchao\" označuje metodu sušení čajovníkových listů. Termín se znovu objevuje jako metoda zpracování jídel v dochovaných receptech z říše Sung (960–1279), což je také období, kdy se v Číně začal na smažení používat rostlinný olej namísto živočišných tuků.\n\nPopulární začal být až v období říše Ming (1368–1644), částečně protože dřevo a dřevěné uhlí začalo být ve velkých městech drahé a díky stir-fry mohlo být jídlo připraveno rychle bez plýtvání paliva.\n"}
{"id": "1450147", "url": "https://cs.wikipedia.org/wiki?curid=1450147", "title": "Štábní rotmistr", "text": "Štábní rotmistr\n\nŠtábní rotmistr byla vojenská hodnost používaná v letech 1925-2011 Československou armádou, ČSLA a později i Armádou České republiky. \n\nOznačením byly čtyři trojcípé stříbrné hvězdy. Byla řazena do sboru rotmistrů jako nejvyšší hodnost daného sboru. Nejbližší nižší hodností byl nadrotmistr a nejbližší vyšší hodností podpraporčík.\n"}
{"id": "1450150", "url": "https://cs.wikipedia.org/wiki?curid=1450150", "title": "Náměstí Karla Paříka (Sarajevo)", "text": "Náměstí Karla Paříka (Sarajevo)\n\nNáměstí Karla Paříka (bosensky, chorvatsky Trg Karla Paržika) se nachází v hlavní městě Bosny a Hercegoviny, Sarajevu, na rohu ulic \"Zmaja od Bosne\" a \"Fra Anđela Zvizdovića\". Tvoří jej prostranství před kostelem sv. Josefa. Náměstí je pěší zónou. \n\nNáměstí získalo současný název v roce 2008 na iniciativu tehdejší starostky města Semihy Borovac. Slavnostní akt pojmenování náměstí byl učiněn za přítomnosti zástupců velvyslanectví České republiky v Sarajevu a vnučky Karla Paříka.\n"}
{"id": "1450152", "url": "https://cs.wikipedia.org/wiki?curid=1450152", "title": "Cena BAFTA za nejlepší filmovou hudbu", "text": "Cena BAFTA za nejlepší filmovou hudbu\n\nCena BAFTA za nejlepší filmovou hudbu ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1968 (první kategorie vznikly už v roce 1948).\n\n"}
{"id": "1450153", "url": "https://cs.wikipedia.org/wiki?curid=1450153", "title": "3-2-1 Tučňáci!", "text": "3-2-1 Tučňáci!\n\n3-2-1 Tučňáci! (v anglickém originále 3-2-1 Penguins!) je americký animovaný televizní seriál, který vytvořili Jeff Parker, Phil Lollar a Nathan Carlson a produkovala společnost Big Idea Productions. První řada seriálu byla v letech 2000–2003 vydávána přímo na DVD, až posléze se objevila na televizních obrazovkách na stanici Qubo (součást NBC). Druhá a třetí série byly odvysílány v letech 2007 a 2008 na stanici Qubo. V České republice byl seriál vysílán na Minimax a TV Nova v roce 2007, posléze byl vydán na DVD společností Intersonic. Obě televize však vysílaly seriál se dvěma různými dabingy.\n\n\n"}
{"id": "1450154", "url": "https://cs.wikipedia.org/wiki?curid=1450154", "title": "Hotel Central (Sarajevo)", "text": "Hotel Central (Sarajevo)\n\nHotel Central je jeden z hotelů v centru bosenské metropole Sarajevo. Nachází se na rohu ulic \"Zelenih beretki\" a \"Ćumurija\". Vznikl v 80. letech 19. století, v rámci rozvoje bosenské metropole během rakousko-uherské nadvlády. Budovu vyprojektoval chorvatský architekt Josip Vancaš. \n\nNa rozdíl od řady dalších objektů, které vznikaly v tehdy rodícím se moderním centru metropole Sarajeva, a které odkazovaly na architekturu Vídně a dalších měst tehdejšího mocnářství, Vancaš se inspiroval orientální architekturou, především islámu. Pro rohovou budovu se dvěma patry navrhl okna v tvarech typických pro blízký východ s orientálními motivy, podkovovitými oblouky na prvním patře. Roh budovy zdůraznil balkónem v prvním patře a kupolí. Hotel byl dokončen roku 1889 a byl druhým hotelem ve městě hned po Hotelu Europa. \n\nBěhem války v 90. letech 20. století byl hotel z velké části zničen a poté kompletně rekonstruován. Při obnově byly ponechány pouze obvodové zdi a vnitřek stavby byl vybudován znovu. Obnova fasád si kladla za cíl především ponechání původního architektonického ztvárnění jednotlivých dekorativních prvků. Rekonstrukce byla dokončena v roce 2008.\n"}
{"id": "1450158", "url": "https://cs.wikipedia.org/wiki?curid=1450158", "title": "Rue François-Miron", "text": "Rue François-Miron\n\nRue François-Miron je ulice v Paříži. Nachází se ve 4. obvodu ve čtvrti Marais. Nese jméno Françoise Mirona, který v letech 1604-1609 zastával úřad prévôt des marchands.\n\nUlice vede od náměstí \"Place Saint-Gervais\" a končí na křižovatce s \"Rue de Rivoli\" a \"Rue de Fourcy\". Ulice je orientována ze západu na východ, kde na ni navazuje \"Rue Saint-Antoine\".\n\n\"Rue François-Miron\" odpovídá staré římské silnici vedoucí z Lutetie do Melodunuma a Agedincuma. Podél cesty se nacházela římská a posléze merovejská nekropole. Cesta se nazývala \"Rue du Monceau-Saint-Gervais\". Část ulice podél kostela Saint-Gervais-Saint-Protais byla od středověku lemována budovami. V 10. století byly na pravém břehu vybudována první městské hradby, které měly v úrovni \"Rue des Barres\" bránu. Ta byla stržena koncem 12. století.\n\nÚsek od \"Place Saint-Gervais\" ke křižovatce s \"Rue des Barres\" je poprvé zmiňován ve 12. století pod jménem \"Rue du Cimetière-Saint-Gervais\", posléze \"Rue du Pourtour-Saint-Gervais\" (16. století) a \"Rue Monceau-Saint-Gervais\" (do roku 1838). Úsek od \"Rue des Barres\" k \"Rue de Fourcy\" se od 13. století nazývala \"Rue Saint-Antoine\". Vyhláškou z 31. března 1674 byla \"Rue du Monceau\" prodloužena. Ministerským rozhodnutím z 31. července 1797 byla stanovena šířka ulice na 10 metrů. Tato šířka se zvětšila na 26 metrů na základě královské vyhlášky z 4. března 1836. Dne 2. října 1865 byly spojeny \"Rue Pourtour-Saint-Gervais\" a část \"Rue Saint-Antoine\" a tím vznikla \"Rue François-Miron\".\n\nDne 12. července 1882 došlo k výbuchu plynu na křižovatce \"Rue François-Miron\" a \"Rue du Pont-Louis-Philippe\". Při katastrofě zahynulo devět lidí. 23. března 1918 v 8 hodin vybuchl na ulici granát vystřelený z pařížského děla a usmrtil několik lidí.\n\n\n"}
{"id": "1450161", "url": "https://cs.wikipedia.org/wiki?curid=1450161", "title": "Pramen Vojtěška", "text": "Pramen Vojtěška\n\nPramen Vojtěška je pramenem potoka Brusnice a vyvěrá v Praze 6–Břevnově. Nachází se v Markétské zahradě při břevnovském klášteře severozápadně od kostela svaté Markéty. Je pojmenován podle biskupa Vojtěcha, který u něj roku 993 založil klášter. Studánka a stavba nad ní je spolu s klášterem nemovitou kulturní památkou.\n\nPodle pověsti se u tohoto pramene sešli roku 993 kníže Boleslav II. a biskup Vojtěch. Údajně měl kníže Boží vnuknutí a na místě tohoto setkání byl poté založen břevnovský klášter.\n\nNad pramenem stojí pavilon, jehož jádro je raně gotické. Pozdější barokní přestavba byla upravena v 1. polovině 18. století, kdy došlo k rozšíření stavby. Přibližně v polovině 19. století bylo nad pramen umístěno sousoší „\"Setkání Boleslava II. se svatým Vojtěchem\"“ zhotovené kolem roku 1750. Tato plastika se ztratila.\n\nVoda v prameni je pravděpodobně chemického typu vápenato–hořečnato–uhličitano–síranového typu. Má neutrální pH a středně vysokou mineralizaci. Úplný chemický rozbor na hlavní kationy a anionty nebyl proveden.\n\nObsahy dusičnanů jsou vyšší o 15 %, než připouští vyhláška č. 252/2004 Sb. o pitné vodě. Jsou zde nárazově zvýšené počty koliformních bakterií a Enterokoků, způsobené průsakem fekální a povrchové vody. Antropogenní kontaminanty – těžké a toxické kovy, ropné látky a chlorované uhlovodíky – nebyly sledovány.\n\nVydatnost pramene je do 0,2 l/s a postupně klesá, což je způsobeno sníženými ovzdušnými srážkami.\n\n\n"}
{"id": "1450163", "url": "https://cs.wikipedia.org/wiki?curid=1450163", "title": "Velvyslanectví Rakouska (Sarajevo)", "text": "Velvyslanectví Rakouska (Sarajevo)\n\nVelvyslanectví Rakouska se nachází v bosenské metropoli Sarajevu na adrese \"Džidžikovac 7\" v centru města. Nachází se v budově bývalé vily pro civilního adláta, která vznikla z projektu českého architekta Karla Pánka v letech 1894 až 1895.\n\nVila vznikla v 90. letech 19. století pro civilního adláta Barona Kutschera \n, který pracoval v jedné z nových úředních budov, které se nacházely jižně od Velkého parku na břehu řeky Miljacky. Byla součástí komplexu dvou budov (severněji umístěnou další vilu navrhl Karel Pařík). Obě stavby vznikl v lokalitě, která v tehdejší době platila za atraktivní místo především pro rakouské dobře postavené úředníky a správce Bosny. Finance, které byly na výstavbu vily použity, poskytl tehdejší penzijní fond. Pánek vilu navrhl ve stylu tyrolské architektury. Patrová vila má nápadné vyřezávané dřevěné ornamentální prvky.\n\nBudova byla po válce v 90. letech 20. století zrekonstruována. Obnova objektu byla dokončena roku 1998.\n"}
{"id": "1450164", "url": "https://cs.wikipedia.org/wiki?curid=1450164", "title": "Nowy Dwór Mazowiecki", "text": "Nowy Dwór Mazowiecki\n\nNowy Dwór Mazowiecki je město v Polsku s 28 637 obyvateli (2017), které je centrem okresu nowodworského. Nachází se v Mazovském vojvodství. V letech 1975–1998 město patřilo k Varšavskému vojvodství. Leží na soutoku Visly a Narewu, asi 30 km severozápadně od Varšavy. Středisko průmyslu chemického, lehkého, potravinářského a také terciárního sektoru.\n\nVe městě se nachází Pevnost Modlin. Jedná se o jednu z nejlépe zachovaných pevností v Polsku, ve které je nejdelší budova v Evropě - vojenská kasárna dlouhá 2250 m.\n\n\nVe městě funguje sportovní klub Świt Nowy Dwór Mazowiecki. Jeho fotbalová sekce účinkuje v 3. polské fotbalové lize. V sezóně 2003/2004 klub účinkoval v nejvyšší polské fotbalové lize (Ekstraklasa).\n\n\n"}
{"id": "1450166", "url": "https://cs.wikipedia.org/wiki?curid=1450166", "title": "Milići", "text": "Milići\n\nMilići (v srbské cyrilici Милићи) jsou město a sídlo opštiny v Republice srbské, v Bosně a Hercegovině. Nachází se v východní části země, v blízkosti regionu Podriní. Milići byly známé především díky dolu na bauxit, který se nachází v jejich blízkosti a je v provozu od roku 1959. Mají 2 368 obyvatel.\n\nMěsto se nachází na soutoku řek Studeni Jadar a Zeleni Jadar na hlavním dopravním tahu ze Sarajeva k Zvorniku.\n\nOkolí Milićů popsal okolo roku 1460 turecký cestopisec Evlija Čelebi, který zaznamenal okolo 170 domů v dobrém stavu. Popsal také hrad Kušlat, který byl původem z poloviny 14. století.\n"}
{"id": "1450173", "url": "https://cs.wikipedia.org/wiki?curid=1450173", "title": "Karl Rainer", "text": "Karl Rainer\n\nKarl Rainer (1. července 1901 Vídeň – 9. června 1987 tamtéž) byl rakouský fotbalový obránce a reprezentant.\n\nV rakouské lize hrál za First Vienna FC 1894 v sedmnácti po sobě jdoucích sezonách. S tímto klubem vyhrál Středoevropský pohár, dvakrát rakouskou ligu a třikrát rakouský pohár.\n\nZa rakouskou reprezentaci nastoupil ve 39 zápasech (ve 24. a 31.–39. startu jako kapitán mužstva), aniž by skóroval. Debutoval 4. května 1924 v Budapešti, kde se Rakušané rozešli s domácími Maďary nerozhodně 2:2 (poločas 0:1). Naposled oblékl reprezentační dres 6. října 1935 ve Varšavě, kde Rakousko prohrálo s domácím Polskem 0:1 (poločas 0:1).\n\n"}
{"id": "1450174", "url": "https://cs.wikipedia.org/wiki?curid=1450174", "title": "Anadyrský ostroh", "text": "Anadyrský ostroh\n\nAnadyrský ostroh () nebo Anadyrsk () byla opevněná ruská základna na Čukotce. Byla založena v roce 1649 na středním toku řeky Anadyr, asi 18 km proti proudu řeky od dnešní osady Markovo, a v roce 1766 byla opuštěna.\n\nV roce 1649 postavila jednotka kozáků ruského objevitele Semjona Ivanoviče Děžňova po prvním proplutí Beringovy úžiny na dva kilometry dlouhém a kilometr širokém ostrovu v řece Anadyr srub na přezimování. Na stejném místě vznikl v letech 1659 až 1660 na příkaz kozáka Kurbata Afanasjeviče Ivanova ostroh, nejprve jen pár chatrčí okolo skladu, které následně obklopila palisáda. Zde probíhala jednání s kmenovými vůdci místních domorodých obyvatel o vybírání naturální daně, jasaku. V následujících letech bylo opevnění posíleno a rozloha ostrohu se zvětšila. V ostrohu byla posádka 16 kozáků v zimě roku 1675 až 1676 a 757 kozáků v roce 1760. V roce 1732 měl ostroh tvar obdélníka o stranách 43 metrů. Jeho dřevěné stěny byly 3,20 metrů vysoké. Věž měl v každém ze čtyř rohů a pátá věž byla nad vstupní bránou. Vně ostrohu byla kaple (od roku 1746 kostel Nejsvětějšího Salvátora) a 80 obytných budov (v roce 1763:130).\n\nAnadyrský ostroh byl nejdůležitější ruskou základnou v severovýchodní Sibiři, na území Jukagirů a Korjaků kontrolovaném Rusy mezi Anadyrem na severu, Gižigským a Oljutorským zálivem na jihu. Odtud dobyl Vladimir Atlasov v roce 1697 poloostrov Kamčatka. Tím zvýšil jeho význam, nacházel se jediné cestě z Jakutska na Kamčatku. Ostroh byl také výchozím bodem trestné výpravy Dmitrije Pavluckého proti vzpurným Čukčům v letech 1731 a 1732, stejně jako proti povstání Korjaků v roce 1732. Obnovené tažení proti Čukčům začalo v roce 1744 a skončilo v roce 1747 porážkou kozáků v blízkosti ostrohu a smrtí Pavluckého. V roce 1766 na návrh velitele Friedricha Plenisnera padlo rozhodnutí opustit ostroh a osadu kvůli vysokým nákladům na provoz. Do té doby se musel ostroh jídlem a střelivem zásobovat z Ochotska psími spřeženími. Znovu a znovu vypukal hladomor mezi kozáky. Posádka a obyvatelé se přestěhovali do Gižiginska. Dne 3. března 1771 byl ostroh a všechny domy v osadě Rusy zničeny a vypáleny. Již v roce 1784 založili rusifikovaní Jukagirové v blízkosti vesnici Markovo.\n\n"}
{"id": "1450175", "url": "https://cs.wikipedia.org/wiki?curid=1450175", "title": "TJ Rudá hvězda Jihlava", "text": "TJ Rudá hvězda Jihlava\n\nTJ RH Jihlava (celým názvem: Tělovýchovná jednota Rudá hvězda Jihlava) byl československý vojenský fotbalový klub, který sídlil v Jihlavě. Založen byl v roce 1952 jako Rudá hvězda Jihlava. Zanikl roku 1962 sloučením s Dynamem Jihlava.\n\nZdroj: \n\n\nKlub byl založen v roce 1952 a po celou svoji historii se pohyboval mezi třetí a čtvrtou nejvyšší soutěží. Hráčsky zde působili mj. Jaroslav Přeček a Anton Srbecký. Zanikl roku 1962 sloučením s Dynamem Jihlava.\n\nZdroj: \n\n\nZdroj: \n\nPoznámky:\n\n"}
{"id": "1450178", "url": "https://cs.wikipedia.org/wiki?curid=1450178", "title": "Mjadzel", "text": "Mjadzel\n\nMjadzel (, – \"Mjaděl\") je město v Minské oblasti v Bělorusku. K roku 2018 mělo bezmála sedm tisíc obyvatel a bylo správním střediskem svého rajónu.\n\nMjadzel leží přibližně 115 kilometrů severozápadně od Minsku, hlavního města oblasti i státu. Nejbližší železniční stanice je Kňahinin přibližně 35 kilometrů jižně na trati z Maladzečny do Polocku.\n\nPrvní zmínka o Mjadzelu je z roku 1324. V meziválečném období v letech 1918 až 1939 patřilo k druhé Polské republice. Městem je od roku 1998.\n"}
{"id": "1450183", "url": "https://cs.wikipedia.org/wiki?curid=1450183", "title": "Shodan", "text": "Shodan\n\nShodan je vyhledávač zaměřený na různé typy počítačů připojených k Internetu, například na webové kamery, směrovače nebo servery. Pro tyto počítače ukládá úvodní metadata, která zasílají klientům. Při zkoumání zařízení se zkouší připojit na obvyklé síťové porty pro protokoly HTTP/HTTPS (tj. 80, 8080, 443, 8443), FTP (21), SSH (22), Telnet (23), SNMP (161), SIP (5060) a RTSP (554). \n\nAutorem vyhledávače je programátor John Matherly. Projekt byl spuštěn v roce 2009 a byl pojmenován podle postavy SHODAN z herní série System Shock.\n"}
{"id": "1450189", "url": "https://cs.wikipedia.org/wiki?curid=1450189", "title": "Jeroen Maes", "text": "Jeroen Maes\n\nJeroen Maes (* 1977) je belgický umělecký sklář a kurátor. Je zakladatelem Centra pro současné sklářské umění GlazenHuis v belgickém Lommelu a mezinárodní sklářské a návrhářské soutěže Mezinárodní sklářská cena. Ta se koná jednou za tři roky a vznikla z popudu Nadace Charlotte van der Seijs. Jako kurátor již uspořádal 24 výstav, kde kombinuje stará a nová sklářská díla s fotografií, videem, obrazy, šperky, atd. S japonskou umělkyní Ryoko Sato provozuje též galerii Tideline v Antverpách.\n"}
{"id": "1450190", "url": "https://cs.wikipedia.org/wiki?curid=1450190", "title": "Želva egyptská", "text": "Želva egyptská\n\nŽelva egyptská (též želva Kleinmannova, \"Testudo kleinmanni\") je druh želv z rodu \"Testudo\". Dříve byla řazena do vlastního rodu \"Pseudotestudo\". Obývá severní okraje pouštních oblastí Libye a Egypta. Izraelská populace z negevské poušti byla oddělena do samostatného druhu želva Wernerova (\"Testudo werneri\").\n\nJe řazena mezi 25 nejohroženějších želv na světě. Jde o nejmenší druh želv ze severní polokoule.\n\nKrunýř je vysoce vyklenutý, dlouhý až 13,5 cm. Jeho štítky jsou pískové barvy, bez kresby a s výrazným tmavým lemováním. Tělo je světle hnědé až narůžovělé, s nápadnými šupinami na předních nohou. Plastron žlutý, krom dvou tmavých skvrn jednobarevný. Oproti dalším zůstupcům rodu Testudo je zadní část plastronu zčásti pohyblivá.\n\nV Evropě je tento druh chován v přibližně 45 zoo. Největší zastoupení má v Německu, kde je k vidění v 11 zoo. V Česku želvy egyptské chová Zoo Plzeň a Zoo Praha. \n\nV Zoo Praha je chován od roku 2006, první odchov se podařil v roce 2010. K vidění je v pavilonu velkých želv. Ke konci roku 2017 bylo chováno devět jedinců.\n\n"}
{"id": "1450193", "url": "https://cs.wikipedia.org/wiki?curid=1450193", "title": "Rinjani", "text": "Rinjani\n\nRinjani je stratovulkán na indonéském ostrově Lombok a po Kerinci je druhou nejvyšší indonéskou sopkou o nadmořské výšce 3726 metrů.\n\nRinjani je sopka v ostrovním oblouku Malých Sund. Ostrovní oblouk byl vytvořen subdukcí oceánské kůry indoaustralské desky. Sopky sundského ostrovního oblouku mají vysokou sopečnou aktivitu. Nedaleko od sopky se nachází na ostrově Sumbawa v Mount Tambora, která v roce 1815 měla sílu sopečné erupce dle indexu vulkanické aktivity VEI 7.\n\nZaložením národního Gunung Rinjani National Parkná v roce 1997 se hora dostala pod ochranu. Správa národního parku organizuje přístup do kráteru. Kráter má rozměry 6×8,5 km a nachází se v něm 230 metrů hluboké kráterové jezero Segara Anak. Obyvateli více než 20 vesnic kolem v okolí je sopka uctívána jako posvátná hora. Mezi řeky, které na Rinjani pramení, patří tskéje největší Jangkok.\n\nDle výzkumu mezinárodního týmu vědců je erupce sopka Salamas v vulkanickém komplexu Rinjani v roce 1257 za špatné léto následující roku 1258 v Evropě. Vědci označuji rok 1258, stejně jako rok 1816 rokem bez léta. Toto bylo potvrzeno analýzou vrtných jader z Grónska a Antarktidy, které dokládají mohutné vulkanické erupce v polovině 13. století. Porovnáním materiálu vrtaných jader jádra s usazeninami okolo sopky byla erupce přiřazena Mount Samalas. Podle údajů z letokruhů stromu byl rok 1259 třetí nejchladnější ze severní polokoule za posledních 1000 let.\n\nV normanských kronikách z Coutance se lze dočíst, že tohoto roku prakticky nebylo léto. Počasí bylo čas sklizně bylo velmi deštivé a studené, sklizeň obilí a sklizeň hroznů nebyla dobrá. V Anglii zhoršila erupce potravinovou krizi. V důsledku sopečné erupce byl podle kroniky \"Babad Lombok\" Pamatan, hlavní města království Lombok, zcela zničeno.\n\nVýbuch měl sílu VEI 7 a je datován do období od května do října 1257. Výška sloupce kouře byla 43 kilometrů, a objem pyroklastických sedimentů byl až 100 krychlových kilometrů. Pravděpodobně žádná jiná sopečné erupce za posledních 2000 let neoslabila více záření ze Slunce emisemi kysličníku siřičitého. Tato erupce a několik následných erupcí mělo zpětné účinky a dlouhodobém horizontu přispělo k chladnější epizoda v severní polokouli, tzv. malé době ledově.\n\nPoslední velké erupce sopky byla v květnu 2009, květnu 2010, září 2016 a v červenci 2018.\n"}
{"id": "1450194", "url": "https://cs.wikipedia.org/wiki?curid=1450194", "title": "Richard Samek", "text": "Richard Samek\n\nRichard Samek (* 1978, Třebíč) je český operní zpěvák. \n\nRichard Samek se narodil v Třebíči, ve třetí třídě základní školy začal chodit do pěveckého sboru, od devíti let chodil do třídy zpěvu v Lidové škole umění v Náměšti nad Oslavou, zde jej vyučovala Helena Pechová. Následně vystudoval gymnázium v Třebíči. Mezi lety 1996 a 2001 vystudoval Janáčkovu akademii múzických umění v Brně, studoval obor operní zpěv v ročníku Anny Barové. Následně nastoupil do angažmá do Národního divadla v Brně, kde působil mezi lety 2002 a 2003 a mezi lety 2006 a 2007. V roce 2006 působil také ve Státní opeře Praha a mezi lety 2007 a 2012 působil jako sólista Divadla J. K. Tyla v Plzni, v plzeňském divadle působil např. v roli Jeníka v Prodané nevěstě nebo Fausta ve Faustovi a Markétce. Hostoval také v divadle F. X. Šaldy v Liberci. V roce 2014 působil také v Theater Magdeburg, v roce 2015 a 2016 působil v Staatsoper Hannover. Od roku 2010 působí jaké stálý host v Staatsoperette Dresden, kde odehrál např. roli Jeníka v Prodané Nevěstě nebo Vévody z Urbina v Noci v Benátkách. Od roku 2014 je v státní opeře v Drážďanech ve stálém angažmá. V roce 2017 a 2018 působí v Aalto-Musiktheater Essen.\n\nHostoval také v Japonsku a Kanadě. Pracuje s komorními nebo symfonickými orchestry, jako jsou Bratislavská filharmonie, Česká filharmonie, Filharmonie Brno, Jihočeská komorní filharmonie, Pražská komorní filharmonie, Státní filharmonie Košice, Symfonický orchestr hl. m. Prahy FOK. Tokyo Metropolitan Symphony Orchestra, BBC Symphony Orchestra, Orchestra Accademia Nazionale di Santa Cecilia nebo Slovenská filharmónia. Vystupuje také na mezinárodních hudebních festivalech jako jsou Dvořákova Praha, Festival Špilberk, Hudební festival Znojmo, Janáčkovy Hukvaldy, Janáčkův máj, Moravský podzim, Pražské jaro, Pražský podzim, Smetanova Litomyšl, Svatováclavský hudební festival, Třebíčský operní festival, Seefestspiele Mörbisch a další.\n\nŽije v Plzni, je ženatý a má dvě dcery. Mezi jeho koníčky patří programování, cestování, čtení sci-fi, jízda na kole, plavání, běh a in-line brusle.\n\n"}
{"id": "1450202", "url": "https://cs.wikipedia.org/wiki?curid=1450202", "title": "Jiří Šuhájek", "text": "Jiří Šuhájek\n\nJiří Šuhájek' (* 14. dubna 1943 Pardubice) je český sklářský výtvarník, malíř, kreslíř a pedagog.\n\nNarodil se v Pardubicích. V letech 1957–1961 vystudoval malbu na Střední umělecko-průmyslové škole sklářské v Kamenickém Šenově a pokračoval v ateliéru skla u prof. Stanislava Libenského na Vysoké škole umělecko-průmyslové v Praze (1964–1967). V roce 1971 pak získal titul M. Art RCA po čtyřletém studiu na Royal College of Art v Londýně.\n\nNavrhoval pro sklárny MOSER, B. A. G., Crystalex či Art-D studio. Učil na Střední umělecko-průmyslové škole sklářské ve Valašském Meziříčí.\n\n"}
{"id": "1450204", "url": "https://cs.wikipedia.org/wiki?curid=1450204", "title": "Elvin Mursalijev", "text": "Elvin Mursalijev\n\nElvin Mursalijev (* 17. srpna 1988 Baku) je ázerbájdžánský zápasník – klasik.\n\nZápasení se věnoval od 12 let v rodném Baku. Specializuje se na řecko-římský (klasický) styl. V ázerbájdžánské mužské reprezentaci se pohybuje od svých 18 let ve váze do 74 (75, 77) kg. Jeho hlavním rivalem v reprezentaci byl Rafig Husejnov. V roce 2012 však neuspěl v ázerbájdžánské olympijské nominaci na olympijské hry v Londýně na úkor Emina Ahmadova. V roce 2015 zvítězil před domácím publikem na Evropských hrách v Baku. V roce 2016 uspěl v ázerbájdžánské nominaci a startoval na olympijských hrách v Riu, kde vypadl ve čtvrtfinále s Maďarem Péterem Bácsim 0:5 na technické body.\n\n\n"}
{"id": "1450205", "url": "https://cs.wikipedia.org/wiki?curid=1450205", "title": "Paula-Mae Weekesová", "text": "Paula-Mae Weekesová\n\nPaula-Mae Weekesová (* 23. prosince 1958, Port of Spain, Trinidad a Tobago) je politička, právnička, soudkyně a 6. prezidentka Trinidadu a Tobaga. Do funkce nastoupila dne 19. března 2018 a stala se první ženou, která vykonávala funkci prezidenta Trinidadu a Tobaga.\n\nWeekesová absolvovala University of the West Indies, kde získala bakalářský titul, a právnickou fakultu Hugh Wooding, kdy byla v roce 1982 povolána do advokátní komory. Po ukončení studia pracovala v kanceláři ředitele prokuratury 11 let před odchodem do soukromé praxe v roce 1993. V roce 1996 byla jmenována soudkyní a v roce 2005 členkou odvolacího soudu, kde sloužila až do svého odchodu do důchodu v roce 2016. Krátce sloužila v roce 2012 za hlavního soudce Wendelliho Kangalooha, který byl zraněn při dopravní nehodě. V září 2016 byla Weekesová jmenována členkou odvolacího soudu v Turks a Caicos.\n\n5. ledna 2018 ji jmenovala vládnoucí strana Lidové národní hnutí (PNM) jako kandidátku na prezidentku Trinidadu a Tobaga. Opoziční strana United National Congress se svou lídryní Kamlou Persad-Bissessar ji v nominaci podpořila. Volba byla naplánována na 19. ledna 2018. Protože byla Weeksová byla v den volby jediným kandidátem, byla bez nutnosti hlasování rovnou jmenována do úřadu. Její inaugurace proběhla 19. března 2018.\n"}
{"id": "1450211", "url": "https://cs.wikipedia.org/wiki?curid=1450211", "title": "Serie B 2004/05", "text": "Serie B 2004/05\n\nSoutěžní ročník Serie B 2004/05 byl 73. ročník druhé nejvyšší italské fotbalové ligy. Soutěž začala 10. září 2004 a skončila 11. června 2005. Účastnilo se jí nově 22 týmů z toho se 15 kvalifikovalo z minulého ročníku (z minulého ročníku sestoupili jen kluby US Avellino a Calcio Como) 3 ze Serie A (sestoupit měl i klub Ancona Calcio jenže po bankrotu spadla až do Serie C2) a 4 ze třetí ligy. Nováčci ze třetí ligy jsou: US Catanzaro, AC Arezzo, FC Crotone a AC Cesena.\n\nKluby AS Bari a Pescara Calcio zůstaly v sezoně kvůli bankrotům jiných klubů a to Ancona Calcio a SSC Neapol.\n\nSezona se hrála po 22 klubech místo 24. Poslední sezona se 22 klubech se odehrála v sezoně 1949/50. První 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do Serie C1. \n\nNa konci sezony bylo všechno jinak. Vítěz sezony se původně měl stát klub CFC Janov. Po posledním ligovém zápase se zjistilo že klub podváděl a podplácel. Padaly tresty a klub byl potrestán přeřazením do třetí ligy + odečet 3 bodů v sezoně 2005/06. Do kauzy byl zapojen i český hráč Martin Lejsal. Sezonu vyhrál klub FC Empoli. Vítěz play off Turín Calcio nepostoupil do Serie A kvůli finančním potížím. Finalista play off AC Perugia měla bankrot a začala hrát ve třetí lize. A tak do Serie A postoupili kluby FC Treviso a Ascoli Calcio 1898. Sestupujícími kluby do třetí ligy se staly již zmíněné kluby CFC Janov a AC Perugia, Salernitana Sport která skončila v bankrotu a AC Venezia.\nBoj o postupující místo do Serie A.\n\nFC Treviso - AC Perugia 0:1 a 0:2\nAscoli Calcio 1898 - Turín Calcio 0:1 a 1:2\n\nAC Perugia - Turín Calcio 1:2 a 1:0\n\nPoslední místo pro postup do Serie A 2005/06 vyhrál tým Turín Calcio, jenže po finančních potíží nakonec klub zůstal v Serii B.\n\nBoj o setrvání v Serii B.\n\nUS Triestina Calcio - Vicenza Calcio 2:0 a 0:2\n\nV Serii B zůstal klub US Triestina Calcio. Klub Vicenza Calcio která měla sestoupit, zůstala v Serii B díky klubu CFC Janov který byl potrestán sestupem.\n\n"}
{"id": "1450215", "url": "https://cs.wikipedia.org/wiki?curid=1450215", "title": "Jaroslav Kuba", "text": "Jaroslav Kuba\n\nJaroslav Kuba (* 1951) je český právník a bývalý poslanec.\n\nVystudoval Právnickou fakultu UK a Filozofickou fakultu UK. Kandidátská práce se věnovala problematice filosofie práva se zřetelem na lidská práva. Roku 1988 na základě pozvání USIA získal stáž na Kolumbijské univerzitě. Je člen Fulbrightovy nadace a Konzultativního orgánu právnického prezidenta republiky. Píše pro Britské listy.\n\nUž počátkem roku 1989 mu bylo naznačeno, že na podzim bude sametová revoluce. Věří tedy, že USA a SSSR se předem dohodli. \"Musel jsem se usmívat nad jeho kategorickým tvrzením, že „Listopad“ nebyl výsledkem konspirace, něčeho předem dojednaného\". A dodává: \"Všem, kteří mně začnou obviňovat z konspiračních výmyslů, doporučuji si v Ústavu pro studium totalitních režimů vyhledat práci jejího bývalého ředitele Pavla Žáčka. Zmiňuje v ní existenci dokumentů, podle nichž měl Gorbačov alternativní plán: Silou zasáhnout proti vedení KSČ a ČSSR, kdyby se postavilo proti „sametové revoluci“.\"\n"}
{"id": "1450216", "url": "https://cs.wikipedia.org/wiki?curid=1450216", "title": "Vila Mandić (Sarajevo)", "text": "Vila Mandić (Sarajevo)\n\nVila Mandić se nachází v metropoli Bosny a Hercegoviny, Sarajevu na ulici \"Petrakijina\".\n\nVila byla dokončena v roce 1903 pro tehdejšího politika a advokáta Nikolu Mandiće. Navrhl ji český architekt Karel Pařík, který se na přelomu 19. a 20. století věnoval rozsáhlé modernizaci a evropeizaci tehdy orientálního Sarajeva. Velkolepá patrová vila má řadu historizujících prvků; nápadné průčelí se sloupy a tympanonem, monumentální vstup, okna se šambránami apod. \n\nV roce 1945 byla v rámci vlny znárodnění po příchodu komunistů k moci znárodněna a dána do užívání Spojeným státům americkým jako konzulát. Ten zde zůstal ale pouze několik let a nakonec zde byly kanceláře městského výboru Svazu komunistů Sarajeva.\n\nOd roku 1984 ve vile sídlilo muzeum věnované olympijským hrám, které se v bosenské metropoli konaly. Expozice byla provedena obdobným způsobem, jako tomu bylo v olympijském muzeu v Lausanne ve Švýcarsku. Mezi lety 1984 až 1992 ze bylo uskutečněno na 300 různých výstav věnovaných sportu.\n\nBěhem obléhání města při válce v první polovině 90. let 20. století byla budova poničena granátometnou palbou a těžce poškozena. Byla jednou z prvních ostřelovaných budov; zaměstnanci muzea proto již v dubnu roku 1992 vystěhovali velkou část exponátů do sklepů sportovní haly Zetra. V této hale se nachází olympijské muzeum od roku 2004.\n\nPo skončení války byla vila jednou z mála historických budov, která neprošla rozsáhlou rekonstrukcí, jako v případě zbytku města. A to i přesto, že v roce 1998 byl realizován projekt obnovy, který byl oficálně roku 2000 zahájen. V současné době je spolu s několika okolními vilami kulturní památkou. Obnova budovy byla realizována až v druhé polovině roku 2018 a očekává se, že bude dokončena v lednu 2019. Město Sarajevo věnovalo na obnovu muzea sumu 100 tisíc konvertibilních marek.\n"}
{"id": "1450218", "url": "https://cs.wikipedia.org/wiki?curid=1450218", "title": "Cena BAFTA za nejlepší britský režijní, scenáristický nebo produkční debut", "text": "Cena BAFTA za nejlepší britský režijní, scenáristický nebo produkční debut\n\nCena BAFTA za nejlepší britský režijní, scenáristický nebo produkční debut je ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1998 (první kategorie vznikly už v roce 1948).\n\n"}
{"id": "1450219", "url": "https://cs.wikipedia.org/wiki?curid=1450219", "title": "Bazalka indická", "text": "Bazalka indická\n\nBazalka indická (\"Ocimum tenuiflorum\"), též bazalka posvátná (\"Ocimum sanctum\"), bazalka Tulsi či Tulasi, je aromatická vytrvalá rostlina z čeledi hluchavkovitých. Pochází z Indického subkontinentu, je ale široce pěstována v celé jihovýchodní Asii, a to především z medicínských, kulinářských a náboženských důvodů. Obsahuje aromatické silice a je využívána na bylinný čaj, v ajurvédské léčbě a významné místo má ve višnuistických tradicích hinduismu, v nichž je uctívána jako posvátná rostlina.\nBazalka indická je vzpřímená, hustě větvená vytrvalá bylina nebo polokeř, dorůstající výšky 30-60, někdy až 100 cm. Stonky jsou na bázi dřevnatějící a hustě chlupaté jemnými trichomy, kterými jsou porostlé i řapíky a žilnatina listů. Jednoduché, vejčité, řapíkaté listy s jemně zubatými okraji jsou na stonku postaveny křižmostojně a jsou silně aromatické, neboť obsahují množství terpenů. Jejich barva je zelená (morfotyp zvaný \"Lakšmí tulasi\") nebo fialové (morfotyp \"Krišna tulasi\"). Květy jsou uspořádané v lichopřeslenech na dlouhém koncovém hroznu; jsou oboupohlavné, rozlišené na dvoucípý nálevkovitý kalich a pyskatou korunu, která je nejčastěji nafialovělá, růžová nebo bílá. Plodem je hnědá vejčitá tvrdka. Chromozómové číslo 4n = 36.\n\nFylogeografické studie chloroplastového genomu prokázaly původ této rostliny na severu centrální Indie. Je možné, že její další šíření po Indickém subkontinentu souvisí s kulturními migračními trasami. Vyskytuje se také v celé jihovýchodní Asii a v Číně.\n\nBazalka indická obsahuje množství fytochemických látek, jako jsou různé fenoly, alkaloidy, saponiny, steroidní látky (stigmasterol, kampesterol, β-sitosterol), ursolovou kyselinu, flavonoidy, taniny a především aromatické esenciální oleje. Jejich hlavními složkami jsou eugenol, methyeugenol, karvakrol, karyofylen, nerol a eugenolmethylether.\n\nListy bazalky Tulsi jsou důležitou součástí bohoslužeb vzývajících boha Višnua a jeho avatáry, jako jsou Kršna či Ráma, stejně jako dalších božstev (Hanumán, Balaráma, Garuda aj.). Pro hinduisty je posvátnou rostlinou a je uctívána jako jeden z avatárů (vtělení) bohyně Lakšmí. V hinduistických domech bývá tradičně pěstována na čestném místě či oltáříku uprostřed dvora. Domácí pobožnosti, odbývané především ženami, zahrnují sezení na zemi před rostlinou bazalky, zažíhání vonných lampiček, odříkávání modliteb a zvonění na ceremoniální zvoneček. O listech bazalky Tulsi se věří, že mají očistnou duchovní sílu, stejně jako růžence vyrobené z dřevnatých stonků a kořenů, které mají svěřit nositele pod Hanumánovu ochranu.\n\nBazalka indická je hojně užívanou léčivkou v ajurvédě. Užívá se při potížích zažívacího traktu, pro posílení imunity, proti stresu, pro zahřátí organismu nebo pro snížení hladiny cholesterolu, a to čerstvá nebo sušená, jako bylinný čaj nebo drcený prášek smísený s přepuštěným máslem ghí. Mnohé léčivé účinky, především na nervovou soustavu, ale i další, byly prokázány i moderní medicínou.\n\nBazalka indická se využívá v thajské kuchyni pro přípravu pokrmů z masa, rýže a mořských plodů. Sušené aromatické listy se po staletí používaly jako přírodní repelent.\n"}
{"id": "1450227", "url": "https://cs.wikipedia.org/wiki?curid=1450227", "title": "Ibagué", "text": "Ibagué\n\nIbagué je město v Kolumbii se zhruba půl milionem obyvatel (498 401 podle sčítání z roku 2005, 564 076 podle odhadu pro rok 2017). Leží v Centrálních Kordillerách v nadmořské výšce 1285 m n. m. a je správní centrem departementu Tolima. V okolí se nachází sopka Nevado del Tolima a národní park Los Nevados. Podle města je pojmenována orchidej \"Epidendrum ibaguense\".\n\nMěsto založil v roce 1550 španělský conquistador Andrés López de Galarza a nazval je \"Villa de San Bonifacio de Ibagué del Valle de las Lanzas\" (Ibagué byl náčelník domorodého kmene Pichaů). V roce 1854 učinil prezident José María Melo Ibagué nakrátko hlavním městem Republiky Nová Granada. Ibagué je centrem obchodu, textilního průmyslu a zpracování kávy. Město je známé díky konzervatoři, která mu dala titul „hlavní město kolumbijské hudby“, sídlí zde rovněž Tolimská univerzita. Každoročně v červnu se koná folklorní festival, město má také významné muzeum výtvarného umění. V nejvyšší kolumbijské fotbalové soutěži působí místní klub Deportes Tolima.\n\n"}
{"id": "1450231", "url": "https://cs.wikipedia.org/wiki?curid=1450231", "title": "Frank Wenig", "text": "Frank Wenig\n\nFrank Wenig (24. července 1898 Meclov - 29. června 1974 Praha) byl český spisovatel, novinář a učitel. \n\nFrank Wenig, vlastním jménem František Wenig, pocházel ze starého učitelského rodu. Studoval na gymnáziu v Příbrami, později na učitelském ústavu. Nejprve působil na obecných a měšťanských školách v západních Čechách, záhy začal spolupracovat s četnými listy a časopisy. Od roku 1926 žil v Plzni, kde se stal redaktorem západočeské pobočky deníku Svobodné slovo. V roce 1951 se přestěhoval s rodinou do Prahy, kde byl členem (a později zástupcem šéfredaktora) ústřední redakce téhož deníku. Od studentských let se věnoval ochotnickému divadlu a čím dál více také vlastní tvorbě. V roce 1920 se seznámil s Josefem Skupou a stal se jedním z jeho kmenových spolupracovníků. Napsal (často společně se Skupou) většinu textů pro jeho loutková představení a rozhlasové pořady, nejznámější jsou četné příhody Kašpárka a legendárních postaviček Spejbla a Hurvínka. Vedle toho psal převážně knihy pro děti. Převyprávěl enšpíglovské příběhy i řadu českých a slovenských pověstí. Je autorem scénáře filmu Polibek na stadionu, který v roce 1948 natočil Martin Frič.\n\n\n"}
{"id": "1450236", "url": "https://cs.wikipedia.org/wiki?curid=1450236", "title": "Pavanamuktásana", "text": "Pavanamuktásana\n\nPavanamuktásana neboli také „Větriplach“ je jednou z ásan. Poloha odstranění větrů pomáhá při problémech s nadýmáním. \n\nNázev pochází ze sanskrtského slova \"pavan\" větry, „muita“ uvolňující a \"asana\" (आसन) posed/pozice.\n\n"}
{"id": "1450238", "url": "https://cs.wikipedia.org/wiki?curid=1450238", "title": "Detrakce", "text": "Detrakce\n\nDetrakce (odtrhávání, odlamování) je v geologii druh ledovcové eroze, která vzniká v rozpukaném skalním podloží, ze kterého ledovec při pohybu tlakem odtrhává kusy rozpukané skály. Je účinná při dočasném nebo lokálním přimrznutí spodiny ledovce k podloží.\n\nStejně jako u exarace a deterze vzniká i detrakce erozivní činností ledovců jak vysokohorských, tak pevninských, a to jejich sunutím po skalním podloží. Projevuje se na skalním podkladu ledovcového splazu a spočívá v tom, že z něj ledovec vylamuje kusy hornin a spolu je dál sune, vleče. Jejich dalším opracováním (ohlazováním a zaoblováním na hranách) vznikají souvky. Vylamování kusů hornin ze skalního podkladu se děje zvláště tam, kde je skalní podklad prostoupen četnými odlučnými plochami nebo je silně rozpukán. Rozměry urvaných balvanů bývají často značné, až několik metrů. Tyto balvany tvoří hlavní součást spodní (základní) morény. Vyskytují se všude tam, kde kdysi bývaly ledovce, ať už vysokohorské, nebo pevninské.\n\n\n\n"}
{"id": "1450239", "url": "https://cs.wikipedia.org/wiki?curid=1450239", "title": "Želva pardálí", "text": "Želva pardálí\n\nŽelva pardálí (též želva leopardí, \"Stigmochelys pardalis\") je druh želv z monotypického rodu \"Stigmochelys\". Vyskytuje se v jižní a východní Africe, přičemž velikost dospělců se dosti liší podle lokace. V savanách východní Afriky dorůstá 35–45 cm a váží asi 13 kg, v Jižní Africe a Etiopii váží běžně 15–20 kg, ale jsou známí i jedinci delší než 70 cm a 40 kg.\n\nŽelva pardálí patří k relativně často chovaným druhům – k vidění je ve více než 100 evropských zoo. V rámci Česka je chována v těchto zoo (stav 2018):\n\nZoo v Unii českých a slovenských zoologických zahrad:\n\n\nDalší zoo:\n\n\nPrvní želvy pardálí přišly do Zoo Praha v roce 2003. V roce 2005 se vylíhla první mláďata. Chovatelský úspěch byl v roce 2011 umocněn tím, že se poprvé v Evropě vylíhla druhá generace. Ke konci roku 2017 bylo chováno 13 jedinců. V průběhu roku 2018 bylo odchováno 6 mláďat. Na konci roku 2018 bylo v zoo 18 jedinců. V listopadu 2019 se vylíhlo další mládě.\n\nDospělí jedinci jsou umístěni v expozici u pavilonu Afrika zblízka v horní části zoo, mláďata sdílejí expozici s dalšími mláďaty jiných druhů želv v pavilonu velkých želv v dolní části areálu.\n\n"}
{"id": "1450240", "url": "https://cs.wikipedia.org/wiki?curid=1450240", "title": "Počátky zemědělství na Blízkém východě", "text": "Počátky zemědělství na Blízkém východě\n\nZ počátků zemědělství na Blízkém východě někdy ve 13. až 11. tisíciletí př. n. l. vznikly neolitické kultury na Blízkém východě, ve Středomoří a v celé Evropě. Takzvaná neolitická revoluce výrazně proměnila lidský život. Pěstování obilí a chov domácích zvířat si vynutily usilovnější práci a usedlý život na stejném místě, uživilo však na stejné ploše až padesátkrát víc obyvatel. Zemědělské přebytky se daly skladovat a použít ke směně, což vedlo i ke vzniku směny,řemesel a nakonec i měst. S neolitem, mladší dobou kamennou, souvisí i rozvoj lidské kultury a techniky, vznik písma, práva a prvních říší. \n\nBlízký nebo také Přední východ byla velice výhodná oblast pro zemědělství. Jedná se o oblast východního středomoří (území dnešního Iráku, Jordánska, Sýrie, Izraele, Turecka a Libanonu). Tento původní prostor je často nazýván Úrodný půlměsíc. \n\nPočátky zemědělství na Blízkém východě jsou úzce spjaty s archeologickou kulturou Natúfien, která existovala přibližně od 13. tisíciletí př. n. l. do 10. tisíciletí př. n. l. Díky chladnějšímu a suššímu podnebí v pozdní fázi Natúfienu došlo k úbytku potravy, a lidé byli nuceni pěstovat určité druhy plodin na předem připravených pozemcích, což vedlo ke vzniku zemědělství. Na rozdíl od dřívějších lovců a sběračů, kteří se za potravou museli pohybovat, je zemědělec vázán k obdělané půdě. Může si postavit pevnější obydlí a začít domestikovat hospodářská zvířata. Zemědělství vyžaduje mnohem víc práce, může však uživit až 30 či 50 osob na km², v průměru o 1 až 2 řády víc než sběr a lov. Na práci se podílely i děti, takže zemědělci je potřebují a zemědělské skupiny obvykle rostou. Více méně samostatnou jednotkou přestává být kmen a stává se jí (široká) rodina s vlastním dědičným majetkem.\n\nZhruba kolem roku 7000 př. n. l. mohli lidé v oblasti Blízkého východu založit svou existenci na chovu dobytka a pěstování obilí či luštěnin. Lovu či sběru se lidé věnují pouze doplňkově. \nOsídlení se zpočátku soustřeďovalo v hornatých oblastech, kde všude zhruba od 750 do 1000 m n. m. rostly původní formy obilí. Nejstarší archeologické nálezy domestikovaných či kulturních rostlin spadají do doby kolem roku 10 000 př. n. l. \n\nRozvoj zemědělství přiměl obyvatele k usedlému způsobu života. Vznikají první trvalá sídliště a z vesnic se postupně vytvářela města. Mezi jedno z nejstarších měst patří Jericho, z malé protoneolitické osady po roce 7800 př. n. l. vzniklo rozsáhlé město. V Jerichu archeologické nálezy potvrdily, že zde lidé pěstovali pšenici, hrách, vikve a chovali kozy, ovce a psy.\n\nKromě růstu populace došlo také k důležitým sociálním změnám jako např. dělba práce (celá společnost už se nemusela starat pouze o zisk potravy), rozvoj obchodu, vznik písma, zákonů a peněz, ale také náboženství.\n\nZemědělství se dále šířilo do oblasti Evropy. Neolitičtí zemědělci přicházeli do oblasti Středozemního moře a přinášeli s sebou svoji kulturu a dovednosti.  Do oblasti Evropy si podle nejnovějších studií nepřivedli pouze ovce, kozy, ječmen a luštěniny, ale přišli s nimi i psi. Tito psi dokonce postupně nahradili původní psy z evropského kontinentu.\n\nPřechod od sběru a lovu k zemědělství a chovu čili tak zvaná zemědělské nebo neolitická revoluce je považován za jeden z nejdůležitějších a nejzásadnějších milníků v dějinách lidstva.\n\n\n"}
{"id": "1450245", "url": "https://cs.wikipedia.org/wiki?curid=1450245", "title": "Kjetil Borch", "text": "Kjetil Borch\n\nKjetil Borch (* 14. února 1990 Tønsberg) je norský veslař, člen týmu Horten Roklubb. V roce 2009 získal spolu s Trulsem Albertem bronzovou medaili ve dvojskifu na mistrovství světa ve veslování do 23 let v Račicích. Od roku 2010 jezdil s Nilsem Jakobem Hoffem, s nímž získal dvě bronzové medaile na mistrovství Evropy ve veslování a v roce 2013 se stali mistry světa na dvojskifu. V roce 2014 vyhrál soutěž skifařů na regatě na Schuylkill River v USA. Na olympiádě 2016 startoval ve dvojskifu s Olafem Tuftem a skončili na třetím místě. V roce 2018 vyhrál na skifu mistrovství Evropy i mistrovství světa.\n\n"}
{"id": "1450256", "url": "https://cs.wikipedia.org/wiki?curid=1450256", "title": "Wu (Deset říší)", "text": "Wu (Deset říší)\n\nŘíše Wu () byl v letech 907–937 jeden z jihočínských států období Pěti dynastií a deseti říší. Rozkládal se v oblasti dolního toku Jang-c’-ťiang, zahrnoval moderní provincii Ťiang-su a části provincií Ťiang-si, An-chuej a Chu-pej. Vznikl roku 907, když Jang Wo, ovládající zmíněný region, odmítl uznat svržení posledního císaře říše Tchang a nástup říše Pozdní Liang v severní Číně. Faktickou moc ve státě držel generál Sü Wen a po něm jeho adoptivní syn Sü Č’-kao, který roku 937 svrhl posledního panovníka z rodu Jang a prohlásil se císařem státu Čchi (roku 939 přejmenovaného na (Jižní) Tchang.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle.\n\nOblast dolního dolního toku Jang-c’-ťiang ovládal Kao Pchien, od roku 879 \"ťie-tu-š’\" Chuaj-nanu se sídlem v Kuang-lingu (dnešní Jang-čou), nedokázal však udržet regionální stabilitu a roku 887 prohrál v bojích s konkurenty a zahynul. Z nastalých bojů o moc vyšel vítězně vojevůdce Jang Sing-mi, začínající jako vůdce jedné z mnoha malých lupičských band. Roku 892 Jang Sing-miho pozici uznala tchangská vláda udělením titulu \"ťie-tu-š’\" Chuaj-nanu. Roku 902 navíc obdržel titul knížete z Wu (). Jang Sing-mi uhájil a rozšířil svá území v bojích s Ču Wenem ovládajícím většinu severní Číny, Čchien Liouem, kontrolujícím dnešní Če-ťiang, jihovýchodně od domény Jang Sing-miho a dalšími menšími regionálními pány. Území Wu pak zahrnovalo střed a jih moderní provincie An-chuej, střední a jižní část Ťiang-si, východ Chu-peje a většinu provincie Ťiang-su (jejíž dobývání se protáhlo do roku 618). Hlavním městem panství bylo Kuang-ling.\n\nJang Sing-mi roku 905 zemřel, jeho syn a nástupce Jang Wo neuznal Ču Wenův převrat roku 907, kterým byl svržen poslední císař říše Tchang a na místě tchangského státu založena říše Pozdní Liang. Od roku 907 tak Jang Wo stál v čele zcela nezávislého království Wu. Jang Wo závisel na vlivných generálech svého otce, především Sü Wenovi a Čang Chaovi, když se začal vymykat jejich vlivu, zavraždili ho a na trůn dosadili jeho mladšího bratra Jang Lung-jena. Sü Wen poté zabil i Čang Chaoa a fakticky vládl státu Wu ze svého sídla v Ťin-lingu (dnešní Nanking). Loutkového panovníka Jang Lung-jena a každodenní provoz vlády v hlavním městě kontroloval Sü Wenův syn Sü Č’-sün a po jeho zavraždění znepřáteleným dvořanem roku 618 Sü Wenův adoptivní syn Sü Č’-kao.\n\nS utichnutím bojů, v nichž vznikl stát Wu, a stabilizací politické situace se pod vedením Sü Wena i Sü Č’-kaoa jeho původně vojenská správa posouvala k civilnějšímu rázu, namísto důstojníků získali váhu konfuciánští úředníci a roku 909 byly obnoveny úřednické zkoušky, jako v prvním post-tchangském státu.\n\nJang Lung-jen roku 620 onemocněl a zemřel, Sü Wen na trůn dosadil jeho mladšího bratra Jang Pchua. Roku 927 Sü Wen zemřel a jeho postavení v říši převzal Sü Č’-kao, který koncem téhož roku nechal Jang Pchua povýšit na císaře. Po čtyřech letech, v nichž nahradil staré stoupence Sü Wena spolehlivě loajálními hodnostáři, po Sü Wenově vzoru přesídlil do Ťin-lingu a dění v hlavním městě ponechal pod řízením svého syna, Sü Ťing-tchunga. Roku 937 se Sü Č’-kao rozhodl převzít moc i formálně, sesadil Jang Pchua, prohlásil se císařem a stát přejmenoval na Čchi. Po dvou letech se rozhodl využít prestiže zaniklé tchangské říše a přisvojit si nárok na její dědictví; stát přejmenoval na Tchang (kvůli odlišení od svého vzoru je historiky nazýván Jižní Tchang) a sám se prohlásil za potomka tchangských císařů a změnil si jméno na Li Pien.\n"}
{"id": "1450257", "url": "https://cs.wikipedia.org/wiki?curid=1450257", "title": "Rafig Husejnov", "text": "Rafig Husejnov\n\nRafig Husejnov (* 16. května 1988 Taškent) je ázerbájdžánský zápasník – klasik.\n\nJe rodákem z uzbeckého Taškentu, kde jeho otec působil jako zápasník. Zápasení se věnuje od 7 let v Baku. Připravuje se pod vedením svého otce Radika. Specializuje se na řecko-římský (klasický) styl. V ázerbájdžánské mužské reprezentaci se pohyboval od roku 2008 ve váze do 74 kg. Jeho hlavním rivalem v reprezentaci byl Elvin Mursalijev. V roce 2012 však neuspěl v ázerbájdžánské olympijské nominaci na olympijské hry v Londýně na úkor Emina Ahmadova. \n\nOd roku 2014 startuje v neolympijské váze do 80 (82) kg.\n\n\n"}
{"id": "1450258", "url": "https://cs.wikipedia.org/wiki?curid=1450258", "title": "Gregoryho dalekohled", "text": "Gregoryho dalekohled\n\nGregoryho dalekohled je zrcadlový dalekohled, který navrhl skotský matematik James Gregory v roce 1663. \n\nMá vrtané primární zrcadlo (jako Cassegrainův dalekohled) a konkávní sekundární zrcadlo za primárním ohniskem. Světelný svazek se odráží od sekundárního zrcadla a vrací se pak otvorem v primárním zrcadle do okuláru. Na rozdíl od jiných dalekohledů není obraz převrácený. Objektiv je parabolické zrcadlo s otvorem uprostřed. Sekundární zrcadlo je vyduté (konkávní) a nachází se až za primárním ohniskem. Gregoryho dalekohled je proto dlouhý a proto se dává přednost Cassegrainovu teleskopu, u něhož je vypuklé (konvexní) sekundární zrcadlo před primárním ohniskem hlavního parabolického zrcadla. Gregoryho konstrukce však umožňuje umístit před sekundární zrcadlo clonu, která zadrží přicházející světlo, pokud je mimo zorné pole. To může být výhodné u dalekohledů k pozorování Slunce, protože primární zrcadlo se pak méně ohřívá.\n\nGregory navázal na podobné myšlenky Bonaventury Cavalieriho (1632) a Marina Mersenne, které se ovšem nerealizovaly. Gregory publikoval svůj návrh o pět let dříve, než zrcadlový dalekohled postavil Isaac Newton, postavit jej se však podařilo až o pět let později, s pomocí Roberta Hooke.\n"}
{"id": "1450259", "url": "https://cs.wikipedia.org/wiki?curid=1450259", "title": "Johann Bidmon", "text": "Johann Bidmon\n\nJohann Bidmon (10. května 1909 – 12. března 1993 Vídeň) byl rakouský fotbalový útočník.\n\nV československé lize hrál za SK Rusj Užhorod, vstřelil pět prvoligových branek. V Rakousku hrál za menší kluby (Bruck an der Leitha, Gänserndorf). Do Užhorodu přestoupil z FC Wien, v rakouské nejvyšší soutěži nestartoval.\n\n"}
{"id": "1450260", "url": "https://cs.wikipedia.org/wiki?curid=1450260", "title": "Michaelova reakce", "text": "Michaelova reakce\n\nMichaelova reakce je nukleofilní adiční reakce karbaniontu nebo jiného nukleofilu s α,β nenasycenou karbonylovou sloučeninou. Jedná se o jeden z nejvhodnějších způsobů tvorby vazeb C–C; tato reakce má mnoho variant.\n\nNa výše uvedeném schématu jsou substituenty R a R' skupiny snižující elektronovou hustotu, jako například acylové nebo nitrilové skupiny, které způsobují kyselost methylenového uhlíku a v jejím důsledku tvorbu karbaniontu reakcí se zásadou \"B\". Substituent aktivovaného alkenu, také nazývaný Michaelův akceptor, je většinou ketonová skupina, což z této látky dělá enon, lze ovšem použít i nitroskupinu.\n\nVýzkum prováděný Arthurem Michaelem roku 1887 byl inspirován výzkumem z roku 1884 týkajícím se reakce ethyl-2,3-dibrompropionátu s diethylmalonátem sodným za vzniku derivátu cyklopropanu.\n\nArthur Michael dokázal získat stejný produkt, když propionát nahradil ethylesterem kyseliny 2-bromakrylové a předpokládal, že tato reakce může proběhnout jen pokud se jedná o adici na dvojnou vazbu kyseliny akrylové. Tento předpoklad potvrdil reakcí diethylmalonátu s ethylesterem kyseliny skořicové.\n\nVe stejném roce oznámil stejný objev také Rainer Ludwig Claisen poté, co v roce zkoumal produkty adicí na dvojné vazby jako vedlejší produkty kondenzačních reakcí kyseliny malonové s aldehydy.\n\nArthur Michael původně tento typ reakce definoval jako adici enolátu ketonu nebo aldehydu na β uhlík α,β nenasycené karbonylové sloučeniny. Podle novější definice jde o 1,4-adici dvojitě stabilizovaného uhlíkatého nukleofilu na α,β nenasycenou karbonylovou sloučeninu. Nukleofily zde mohou být mimo jiné beta ketoestery, malonáty a beta kyanoestery.\n\nPříklady Michaelovy reakce jsou například reakce diethylmalonátu (sloužícího jako Michaelův donor) s diethylfumarátem (který je Michaelovým akceptorem), mesityloxidem, methylkrotonátem, či reakce 2-nitropropanu s methylakrylátem.,\n\nMichaelova adice je významnou metodou diastereoselektivní a enantioselektivní tvorby vazeb C-C. Často se spojuje s aldolovou reakcí do Robinsonovy anelace.\n\nNa níže uvedeném obrázku je sloučeninou 1 (kde R je alkoxyskupina) nukleofil:\n\nDeprotonací látky 1 pomocí zásady vzniká karbanion 2, který má rezonanční struktury 2a až 2c, z nichž dvě jsou enolátové ionty. Tento nukleofil reaguje s elektrofilním alkenem 3 za vzniku molekuly 4 (zde jde o nukleofilní konjugovanou adici). Odstraněním protonu z protonované zásady (nebo rozpouštědla) se následně vytváří konečný produkt 5. HOMO stabilizovaného enolátu má vysoký koeficient na centrálním uhlíkovém atomu, zatímco LUMO mnoha α,β nenasycených karbonylových sloučenin má vysoký koeficient na β uhlíku. karbonylovou sloučenin; podle teorie HSAB jde tak v obou případech o měkké reaktanty. Tyto polarizované orbitaly mají podobnou energii a účinně reagují za vzniku nové vazby C-C.\n\nByla objevena řada druhů asymetrických variant Michaelovy reakce. K nejčastěji používaným metodám patří chirální katalýza fázového přenosu, při níž se používají chirální kvartérní amoniové sloučeniny odvozené od alkaloidů, a organokatalytické reakce, při nichž se využívá enaminová nebo iminiová aktivace za pomoci sekundárních aminů (často odvozených od prolinu).\n\nPři reakci cyklohexanonu s β-nitrostyrenem, jak je znázorněno níže, je molekula prolinu pozměněna a spojuje se s protickou kyselinou jako je například kyselina p-toluensulfonová.\n\n\"Syn\" adice zde má 99% enantiomerní přebytek.\n\nMichaelova reakce je také součástí syntézy warfarinu z 4-hydroxykumarinu a benzylidenacetonu, která byla popsána roku 1944.\n\nExistuje několik organokatalytických variant Michaelovy reakce.\n\nMukaiyamova-Michaelova adice je reakce nukleofilu se silylenoletherem; jako katalyzátor se nejčastěji používá chlorid titaničitý.\n"}
{"id": "1450265", "url": "https://cs.wikipedia.org/wiki?curid=1450265", "title": "Workswell", "text": "Workswell\n\nWorkswell je česká firma, která vyrábí termokamery, pyrometry a průmyslové kamery na kontrolu procesů, staveb, na diagnostiku zařízení, údržbu strojů atd. Ústředí firmy je v Praze, pobočky ve městech Kutná Hora, Rožnov pod Radhoštěm a na Slovensku ve městě Žilina. Mezi zákazníky firmy patří společnosti ČEZ, RWE, Bosch, Honeywell, Tesco, Heineken, Kofola, IKEA, Net4Gas, Semikron, ArcelorMittal, Vítkovice power engineering atd.\n\nV anketě deníku Hospodářské noviny získala firma za rok 2018 tři ocenění:\n\n"}
{"id": "1450266", "url": "https://cs.wikipedia.org/wiki?curid=1450266", "title": "Emin Ahmadov", "text": "Emin Ahmadov\n\nEmin Ahmadov (* 6. října 1986 Baku) je ázerbájdžánský zápasník – klasik, bronzový olympijský medailista z roku 2012.\n\nZápasení se věnoval od 11 let v rodném Baku v klubu Chazar. Specializuje se na řecko-římský (klasický) styl. Jeho osobním trenérem je Rašad Rašidov. Do roku 2012 startoval ve váze do 66 kg, ve které se v ázerbájdžánské mužské reprezentaci neprosazoval na úkor Farida Mansurova a dalších. V roce 2012 zvítězil na olympijském kvalifikačním turnaji v čínském Tchaj-jüanu ve vyšší váze do 74 kg a vysloužil si nominaci na olympijské hry v Londýně. V Londýně potvrdil výbornou přípravu na olympijskou sezonu, nestačil pouze na Arména Arsena Džulfalakjana a získal nečekanou bronzovou olympijskou medaili. \n\nOd roku 2014 startuje v neolympijské váze do 80 kg. \n\n\n"}
{"id": "1450268", "url": "https://cs.wikipedia.org/wiki?curid=1450268", "title": "Alois Nožička", "text": "Alois Nožička\n\nAlois Nožička (* 1934 Rudíkov) je český fotograf a kameraman, hlásící se k surrealismu.\n\nNarodil se v Rudíkově u Třebíče. Vystudoval katedru kamery na Filmovou a televizní fakultu Akademie múzických umění v Praze. V letech 1959–1991 pracoval v Československé televizi, postupně jako kameraman, a poté jako hlavní kameraman redakce dramatických pořadů. \n\nV roce 1961 se setkal s básníkem Milanem Nápravníkem, což byl začátek jejich tvůrčí spolupráce. V roce 1962 fotografiemi přispíval do rukopisného sborníku \"Objekt č.5\", kolem kterého se ustálilo jádro pražského surrealistického okruhu UDS (Vratislav Effenberger, Mikuláš Medek a Emila Medková, Milan Nápravník, Petr Král, Stanislav Dvorský a další), vznikaly cykly fotografií \"Omlouvám se vám, že se tu oloupám\", \"Strašpytle\" aj. V roce 1964 uspořádal první samostatnou výstavu \"Komplementární svědectví\" v Spolku výtvarných umělců Mánes. Roku 1966 se účastnil kolektivní surrealistické výstavy \"Symboly obludností\" (Galerie D Praha) a přehlídky \"Surrealismus a fotografie\" (Dům umění města Brna a Folkwangmuseum Essen). V roce 1969 vyšel sborník \"Surrealistické východisko\" s Nožičkovou fotografií na obálce.\n\n\n\n"}
{"id": "1450272", "url": "https://cs.wikipedia.org/wiki?curid=1450272", "title": "Dhár", "text": "Dhár\n\nDhár (hinsky: ) je město s přibližně 100 tisíci obyvateli v jižní části Indického státu Madhjapradéš. Dhár byl po staletí hlavním městem či jedno z nejdůležitějších měst v knížectví Málva, nebo knížecího státu Dhár. Je sídlem distriktu Dhár\n\nDhár se nachází v pohoří Vindhja v nadmořské výšce přibližně 565 metrů. Vzdálenost k severozápadnímu hlavnímu městu Madhjapradéše, Bhópálu je přibližně 345 km; Indaur se nachází pouze přibližně 82 km na východ. Podnebí je na indické podmínky mírné; déšť spadá hlavně v letní monzunové sezóně. Je situován do malebné krajiny mezi jezery a stromy obklopenými neúrodnými kopci a nachází se vněm kromě starých hradeb má zajímavých budov, z nichž některé mají kulturní, historický a národního význam přesahující rámec města.\n\nOficiální statistiky obyvatelstva jsou vedeny teprve od 1991.\n\nVětšina hindky mluvícího obyvatelstvo se skládá z přibližně 79,5 procent z hinduistů, přibližně 17,5 procent z muslimů a asi 2 procenta obyvatel tvoří malé menšiny džinistů, křesťanů, sikhů a buddhistů a dalších menšin. Jak je v severní Indii je obvyklé, mužů je v populaci o osm procent více než žen.\n\nZemědělství má v v obcích okolo města v hospodářském životě tradičně důležitou roli; hlavními plodinami jsou pšenice, čočka a sójové boby. Město působí jako středisko řemesel, obchodu a služeb všech druhů.\n\nVe 13. století byl Dhár hlavním městem hinduistické dynastie Paramara. Z let 1033 až 34 datuje nápis krále Bhojů v podstavci sochy \"Ambiky\" (nyní se socha nachází v \"Britském muzeu\"). V roce 1305 začal vláda Dillíjského sultanátu Oblast Málva se pod guvernérem Dilawar Khan Ghuri na začátku 15. století od něj odtrhla. Buďto on sám či jeho syn, Hoshang Shah (vládl v letech 1406 až 1435) přesunul o několik let později hlavní město o přibližně 30 km na jih do Mandu. V 16. století převzala moc Mughalská říše; v době jejího úpadku v 18. století převzali moc Maráthové a později Britové.\n\nV Dháru se nachází několik turistických zajímavostí.\n"}
{"id": "1450273", "url": "https://cs.wikipedia.org/wiki?curid=1450273", "title": "Želva texaská", "text": "Želva texaská\n\nŽelva texaská (též želva Berlandierova, \"Gopherus berlandieri\") je druh želv z rodu \"Gopherus\". Jde o menší suchozemskou želvu obývající pouštní oblasti na pomezí Spojených států amerických a Mexika. \n\nJedná se o velmi vzácně chovaný druh. V rámci evropských zoo je chován jen v pěti zařízeních. Po jednom zařízení se jedná v Německu, Rakousku a Polsku. V Česku chová želvu texaskou Zoo Plzeň a Zoo Praha. Právě ze Zoo Praha pocházejí všechna zvířata ve všech ostatních čtyřech institucích. \n\nChov tohoto druhu započal v roce 2007. V roce 2010 byl zaznamenán první odchov, který byl zároveň prvním evropským odchovem této želvy. Podařil se již odchov v druhé generaci. Celkem se do roku 2017 vylíhlo a bylo odchováno 95 mláďat. Ke konci roku 2017 bylo chováno 13 jedinců, z toho sedm v průběhu tohoto roku odchovaných. V průběhu roku 2018 se podařilo odchovat devět mláďat. Na konci roku 2018 bylo chováno 16 jedinců. V červnu 2019 se vylíhla dvě mláďata.\n\nDruh je chován v pavilonu šelem a plazů v dolní části zoo, konkrétně v expozici Sonora. \n"}
{"id": "1450276", "url": "https://cs.wikipedia.org/wiki?curid=1450276", "title": "Supta Virásana", "text": "Supta Virásana\n\nSupta Virásana neboli „ležící hrdina“ (सुप्तवीरासन) je jednou z ásan. \n\nNázev pochází ze sanskrtského slova \"supta\" (सुप्त) ležící a \"asana\" (आसन) posed/pozice.\n\n\n"}
{"id": "1450280", "url": "https://cs.wikipedia.org/wiki?curid=1450280", "title": "Kněžmostský rybník", "text": "Kněžmostský rybník\n\nKněžmostský rybník je rákosem zarůstající rybník o rozloze vodní plochy 0,96 ha nalézající se východním okraji městečka Kněžmost v okrese Mladá Boleslav. Rybník se nalézá pod ulicí Branžežská vedoucí do obce Branžež. Nedaleko od rybníka se nalézají zchátralé budovy bývalého vodního mlýna. Mlýn tvoří tři chátrající budovy, velká obytná budova s mlýnicí a dvě menší hospodářské budovy. \n"}
{"id": "1450281", "url": "https://cs.wikipedia.org/wiki?curid=1450281", "title": "Jaroslav Hrstka", "text": "Jaroslav Hrstka\n\nJaroslav Hrstka (4. srpna 1938 Praha – říjen 2015) je český malíř, hlásící se k surrealismu.\nV 60. letech 20. století pracoval nejprve jako technický úředník, později jako propagační referent. Určujícím setkáním pro něho bylo seznámení s básníkem Stanislavem Dvorským, který jej přivedl ke spolupráci se surrealistickým okruhem UDS. Ve spolku výtvarných umělců Mánes na večeru \"Obraz a sdělení\" v roce 1964 vystavil cyklus svých \"Hermetických obrazů\". Podílel se i na skupinové výstavě \"Symboly obludností\" v Galerii D na Smíchově v roce 1966.\n\nV roce 1968 byl autorem hlavičky nově vznikajícího časopisu \"Analogon\". Vytvořil plakát k výstavě pařížské surrealistické skupiny \"Princip slasti\" v roce 1968 (Praha-Brno-Bratislava) a svými dekalky přispěl i do katalogu této výstavy. Po invazi vojsk Varšavské smlouvy do Československa v srpnu 1968 emigroval do Švýcarska. V roce 2015 ve Švýcarsku zemřel.\n\n\n"}
{"id": "1450283", "url": "https://cs.wikipedia.org/wiki?curid=1450283", "title": "Patřín (rybník)", "text": "Patřín (rybník)\n\nRybník Patřín je rybník o rozloze vodní plochy 3,41 ha nalézající se na říčce Kněžmostka asi 0,2 km východně od centra obce Suhrovice, místní části města Kněžmost v okrese Mladá Boleslav. Po hrázi rybníka prochází silnice III/2684 spojující Suhrovice s Kněžmostem.\n\nRybník je využíván pro chov ryb.\n"}
{"id": "1450284", "url": "https://cs.wikipedia.org/wiki?curid=1450284", "title": "Zdeněk Toman", "text": "Zdeněk Toman\n\nZdeněk Toman (vlastním jménem Asher Zelig Goldberger; alias Zoltan Thoman, alias Zoltán Toman; alias Zoltan Goldberger; alias Zdeněk Goldberger; alias Zolo Toman) (2. března 1909, Sobrance, Slovensko – 20. prosince 1997, Cabo San Lucas, Mexiko) vykonával v letech 1946 až 1948 funkci sekčního šéfa zahraniční (politické) rozvědky na Ministerstvu vnitra a v poválečném Československu tak patřil mezi několik málo mocných úředníků s velkým vlivem a neomezenými pravomocemi.\n\nPo ukončení středoškolského studia v Užhorodu absolvoval vysokoškolské studium práv na Karlově univerzitě v Praze. Těsně před vypuknutím druhé světové války emigroval s manželkou Pavlou Tomanovou přes Polsko do Velké Británie. Od roku 1941 v londýnském exilu působil na Ministerstvu sociální péče jako repatriační úředník. Již tehdy oplýval kontakty a známostmi sahajícími do vysokých politických a diplomatických míst. S londýnskou exilovou vládou se přesunul Toman do osvobozených Košic, kde zastával funkci vedoucího repatriační komise. Po skončení druhé světové války a osvobození Československa byl (jako skalní komunista) instalován komunistickou stranou v roce 1945 do funkce zástupce přednosty VII. (zpravodajského) odboru Ministerstva vnitra. (Toman byl zástupcem brigádního generála Josefa Bartíka.) Koncem roku 1947 byl jmenován do funkce ministerského rady Ministerstva vnitra. Po Bartíkově odvolání (15. ledna 1946) převzal vedení odboru pro politické (zahraniční) zpravodajství Ministerstva vnitra – stal se sekčním šéfem zahraniční (politické) rozvědky na Ministerstvu vnitra. V letech 1945 až 1948 patřil Toman v poválečném Československu mezi několik málo mocných úředníků s velkým vlivem a neomezenými pravomocemi. Za Tomanovou kariérou stáli v pozadí ministr vnitra Václav Nosek a generální tajemník strany Rudolf Slánský. Zdeněk Toman byl nejen šéf zahraniční rozvědky, ale také kšeftař, spasitel stovek tisíců Židů za úplatu, velký zákulisní hráč, muž mnoha jmen, „šedo–rudá eminence“ získávající nelegálními způsoby peníze na vlastní zahraniční konta a do ilegální pokladny KSČ, která je používala na úhradu svých předvolebních kampaní. Byl také první a významný politický vězeň, jemuž se po Únoru 1948 podařil útěk z vazby a z komunistického Československa jakož i „nastartování“ nového života a nové kariéry na Západě. Valnou část svého života v exilu prožil ve Venezuele, kde podnikal a získal značné jmění. Různým kulturním a vzdělávacím institucím v Izraeli posílal velké finanční příspěvky a dary. Do konce života nenavštívil Československo, a to ani po Sametové revoluci v roce 1989.\n\nZdeněk Toman (vlastním jménem Asher Zelig Goldberger) se narodil do chudé židovské rodiny dne 2. března 1909 v tehdy uherském městě Sobrance na Podkarpatské Rusi jako syn Davida Goldbergera a Rosalie (Rosy) Goldbergerové (rozené Tomanové).\n\nAsher Zelig Goldberger vychodil základní školu ve městě Sobrance a absolvoval středoškolská studia v Užhorodě. Po střední škole odešel do Prahy studovat práva. Na Právnickou fakultu Univerzity Karlovy v Praze nastoupil ve školním roce 1927 / 1928 a svá vysokoškolská studia dokončil v roce 1933 jako advokát (získal titul doktor práv). Ještě během studia na Karlově univerzitě vstoupil do komunistické strany a v letech 1926 až 1936 pracoval (pod jménem „Vasil“) jako vedoucí propagačního oddělení druhého pražského obvodu Kominterny.\n\nPo skončení studia se živil na Slovensku jako právník. Dne 26. ledna 1935 se v polské Lodži oženil s Peslou Gutmanovou. V roce 1936 si Toman úředně změnil příjmení a místo Zoltan Goldberger používal Zoltan Thoman.\n\nPo německé okupaci Československa (15. března 1939) uprchl v dubnu 1939 i s manželkou přes Krakov (a s pomocí tamního výboru pro československé uprchlíky) do Anglie, kde byl zaměstnán ve vedení firmy „Messrs. Lyons Co.“ Toman byl znám levicovým smýšlením. V Anglii byli s manželkou registrováni u českého fondu pro uprchlíky („Czech Refugies Trust“), který jim vyplácel příspěvek na výživu kvůli tělesnému postižení. V roce 1941 byli Toman i jeho manželka v Anglii považováni za členy Komunistické strany Československa navzdory tomu, že tuto skutečnost Toman popíral a prohlašoval, že jsou podporovateli sociálních demokratů. Od roku 1941 působil Toman na exilovém ministerstvu sociální péče (sociálních věcí) jako repatriační úředník.\n\nPo skončení druhé světové války se Toman a jeho manželka vrátili do osvobozeného Československa. V Košicích vedl Toman repatriační komisi. Tato instituce vydávala (v rámci tzv. optování) československé dokumenty těm osobám z Podkarpatské Rusi, které se v předválečném sčítání lidu přihlásily ke slovenské nebo české národnosti , a rovněž tak i příslušníkům čs. armádního sboru (tzv. Svobodovy armády). Na Podkarpatské Rusi se nacházel dostatek osob ochotných zaplatit Tomanovi za odchod. Jeho machinace s doklady neunikly pozornosti sovětské NKVD a tak musel Toman část peněz z úplatků přeposílat dále. Později se přestěhoval z Košic do Prahy. Československý ministr vnitra Václav Nosek zajistil Tomanovi místo zástupce šéfa zahraniční rozvědky (oddělení Z/VIII) na svém ministerstvu. Zhruba v té době si Zoltán změnil jméno na Zdeněk.\n\nTomanova práce zahrnovala vysílání prověřených a spolehlivých lidí z Československa do ciziny a také jeho vlastní služební výjezdy na Západ. Občas Toman plnil v zahraničí různé úkoly (např. při jednom z výjezdů do Londýna bylo jeho úkolem zkoumat české emigranty (odpadlíky, renegáty) ve skupině kolem generála Lva Prchaly (český národní výbor v Londýně) a reorganizovat české zpravodajce v Anglii.\n\nTomanovi podřízení vyváželi za hranice Československa šperky, které v Londýně směňovali za valuty a takto získanou tvrdou měnu přiváželi zpět do Československa. Zásilky deklarované jako „bižutérie“ putovaly Evropou diplomatickou poštou (cestou) bez celních kontrol a do vlasti se tak kromě valut vracely ze zahraniční i cigarety nebo alkohol.\n\nV poválečném Československu působila humanitární organizace „The American Jewish Joint Distribution Committee“ (AJDC). Ta se zabývala pomocí těm, kteří přežili internaci v koncentračních táborech a také sponzorovala aktivity organizace „Bricha“, která podporovala migraci Židů do Palestiny (ta byla tehdy spravovaná Brity). Vedoucí pražské pobočky AJDC Gaynor Jacobson disponoval značnými finančními částkami a vyplácel Tomanovi dohodnutou částku za každého židovského uprchlíka, který „prošel“ Československem.\n\nOd léta roku 1946 do konce roku 1947 „prošlo“ československým územím asi 200 tisíc uprchlíků z Polska a SSSR. Utíkali před protižidovskými náladami vrcholícími pogromem v Kielcích, kde v červenci roku 1946 Poláci ubili skoro 40 Židů, včetně deseti žen a šestitýdenního dítěte. Tímto zištným způsobem pomáhal Toman americkým organizacím „AJDC“ a „Bricha“ v přepravě tisíců polských, maďarských, rumunských, českých, slovenských, ukrajinských a baltských Židů přes Československo do D.P. uprchlických táborů v Německu, Rakousku a v Itálii. V těchto zemích bylo na konci druhé světové války okolo 60 tisíc Židů. Oficiálně Toman uvedl, že pomohl asi 250 tisícům Židům dostat se do bezpečí. V roce 1948 jejich počet dosáhl zhruba 300 tisíc.\n\nUprchlíci přecházeli většinou přes Náchod. Projížděli v uzavřených vlacích do západních okupačních zón v Německu a Rakousku a odtud pak pokračovali přes Itálii do Palestiny. Zpočátku se jednalo jen o pár set osob denně, ale po událostech v Kielcích se jejich počet navýšil až na dvanáct tisíc osob denně. Tento způsob „přesunu osob“ vzbuzoval nevoli velmocí. Protestovali proti němu nejen Britové, ale i americký velvyslanec v Praze. Nejvíce se ale „zajídal“ Sovětskému svazu, protože odcházející osoby považoval za své občany. Na tyto skutečnosti reagoval Toman tím, že „pro jistotu“ hranice několikrát uzavřel a za jejich opětné „otevření“ požadoval zvýšené částky „tranzitních poplatků“. Je pravděpodobné, že z těchto peněz financoval Toman výstavbu své výzvědné služby, část jich také odevzdával do pokladny ÚV KSČ a kromě toho si menší díl ponechával pro své vlastní potřeby.\n\nV roce 1947 zahájil Toman aktivity v dodávkách zbraní pro nově se formující židovský stát. Přebytky tuzemského naplno fungujícího zbrojařského průmyslu jakož i ukořistěné zbraně a munice po německé armádě našly uplatnění v Palestině, která tento artikl naléhavě potřebovala. Tyto československé dodávky zbraní do Palestiny ovšem implikovaly přímý konflikt s Brity. Dodávky měly podporu československé vlády, KSČ peníze potřebovala a tehdejší ministr zahraničí Jan Masaryk byl Izraelcům nakloněn a smlouvy podepisoval. Oficiálně dodávky zbraní směřovaly do Afriky, ale cílovou zemí byl Izrael. Izraelský premiér David Ben Gurion později uvedl, že „bez československých zbraní by Stát Izrael nevznikl.“ S odstupem času Toman prezentoval aktivity spojené s dodávkami zbraní jako činnost, kterou prováděl ze svého vnitřního „přesvědčení“, ale o tom, že sloužily i k jeho osobnímu obohacení z pochopitelných důvodů strategicky pomlčel.\n\nKromě výše uvedených aktivit se Toman věnoval i nezákonným transakcím s říšskými markami v americkém okupačním pásmu. K tíži mu lze připsat i účast na propuštění obchodního partnera, údajného válečného zločince, šéfa židovského pracovního tábora v Polsku Mariana Kargula z vězení. Toman dle tehdejší terminologie provozoval šmelinu – pomoci svých agentů organizoval výměnný obchod nedostatkového zboží mezi Československou republikou a některými západními státy a takto získané finanční prostředky ukládal na zahraniční konta. Dokonce se objevilo tvrzení, že Toman prozradil své sestře Arance (Aurélii) Roznicuk jména několika svých agentů. Aurélie sdělila jejich jména svému muži – sionistickému aktivistovi dr. Imrichu Rosenbergovi, který žil v Belgii. Imrich Rosenberg následně informoval západní tajné služby.\n\nOd poloviny roku 1947 ale Tomanovy výše popsané aktivity přestaly vyhovovat některým vlivným komunistickým funkcionářům. V boji o moc a vliv Toman nepatřil k žádnému stranickému křídlu a navíc se stále méně ochotně dělil s kýmkoliv o značné zisky, které mu z jeho aktivit plynuly. Navíc sovětští poradci v roce 1947 sdělili ministru vnitra Václavu Noskovi, že Toman ztrácí jejich důvěru. Zdůvodňovali to tím, že druhou světovou válku prožil v Londýně, což vzbuzovalo podezření na to, že by Toman mohl být „agentem cizí mocnosti“. Tomanův vliv a moc nebyly „po chuti“ ani náčelníkovi vojenské kontrarozvědky OBZ Bedřichu Reicinovi a ani jeho zástupci Karlu Vašovi, kteří v Tomanovi mohli vidět potenciálního konkurenta ve hře o vysoká vládní křesla.\n\nAgent NKVD, důstojník vojenské zpravodajské služby OBZ, soudce a prokurátor vykonstruovaných soudních procesů Karel Vaš osobně dohlížel na sepsání dopisu. Ten byl datován ke dni 22. prosince 1947, určen byl do rukou generálního tajemníka ÚV KSČ Rudolfa Slánského a popisoval Tomanovy „londýnské obchody“. Rudolf Slánský přestal držet ochrannou ruku nad Tomanem a 12. ledna 1948 byl na Tomana vydán zatykač. Ještě před tím, než byl oficiálně zatčen, byl koncem února 1948 poslán Václavem Noskem na nucenou „zdravotní dovolenou“, kterou měl strávit mimo Prahu. Nějaký čas byl držen v jakémsi domácím vězení, byl odříznut od jakéhokoli kontaktu s rodinou nebo přáteli. Tomanova manželka Pesla se šla informovat k Tomanovu šéfovi – ministru vnitra Václavu Noskovi. Bylo jí řečeno, že se nemá čeho obávat.\n\nSekční šéf rozvědky ministerstva vnitra Zdeněk Toman byl další obětí sovětské čistky, při níž byla odstraňována všechna ohniska možného odporu vůči komunistickému režimu v Československu. Jeho vliv byl příliš silný na to, aby mohl zůstat déle u moci. Byl příliš napojen na západní instituce, jakými byli UNRRA (United Nations Relief and Rehabilitation Administration – Správa Spojených národů pro pomoc a obnovu) a AJDC (The American Jewish Joint Distribution Committee). Byl sice komunistou, ale byl potenciálně nebezpečný hlavně tím, že věděl příliš mnoho o příliš velkém počtu mocných lidí. Stýkal se s britskými a americkými velvyslanci, kteří nelibě nesli a dokonce otevřeně protestovali proti tomu, že se na 250 000 východoevropských Židů mohlo ze svých dočasných domovů transferovat přes Československo do D.P. táborů. Toman věděl, kteří mocní měli prospěch z transakcí na černém trhu, které sám organizoval v rámci získávání peněz pro Československou komunistickou stranu a pro některé jiné subjekty. Někteří z těchto mocných měli ve svých domovech drahé koberce, které poskytl Toman, jiní od něj získali šperky pro své ženy, nemluvě o whisky a o doutnících, které byly pro obyvatele tehdejšího Československa více než úzkoprofilové.\n\nSpeciální komando Československé státní tajné policie (StB) zatklo Tomana v Praze ráno 27. dubna 1948. Zásah zdůvodnil pracovníkům rozvědky velitel StB podplukovník Jindřich Veselý tím, že byly při domovní prohlídce v bytě u manželů Tomanových nalezeny dva vzácné obrazy, spousta perských koberců, zlato a další cennosti. Tou dobou byl Toman již otcem asi půlročního syna Ivana, který se narodil manželům Tomanovým v říjnu roku 1947. Zdeněk Toman byl obviněn ze spekulací s valutami na černém trhu za účelem vlastního obohacení a bylo mu řečeno, že má očekávat trest smrti. Toman procházel tvrdými výslechy, ale od samého počátku s vyšetřovateli nespolupracoval a dokonce hrozil sebevraždou. Během věznění na pražském Karlově náměstí proběhla doma u Tomanů razie.\n\nTomanova manželka Pesla (Pavla Tomanová) pracovala jako lékárnice v jedné pražské nemocnici. Po Tomanově zatčení v dubnu 1948 byla rovněž vyslýchána státní bezpečností. Náhlou změnu situace neunesla a dne 8. května 1948 ukončila svůj život sebevražedným skokem z pavlače ze čtvrtého patra domu číslo 728/2 na Dürichově náměstí v Praze, kde Tomanovi bydleli. Pesla byla obuta do bot na vysokých podpatcích, v rukou svírala kabelku, která obsahovala zapečetěný dopis na rozloučenou. Ten byl adresován řídícímu důstojníkovi StB podplukovníku Jindřichu Veselému (na Ministerstvo vnitra) a mimo jiné obsahoval i následující věty (nebo spíše instrukce či poslední přání): „Vím, jak velice si Tvoje žena přála mít dítě. Jsi dobrý komunista, vychováš z něho dobrého komunistu. Odchází se mi těžko. V době, kdy se tvoří typ nového člověka, radujícího se z práce, ze života. A věřím pevně, že z Ivana uděláte takového člověka. Vyřiďte mému muži, že jsem s ním byla do poslední chvíle.“ Existuje domněnka, že Pavla Tomanová nespáchala sebevraždu, ale že byla nejspíše zabita, aby tak bylo demonstrováno Tomanovi, že je lépe spolupracovat s úřady, které připravovaly politické procesy, jež byly obdobou nechvalně proslulých stalinských kauz. Na příkaz policie bylo její tělo zpopelněno. V té době osmiměsíční syn manželů Tomanových – Ivan – zmizel a Toman ani nikdo z jeho příbuzných se s ním již nikdy nesetkal.\n\nBěhem věznění ve vyšetřovací vazbě, kdy čekal na soudní proces, se (i přes přísný zákaz) Toman záhy dozvěděl o tragickém skonu své manželky Pesly. V červenci 1948 měl být Toman převezen z malé věznice O–StB v justičním paláci na Karlově náměstí do přísněji střežené pankrácké věznice. Ještě před tímto přesunem naplánoval a provedl svůj útěk. Využil toho, že v justičním paláci panoval poměrně „volný“ režim. Pokud měli strážci dobrou náladu, dovolovali vězněným, aby si zatelefonovali domů nebo přátelům. (Toman při těchto hovorech hovořil obvykle anglicky, aby muži v uniformě nerozuměli.) Tomanovi se podařilo přemluvit jednoho strážmistra Sboru národní bezpečnosti (SNB) aby odnesl dopis Tomanovu příteli. Dopis obsahoval žádost o pomoc při útěku. Dne 22. června 1948 byl Toman strážným určen k mytí záchodů. Strážný jej na záchodě zamkl a šel si po svých. Toman byl sice vysokého vzrůstu, ale postavil si dva kbelíky pod nezadrátované okénko na toaletě, prolezl jím a seskočil do chodby soudu. Civilní šaty měl na sobě, a proto klidně z budovy odešel. (Ještě letmo zasalutoval uniformovanému členu SNB, aby tím naznačil, že k „nim“ patří.) Otevřené okénko bylo to jediné, co našel strážný na toaletě místo Tomana, ještě před tím, než vyhlásil poplach. Prohlídky na výjezdech z Prahy ani celostátní pátrání a zpřísněné kontroly na hranicích nepřinesly úspěch. Jedenáct strážných (včetně velitele věznice na Karlově náměstí) bylo potrestáno, ale nejspíše někteří z nich byli podplaceni. Tomanovi pomáhali přátelé zvenčí (šest jich bylo zatčeno). Tomana ukryl jeho známý na chatě za Prahou. Po pár týdnech (18. července 1948) překročil Toman hranice u Chebu (přesněji v prostoru Cheb–Marktredwitz) směrem do západního Německa (do Bavorska), po jedné z tajných stezek, kterou užívali i jeho agenti. Úspěch Tomanova útěku objasnil tajemník Svazu přátel SSSR Jan Kác v písemném hlášení generálnímu tajemníku ÚV KSČ Rudolfu Slánskému: „… polovina ministerstva vnitra, která s Tomanem spolupracovala, měla zájem na tom, aby zmizel, a proto pátrání sabotovala…“.\n\nNa Západě začal Toman spolupracovat s americkou vojenskou kontrašpionáží CIC. Využíval i skutečnosti, že na něj v cizině byla psána nejedna nemovitost, kterou používali jeho agenti. Podle jedné zprávy Toman prozradil svou zpravodajskou síť v Bavorsku Američanům, kteří ji následně zlikvidovali. Zřejmě se Toman zmínil i o česko–francouzském komunistovi Arturu Londonovi. O něm se tou dobou rozepsaly západní noviny jako o „agentu Informbyra“. Důsledkem jeho prozrazení byl i francouzskými úřady uvalený zákaz návratu tohoto muže do Paříže z jeho ozdravného pobytu ve Švýcarsku.\n\nDne 23. června 1949 byl Toman v Československu odsouzen v nepřítomnosti (za pašování „bižuterie“ a za účast na propuštění Mariana Kargula z vězení) komunistickou soudní mocí k trestu smrti a ke ztrátě veškerého majetku. Jeho odvolání k Nejvyššímu soudu ČR bylo zamítnuto (s odůvodněním, že uložený trest je přiměřený) 3. dubna 1950. V Československu Toman zanechal svého syna Ivana Tomana a svoji sestru Magdalenu (Lenku Tomanovou). Toman se o osud svého syna zajímal i na dálku z ciziny, ale bezvýsledně. Tomanova sestra Aranka (Aurelie) Roznicuk (Goldberger) se o osud svého synovce Ivana Tomana zajímala také. Po útěku Tomana z vězení na Karlově náměstí byla brutálně vyslýchána a nakonec odsouzena k patnácti letům odnětí svobody za velezradu. Po odpykání trestu se Aurélie dostala na svobodu počátkem šedesátých let dvacátého století a brzy odcestovala za svojí sestrou Magdalenou do Ameriky. Její dotazy na synovce, které zpoza Velké louže učinila, vyzněly „naprázdno“. Toman sám nikdy ve smrt svého syna Ivana neuvěřil a nikdy nenavštívil jeho hrob na motolském hřbitově. V poslední vůli synovi věnoval obnos deset tisíc dolarů.\n\nPo krátkém pobytu v Německu a v Paříži se Toman přesunul do Londýna a později za svými příbuznými do Venezuely. Tady obchodoval se stroji v rodinném závodě „Gexim“, který založil jeho bratr Ármin Goldberger. Ve Venezuele Toman získal velké jmění a opět si začal říkat Zoltan Toman (Thoman). Různým kulturním a vzdělávacím institucím v Izraeli posílal velké finanční příspěvky a dary. Na izraelské Ben Gurionově univerzitě v Beer Ševě získal čestný doktorát. (Této univerzitě odkázal pět milionů amerických dolarů, které byly použity na stavbu budovy.) Za charitativní aktivity obdržel Toman několik ocenění, a to jak v Izraeli, tak i v USA. Ve Venezuele se Toman podruhé oženil s Marií Marinadi.\n\nO osudu svého syna Ivana se Toman dozvěděl počátkem 90. let dvacátého století díky Úřadu pro dokumentaci a vyšetřování činnosti StB. Po Sametové revoluci (po roce 1989) v Československu byl Toman oficiálně rehabilitován. (Trest smrti mu byl změněn na jeden rok zbytkového trestu a odvolací soud zprostil Tomana viny v plném rozsahu žaloby.) Do Československa se Toman nepodíval (obával se zatčení) ani v devadesátých letech, nejblíže Praze byl ve Vídni.\n\nZemřel 20. prosince 1997 v přímořském mexickém městě Cabo San Lucas, později byl pochován v městě Santa Barbara v Kalifornii. Nakonec byly jeho ostatky převezeny a pohřbeny ve Venezuele – v Caracasu. Většinu jeho majetku zdědila jeho druhá manželka Maria Toman (Marinadi) a její tři dcery. Část svého rozsáhlého majetku rozdal Toman ještě během svého života. Vzácné obrazy věnoval Izraelskému muzeu v Jeruzalémě a pět miliónů amerických dolarů nakonec (po soudních tahanicích s ovdovělou Maria Toman (Marinadi) připadlo Ben Gurionově univerzitě.\n\nDavid Goldberger (??? – 1944) vlastnil ve městě Sobrance obchod s potravinami, kde se také prodával alkohol. Byl nábožensky založen a pocházel z rodiny, která byla příbuzensky spjata s rabíny vyznávajícími chasidismus. David Goldberger se oženil s Rosalií Thoman a měli spolu celkem osm dětí. Během druhé světové války byl (v březnu 1944) David Goldberger Němci a Maďary deportován do užhorodského ghetta a odtud byl následně poslán (17. května 1944) do KT Osvětim, kde během holocaustu zahynul.\n\nRosalie (Rosy) Goldberger (rozená Toman) (??? – 1944) se narodila ve městě Sobrance a provdala se za Davida Goldbergera. Byla ortodoxního vyznání a nosila paruku. Spolu se svým manželem měli celkem osm dětí. Během druhé světové války byla (v březnu 1944) Němci a Maďary deportována do užhorodského ghetta a odtud byla následně poslána (17. května 1944) do KT Osvětim, kde během holocaustu zahynula.\n\nPesla (Pesia) Gutman (25. prosince 1912, Końskie, Svatokřížské vojvodství, Polsko – 8. května 1948, údajná sebevražda po uvěznění manžela Dr. Zdeňka Tomana), dcera Mendela Gutmana (Gutman; Gutmann; Guttman; Guttmann). Na Karlově univerzitě v Praze vystudovala farmakologii a zde se také seznámila se Zoltánem Tomanem za něhož se provdala dne 26. ledna 1935 v Lodži v Polsku. (Provdaná Toman, respektive Goldberger.) Později uprchli oba do Anglie, kde přečkali léta druhé světové války. V Anglii Pesla pracovala jako dobrovolnice pro Český červený kříž (ČČK). Do osvobozeného Československa se po skončení druhé světové války vrátili společně. Po zatčení manžela (27. dubna 1948) byla vyslýchána státní bezpečností. Skokem z okna (8. května 1948) na dvůr domu, kde Tomanovi bydleli, údajně spáchala sebevraždu. Její bratr Zvi Gutman přežil válku a dostal se do Izraele.\n\nIvan Toman (4. října 1947, Praha – 7. března 1961, Praha) byl znám též jako „Michal Rohan“ (narozen 2. listopadu 1947 v Jihlavě). Po údajné sebevraždě své biologické matky Pesly (Pavly Tomanové) byl umístěn do státního útulku pro kojence v Praze Na Štvanici. Československá státní bezpečnost jej neustále přemisťovala na různá místa, dokud nezmizel příbuzným z dohledu. Úředně nebylo nikdy zjištěno nebo oznámeno místo jeho pobytu. Veškeré dotazy příbuzných byly buď ignorovány nebo záměrně odesílány na špatná místa. Československá státní tajná policie příležitostně zveřejňovala zavádějící zprávy o chlapci, ale nikdy se nepokusila vrátit dítě do rodiny nebo do normálního domova pro kojence. Nakonec Ivan Toman nalezl nový domov u manželů Jiřího a Ludmily (Lídy) Rohanových. Manželé Rohanovi byli prověření členové KSČ, Jiří Rohan byl řidičem u StB. Oficiální verze byla, že se jedná o sirotka nalezeného v polovině září 1948 na jedné z jihlavských ulic. Spolu s dítětem získali jeho adoptivní rodiče i finanční částku deset tisíc korun (a také většinu peněz, které Tomanovi zanechali v Československu na svých vkladních knížkách) od údajné matky, která v dopise tvrdila, že se hoch jmenuje Michal, že ona odchází na Západ a nemůže ho vzít s sebou. Ivan Toman získal (v rámci operace s krycím názvem „Ivan“) novou identitu jako Michal Rohan, který se podle rodného listu narodil 2. listopadu 1947. O jeho skutečné identitě věděl jen řídící důstojník StB Jindřich Veselý, příslušník StB kapitán Alois Samec (pověřený Ivanovým „zmizením“; Ivan alias Michal vyrůstal společně se synem Aloise Samce) a ministr vnitra Václav Nosek. Své skutečné biologické rodiče Ivan Toman alias Michal Rohan nikdy nepoznal. Ve věku čtrnáct let dne 7. března 1961 zemřel ve vojenské nemocnici v Praze – Střešovicích po padesát dnů trvajícím bezvědomí (kómatu). Bezvědomí bylo způsobeno úrazem (zhmožděním mozku) v pražském parku Stromovka (nešťastnou náhodou spadl hlavou na kámen). Cizí zavinění nebylo prokázáno. Manželé Rohanovi uložili jeho zpopelněné ostatky na motolském hřbitově. (Urnový háj u motolského krematoria. Hrob číslo 288.)\n\nÁrmin Goldberger (1903, Sobrance – 1998, Caracas, Venezuela). byl Tomanův starší bratr. Vychodil základní školu v Sobrance a střední školu v Užhorodě. Dále studoval elektrotechniku. Po absolvování vysokoškolských studií opustil Československo. Na jaře roku 1940 se přestěhoval do Venezuely. Celý svůj život pracoval jako inženýr. Ve Venezuele nejprve pracoval pro ministerstvo veřejných prací a později se stal nezávislým dodavatelem. Oženil se s Suze Eylenbur a měl s ní dvě děti (Tomáše, * 18. srpna 1940; a dceru žijící v Palo Alto v Kalifornii). Rodina Ármina Goldbergera žila v Caracasu a vlastnila průmyslovou společnost s názvem „Gexim“, která se v Caracasu zabývala průmyslovými stroji. Ármin Goldberger zemřel v roce 1998 ve Venezuele. Jeho syn Tomáš Goldberger se oženil s Cecilií a žijí spolu v Miami v USA.\n\nMaria Toman (Marinadi) (Maria Marinadi Toman) (??? – 2003). Z předchozího manželství měla tři dcery. V šedesátých letech dvacátého století se celá rodina přestěhovala do USA. Zemřela v roce 2003.\n\nBernát Jenő (Jeno) (Baruch) Goldberger (1906, Sobrance – 1944) byl Tomanův druhý starší bratr. Oženil se s Ellou Grunfeld. Během druhé světové války se stopy po něm ztratily. Zřejmě byl naverbován do maďarských praporů práce a zde jeho stopa končí. Baruch Goldberger se oženil s Ellou Braunfeld, narozenou 1914 v Sobrance. Během druhé světové války byla Ella (v březnu 1944) Němci a Maďary deportována do užhorodského ghetta a odtud byla následně poslána (17. května 1944) do KT Osvětim, kde během holocaustu zahynula.\n\nKromě dvou bratrů (Ármina a Barucha) měl Toman ještě celkem pět sester: Tři z nich zahynuly ke konci druhé světové války v KT Osvětim.\nDalší dvě Tomanovy sestry:\n\nMagdalena (Magdolna) (Lenka) (Lenke) Leibowitz (Toman (Goldberger)) (20. ledna 1913, Sobrance – 21. dubna 1999, USA) byla Tomanova sestra. Během druhé světové války byla poslána do Německa k Fanny Thomann – sestře její matky. V říjnu 1943 byla zatčena a spolu se svojí tetou poslána do KT Ravensbrück. Prošla několik táborů, až skončila v KT Bergen Belsen, kde se dočkala osvobození britskou armádou. Její zdravotní stav si vyžádal hospitalizaci ve švédské nemocnici, kde se zotavila a následně se vrátila do Prahy, kde žil její bratr Zdeněk Toman. V Praze se také setkala se svojí sestrou Arankou. Změnila si jméno na Lenka Tomanová a vdala se za Simona Leibovitze. V roce 1949 se jí podařilo s manželem opustit Československo a dostat se do Caracasu ve Venezuele za svým bratrem Árminem Goldbergerem. Žili ve Venezuele, kde získali v roce 1952 občanství. Dne 24. dubna 1966 přesídlili z Maiquetia (Venezuela) do USA do New Yorku. Zemřela 21. dubna 1999 a je pohřbena v Santa Barbara, Kalifornie.\n\nAranka (Aurelie) Roznicuk (Goldberger) (4. dubna 1918, Sobrance – 21. dubna 1999, Venezuela) byla Tomanova sestra. Po skončení místní školy absolvovala komerční kurz v Užhorodu. Pracovala v místním obchodě a následně se dostala do Užhorodu a později do Budapešti. V Budapešti byla zatčena a odeslána do koncentračního tábora Sipa Riga (nebo do tábora Bocce (Backa) v blízkosti jugoslávské hranice). Odtud byla (9. srpna 1944) s ostatními vězni transportována do KT Stutthof blízko polského přístavního města Gdaňsk. Tábor byl brzy evakuován (blížila se Rudá armáda) a následoval pochod smrti. Aranka byla osvobozena ruskou armádou ve východním Prusku a zamířila do Varšavy a potom do Sobrance, kde však nenalezla žádné přeživší členy rodiny. Nakonec se přestěhovala do Užhorodu, kde ji našel její bratr Zdeněk Toman a odvezl ji do svého domova v Košicích a později do Prahy. Aranka pracovala v Praze pro Ministerstvo sociálních služeb. Setkala se s Imrem (Imrichem) Rosenbergem, úředníkem repatriační komise v rámci Ministerstva sociálního zabezpečení. Podle židovského práva se vzali 2. října 1945. Den poté, co byl zatčen Arančin bratr Zdeněk Toman, byla (28. dubna 1948) \"Aranka Rosenberg\" zatčena a byla vězněna až do soudu 23. června 1949. Byla obviněna z nedovoleného obchodování s cizí měnou a z podvratné činnosti a byla odsouzena k patnácti letům vězení a těžkých nucených prací. Její odvolání (3. dubna 1950) bylo zamítnuto, propuštěna byla po odpykání třinácti let. Během věznění se s ní její manžel Imre Rosenberg v roce 1954 rozvedl (oženil se s psycholožkou Trudou Osterman v kanadské Ottawě). Aranka se odstěhovala do Venezuely za svými bratry. Později se vrátila do Československa a aktivně hledala (bez úspěchu) svého synovce Ivana Tomana. Žila ve Venezuele a opět se vdala. Spolu se svým manželem založila obchodní firmu „Eksa“, která prodávala drobnější výrobky Árminově firmě „Gexim“. Aranka zemřela 21. dubna 1999. Její manžel zemřel ve Venezuele a byl pohřben na židovském hřbitově.\n\nIzák Rosenberg (Itzhak; Imrich; Imre) (17. května 1913, Nové Mesto nad Váhom na Slovensku – 1986). Jeho otec Samuel Moshe (známý jako Maurice) působil v nábytkářském průmyslu v Novém Městě. Měl dva syny: Imricha (Imre) a Abraháma (Avraham, známý jako Adulo). Imrich absolvoval základní a střední školu v Novém Městě. Byl aktivní v sionistickém studentském hnutí. Na bratislavské univerzitě vystudoval práva a v Československu pracoval na různých pozicích v organizaci „Maccabi Hatzair“. Jeho články vycházely v různých sionistických publikacích v Československu. Před druhou světovou válkou navštívil Palestinu. Ve studiu práv pokračoval v Haagu (v Holandsku), kde se specializoval na práva menšin. Druhou světovou válku prožil v Anglii, kde pracoval v československé exilové vládě, v níž zastupoval české židovské zájmy. Po skončení druhé světové války se vrátil do osvobozeného Československa a byl jmenován do repatriační komise. Později přešel na Ministerstvo zahraničních věcí. Jeho otevřené sionistické názory mu na těchto vládních pozicích působily problémy. Aktivně vystupoval jménem židovské komunity. Dne 2. října 1945 se v Praze oženil s Arankou Goldbergerovou, sestrou Zoltána Tomana. Opustil funkce ve vládním aparátu a začal působit v soukromém sektoru. Prošel několik firem a nakonec pracoval pro finanční společnost nazvanou „Joint and Co.“ V rámci tohoto podniku cestoval často do zahraničí. Jeho poslední cesta byla do Belgie. V době Vítězného února 1948 v Československu byl v Bruselu. Do vlasti, kde jej hledala policie, se již nevrátil a odcestoval do Londýna. Zůstal v Londýně, ale snažil se zjistit, co se stalo s jeho manželkou v Československu. Ta byla mezitím odsouzena k patnácti rokům věznění a nucených prací. Izák Rosenberg byl v nepřítomnosti odsouzen na doživotí k nuceným pracím a ztrátě veškerého majetku. Rozhodl se k odjezdu do Kanady, kam dorazil bez finančních prostředků a zprvu se protloukal všelijak. Později se začal zabývat realitami a nakonec se zapojil i do akademické sféry. V roce 1954, kdy byla jeho žena Aranka stále ještě v Československu v komunistickém vězení, se s ní rozvedl. Později se v Ottawě (Kanada) oženil s psycholožkou Trudou Osterman. Žili v Izraeli a pak se vrátili do Kanady. Zemřel v roce 1986.\n\nZelig Goldberger alias Zdeněk Toman se stal hlavní postavou filmu (s názvem Toman) režiséra Ondřeje Trojana.\n"}
{"id": "1450285", "url": "https://cs.wikipedia.org/wiki?curid=1450285", "title": "Dům Esada Kuloviće", "text": "Dům Esada Kuloviće\n\nDům Esada Kuloviće (bosensky Zgrada Esada Kulovića) se nachází v bosenské metropoli Sarajevu. Palác z konce 19. století na rohu ulic \"Kulovića\" a \"Branilaca Sarajeva\" vznikl podle projektu českého architekta Karla Paříka pro potřeby místního významného politika a občana, Esada Kuloviće. \n\nDvoupatrová budova vznikla s fasádou odkazující na novorenesanční sloh – s velkými dělenými okny, se šambránami a dekorativními vázami. Výstavnější fasáda je obrácená směrem do ulice \"Branilaca Sarajeva\" (která je širší) než do Kulovićovy. \n\nKulović si budovu nechal vybudovat na pozemku, který zdědil. Stavba byla dokončena v roce 1896, nicméně pouze do druhého patra. Další části budovy výše již dokončeny nikdy nebyly. \n\n"}
{"id": "1450286", "url": "https://cs.wikipedia.org/wiki?curid=1450286", "title": "Orientální koberec", "text": "Orientální koberec\n\nOrientální koberec je ručně vázaný koberec vzorovaný s pestrými květinovými nebo abstraktními motivy.\n\nVýraz orientální koberec je známý teprve od druhé poloviny 19. století. Podle některých definic jsou za orientální považovány jen koberce vyrobené ve střední a jižní Asii, podle jiných mohou pocházet z kterékoliv oblasti ve světě, pokud jsou zhotoveny shora popsaným způsobem.\nZ několika desítek názvů bývají najčastěji jmenovány:\n\nÚdaje o rozsahu celosvětového obchodu s orientálními koberci nejsou publikovány. Známé je jen, že např. v první dekádě 21. století dosáhl světový export vázaných vlněných koberců cca 90 000 tun (o 25 % méně než v předchozí dekádě), a že vnitrozemský obchod v Íránu (druhý největší exportér) daleko přesahoval export.\n\nObchodování s vázanými koberci mělo podle některých znalců začít v 8. století před n. l. v Ázerbájdžánu. V době renesance se dostaly orientální koberce také do Evropy, kde s nimi začali tehdejší vládci dekorovat své paláce. V 16. století se výroba vázaných koberců značně rozvinula v Persii, perský šach Abbas systematicky podporoval prodej koberců do Evropy. Odtud se pak výroba rozšířila také do Indie a Číny. Koncem 19. století začali evropští a američtí podnikatelé organizovat v Persii výrobu vázaných koberců zaměřenou na vkus zákazníků v západních zemích.\nV 21. století rozeznávají někteří publicisté dva druhy zájemců o orientální koberce: Jedni, kteří s nimi chtějí jen zkrášlit své obydlí, a druzí, kteří hledají koberce jako (často spekulativní) investici. Obchod s historickými exempláři se často uskutečnuje na známých aukcích, kde mohou za určitých podmínek být vydraženy za extrémně vysoké ceny. Dosavadní rekord dosáhl v roce 2013 perský koberec ze 17. století (s motivy vinných listů na červeném pozadí) s prodejní cenou 33,7 milionů amerických dolarů.\n\nBěžný obchod s orientálními koberci je pro účastníky náročný na odborné znalosti a zkušenost a je spojen s finančními riziky. Orientální koberce se liší od jiných druhů zboží tím, že sotva existují objektivní kriteria pro stanovení jejich ceny. Někteří makléři nabízejí jako pomůcku k seznámení s mechanizmem tvorby cen koberců např. bodové hodnocení od 0 do 10 u sedmi základních vlastností koberce (viz následující tabulka):\nKaždá vlastnost se ohodnotí, počet bodů se pak násobí koeficientem vyjadřujícím její důležitost pro stanovení celkové hodnoty výrobku a součet všech 7 hodnot se násobí proměnlivým faktorem, který má vyjadřovat momentální postavení daného výrobku na trhu s ohledem např. na politické a ekonomické vlivy v oblasti původu výrobku. Faktor pro výpočet maloobchodní ceny asi 20 vybraných výrobků v USD/m se pohyboval v 1. dekádě 21. století v rozmezí 1,5 až 9, jeho výši určovali zkušení makléři. Použití podobných systémů v praxi je značně závislé na důvěryhodnosti patřičných informací.\n\n"}
{"id": "1450291", "url": "https://cs.wikipedia.org/wiki?curid=1450291", "title": "Suhrovické rybníky", "text": "Suhrovické rybníky\n\nSuhrovické rybníky jsou rybníční soustavou vybudovanou v letech 2013 – 2015 na říčce Kněžmostka na místě bývalého rybníka Šíďák. Rybniční soustava se skládá ze dvou velkých rybníků o rozloze vodní plochy 2,0 a 4,0 ha (měřeno ve směru od Suhrovic) a tří menších tůní. Rybníky se nalézají mezi vesnicemi Suhrovice a Drhleny, místními částmi města Kněžmost v okrese Mladá Boleslav. Podél rybníků vede žlutá turistická značka spojující Novou ves u Branžeže s Kněžmostem.\n\nRybníky jsou využívány pro sportovní rybolov.\n"}
{"id": "1450296", "url": "https://cs.wikipedia.org/wiki?curid=1450296", "title": "Drhlenský rybník", "text": "Drhlenský rybník\n\nDrhlenský rybník je rybník o rozloze vodní plochy 4,85 ha nalézající se na říčce Kněžmostka asi 0,2 km východně od centra obce Drhleny, místní části města Kněžmost v okrese Mladá Boleslav. Podél rybníka prochází žlutá turistická značka spojující Novou ves u Branžeže s Kněžmostem.\n\nRybník je využíván pro chov ryb a v létě i pro rekreaci. U rybníka se nalézá kemp.\n"}
{"id": "1450300", "url": "https://cs.wikipedia.org/wiki?curid=1450300", "title": "Otakar Kunstovný", "text": "Otakar Kunstovný\n\nOtakar Kunstovný, též Otakar T. Kunstovný (13. července 1884, Jindřichův Hradec – 9. května 1945, Praha), byl český pedagog, překladatel z francouzštiny a němčiny, zabit za Pražského povstání.\n\nNarodil se v rodině Václava Kunstovného, učitele na národní chlapecké škole v Jindřichově Hradci, a jeho manželky Karoliny, rozené Pavlečkové. Vystudoval jindřichohradecké gymnázium, kde maturoval v roce 1902. Na filozofické fakultě Karlovy univerzity studoval němčinu a francouzštinu. Dva semestry studoval ve Francii, na \"Faculté des lettres\" na pařížské Sorbonně. Univerzitní studia ukončil v roce 1907. \n\nJeho bratranci byli Arnošt Kvasnička (1898–1947, spolumajitel nakladatelství Kvasnička a Hampl) a architekt Vilém Kvasnička (1885–1969). Pedagog, divadelník a malíř Jan Křtitel Kunstovný (1854–1942) působící v Ústí nad Orlicí byl strýc Otakara Kunstovného i jeho bratranců Arnošta a Viléma.\n\nJako profesor reálky v Táboře aktivně propagoval abstinenci. V roce 1910 se stal suplentem na reálce v Karlíně.\n\nJiž v roce 1911 přestoupil z římskokatolické církve ke starokatolické; byl aktivní v hnutí v české sekci antiklerikálního ateistického hnutí \"Volná myšlenka\" a přispíval do jeho stejnojmenného časopisu. S tímto hnutím se rozešel v roce 1926.\n\nPrvní světovou válku strávil v armádě, od roku 1920 přešel na reálné gymnázium na Žižkově.\n\nS manželkou Vandou žil Otakar Kunstovný ve 30. letech 20. století v Košířích, ulici Václavka 309 (dnes Musílkova). Manželé Kunstovní vystoupili z církve roku 1919, měli děti Přemysla, Vandu a nejmladší Daruši (*1921).\n\nV roce 1941 byl předčasně penzionován a pracoval v úřadovně pražského magistrátu v Košířích. Dne 9. května 1945 měl být v úřadovně zadržen a při převádění na policejní stanici davem ubit a zastřelen.\nDobový tisk charakterizoval jeho smrt jako „…oběť revolučního kvasu…“; nekrolog hovořil o Kunstovném pozitivně a žádné podezření ze spolupráce s okupanty neuvedl. Otakar Štorch-Marien ve svých pamětech uvedl, že Kunstovný zaštítil svým jménem vydání knih \"Praha, kamenný sen\" (1940) a \"Praha v záři baroka\" (1941) rakouského spisovatele Ervina Weila (vyšlo pod krycím jménem Augustin Vojtěch, Erwin Weil zahynul v koncentračním táboře v roce 1942).\n\n\n\nČasto přispíval do časopisu \"Volná myšlenka\".\n\nFilologické znalosti Kunstovného byly obdivuhodné, ovládal nejen němčinu, francouzštinu (ze kterých překládal), ale i italštinu, španělštinu, angličtinu, polštinu, ruštinu a hebrejštinu; měl i částečné znalosti japonštiny a maďarštiny. Tyto znalosti mu umožnily sestavení umělého jazyka \"serve\". Vypracoval slovník a učebnice tohoto jazyka a přednášel o něm. Jazyk měl mít pouze 19 hlásek a měl se obejít bez mluvnice. Tisk o novém jazyce informoval v roce 1928.\n\n\n"}
{"id": "1450306", "url": "https://cs.wikipedia.org/wiki?curid=1450306", "title": "Wu-jüe", "text": "Wu-jüe\n\nŘíše Wu-jüe () byl v letech 907–978 jeden z jihočínských států období Pěti dynastií a deseti říší. Rozkládal se v moderní provincii Če-ťiang, později připojilo i přilehlé části provincie Fu-ťien. Vznikl roku 907, když Čchien Liou, ovládající zmíněný region, uznal svržení posledního císaře říše Tchang a nástup říše Pozdní Liang v severní Číně, přijal od lingského císaře titul krále Wu-jüe a vládl prakticky nezávisle. Království Wu-jüe patřilo mezi nejmocnější jižní státy, bylo známé svou učeností a kulturou. Království zůstalo nezávislé do roku 978, kdy se vzdalo říši Sung.\n\nKe konci říše Tchang autorita její vlády klesala a povstání Chuang Čchaoa v letech 874–884 ještě více oslabilo moc ústředních úřadů. V následujících desetiletích regionální vojenští guvernéři \"ťie-tu-š’\" spravovali svěřená území prakticky nezávisle.\n\nV Če-ťiangu byl koncem 9. století nejmocnější Tung Čchang, který od konce 70. let stál v čele místní domobrany zorganizované proti povstalcům a banditům a roku 887 odstranil guvernéra Che-tungu Liou Chan-tunga. Nestačilo mu postavení \"ťie-tu-š’\" Če-tungu, a roku 895 se prohlásil císařem Jüe, ale v tchangském jménu se proti němu postavil jeho generál Čchien Liou, který ho na podzim 896 porazil a zabil. Čchien Liou poté ovládl Če-ťiang jako \"ťie-tu-š’\" oblastí Čen-chaj a Tung-chaj, přičemž sídlil v Chang-čou. S konsolidací své moci začal budovat řádnou státní správu do níž nabíral vzdělané úředníky. Roku 902 byl jmenován knížetem z Jüe a roku 904 ještě knížetem z Wu. Ču Wen, ovládající většinu severní Číny, zprvu z pozice nejvlivnějšího muže tchangské vlády a od roku 907 císaře říše Pozdní Liang, čelil jak nepřátelům na severu (šatoským knížatům Li Kche-jungovi († 908) a jeho synovi Li Cchun-süovi, ovládajícím Šan-si), tak na jihu (království Wu, rozkládající se severně a západně od Wu-jüe). Loajální, byť nezávislé, Wu-jüe bylo proto pro něj přínosem, jak kvůli protiváze Wu, tak kvůli ekonomickým vztahům. Ve snaze získat Čchien Liouovu podporu, mu roku 907 Ču Wen udělil titul krále Wu-jüe. I později zasílal dary a uděloval vysoké čestné tituly Čchien Liouovi a jeho příbuzným. Čchien Liou oplátkou uznal Ču Wenovu formální nadřazenost, ale svému území vládl nezávisle. Vyhlásil i vlastní éru vlády, byť ve vztazích s vládci severní Číny používal na znamení formální podřízenosti jejich éry a zasílal jim tribut.\n\nStrategické postavení Wu-jüe se zhoršilo roku 918, kdy Wu dobylo dosud nezávislý kraj Čchien-čou (dnes Kan-čou v jižním Ťiang-si) podporovaný státy Wu-Jüe, Min a Čchu. Přes Čchien-čou totiž procházela vnitrozemská dopravní trasa z Wu-jüe a Min na sever územím států Čchu a Ťing-nan do severočínských říší. Po roce 918 wujüeským poslům a obchodníkům cestujícím na sever nezbylo než používat výrazně kratší, ale nebezpečnější plavbu po Východočínském moři do Šan-tungu. Roku 923 Čchien Liou obdržel od císaře říše Pozdní Liang vyšší titul král země Wu-jüe (\"Wu-jüe kuo-wang\"), ojedinělý titul \"kuo-wang\" ho stavěl nad ostatní krále (\"wang\"). Království Wu protestovalo s tím, že jméno Wu se vztahuje k zemím státu Wu a nikoliv státu Wu-jüe. Čchien Liou poté přejmenoval svůj palác, úředníky i služebnictvo s použitím titulů a označení funkcí používaných v císařstvích, prakticky se choval jako císař ve všem kromě používání samotného titulu císař. Vyvyšování se Čchien Lioua vedlo pozdnětchangský dvůr roku 929 k přerušení diplomatických styků, ale už roku 931 byly vztahy obnoveny.\n\nWu-jüe mělo napjaté vztahy, které čas od času vyústily ve válečné střety, s Wu a státem Jižní Tchang, nástupcem Wu. Přátelské vztahy udržovalo s jihozápadním sousedem, královstvím Min. Diplomatické styky navázalo též s dalšími jihočínskými státy, Ťing-nan, Čchu a Jižní Chan. Roku 919 Wu požádalo Wu-jüe o uzavření míru, který vydržel dvě desetiletí, a přežil i změnu státu Wu ve stát Jižní Tchang.\n\nPo úmrtí Čchien Lioua se novým králem Wu-jü stal jeho syn Čchien Jüan-kuang, roku 941 následovaný svým synem Čchien Chung-cuoem. Roku 947 nastoupil na trůn Čchien Chung-cuoův bratr Čchien Chung-cung, vzápětí svržený generálem Chu Ťin-s’em, který na trůn dosadil dalšího Čchien Chung-cuova syna, Čchien Chung-čchua. Za vlády rodu Čchiou se Wu-jüe těšilo z vnitřního míru, který umožnil ekonomický a kulturní rozvoj. Vláda zorganizovala výstavbu přehrad a kanálů, kterou vedl nově zřízený specializovaný úřad pro vodní díla. Země byla známá výrobou a exportem hedvábí, papíru a porcelánu. Živě se rozvíjel námořní obchod se severovýchodem Číny, Japonskem, i jihovýchodní Asií. Administrativně se dělilo na třináct krajů, mělo početné obyvatelstvo, přibližně 550 700 domácností.\n\nVe 40. letech 10. století se stát Min začal rozpadat ve vnitřních rozbrojích, nakonec roku 945 jeho většinu obsadila jižnětchangská armáda. Minští představitelé ve Fu-čou se však roku 946 se poddali Wu-jüe a požádali jej o pomoc. Wujüeská armáda následně porazila jižnětchangské oddíly, obsadila Fu-čou a připojila jej ke svému území. Roku 956 severočínská říše Pozdní Čou požádala Wu-jüe o podporu ve válce se státem Jižní Tchang. Wujüeská vláda po intenzivní debatě souhlasila, nicméně wujüeská armáda byla tchangskými oddíly odražena. Válka však roku 958 skončila čouským vítězstvím a říše Jižní Tchang byla nezvratně oslabena: ztratila všechna území severně od řeky Jang-c’-ťiang, její panovník se vzdal císařského titulu přestala být pro Wu-jüe hrozbou. Naproti tomu zesílení severočínské říše Pozdní Čou (resp. od roku 960 říše Sung) a bližší sousedství s nimi nutilo Wu-jüe k silnějším projevům podřízenosti vůči severu.\n\nRoku 975 říše Sung dobyla sousední stát Jižní Tchang, vláda Wu-jüe viděla odpor jako beznadějný a rozhodla se vzdát Sungům. Kvůli úmrtí sungského císaře Tchaj-cua roku 976 a následném smutku se přechod Wu-jüe pod sungskou správu protáhl a odložil do roku 978. Změna proběhla v klidu, poslední wujüeský panovník Čchien Chung-čchu obdržel titul krále země Chuaj-nan (\"Chuaj-nan kuo-wang\"), také členové jeho rodiny a wujüeští hodnostáři si zachovali tituly a hodnosti.\n\n"}
{"id": "1450323", "url": "https://cs.wikipedia.org/wiki?curid=1450323", "title": "Římskokatolická farnost Drahanovice", "text": "Římskokatolická farnost Drahanovice\n\nŘímskokatolická farnost Drahanovice je územní společenství římských katolíků s farním kostelem svatého Jakuba Většího v děkanátu Olomouc.\n\nDrahanovice se poprvé připomínají roku 1322. Farnost je poprvé doložena v pramenech již roku 1349; v 16. století byla několik desetiletí protestantská. Současná podoba farního kostela pochází z roku 1742, má středověké jádro (první zmínka je z roku 1349). Po požáru v roce 1799 bylo zvýšeno obvodní zdivo a kostel byl zaklenut. \n\nOd července 2015 je administrátorem excurrendo R. D. Mgr. Mirosław Łukasiewicz.\n\nVe farnosti se koná každoročně farní den. Od roku 2000 se farnost zapojuje do akce tříkrálová sbírka, v roce 2017 se při ní vybralo 35 374 korun.\n\n"}
{"id": "1450329", "url": "https://cs.wikipedia.org/wiki?curid=1450329", "title": "Velemyš největší", "text": "Velemyš největší\n\nVelemyš největší (\"Phloeomys cumingi\"), dříve zvaná také jako krysa největší, je druh hlodavce žijící pouze na filipínském ostrově Luzon. Podle kategorizace IUCN patří mezi zranitelné druhy.\n\nVelemyš největší má robustní tělo, krátké nohy, okrouhlé ušní boltce a dlouhý ocas. Váží 1,4 až 2,1 kg. Je podobná o trochu větší příbuzné velemyši obláčkové – oproti ní má jednobarevnou hnědošedě zbarvenou srst bez světlých ploch.\n\nŽije v korunách stromů, je aktivní v noci. Žije samotářsky, jen občas se sdružuje do malých skupin. Rodí jedno mládě, které je oproti menším myším dobře vyvinuté. Matka jej nosí pevně přisáté na břiše.\n\nChov v zoo je velkou raritou. První odchov mezi světovými zoo se povedl v roce 2009 v Zoo Lipsko, která tento druh chovala v letech 2008–2016. V roce 2018 byla velemyš největší chována v rámci Evropy jen ve třech českých zoologických zahradách. Jednalo se o:\n\n\nZoo Praha vede evropskou plemennou knihu (ESB).\n\nChov tohoto druhu v Zoo Praha započal v roce 2010, kdy přišla první zvířata ze Zoo Plzeň a Zoo Lipsko. První mládě se narodilo v roce 2012. Ke konci roku 2017 byl chován jeden samec.\n\n"}
{"id": "1450333", "url": "https://cs.wikipedia.org/wiki?curid=1450333", "title": "Andrew Lass", "text": "Andrew Lass\n\nAndrew Lass (*1947 New York, USA) je americký profesor kulturní a sociální antropologie. Vedle vědecké práce se věnuje fotografii, kresbě a poezii.\n\nAndrew Lass se narodil v New Yorku, ale vyrostl v Praze, kde se jeho rodiče (oba novináři) usadili. Studoval na FAMU a na Filozofické fakultě UK, provázel Allena Ginsberga při jeho pobytu v Praze, a žije v South Hadley (stát Massachusetts, USA). Na podzim roku 1968 se stal členem pražské surrealistické skupiny. V roce 1973 byl se svými rodiči normalizačním režimem z Československa vyhoštěn. \n\nNa Massachusettské univerzitě v Amherstu získal doktorát v oboru kulturně-sociální antropologie. Přednáší na Mount Holyoke College v Massachusetts, kde byl v roce 1999 jmenován plným profesorem a roku 2005 získal ocenění nejlepšího pedagoga. Za svou pedagogickou činnost byl také oceněn Americkou antropologickou společností, která mu v roce 2010 udělila \"Award For Excellence in Undergraduate teaching of Anthropology\". Akademie věd ČR mu udělila Cenu Jana Evangelisty Purkyně (1995). Na podzim 2014 dostal Cenu Nadace Dagmar a Václava Havlových – Vize 97 . která vydala výběr z jeho prací vzniklých po roce 1990 — Místo času. \n\nOd roku 1990 se opět účastní surrealistické skupinové aktivity, kolektivních výstav a přispívá do časopisu \"Analogon\", \"Vesmír\" a \"Host\". Kromě fotografování píše eseje a kreslí. Je autorem několika básnických sbírek. \n\n\n\n"}
{"id": "1450334", "url": "https://cs.wikipedia.org/wiki?curid=1450334", "title": "Seznam dílů pořadu Česko Slovensko má talent", "text": "Seznam dílů pořadu Česko Slovensko má talent\n\nToto je seznam dílů pořadu Česko Slovensko má talent.\n\n<onlyinclude>\n\n</onlyinclude>\n"}
{"id": "1450335", "url": "https://cs.wikipedia.org/wiki?curid=1450335", "title": "Åmdals Verk", "text": "Åmdals Verk\n\nÅmdals Verk je vesnice a bývalý měděný důl v obci Tokke v Kraje v Norsk Vestfold og Telemark v Norsku je vzdálen 8 km jižně od města Dalen.\n\nV oblasti Tokken byla měď objevena v roce 1688. Těžba měděné rudy byla zahájená v roce 1691 a s přestávkami těžena až do roku 1945. Během 250 let bylo vyrubáno kolem jednoho miliónu tun horniny a z ní extrahováno na 8 až 10 000 tun mědi. Nejlepší období bylo v letech 1870–1884, kdy ve vesnici byla škola a lékař.\n\nBývalý důl je součástí West Telemark Museum s ukázkou historie hornictví a v letních měsících jsou zpřístupněny štoly pro veřejnost.\n"}
