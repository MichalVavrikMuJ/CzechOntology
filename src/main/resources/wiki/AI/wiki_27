{"id": "1477148", "url": "https://cs.wikipedia.org/wiki?curid=1477148", "title": "Jana Počtová", "text": "Jana Počtová\n\nJana Počtová (* 30. července 1980, Praha) je česká režisérka, dokumentaristka a scenáristka.\n\nStudovala Katedru divadelních, filmových a mediálních studií na Univerzitě Palackého. Poté přešla na na Katedru dokumentární tvorby na FAMU. Během studií absolvovala zahraniční stáž v Paříži na Université Paris 8.\n\nDlouhodobě pracovala na několika filmových festivalech – MFF Karlovy Vary, Jeden svět či AFO Olomouc. Spolupracovala s nadací Člověk v tísni na projektu o dcerách politických vězňů „Dcery 50. let\", anebo na projektu Česko-Německého fondu budoucnosti „Živá paměť\" pro německou vládu, kde sbírala výpovědi lidí nuceně nasazených za 2. sv. války a lidí, kteří přežili koncentrační tábory. S Českou televizí spolupracovala na cyklech: Příběhy slavných, Cestománie, Na cestě, Generace 0, Vesnicopis (autor námětu), Celnice, Magazín Q nebo Kultura.cz. Dále také např. na hranných seriálech jako Vyprávěj, Mazalové či První republika.\n\nZ její autorské tvorby je možné jmenovat filmy Eshq (2004), dokumentární portrét 4 afgánských žen, tematicky se dotýkající lásky, partnerských vztahů a kulturních odlišností. Dále divadelně ‐ filmový projekt Vostodvacet (2005), kde je 8 osob uzavřených na několik dnů v malém prostoru a snaží si vytvořit vlastní tvůrčí prostor, sběrný dlouhometrážní dokument o multikulturním stánku Prahy Palác Akropolis, Akráč (2008), nebo Oči tygra (2011), příběh malé boxerské tělocvičny, ve které se náš přední rómský boxér Stanislav Tišer snaží pomocí boxu stáhnout děti ulice od drog ke sportu.\n\nVelkého ohlasu došel její celovečerní dokumentární film Generace Singles (2011), kde reflektovala svobodné a nezávislé lidi, kteří nemají potřebu se realizovat v páru. V roce 2011 se stal tento film 2. nejúspěšnějším dokumentem roku, obdržel Cenu spolku kinařů, cenu na festivalu Finále Plzeň, uveden byl v soutěži na MFDF Jihlava a účastnil se také řady zahraničních festivalů. Jana Počtová dále pokračovala celovečerním dokumentárním filmem Sněhová pole Ivana Hartla (2012), který reflektuje dva odlišné životy Ivana Hartla, celovečerním portrétem tragicky zesnulého předního českého dokumentaristy Pavla Kouteckého s názvem Fragmenty PK (2013) a filmem Yo-Yo means Yes Yes (2014), dokumentárním filmem o české YO-YO scéně.\n\nV roce 2017 byl do kin uveden její celovečerní dokumentární film Nerodič, který reflektuje rodičovství a partnerství dneška. Film získal Cenu Poroty České soutěže v rámci festivalu dokumentárních snímků Jeden svět 2018.\n"}
{"id": "1477151", "url": "https://cs.wikipedia.org/wiki?curid=1477151", "title": "Erica Jongová", "text": "Erica Jongová\n\nErica Jongová, rodným jménem Erica Mannová (* 26. března 1942, New York), je americká spisovatelka. Její knihy jsou autobiografické, eroticky otevřené, feministicky zakotvené a mapují typická dilemata ženského života v různých jeho fázích.\n\nNarodila se v židovské rodině. Vystudovala anglickou literaturu na Kolumbijské univerzitě v New Yorku. Poté vyučovala angličtinu na City College v New Yorku a jeden čas i v německém Heidelbergu, kde žila s druhým manželem. Právě v Německu začala psát. Nejprve vydala sbírku básní \"Ovoce a zelenina\" (1971) a pak román, jímž se rychle proslavila: \"Strach vzlétnout\" (1973). Kniha se stala bestsellerem, celosvětově se jí prodalo 20 milionů výtisků. Biografii věnovala svému příteli Henry Millerovi, nazvala ji \"Démon zblízka\" (1993).\n\n\n\n"}
{"id": "1477156", "url": "https://cs.wikipedia.org/wiki?curid=1477156", "title": "Mučinga", "text": "Mučinga\n\nMučinga je pohoří v Zambii. Táhne se od severovýchodu k jihozápadu v délce zhruba 500 km. V jižní polovině tvoří jeho jihovýchodní svahy výrazný eskarpment. \n\nPohořím prochází kontinentální rozvodí – vody ze severozápadní části jsou odváděny řekou Chambeshi do přítoku Konga a do Atlantiku, kdežto vody z jihovýchodní části jsou odváděny řekou Luangwa do Zambezi a do Indického oceánu.\n"}
{"id": "1477159", "url": "https://cs.wikipedia.org/wiki?curid=1477159", "title": "Coretta Scott Kingová", "text": "Coretta Scott Kingová\n\nCoretta Scott Kingová (27. dubna 1927 – 30. ledna 2006) byla americká autorka, aktivistka především v oblasti občanských práv a manželka Martina Luthera Kinga Jr.\n\nCoretta Scott Kingová v 60. letech 20. století pomáhala vést Afroamerické hnutí za občanská práva. Byla aktivní obhájkyní afroamerické rovnosti (\"African-American\"). Kingová se seznámila s manželem, když navštěvovala univerzitu v Bostonu. Oba byli stále aktivnější v americkém hnutí za občanská práva. Byla také zpěvačkou a často začleňovala hudbu do své práce v oblasti občanských práv.\n\n1. září 1954 se Martin Luther King Jr. stal pastorem na plný úvazek baptistického sboru Dexter Avenue (Dexter Avenue Baptist Church). Coretta se obětovala ve prospěch díla svého manžela, když se vzdala svého snu stát se zpěvačkou. Tato její oddanost a důvody, proč se vzdala svých vlastních ambicí, se staly symbolem akcí afroamerických žen v průběhu hnutí za jejich práva. Pár se přestěhoval do farního kostela na ulici South Jackson Street, kde se Coretta stala členkou pěveckého sboru a vyučovala nedělní školu. Účastnila se práce v Baptistické vzdělávací unii (\"Baptist Training Union\") a v Misijní společnosti (\"Missionary Society\"). Poprvé se objevila v Prvním baptistickém sboru 6. března 1955, kdy podle E. P. Wallace „zaujala koncertní publikum“. \n\nMartin Luther King byl uvězněn 19. října 1960 za stávkování v obchodním domě. Poté, co byl za tři dny propuštěn, byl Coretty manžel poslán zpět do vězení 22. října za řízení s řidíčákem z Alabamy, zatímco byl obyvatelem Georgie a byl poslán do vězení na čtyři měsíce těžkých prací. Po zatčení manžela Kingová věřila, že to on nepřežije a volala si s přítelem Harrisem Woffordem a plakala, když říkala: „Zabijou ho. Vím, že ho zabijou.“ Hned poté, co s ní mluvil, kontaktoval Wofford Sargenta Shrivera v Chicagu, kde tehdejší kandidát na prezidentský úřad John F. Kennedy dělal kampaň a svěřil Shriverovi Kingové obavy o jejího manžela. Poté, co Shriver počkal, až bude s Kennedym o samotě, navrhl mu, aby zatelefonoval Kingové a vyjádřil jí sympatie. Kennedy poté Kingové zavolal.\n\nNěkdy poté Bobby Kennedy dosáhl propuštění Kinga z vězení. Martin Luther King Sr. byl tak vděčný za pomoc, že Kennedyho volil, a řekl: „Vyberu si katolíka nebo samotného ďábla, jestli bude otírat slzy z očí mojí snachy.“ Podle Coretty Kennedy řekl:\n\nKingová hrála významnou roli v letech po atentátu na jejího manžela v roce 1968, kdy se angažovala v boji za rasovou rovnost a stala se aktivní v ženském hnutí. Kingová založila Kingovo centrum (King Center) a usilovala o to, aby narozeniny jejího manžela byly státním svátkem. Nakonec uspěla, když Ronald Reagan podepsal zákon, který ustanovil Den Martina Luthera Kinga na 2. listopadu 1983. Později rozšířila svůj záběr tak, že zahrnovala jak opozici vůči apartheidu, tak obhajobu práv LGBT. Kingová se stala známou mnoha politiků před a po smrti Martina Luthera Kinga, včetně Johna F. Kennedyho, Lyndona B. Johnsona a Roberta F. Kennedyho. Její telefonický rozhovor s Johnem F. Kennedym během prezidentských voleb v roce 1960 byl historiky připočítán k mobilizaci afro-amerických voličů.\n\nV srpnu 2005 utrpěla C. S. Kingová cévní mozkovou příhodu, která paralyzovala její pravou stranu. Nebyla schopná mluvit; o pět měsíců později zemřela na selhání dýchání kvůli komplikacím rakoviny vaječníků. Na její pohřeb přišlo přibližně 10 000 lidí, včetně čtyř z pěti žijících amerických prezidentů. Byla dočasně pohřbena na pozemku Kingova Centra, dokud nebyla pohřbena vedle svého manžela. Byla uvedena do Síně slávy žen Alabamy a byla první Afroameričankou, které byla dána pocta v Georgia State Capitolu. Kingová byla označována jako „první dáma hnutí za občanská práva“.\n"}
{"id": "1477172", "url": "https://cs.wikipedia.org/wiki?curid=1477172", "title": "Serie A 1968/69", "text": "Serie A 1968/69\n\nSoutěžní ročník Serie A 1968/69 byl 67. ročník nejvyšší italské fotbalové ligy a 37. ročník od založení Serie A. Soutěž začala 29. září 1968 a skončila 18. května 1969. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli SPAL, AC Brescia a AC Mantova sestoupili do druhé ligy. Opačným směrem putovali tři týmy, jimiž byli SSC Palermo (vítěz druhé ligy), Pisa SC a AC Hellas Verona.\n\nTitul v soutěži obhajoval klub Milán AC, který v minulém ročníku získal své 9. prvenství v soutěži.\n\n\nNejlepším střelcem tohoto ročníku Serie A se stal italský útočník Luigi Riva. Hráč US Cagliari vstřelil 20 branek.\n"}
{"id": "1477174", "url": "https://cs.wikipedia.org/wiki?curid=1477174", "title": "Fara v Dražicích", "text": "Fara v Dražicích\n\nFara v Dražicích (asi 6 km západně od Tábora) s číslem popisným 30 je barokní budova vystavěná v 18. století. Od roku 1963 patří mezi kulturní památky.\n\nFara se nachází v horní, zastavěné části obce Dražice, patrně na místě areálu někdejšího hradu. Stavba je štítem orientována do ulice, která probíhá od východu na západ. V jižní části areálu fary se nachází komplex dvou stodol. Mezi starší stodolou a farou je přistavěna brána vedoucí k holubníku a kurníku. Objekt šířkově přesahuje starší stodolu, na kterou na východě navazuje novější stodola. Všechny stavby ohraničují malou zahradu, pouze na straně do ulice je zahrada uzavřena plaňkovým plotem. Na západě od objektu fary se rozkládá rozlehlý ovocný sad, vymezený vysokou ohraní zdí. Na kratší, východní straně je sad přístupný branou.\n\nFara byla vystavěna po obnovení dražické farnosti v roce 1754. Její dnešní podoba pochází z konce 18. století. Od roku 1786 je zde trvale vedena matrika.\n"}
{"id": "1477177", "url": "https://cs.wikipedia.org/wiki?curid=1477177", "title": "Vlčkova vila", "text": "Vlčkova vila\n\nVlčkova vila stojí v Břevnově na Praze 6. Jedná se o polovinu dvojvily, která byla navržena ve 30. letech 20. století architekty a projektanty Františkem Dittrichem a Jaroslavem Kalvachem na objednávku profesora Vladislava Vlčka a jeho ženy Marie Vlčkové. V dohledné době projde Vlčkova vila citlivou rekonstrukcí podle návrhu architektonického studia BY architects.\n\nVlčkova vila se nachází na adrese Zeyerova alej 1116/23 v klidné části Prahy 6, na parcele č. 469/15. K domu patří přes 500 m² veliká rovinatá zahrada se vzrostlými stromy a okrasnými keři. V těsné blízkosti domu je Obora Hvězda s Královským letohrádkem Hvězda z roku 1530. Vila je v docházkové vzdálenosti od oblíbeného parku a usedlosti Ladronka, Břevnovského kláštera, Litovického potoka a Libockého rybníku. V blízkosti se nachází také přírodní rezervace Divoká Šárka. Břevnov je poprvé v pramenech zmiňovaný v 10. století. Nejvýznamnější historickou budovou a centrem vzdělanosti je Břevnovský klášter. Územím Břevnova prochází část historické poutní cesty z pražské Lorety do kláštera v Hájku. Cesta byla lemována dvaceti kapličkami z let 1720–1726. Dodnes se dochovalo dvanáct z těchto kaplí, pět z nich stojí právě na území Břevnova. Také z moderní architektury stojí v Břevnově významné stavby, například Hotel Pyramida, budova Ústavu makromolekulární chemie Akademie věd ČR a Velký strahovský stadion. Mezi významné osobnosti spojené s Břevnovem patří Lubomír Brabec (* 1953), Jaroslav Seifert (1901–1986), Jan Patočka (1907–1977), Pavel Bobek (1937–2013) a Milan Hlavsa (1951−2001). Atmosféru Břevnova si uchovává Břevnovský hřbitov. Pohřbeni jsou zde například Karel Kryl, Jan Patočka a Jan Anastáz Opasek.\n\nPlány domu vytvořili v roce 1930 František Dittrich a Jaroslav Kalvach. Jejich firma, ARCHITEKTI-STAVITELÉ Dittrich – Kalvach, sídlila tehdy v Praze v Košířích na adrese Cibulka č. p. 551. Podnikatel František Dittrich (1899–1979) vlastnil stavební firmu, navrhoval a realizoval mnoho staveb v Praze a jejím okolí i v dalších městech. Jeho stavby stojí také v Hradci Králové a v Lázních Bohdaneč. Po ukončení spolupráce s Jaroslavem Kalvachem se spojil s dalším společníkem a pokračoval ve výstavbách domů. Dittrich spolupracoval také se slavným architektem Josefem Gočárem na realizacích domů v Hradci Králové. Josef Gočár navrhl pro Františka Dittricha a jeho rodinu vilu v Tichém údolí v Roztokách, č. p. 108. Vila stojí na místě letní vily „Milada“, kterou navrhl architekt František Buldra v roce 1880 (vila byla zbourána 1937). Celoročně obyvatelná vila byla postavena v roce 1938 podle projektu Jiřího a Josefa Gočárových. Gočár byl také autorem interiéru vily. Dům je příkladem romantického odstínu funkcionalismu a je obklopený terasovitou zahradou. Vila byla k vidění v rámci výstavy \"Prima sezóna, Vily v okolí Prahy\" ve Středočeském muzeu v Roztokách u Prahy. Tato výstava se zaměřovala na interiérový a oděvní design první republiky. Na výstavě byl mimo jiné dobový nábytek z této vily, fotografie vily a jejich majitelů. \n\nV Praze se nachází mnoho domů, které František Dittrich navrhoval a realizoval. Jedním z nich je i funkcionalistická novostavba U Staré paní. Stojí v Michalské ulici 9 na Praze 1 na místě domu U proroků z 15. století. Dům U Staré paní je v současnosti penzionem s restaurací a vlastním jazzovým klubem. Mezi další domy navržené Františkem Dittrichem v Praze patří například funkcionalistická stavba v Žitné ulici č. p. 585/2 na Praze 1, bloky domů ve Strašnicích v ulicích V Předpolí a Na Hroudě a další vilové domy na Suchdole. \n\nStavbu vily v Zeyerově aleji v Břevnově na Praze 6 si objednal profesor Vladislav Vlček pro svou rodinu.\n\nVlčkova vila je postavena ve slohu moderny a odpovídá stylu užitné architektury 30. let 20. století s důrazem na symetrii, čisté linie a propracované detaily. Stavba ladí se sousedními domy, zahradami i s širším okolím. Výraznými prvky jsou valbová střecha (zešikmená ze všech stran) a rizalit v půdorysu obdélníku. Rizalit je středové průčelí stavby, které vystupuje z líce domu. Vilový dům má převažující vertikalizační systém, který zdůrazňuje rizalit a římsu. Prosklená veranda vystupuje ze základů vilového domu do zahrady a tvoří s balkonem výrazný plastický efekt. Dům má ručně vyráběná špaletová okna na míru a originální dřevěné schodiště. Podlahovou krytinu v domě tvoří původní dubové parkety. \n\nV suterénu domu jsou dva sklepy a prádelna. V přízemí se na jižní straně domu nacházejí dva prostorné pokoje se vstupem na verandu a s výhledem do zahrady, dále pak kuchyně s jídelnou, koupelna a samostatná toaleta. V prvním patře je totožné rozmístění místností - dva pokoje se vstupem na balkon s výhledem na zahradu, kuchyně, koupelna a oddělená toaleta. Podkroví je také obytné, v současné době však nevyužité. V roce 1968 přibyla na pozemku vedle vily zděná garáž o velikosti 23 m². Díky velkorysé stavební dispozici - vysokým stropům, prosvětleným pokojům a velké okrasné zahradě - se jedná o mimořádně zdařilou stavbu meziválečné éry.  \n\nVila je nyní ve stavu před rekonstrukcí dle návrhu architektonického studia BY Architects. Jedná se o mladý  architektonický atelier, který byl v roce 2017 nominovaný mezi finalisty soutěže o nejlepší interiér. V současnosti jsou navržené tři možné varianty rekonstrukce vilového domu. První z nich je luxusní rodinná rezidence v celé vile, druhá varianta je uzpůsobení vily pro reprezentativní firemní sídlo a třetí varianta je vytvoření tří samostatných bytových jednotek.\n\nPři zachování rezidenčního využití domu se v plánech rekonstrukce počítá s lehkou změnou dispozice, která zohledňuje dnešní trendy bydlení. Mezi ně patří mimo jiné samostatné vstupy z haly do pokojů, koupelen a na toalety bez nutnosti procházet jinými místnostmi. Dalším současným trendem je dispoziční změna obývacího pokoje v prvním a v druhém nadzemním podlaží – původní obývací pokoj se rozdělil na dva samostatné pokoje a kuchyně se spojila s dřívější ložnicí v prostorný obývací pokoj s kuchyňským koutem. Na kout navazuje praktický prostor pro pračku a domácí práce. Ve třetím nadzemním podlaží vznikne jinak řešený obytný prostor s velkými pokoji, halou, koupelnou a toaletou. Všechny obytné místnosti ve vile jsou navržené tak, aby do nich maximálně dopadalo denní světlo a výhled z nich vedl do okrasné zahrady.\n\nDům nechal postavit profesor českého malostranského gymnasia Vladislav Vlček se svou ženou Marií Vlčkovou. V domě žil později jejich syn, RNDr. PhMr. Vladislav Vlček, (30. července 1912 Praha – 18. října 1979 Praha). Vedle své vědecké dráhy byl také lidoveckým politikem. V období tzv. pražského jara byl ministrem zdravotnictví ČSSR, konkrétně od 8. dubna do 31. prosince 1968. Poté se na dobu od 8. ledna 1969 do 11. února 1971 stal prvním ministrem zdravotnictví České socialistické republiky. Od roku 1968 byl také poslancem České národní rady. RNDr. PhMr. Vlček se věnoval výzkumu antibiotik. Byl autorem knihy \"Antibiotika\", v níž populárně naučným způsobem předal veřejnosti základní informace k pochopení nejen významu antibiotik, ale také o způsobu jejich výroby, využití i o škodlivých následcích nesprávného laického používání. Byl spoluautorem knih \"Antibiotika a jejich lékové formy\"\",\" \"Aplikační formy antibiotik\" a \"Aplikační formy penicilinu\". Na ministerstvo přišel s ideály a nápady, jak zmodernizovat tehdejší zdravotnictví.\n\nInvaze okupačních vojsk v srpnu 1968 ale jeho snažení zastavila. Dle očitého svědectví jedné z příbuzných, Aleny Vlčkové, mířil během okupace Československa na vilu nepohodlného ministra tehdejší vlády tank zaparkovaný v Zeyerově aleji. Ministr zdravotnictví pod tlakem rezignoval na svou funkci a bez vážnějších negativních dopadů na svou osobu a rodinu opustil politickou dráhu. Téměř celý svůj život strávil Vladislav Vlček v břevnovské vile postavené jeho rodiči a měl k ní velmi silný vztah. Po jeho smrti v roce 1979 se vila stala kvůli rozdrobené vlastnické struktuře na dlouhý čas předmětem dědických sporů. V roce 2018 vykoupil nový majitel podíly od sedmi dědiců a nyní plánuje rekonstrukci s respektem k původnímu architektonickému návrhu domu a k architektuře 30. let. 20. století.\n\n"}
{"id": "1477180", "url": "https://cs.wikipedia.org/wiki?curid=1477180", "title": "Gavrilov-Jam", "text": "Gavrilov-Jam\n\nGavrilov-Jam () je město v Jaroslavské oblasti v Ruské federaci. Při sčítání lidu v roce 2010 měl bezmála osmnáct tisíc obyvatel.\n\nGavrilov-Jam leží na řece Kotoroslu, pravém přítoku Volhy. Od Jaroslavle, správního střediska oblasti, je vzdálen přibližně pětačtyřicet kilometrů jižně.\n\nDo města vede od západu dvacetikilometrová místní železniční trať ze Semibratova, kde je napojena na Transsibiřskou magistrálu.\n\nPrvní zmínka o sídle je z roku 1545, kdy patřilo pod jménem \"Gavrilovo\" Trojicko-sergijevské lávře. Jméno vychází z ruské varianty jména Gabriel, \"jam\" znamená v ruštině poštovní či přepřahací stanici (odtud známější slovo \"jamščik\", poštovní kočí). V obci je i malé muzeum historie poštovní dopravy. Z roku 1580 je doklad jména \"Gavrilovskij Jam\" a z pozdější doby i varianta \"Gavrilov-Jamskaja sloboda\". Podoba \"Gavrilov-Jam\" je používána od konce 18. století.\n\nOd 5. srpna 1922 má Gavrilov-Jam status sídla městského typu a od 26. prosince 1938 je městem.\n"}
{"id": "1477184", "url": "https://cs.wikipedia.org/wiki?curid=1477184", "title": "Buk pod letohrádkem Hvězda", "text": "Buk pod letohrádkem Hvězda\n\nBuk pod letohrádkem Hvězda patří k nejvyšším památným stromům v Praze. Buk lesní (\"Fagus sylvatica\") s rovným kmenem vysokým asi 40 m (v roce 2013) roste v bučině na svahu severozápadně od letohrádku, kousek nad cestou vedoucí podél potůčku tekoucího od studničního domku \"Světlička\" k rybníčku \"Ve Hvězdě\" a k \"Ruzyňské bráně\". \n\nBuk je ve výborném stavu, zatím nepotřeboval žádné zdravotní nebo ochranné zásahy.\n\nMezi kořenovými náběhy stromu vystupujícími do svahu je tabule s označením památného stromu, což usnadňuje jeho nalezení mezi okolními stromy.\n\nOkolo letohrádku není původní lesní porost a podle nejstarší lesnické mapy v roce 1835 nebylo v místech nad Světličkou po buku ani stopy. V mapě z roku 1854 už jsou okolo letohrádku mladé porosty. V dalších letech tu byly buky vysazovány do náletových dřevin, a protože se dožívají vyššího věku, dochovaly se v porostu na svahu do dnešní doby.\n\nPozoruhodných buků je v oboře Hvězda několik: ještě buk u Břevnovské brány a buk dvoják. U Libocké brány je i památný dub a skupina jírovců.\n\nKdyž projdeme Ruzyňskou branou a kolem kostela sv. Fabiána a Šebestiána v Liboci, je asi 900 m od buku pod letohrádkem památný dub letní na hrázi Libockého rybníka. Nejbližšími zastávkami pražské MHD jsou stanice autobusů Libocká a Ruzyňská.\n\n"}
{"id": "1477199", "url": "https://cs.wikipedia.org/wiki?curid=1477199", "title": "Spektrum (obchodní centrum)", "text": "Spektrum (obchodní centrum)\n\nSpektrum je obchodní centrum v obchodní zóně v Čestlicích u Prahy. Bylo postaveno v roce 1998, v roce 2006 proběhla jeho rekonstrukce. V roce 2019 byla zahájena jeho demolice, důvodem byla jeho zastaralost. Investor CPI Property Group na stejném místě postaví nové obchodní centrum se stejným názvem za 300 milionů korun. Má být otevřeno v roce 2020.\n\n"}
{"id": "1477201", "url": "https://cs.wikipedia.org/wiki?curid=1477201", "title": "Issei Suda", "text": "Issei Suda\n\nIssei Suda (須田 一政 Suda Issei, 24. dubna 1940 - 7. března 2019) byl japonský fotograf.\n\nNarodil se jako Kazumasa Suda ( 須田 一政 \"Suda Kazumasa\") v Kanda v Tokiu dne 24. dubna 1940. V roce 1961 odešel z University Toyo a nastoupil na Tokijskou vysokou školu fotografie, kterou absolvoval v roce 1962. \n\nOd roku 1967 do roku 1971 pracoval jako kameraman divadelní skupiny Tendžó Sadžiki (天井 桟敷) pod vedením Šúdžiho Terajamy (寺山 修司). Od roku 1971 pracoval jako fotograf na volné noze. Jeho první fotokniha \"Fúši kaden\" (風姿花伝) získala v roce 1976 Cenu japonské fotografické společnosti; jeho čtvrtá kniha \"Ningen no kioku\" (人間の記憶), získala v roce 2014 cenu Kena Domona. V roce 1985 získal Cenu Higašikawy pro domácího fotografa. Byl profesorem na Ósacké univerzitě umění. \n\nKazumasa Suda zemřel 7. března 2019 ve věku 78 let.\n\n\n\n\n"}
{"id": "1477207", "url": "https://cs.wikipedia.org/wiki?curid=1477207", "title": "Koubova skála", "text": "Koubova skála\n\nKoubova skála je archeologická lokalita nad jihovýchodním okrajem vesnice Kaliště u Švihova v okrese Klatovy. Na skalnaté kupě se zde v eneolitu nacházelo sídliště chamské kultury. Jeho archeologické stopy jsou chráněné jako kulturní památka. Koubova skála patří s Teplou skálou a lokalitou objevenou roku 2008 jižně od Koubovy skály k souboru tří eneolitických sídlišť v okolí Kaliště.\n\nLokalitu objevil roku 1900 měčínský učitel Adolf Šlégl, který zde v letech 1900–1903 provedl několik archeologických sond. Jeho výkopy poškozenou lokalitu znovu v roce 1951 prozkoumali Jiří Neustupný a Václav Čtrnáct, kteří na ní nalezli mazanici, zlomky keramiky a kamennou sekerku.\n\nČlenitý buližníkový skalní útvar s nadmořskou výškou 520 metrů je porostlý vzrostlým lesem. Tvoří ho množství teras a plošin s celkovou rozlohou asi 500 m². Osídleny byly pravděpodobně všechny plošiny, ale hlavní část osídlení bývala v severovýchodní části skály. Součástí lokality je objekt vysekaný do skály o velikosti asi 1,5 × 1,5 metru a s hloubkou 20–30 centimetrů. Stáří a účel prohlubně není jasný. Podobné jámy byly odkryty na hradišti Dänemark, kde snad sloužily k uchovávání obilí, ale je možné, že objekt na Koubově skále vznikl až v novověku.\n"}
{"id": "1477211", "url": "https://cs.wikipedia.org/wiki?curid=1477211", "title": "Kokořín (zámek)", "text": "Kokořín (zámek)\n\nKokořín je barokní zámek ve stejnojmenné obci v okrese Mělník. Založen byl v polovině osmnáctého století jako venkovské sídlo rodu Sweerts-Sporcků. Zámecký areál je od roku 1966 chráněn jako kulturní památka.\n\nKokořínský zámek nechali v polovině osmnáctého století postavit Sweerts-Sporckové, kterým patřilo zdejší panství. Později býval přestavován a určité úpravy proběhly okolo roku 1800. Ve druhé polovině dvacátého století zámecký areál využívalo jednotné zemědělské družstvo.\n\nHlavní zámecká budova je jednopatrová a má obdélníkový půdorys. Směrem k západu z ní vybíhá krátké boční křídlo s koutovou věží. Z jeho střechy vybíhá vížka s ochozem a cibulovou střechou. Nad vstupem se nachází erb Špačka ze Starburgu. K památkově chráněnému areálu patří také hospodářské budovy rozhlehlého dvora, zahrada a park s ohradní zdí. Uprostřed dvora se dochovala zřícenina kovárny.\n\n"}
{"id": "1477215", "url": "https://cs.wikipedia.org/wiki?curid=1477215", "title": "Újhartyán", "text": "Újhartyán\n\nÚjhartyán [újharťán] (, ) je město v Maďarsku v župě Pest, spadající pod okres Dabas. Nachází se asi 23 km jihovýchodně od Budapešti. V roce 2015 zde žilo 2 753 obyvatel. Dle údajů z roku 2011 je tvoří 93,4 % Maďaři, 40,1 % Němci, 0,5 % Slováci a 0,4 % Rumuni.\n\nV blízkosti Újhartyánu prochází dálnice M5. Na Újhartyán je zde výjezd 44.\n\nNejbližšími městy jsou Albertirsa, Dabas, Monor, Ócsa, Örkény a Pilis. Blízko jsou též obce Dánszentmiklós, Hernád, Inárcs, Kakucs, Nyáregyháza a Újlengyel.\n"}
{"id": "1477217", "url": "https://cs.wikipedia.org/wiki?curid=1477217", "title": "Apus (rod)", "text": "Apus (rod)\n\nApus je rod z čeledi rorýsovitých ptáků. Český název je rorýs. Rod popsal již v roce 1777 Giovanni Antonio Scopoli. Zástupci rodu jsou rozšířeni v Evropě, Africe, Asii a Austrálii.\n\nRod \"Apus\" zahrnuje 19 recentních druhů:\n"}
{"id": "1477218", "url": "https://cs.wikipedia.org/wiki?curid=1477218", "title": "Kostel svatého Jakuba Staršího (Želetice, okres Hodonín)", "text": "Kostel svatého Jakuba Staršího (Želetice, okres Hodonín)\n\nKostel svatého Jakuba Staršího je římskokatolický chrám v Želeticích v okrese Hodonín. Jde o farní kostel římskokatolické farnosti Želetice u Kyjova. Je chráněn jako kulturní památka České republiky.\n\nK založení kostela došlo v polovině 13. století. V 16. století přestal být kostel udržován, obnoven byl roku 1606. Během třicetileté války a za vpádů Kuruců na začátku 18. století byl kostel opakovaně vypleněn a poničen. Opraven byl v letech 1721–1732. Tuto podobu měl až do roku 1925, kdy došlo k přístavbě bočních kaplí. \n\nGotický presbytář s gotickým vítězným obloukem je nejstarší zbytek původního kostela. Loď stojí z neznámých důvodů k presbytáři šikmo.\n"}
{"id": "1477220", "url": "https://cs.wikipedia.org/wiki?curid=1477220", "title": "Kostel svatého Filipa a Jakuba (Královopolské Vážany)", "text": "Kostel svatého Filipa a Jakuba (Královopolské Vážany)\n\nKostel svatého Filipa a Jakuba je římskokatolický chrám v Královopolských Vážanech v okrese Vyškov. Jde o farní kostel římskokatolické farnosti Královopolské Vážany. Je chráněn jako kulturní památka České republiky.\n"}
{"id": "1477223", "url": "https://cs.wikipedia.org/wiki?curid=1477223", "title": "Kaple Povýšení svatého Kříže (Kraslice)", "text": "Kaple Povýšení svatého Kříže (Kraslice)\n\nKaple Povýšení svatého Kříže je hřbitovní kaple s rozlučkovou síní v Kraslicích v okrese Sokolov v Karlovarském kraji. Byla postavena jižně od centra města v souvislosti se vznikem nového městského hřbitova ve svahu Sněženského vrchu nad soutokem Kamenného potoka a Svatavy.\n\nOd roku 2012 je hřbitovní kaple spolu s rozlučkovou síní chráněna jako kulturní památka.\n\nNárůst počtu obyvatel Kraslic koncem 19. století vyvolal potřebu stavby nového městského hřbitova. Roku 1885 byl založen nový hřbitov a u něj ve stejném roce postavena hřbitovní kaple. Není však známo, kdo vypracoval její architektonické plány. K západnímu křídlu kaple byla přistavěna roku 1936 obřadní síň v obdobném architektonickém pojetí. Projekt na její výstavbu vypracoval architekt Anton Köstler. Po zboření nejstaršího kraslického kostela Božího těla v roce 1892, předchůdce současného kraslického kostela, byl ze starého kostela přemístěn do hřbitovní zdi u kaple náhrobník dvou synů horního hejtmana Kryštofa Jindřicha Winklera z Heimfeldu. Náhrobník zde přetrval do roku 2014.\n\nArchitektonicky je kaple střídmou zděnou neogotickou stavbou na obdélném půdorysu. Závěr kaple je polygonální. Nad vstupním průčelím se zvedá na hranolovité základně vysoká štíhlá polygonální věž se špicí. Hlavní vstup do kaple je zakončen lomeným obloukem s vitráží s motivem sedícího Ježíše Krista, nad ním je malá rozeta. Střecha kaple je sedlová s plechovou střešní krytinou. Prosvětlení kaple je řešeno velkými gotizujícími okny s vitrážemi a lomenými oblouky. Ke kapli přiléhají z obou stran křídla, přízemní stavby s valbovými střechami a výraznými vikýři. Rovněž boční křídla mají okna s lomenými oblouky. Rozlučková obřadní síň je objekt na osmibokém půdorysu, orientovaný opačně než hlavní kaple. Nad její vchod z venkovní strany byla na malou konzolu umístěna asi 50 cm vysoká socha Panny Marie.\n\nInteriér kaple je sklenut křížovou klenbou s dekorativními malbami. V presbytáři jsou dvě vitráže zobrazující svatého Josefa a Madonu. Oltář je dřevěný, rovněž novogotický, ve střední části převýšený, po stranách zdobený vegetabilními (rostlinnými) motivy. Ve střední nice je umístěna soška Ježíše Krista na kříži. V interiéru rozlučkové síně se nacházejí čtyři nástěnná elektrická svítidla ve tvaru trojramenného svícnu. Ve středu síně je zavěšen mosazný lustr. V presbytáři síně je umístěn černý dřevěný katafalk. V síni se dochovala původní keramická dlažba, dřevěné obložení stěn a vchodové i interiérové dveře.\n"}
{"id": "1477229", "url": "https://cs.wikipedia.org/wiki?curid=1477229", "title": "Volba prezidenta Československa 1990", "text": "Volba prezidenta Československa 1990\n\nVolba prezidenta Československa proběhla po 5. července 1990 ve Vladislavském sále Pražského hradu, na společné schůzi obou komor Federálního shromáždění, kterou vedl předseda Alexander Dubček. Prezidentská volba proběhla po parlamentních volbách v červnu 1990, které obměnily Federální shromáždění. Bývalý disident Václav Havel byl opětovně zvolen československým prezidentem.\n\nPrvní mandát Václava Havla trval necelého půl roku. V červnu 1990 proběhly první svobodné volby od pádu komunistického režimu, které výrazně proměnily obsazení Federálního shromáždění. Definitivně také padla dohoda mezi Alexandrem Dubčekem a Havlem o jejich prostřídání v prezidentské funkci. Slovenská národní strana podpořila kandidaturu slovenského herce Štefana Kvietika, který kandidaturu nepřijal a naopak vyjádřil podporu Havlovi.\n\nVolba proběhal formou tajného hlasování a účastnilo se jí 285 poslanců. Václav Havel byl potřebnou třípětinovou většinou zvolen československým prezidentem.\n\n\n"}
{"id": "1477230", "url": "https://cs.wikipedia.org/wiki?curid=1477230", "title": "Kostel svatého Petra a Pavla (Milonice)", "text": "Kostel svatého Petra a Pavla (Milonice)\n\nKostel svatého Petra a Pavla je římskokatolický chrám v Milonicích v okrese Vyškov. Jde o farní kostel římskokatolické farnosti Milonice. Je chráněn jako kulturní památka České republiky.\n\nPrvní písemná zmínka o obci pochází z roku 1349. Doba vzniku kostela v obci nebyla přesně zjištěna. Zmínka o faře se však objevuje již v roce 1397, v 16. století přešla pod majetek podobojí. K obnovení katolické farnosti došlo v roce 1654. V letech 1805–1807, za panování knížete Jana I. Josefa z Lichtenštejna byl ve vsi náhradou za starý kostel postaven nový, zasvěcený sv. Petru a Pavlovi. \n\nV rámci Programu záchrany architektonického dědictví bylo v letech 1995-2014 na opravu památky čerpáno 4 100 000 Kč.\n"}
{"id": "1477236", "url": "https://cs.wikipedia.org/wiki?curid=1477236", "title": "Lansat domácí", "text": "Lansat domácí\n\nLansat domácí (\"Lansium domesticum\"), někdy též česky langsat, je teplomilný strom pocházející z tropů a plodící nevelké, ale chutné ovoce. Po rekonstrukci rodu \"Lansium\" zůstal lansat domácí, jako jeden z mála druhů, jeho součásti. Někdy bývá nazýván vědeckým jménem Lansium parasiticum.\n\nMístně oblíbený strom pochází z Indočíny, ostrovů jihovýchodní Asie a Nové Guineje, odkud byl později rozšířen jak západním směrem do oblastí indického subkontinentu, Myanmaru a přilehlých ostrovů, tak i směrem na východ do Pacifiku. Byl zaveden také na některých ostrovech Střední Ameriky.\n\nStromy pocházejí z nížinného tropického lesa a trvale vyžadují teplé a vlhké klima, obvykle se pěstují pouze do nadmořské výšky okolo 700 m. Optimální teplota pro růst se pohybuje mezi 20 až 35 °C, neměla by klesnout pod 12 °C a po delší čas převyšovat 40 °C. Potřebují vlhkou atmosféru, dostatek půdní vlhkosti a netolerují rozsáhlejší období sucha. Průměrné roční množství srážek vhodné pro růst je v rozmezí 1000 až 3000 mm s optimálním rozsahem od 1400 do 2200 mm.\n\nMladé dřeviny vyžadují mírné zastínění před prudkým sluncem, starší plné slunce tolerují. Nejlépe rostou v hluboké hlinité nebo hlinitopísčité, mírně kyselé půdě s pH 6 až 6,5, která je na humus bohatá a živinami zásobená, trvale vlhká i dobře odvodněná. Stromy mají mělké kořeny a žádají silnou vrstvu organické hmoty, nesnášejí zásaditou nebo vysýchavou jílovitou půdu, stejně jako několikadenní zaplavení vodou.\n\nStálezelený strom rostoucí ve volné přírodě bývá vysoký 10 až 30 m, kdežto pěstovaný jen 5 až 10 m. Rovný, válcovitý kmen tlustý do 0,7 m bývá nakloněn a jeho vrásčitá kůra je žlutohnědá nebo červenavě hnědá a často světle skvrnitá, snadno se loupe a má vystouplé jizvy po minulých plodenstvích. Kořenový systém je mělký a tvoří jej převážně tenké vláknité kořínky.\n\nVětve jsou porostlé řapíkatými, lichozpeřenými listy dlouhými 30 až 50 cm. Jsou dělené do dvou až pěti kožovitých lístků po každé straně osy listu, mají krátké řapíčky a vyrůstají střídavě nebo téměř vstřícně, bývají dlouhé 9 až 45 cm a široké od 5 do 15 cm, lichý horní lístek bývá nejrozměrnější. Lístky mají tvar eliptický až vejčitý, na bázi jsou klínovité a na vrcholu krátce špičaté, na lícní straně jsou lysé a na rubové někdy plstnaté, zpeřená žilnatina mívá 7 až 14 žilek po každé straně.\n\nDrobné, oboupohlavné květy vytvářejí hroznovitá květenství 5 až 20 cm dlouhá, která vyrůstající na starších větvích nebo přímo na kmeni, na mladých výhonech jen vzácně. Květy s kratičkými stopkami mají pět pouze 2 mm velkých okrouhlých kališních lístků a pět tuhých, bílých, krémových či žlutavých korunní lístků velkých jen 3 mm. Tyčinek s drobnými prašníky je deset a vyrůstají v přeslenech, jejich nitky tvoří trubku, uvnitř které je dlouhá čnělka s bliznou. Semeník je tří až pětipouzdrý, v každém pouzdře je po jednom vajíčku. Stromy za příhodných podmínek kvetou dvakrát ročně, nečekané sucho většinou jedno kvetení vyruší, například v Malajsií plodí v červnu a červenci a pak znovu v prosinci a lednu. Květy jsou opylovány hmyzem nebo se opylí samosprašně. Plody se semeny mohou vzniknout i partenokarpicky, bez opylení.\n\nPlody jsou elipsoidní až kulovité, 3 až 4 cm velké a společně vyrůstají v až 30četném plodenství, ve zralosti mají barvu bledě žlutou, hnědavou, šedou nebo narůžovělou. Obsahují 1 až 5 drobných semen obklopených jedlým dužnatým míškem. Sametová slupka (exokarp) plodů bývá tenká, kožovitá a je pro lidi toxická, obsahuje mléčný latex jehož množství se při zralosti snižuje. Před konzumaci je nutno slupku plodů sloupnout, u odrůd s velkým obsahem latexu se plody před konzumací namáčejí do horké vody, která ho rozpustí. Bílá, šťavnatá, průsvitná, sladce nakyslá dužina je rozdělená do pěti nebo šesti segmentů, semena bývají v jednom až třech z nich. Semeno je zelené, elipsovité, dlouhé 2,5 a široké 2 cm a velmi hořké, někdy tak pevně lpí dužině, že způsobí hořkost celého segmentu. Občas se vyskytují drobnější plody zcela bez semen. Za příhodných klimatických podmínek vyprodukuje strom, plodící dvakrát ročně, celkem asi 13,5 kg (asi 1000 ks) ovoce.\n\nZralé plody velmi rychle přezrávají a podléhají zkáze, při pokojové teplotě jsou nepoživatelné již za čtyři dny, v chladírně při +10 °C vytrží asi dva týdny. Jedlý dužnatý míšek tvoří asi 60 % plodu, je osvěžující a sladký, nejčastěji se používá v čerstvém stavu. Mimo přímé konzumace se po vyjmutí semen kandují s cukrem nebo jsou zdrojem pro výrobu sladkého sirupu, kvašením se z nich získává též alkohol. Největšími producenty ovoce jsou Malajsie, Thajsko, Filipíny a Indonésie, většinou je určeno pro domácí spotřebu, pro krátkou trvanlivost se exportuje jen omezeně.\n\nDřevo stromu je světlé, těžké, houževnaté, pružné a používá se ve stavebnictví. Z menších částí se vyrábějí pomůcky pro domácnost, různé násady a držadla. Stromy se vysazují při opětovném zalesňování vykácených nížinných oblastí. Mladá kůra stromu obsahuje toxickou kyselinu, která se používala jako šípový jed. Ze sušené kůry se získává polotekutá pryskyřice, která je netoxická a v lidovém léčitelství se podává při uštknutí štírem a dále při bolestech břicha a průjmu. Svíravý odvar z kůry a listů sloužívá k léčbě malárie a úplavice, rozemletá semena se používají k potlačování horečky, šťávou z listů se léčí oční zánět. Vysušená kůra plodů se pálí jako kadidlo.\n\nVe 100 g jedlé části ovoce je obsaženo:\nvoda 86,5 g,\nvláknina 2,3 g,\nsacharidy 9,5 g,\nproteiny 0,8 g,\nvitamin A 13,0 UI,\nvitamin B1 89,0 mg,\nvitamin B2 124,0 mg,\nvitamin C 1,0 mg,\nvápník 20,0 mg,\nfosfor 30,0 mg.\n\nLansat domácí je pěstován ve dvou varietách:\n\nNové rostliny se získávají ze semen která nesmí zaschnou, obvykle se vysévají do dvou dnů po vyjmutí z ovoce, po týdenním pobytu na suchu jsou zcela umrtvená, po dobu 14 dnů se dají uchovat ve vlhku a teplotě +5 °C. Z jednoho polyembryonického semene za dva až tři týdny vyklíčí více semenáčků, ponechává se však jen jediný.\n\nStromy vypěstované ze semen začnou plodit za 12 až 15 let, snaha o získání odkopků kořenů vzrostlých stromů bývá pro nepřítomnost hrubších kořenů neúspěšná. Dobu do objevení prvních plodů lze podstatně zkrátit naroubováním semenáčů, které pak začínají plodit již po 5 letech. Roubuje se, když je podnož ve výšce 10 cm tlustá 2 cm. V ovocných sadech se vysazují do sponu asi 10 m, tradičně se také pěstují v malých počtech v blízkosti obydlí, okolo kokosových plantáží a podél cest.\n\n"}
{"id": "1477240", "url": "https://cs.wikipedia.org/wiki?curid=1477240", "title": "Ponrava", "text": "Ponrava\n\nPonrava (\"Grub\") je druh larvy, který mají brouci z rodu \"Scarabaeoidea\".\n\nJde o bílé larvy s třemi páry nohou, které jsou však nerovnoměrně rozloženy pouze na hrudi; na zadečku nejsou žádné. Kvůli takovému rozložení končetin je pohyb ponrav značně ztížený, takže se dovedou pohybovat pouze v zemi, protože jsou jejich končetiny přizpůsobeny především k hrabání, nikoliv k pohybu nebo chůzi na povrchu. Na povrchu ponravy dokáží většinou pouze ležet, svinovat se a rozvinovat, a to kvůli končetinám, které nejsou vhodně rozloženy a jsou příliš slabé, než aby ponravu unesly. Zadeček je lehce načernalý až namodralý a po stranách těla je osm oranžovohnědých až černých teček. Výrazné oranžové skvrny se nachází i pod malými oranžovými očky. Hlava je obvykle oranžová nebo černá, velice tvrdá (díky sklerotinu), má tykadla a černá až hnědá kusadla, nejsou však na ní oči (ty jsou na hrudi). Jsou obvykle porostlé jemnými hnědými chloupky. Tvar a velikost ponravy záleží na jejím druhu; ponravy chroustka letního nebo zlatohlávka jsou obvykle malé a zavalitější, ponravy chrousta a nosorožíka kapucínského podlouhlé. Velcí brouci, jako např. herkules antilský, mají obvykle velice velké ponravy.\n\nPo nakladení vajíček do dobré zeminy se ponravy po nějaké době vylíhnou a živí se po dobu svého vývoje rozkládajícím se biologickým materiálem, což jsou např. odumřelé kořeny rostlin, tlející spadané listí nebo dřevo. Často se vyskytují i v kompostech. Místy mohou pojídat i mrtvé malé bezobratlé, kteří se v jejich půdě vyskytnou, popř. mohou mít i sklon ke kanibalismu. Její vývoj se dělí na tři instary a obvykle trvá jeden, dva až tři roky. Ponravy se dvakrát svlékají a mohou narůst až do délky 12 cm. Ke konci třetího instaru přestanou ponravy přijímat jakoukoli další potravu a začnou si vytvářet tzv. kokon, který vytvoří pomocí výměšků střev a slinných žláz. Uvnitř kokonu se v zimě ponrava promění v kuklu a poté v dospělého jedince, který po ztvrdnutí vnější schránky kokon opustí.\n\nPonravy se často během svého vývoje vyskytují např. v kompostech, ale i na polích, kde často okusují kořeny rostlin, což může vést k značným zemědělským škodám. Např. ponravy chrousta obecného působí značné škody na kořenech cukrové řepy nebo mohou výrazně poškodit trávník a lesy.\n"}
{"id": "1477242", "url": "https://cs.wikipedia.org/wiki?curid=1477242", "title": "Catherine Beaucheminová-Pinardová", "text": "Catherine Beaucheminová-Pinardová\n\nCatherine Beaucheminová-Pinardová [Bošmenová-Pinardová] (* 26. června 1994 Montréal) je kanadská zápasnice – judistka a grapplerka.\n\nS judem začínala v 9 letech. Vrcholově se připravuje v rodném Montréalu národním tréninkovém centru INS Québec. V kanadské ženské reprezentaci se pohybovala od roku 2012 v polostřední váze do 63 kg. Do olympijské kvalifikace však vstoupila v roce 2014 v nižší lehké váze do 57 kg, ve které se v roce 2016 kvalifikovala na olympijské hry v Riu. V úvodním kole olympijského turnaje nastoupila proti Maďarce Hedvig Karakasové. Po minutě boje dostal Maďarku v boji na zemi do své oblíbené páky, ta se jí však šikovně vysmekla. Minutu před koncem pustila své soupeřce límec a za stahování obdržela rozdílové šido. Minimánlní ztrátu do konce hrací doby nesmazala a byla predčasně vyřazena. Od roku 2018 se po čtyřech letech vrátila do polostřední váhy do 63 kg.\n\n\n\n"}
{"id": "1477247", "url": "https://cs.wikipedia.org/wiki?curid=1477247", "title": "Riddarholmen", "text": "Riddarholmen\n\nRiddarholmen (doslova „Ostrov rytířů“ je malý ostrov v centru Stockholmu. Ostrov je součást starého města, které se nazývá Gamla stan. Na ostrově se nachází řada výstavných paláců a domů, některé jsou až ze 17. století.\nDominantou nejen ostrova, ale celého starého města je Riddarholmskyrkan. Kostel sloužil jako pohřebiště většiny švédských králů od 17. století do roku 1950. Až v druhé polovině 20. století byl založen nový královský hřbitov Haga (prvním králem, který byl pohřben na novém královském hřbitově byl v roce 1973 král Gustav VI. Adolf).\n\nZe západní části ostrova je nádherný panoramatický výhled na záliv Riddarfjärden. Tento záběr, se stockholmskou radnicí v pozadí, je často využíván švédskými televizními novináři. Socha Birger Magnussona z Bjölbo, který je tradičně považován za zakladatele Stockholmu, stojí na podstavci před palácem Bonde a kousek od Riddarholmskyrkan.\n\nMezi další významné budovy patří \"stará budova parlamentu\", na jihovýchodním okraji, stará budova (\"Gamla Riksarkivet\") národního archívu (Říšského archívu) na východním pobřeží a stará tiskárna (anglicky \"Norstedt Building\", švédsky \"Norstedtshuset\") vydavatelství Norstedts Förlag. Její střecha s věžemi tvoří dobře známou siluetu v rámci panoramatu města.\n\nZatímco Riddarholmskyrkan svými kořeny sahá hluboko do středověku (nejstarší dochované části pocházejí z konce 13. století)\na kostel tak je jednou z nejstarších budov Stockholmu, většina paláců a domů na ostrově Riddarholmen byla postaveno v 17. století, kdy ostrov byl sídlem aristokratů, kteří ostrovu dali své jméno. Tři z těchto paláců obklopují centrální veřejné náměstí ostrova, Birger Jarls torg a jeho sochu. Wrangelův palác (švédsky Wrangelska palatset) na západě je nejpůsobivější, jeho součástí je středověká obranná věž a portál, který navrhl významný švédský architekt Nicodemus Tessin starší (švédsky \"Nicodemus Tessin den äldre\"). Jeho nejvýznamnější dílem je Drottningholmský zámek (památka UNESCO), zámek Skokloster, katedrála v Kalmaru, palác \"Stenbock\" (rovněž na Riddarholmen), palác \"Bonde\" (na starém městě), palác \"Strömsholm\" ad.\n\nPaláce \"Stenbock\" a \"Hessenstein\" na východní straně náměstí jsou trochu méně honosné. Severně od náměstí se rozkládají dvě křídla \"paláce Schering Rosenhaneové\"], rustikální hlavní budova je ze 17. století.\n\nWrangelův palác, paláce \"Hessenstein\" a \"Schering Rosenhaneové\" v současnosti využívá \"Svea Hovrätt\", odvolací soud pro region Svealand (historické území Švédska, nyní 6 provincií ve středním Švédsku), zatímco \"Högsta domstolen\" (Nejvyšší soud) využívá palác \"Bonde\" a \"Regeringsrätten\" (Nejvyšší správní soud) sídlí v paláci \"Stenbock\". Na ostrově se nacházejí rovněž některé další tradiční vládní úřady, např. \"Kammarkollegiet\" (Agentura pro právní, finanční a administrativní služby, švédský správní úřad založený již 1539, je to nejstarší veřejná agentura ve Švédsku, nyní spadá pod Ministerstvo financí), \"Justitiekanslern\" (Kancelář spravedlnosti, má dohled nad zákonností vládních opatření).\n\nPodél východního pobřeží ostrova, přibližně od severozápadu k jihu vede Centralbron, komunikace dálničního typu, která spojuje severní čtvrt Norrmalm se Södermalm (jižní čtvrť a současně ostrov). Centralbron a úzký záliv oddělují \"Riddarholmen\" od mnohem většího ostrova Stadsholmen, na kterém se rozkládá největší část starého města Gamla stan. Ostrovy \"Riddarholmen\" a \"Stadsholmen\" spojuje Riddarholmsbron (Riddarholmský most).\n\nOstrov se původně jmenoval \"Kidaskär\" (napovídá, že ostrov byl původně využíván hlavně k pastvě koz). Tento název ostrova je poprvé písemně doložen v \"Erikskrönikan\" (Erikova kronika), která je asi z roku 1325, V této kronice se uvádí, že Magnus III. Švédský (1240–1290) nechal kolem roku 1270 postavit na ostrově klášter a ve své závěti si přál, aby v něm byl pohřben. Během středověku se původní název ostrova \"Kidaskär\" vytrácí z historických pramenů a postupně se vystřídalo několich názvů: \"Gråbrödraholm\", \"Munckholmen\" a \"Gråmunkeholm\". Poslední název se běžně používal do 17. století.\n\nPo protestantské reformaci byl klášter uzavřen a budova přeměněna na kostel švédské (luteránské) církve a pravděpodobně jako důsledek této změny se ostrov začal nazývat \"Riddarholmen\". Přetrvával však i starší název, např. švédský král Karel XI. (1655–1697) preferoval nový název, ale jeho nejmladší dcera Ulrika Eleonora Švédská (byla švédskou královnou v letech 1718–1720) užívala starší název.\n\nJachta \"Vanadis\" (kterou původně vlastnil americký průmyslník C. K. G. Billings), přejmenovaná na \"Lady Hutton\" je nyní zakotvena u ostrova Riddarholmen a je používána jako hotel známý pod jménem \"Mälardrottninge\".\n\n"}
{"id": "1477248", "url": "https://cs.wikipedia.org/wiki?curid=1477248", "title": "Royal Australian Army Nursing Corps", "text": "Royal Australian Army Nursing Corps\n\nRoyal Australian Army Nursing Corps \"(: Královský ošetřovatelský sbor australské armády)\" je sbor australské armády. Současná podoba jednotky pochází z února 1951, ale její historie sahá až do roku 1902, do doby vzniku původně ženské jednotky Australian Army Nursing Service. Znak sboru stejně jako motto \"Pro Humanitate\" pochází z roku 1952.\n\nPodobně jako tomu bylo u australských ozbrojených složek, které byly před svým sjednocením v roce 1901 organizovány na provincionální úrovni jako v dobách kolonií, bylo tomu tak i se zdravotnickými jednotkami. Australské zdravotní sestry byly v zahraničí poprvé nasazeny během búrské války. Zajímavostí je, že samotnou cestu do Jižní Afriky si hradily ze svých vlastních prostředků. Úspěch, kterého zde zdravotní sestry dosáhly, vedl v červenci 1902 ke vzniku Australian Army Nursing Service. Jednotka byla zformována z jednotlivých provinciálních jednotek, které do té doby fungovaly samostatně. Nově vzniklá jednotka se stala součástí Australian Army Medical Corps \"(: Zdravotnický sbor australské armády)\". V jednotce sloužily civilní zdravotní sestry, které se dobrovolně přihlásily ke službě v armádě a byly připravené na povolání do aktivní služby v případě potřeby. Původní uniformy vycházely z uniforem příslušnic Queen Alexandra's Imperial Nursing Service. Byly to šedé seržové šaty s délkou k zemi s čepce uvázané mašlí pod krkem. K jejich určité modernizaci až na začátku první světové války.\n\nBěhem první světové války odjelo sloužit do zámoří více jak 2000 příslušnic jednotky, která byla součástí First Australian Imperial Force. Sloužily na mnoha místech ať už přímo na bojišti či v týlových nemocnicích. Mimo jiné byly nasazeny ve Francii, Egyptě, Belgii, Anglii, Řecku, Palestině či v Indii. Další zdravotní sestry sloužily přímo v Austrálii a také přes 100 australských zdravotních sester sloužilo v britské jednotce Queen Alexandra's Imperial Military Nursing Service.\n\nV rámci jednotky se nepoužívaly vojenské hodnosti. Pro účely First Australian Imperial Force byl zaveden hodnostní systém, ale od klasického vojenského systému se lišil. V čele Australian Army Nursing Service stála vrchní sestra v hodnosti Matron-in-Chief. Tou se jako první stala Evelyn Conyersová. Dále to byly od nejvyšší hodnosti Principal Matron, Matron, Sister a Staff Nurse.\n\nZa války zemřelo 25 příslušnic jednotky v aktivní službě a další 4 zemřely po návratu do Austrálie na následky zranění či nemoci pocházející z války. 388 žen bylo za svou příkladnou službu vyznamenáno. Po konci první světové války se Australian Army Nursing Service stala opět rezervní jednotkou.\n\nOpětovně byla jednotka do aktivní služby povolána po propuknutí druhé světové války v roce 1939, kdy její příslušnice sloužily na mnoha místech v zahraničí i doma v Austrálii. Mimo jiné byly nasazeny v Anglii, Egyptě, Palestině, Sýrii, Malajsii, Singapuru či na Šalamounových ostrovech. První kontingent z Austrálie odjel dne 9. ledna 1940, aby vytvořil 2/1. australskou všeobecnou nemocnici v Palestině.\n\nPo tři a půl roku od začátku se v jednotce nepoužívaly vojenské hodnosti. To se změnilo až v roce 1943, kdy přestala být pomocnou jednotkou a stala se součástí ozbrojených sil. Následně byly i v této jednotce zavedeny standardní vojenské hodnosti, které se ale víceméně používaly pouze v oficiální korespondenci. Šlo o následující hodnosti: plukovník (Matron-in-Chief), major (Matron), kapitán (Senior Sister) a poručík (Sister). K oslovení se i nadále používalo zdvořilostní \"Matron\" a \"Sister\".\n\nBěhem války se k této jednotce přidalo 3477 zdravotních sester, z nichž 73 za války zemřelo a 38 se stalo válečnými zajatkyněmi. Mezi mrtvými a zajatými byly i zdravotní sestry z 2./13. všeobecné zdravotní nemocnice, které byly evakuovány ze Singapuru před jeho pádem v únoru 1942 na lodi \"SS Vyner Brooke\", která byla potopena japonským letadlem u ostrova Bangka. Kromě této jednotky se v době bitvy o Singapur nacházely ve městě další dvě jednotky, 2/10. australská všeobecná nemocnice a 2/4, stanice první pomoci. Celkem tak v Singapuru bylo 126 příslušnic Australian Army Nursing Service, z nichž se po pádu města vrátilo do Austrálie pouze 61 žen. Ostatní byly zabity či zajaty nepřítelem. K dalším ztrátám došlo například při torpédování nemocniční lodi \"Centaur\", ke kterému došlo 14. května 1943. Z 332 lidí na palubě přežilo pouze 64, přežila pouze jediná zdravotní sestra, Ellen Savageová, ostatních 11 zemřelo.\n\nZa svou příkladnou službu během války bylo vyznamenáno 137 zdravotních sester. Ve dvou případech jim byla dokonce udělena Jiřího medaile \"(: George Medal)\". Po konci války byla jednotka, stejně jako další vojenské jednotky, demobilizována. Byl nařízen urychlený přesun pacientů z vojenských nemocnic v zahraničí, do nemocnic na vojenských základnách, ve kterých měl být zaměstnán civilní personál. Některé oblasti však měly problém sehnat dostatek zaměstnanců, a příslušnice Australian Army Nursing Service zde sloužily až do května 1949. Po válce také některé zdravotní sestry sloužily v Japonsku v rámci okupačních sil britského Commonwealthu.\n\nSkládám slib své loajality sloužit svému králi a zemi a zachovat čest a kvalitu Australian Army Nursing Service. Udělám vše co je v mých silách, abych zmírnila utrpení nemocných a zraněných, nešetříc ničím, co by jim přineslo tělesné pohodlí a klid v duši. Budu pracovat v jednotě a soudržnosti s mými kolegyněmi. Budu připravena pomoci těm, kteří budou mou pomoc budou potřebovat, a vyvaruji se všem činům, které by mohly přinést smutek a utrpení ostatním. Vždy se budu snažit dodržet nejvyšší tradice ženskosti a profese, které jsem součástí.\n\nV listopadu 1948 byla jednotka přejmenována na Royal Australian Army Nursing Service. Přestože se ani nadále nepočítalo s účastí žen v pravidelné armádě, začátek korejské války a s ním spojená potřeba vzniku vojenských nemocnic jak doma tak v zahraničí, vedlo následně v červenci 1949 k začlenění jednotky do pravidelné armády. K dalšímu přejmenování došlo v únoru 1951, kdy dostala nové označení jako Royal Australian Service Nursing Corps.\n\nV roce 1955 vyvstalo nebezpečí komunistické revolty v Malajsii. Šest příslušnic jednotky (později jejich počet vzrostl na osm) bylo posláno do Malajsie, kde se připojilo k britské vojenské nemocnici. Tato nemocnice se nestarala pouze o vojáky, ale také o místní obyvatelstvo. Pro zdravotní sestry to byla výborná příležitost pro prohloubení znalostí v oblasti péče o matku a dítě. I poté co hrozba revolty klesla, v Terendaku zůstala britská vojenská nemocnice až do roku 1969, kdy byla přidána malajské vládě a většina jednotek Commonwealthu, včetně australských zdravotních sester, se přesunuly do Singapuru.\n\nV roce 1967 byly příslušnice jednotky nasazeny ve Vietnamu. První čtyři ženy odjely z Austrálie v květnu 1967 a byly nasazeny u 8. polní ambulance ve Vung Tau. Až do stažení hlavních australských sil v roce 1971 v zemi sloužilo celkem 43 důstojnic z Royal Australian Army Nursing Corps. Během války se v péči o raněné dobře osvědčilo jak použití vrtulníků a tak třídícího systému, které vedlo k záchraně mnoha životů a celkovému snížení počtu obětí.\n\nPrvní muž do jednotky nastoupil v roce 1972. Kvůli vzrůstajícímu počtu mužů v jednotce, byl oficiální pochod jednotky \"Girls in Grey\" \"(: Dívky v šedém)\" v roce 1982 shledán nevhodným. Novým pochodem se stal \"NIl Secundus\".\n\nBěhem války v zálivu v roce 1990 byli nasazeni čtyři příslušníci jednotky (1 muž a 3 ženy), kteří sloužili na americké nemocniční lodi Comfort po dobu třech měsíců. Od roku 1992 se důstojníci z jednotky zapojili do řady misí v rámci mírových sborů. Byli nasazeni například v Somálsku, Afghánistánu, Kambodže, Rwandě a ve Východním Timoru.\n"}
{"id": "1477249", "url": "https://cs.wikipedia.org/wiki?curid=1477249", "title": "Petra Hynčicová", "text": "Petra Hynčicová\n\nPetra Hynčicová (* 1. května 1994) je liberecká běžkyně na lyžích a olympionička. S náskokem osmi desetin sekundy, vítězka zimní univerziády 2019 v Krasnojarsku ve sprintu volnou technikou (v té době čtyřiadvacetiletá studovala na coloradské univerzitě).\n\n\n"}
{"id": "1477251", "url": "https://cs.wikipedia.org/wiki?curid=1477251", "title": "Mistrovství světa juniorů v ledolezení 2018", "text": "Mistrovství světa juniorů v ledolezení 2018\n\nMistrovství světa juniorů v ledolezení 2018 ( \"UIAA Ice Climbing World Youth Championship\") proběhlo 5. – 7. ledna 2018 ve lichtenštejnském Malbunu\n\n\n\n"}
{"id": "1477254", "url": "https://cs.wikipedia.org/wiki?curid=1477254", "title": "Keppelové", "text": "Keppelové\n\nKeppel je jméno anglického šlechtického rodu nizozemského původu. Do Anglie přesídlili s Vilémem Oranžským za slavné revoluce v roce 1688, od roku 1697 jim náleží titul hrabat \"z Albemarle\". V několika generacích během 18. a 19. století vzešla z rodu řada významných osobností v politice, armádě a námořnictvu, zastávali také vysoké funkce u dvora. V Anglii vlastnili sídla v hrabstvích Norfolk a Suffolk. Současným představitelem rodu je průmyslový a grafický designér Rufus Arnold Keppel, 10. hrabě z Albemarle (*1965), známý pod jménem \"Rufus Albemarle.\" \n\nV nizozemské provincii Gelderland se Keppelové připomínají již ve 12. století (Walter Keppel, 1179), v následujících staletích získali statky a podíleli se na správě regionu. Vzestup rodu je spojen s osobností Arnolda Keppela (1670-1718), který se v doprovodu Viléma Oranžského zúčastnil Slavné revoluce a po králově boku zaujal přední pozice u dvora. V roce 1697 získal anglický titul hraběte z Albemarle. Po smrti Viléma III. se sice vrátil do Nizozemí, kde také zemřel, jeho jediný syn William (1702-1754) ale opět působil ve službách Británie. V generaci jeho čtyř synů si Keppelové udrželi prestižní postavení v britské aristokratické společnosti a dosáhli vysokých postů v politice, armádě, námořnictvu a církvi. V 19. a 20. století zastávali Keppelové již jen nižší funkce u dvora, z rodu ale vzešlo ještě několik významných námořních důstojníků (admirál Sir Henry Keppel, admirál Sir Colin Keppel). K přímému potomstvu dvořana a důstojníka 7. hraběte z Albemarle patří vévodkyně Camilla a také Judith Keppel (*1942), první milionářka z televizní soutěže Chcete být milionářem? \n\nGenerál 3. hrabě z Albemarle koupil v roce 1762 za 63 000 liber zámek \"Quidenham Hall\" (Norfolk), který se stal hlavním rodovým sídlem na bezmála 200 let (v roce 1948 jej Keppelové přenechali řádu karmelitánek pro zřízení kláštera, dnes funguje jako hospic pod patronátem vévodkyně z Cambridge). Admirál Augustus Keppel koupil v roce 1768 panství \"Elveden Hall\" (Suffolk), jeho příbuzní toto sídlo prodali v roce 1813. V hrabství Norfolk byl dalším sídlem Keppelů v letech 1806-1912 zámek \"Lexham Hall\". \n\nV 18. století byly po několika členech rodu pojmenovány geografické lokality v různých částech světa (Albemarle County, Great Keppel Island). \n\n\n\n\n\n\n\n\n\n\n\n\n\n\n\n"}
{"id": "1477255", "url": "https://cs.wikipedia.org/wiki?curid=1477255", "title": "William Keppel, 2. hrabě z Albemarle", "text": "William Keppel, 2. hrabě z Albemarle\n\nWilliam Anne Keppel, 2. hrabě z Albemarle (\"William Anne van Keppel, 2nd Earl of Albemarle, 2nd Viscount Bury, 2nd Baron Ashford\") (5. června 1702, Londýn, Anglie – 22. prosince 1754, Paříž, Francie) byl britský generál, diplomat a dvořan ze šlechtického rodu Keppelů. Jako příslušník prominentní rodiny od dětství zastával hodnosti u dvora a v armádě, později dosáhl nejvyšších postů, byl vrchním velitelem ve Skotsku (1746-1749) a velvyslancem ve Francii (1749-1754).\n\nNarodil se jako jediný mužský potomek 1. hraběte z Albemarle, jeho kmotrou byla královna Anna. Již v patnácti letech byl povýšen na podplukovníka, po otcově smrti zdědil v roce 1718 tituly a majetek v Anglii. Od roku 1722 zastával dvorské úřady u prince waleského, v jeho službách obdržel v roce 1725 Řád lázně. V letech 1727-1751 byl lordem komořím Jiřího II., zároveň byl královým pobočníkem (1727-1734) a v roce 1733 dosáhl hodnosti plukovníka. V letech 1737-1754 byl guvernérem ve Virginii (do severní Ameriky nikdy neodjel a na místě jej zastupovali administrátoři).\n\nKromě služby u dvora pokračoval v kariéře v armádě a dosáhl rychlého služebního postupu (brigádní generál 1739, generálmajor 1742, generálporučík 1745). Zúčastnil se války o rakouské dědictví, v roce 1745 bojoval proti poslednímu jakobitskému povstání a velel v bitvě u Cullodenu. V letech 1746-1749 byl pak vrchním velitelem ve Skotsku. V letech 1749-1754 byl vyslancem ve Francii a zároveň v letech 1751-1754 prvním královským komorníkem (\"Groom of the Stole\"), od roku 1751 též členem Tajné rady. V roce 1750 obdržel Podvazkový řád a v době nepřítomnosti Jiřího II. v roce 1752 byl členem místodržitelského sboru. Zemřel v Paříži a po jeho smrti zůstal post vyslance ve Francii neobsazen, protože v polovině 50. let 18. století byly vztahy mezi Francií a Británií chladné, v letech 1756-1763 pak obě země stály proti sobě v sedmileté válce. Jeho povaha byla kombinací nejlepších vlastností vysoce postaveného aristokrata, pro svou čistou morálku byl oblíben u dvora a platil za prototyp vzdělaného dvořana.\n\nV roce 1722 se oženil s Anne Lennox (1703-1789), dcerou 1. vévody z Richmondu a v letech 1727-1737 nejvyšší hofmistryní královny Karolíny. Měli spolu šest dětí, všichni synové dosáhli vysokého postavení v politice, u dvora, v námořnictvu a armádě.\n\nPotomstvo:\n\n\n\n\n\n\n\n"}
{"id": "1477256", "url": "https://cs.wikipedia.org/wiki?curid=1477256", "title": "George Keppel, 3. hrabě z Albemarle", "text": "George Keppel, 3. hrabě z Albemarle\n\nGeorge Keppel, 3. hrabě z Albemarle (\"George Keppel, 3rd Earl of Albemarle, 3rd Viscount Bury, 3rd Baron Ashford\") (8. dubna 1724, Londýn, Anglie – 13. října 1772) byl britský generál, dvořan a politik ze šlechtického rodu Keppelů. Od mládí sloužil v armádě a u dvora, byl poslancem Dolní sněmovny, od roku 1754 jako dědic hraběcího titulu zasedal ve Sněmovně lordů. Za sedmileté války v hodnosti generála se svými bratry (Augustus Keppel) vedl invazi na Kubu.\n\nNarodil se v Londýně jako nejstarší syn 2. hraběte z Albemarle, od mládí sloužil v armádě a po boku otce se zúčastnil války o rakouské dědictví, v roce 1749 dosáhl hodnosti plukovníka. V letech 1746-1754 byl členem Dolní sněmovny, zároveň zastával funkci lorda komořího u vrchního velitele armády vévody z Cumberlandu. V politice patřil k whigům a podporoval klan Pelhamů, v roce 1754 po otci zdědil rodové tituly a vstoupil do Sněmovny lordů (do té doby jako otcův dědic užíval titul \"vikomt Bury\"). Jako peer uplatňoval svůj politický vliv jako blízký přítel vévody z Cumberlandu.\n\nZa sedmileté války postupoval v armádních hodnostech (generálmajor 1756, generálporučík 1759), v roce 1761 byl jmenován členem Tajné rady a v letech 1761-1772 byl guvernérem na ostrově Jersey. V roce 1762 byl vrchním velitelem invaze na Kubu a spolu s mladšími bratry dobyl Havanu. V roce 1765 obdržel Podvazkový řád a krátce před smrtí dosáhl hodnosti generála (1772). Zemřel náhle na akutní zánět slepého střeva ve věku 48 let.\n\nS manželkou Anne Miller (1755-1824) měl jediného syna Williama Charlese (1772-1849), který zastával nejvyšší hodnosti u dvora.\n\nV roce 1763 koupil v hrabství Norfolk zámek \"Quidenham Hall\", který byl hlavním sídlem jeho potomků do roku 1948.\n\n\n"}
{"id": "1477257", "url": "https://cs.wikipedia.org/wiki?curid=1477257", "title": "Augustus Keppel", "text": "Augustus Keppel\n\nAugustus Keppel, 1. vikomt Keppel (\"Augustus Keppel, 1st Viscount Keppel of Elveden\") (25. dubna 1725, Reading, Anglie – 2. října 1786, Londýn, Anglie) byl britský admirál a politik ze šlechtického rodu Keppelů. Jako námořní velitel vynikl za sedmileté války dočasným ovládnutím Kuby. Později se jako poslanec Dolní sněmovny aktivně věnoval politice na straně whigů a dvakrát byl ministrem námořnictva (1782-1783, 1783). Od roku 1782 s titulem vikomta zasedal ve Sněmovně lordů.\n\nByl druhorozeným synem generála 2. hraběte z Albemarle, po matce Anne Lennox (1703-1789) byl spřízněn s rodem vévodů z Richmondu, což mu pomohlo v politické kariéře v Dolní sněmovně. Od roku 1735 sloužil v námořnictvu, v roce 1740 absolvoval s admirálem Ansonem cestu kolem světa, mezitím studoval ve Westminsteru. V roce 1744 dosáhl hodnosti kapitána a zúčastnil se války o rakouské dědictví, po jejím skončení bojoval proti alžírským pirátům. V roce 1754 v hodnosti komodora dočasně velel všem lodím u břehů severní Ameriky. Vynikl za sedmileté války a v roce 1762 dosáhl hodnosti kontradmirála, v témže roce v součinnosti se svými bratry dobyl Havanu a vyhlásil zde britský protektorát.\n\nV letech 1755-1782 byl poslancem Dolní sněmovny, kam se dostal s podporou svého bratrance vévody z Richmondu. V době svého prvního zvolení však pobýval u břehů severní Ameriky a parlamentní politiky se aktivně zúčastnil až od roku 1757. V letech 1761, 1768 a 1774 byl zvolen do parlamentu za prestižní volební obvod Windsor. V politice patřil k whigům a po sedmileté válce zastával krátce nižší vládní post lorda admirality (1765-1766). Mimo aktivní službu byl povýšen na viceadmirála (1771) a admirála (1778). Během války za americkou nezávislost byl naposledy pověřen velením, ale po neúspěchu výpravy proti Francii (1779) byl postaven před válečný soud. Soud jej osvobodil a Keppel pak z pozice člena Dolní sněmovny kritizoval vládní námořní politiku. Po pádu Northovy vlády se stal ministrem námořnictva (1782-1783), od roku 1782 byl zároveň členem Tajné rady a získal titul vikomta s členstvím ve Sněmovně lordů. V této době opustil své whigistické politické zásady a po uzavření pařížského míru rezignoval na funkci prvního lorda admirality. V očích whigů se zdiskreditoval, když v koaličním Fox-Northově kabinetu znovu přijal funkci prvního lorda admirality (1783). Těsně před pádem vlády odvolal z funkce vrchního velitele admirála Rodneye ještě předtím, než do Londýna dorazila zpráva o Rodneyově vítězství nad Francií.\n\nPo odchodu z vlády žil v soukromí a zemřel o necelé tři roky později. Od roku 1768 byl majitelem zámku \"Elveden Hall\" (Suffolk), od jehož názvu byl odvozen titul vikomta. Zámek prodali Keppelové v roce 1813.\n\nKapitán James Cook na jeho počest pojmenoval ostrov Great Keppel Island u břehů Austrálie.\n\n\n\n"}
{"id": "1477258", "url": "https://cs.wikipedia.org/wiki?curid=1477258", "title": "Arnold Keppel, 1. hrabě z Albemarle", "text": "Arnold Keppel, 1. hrabě z Albemarle\n\nArnold Joost van Keppel, 1. hrabě z Albermarle (\"Arnold Joost van Keppel, 1st Earl of Albemarle, 1st Viscount Bury, 1st Baron Ashford\") (30. ledna 1670, Zutphen, Nizozemsko – 30. května 1718, Haag, Nizozemsko) byl anglický a nizozemský vojevůdce a dvořan z rodiny Keppelů. Jako oblíbenec Viléma Oranžského získal po slavné revoluci značný vliv v Anglii, v roce 1697 obdržel titul hraběte z Albemarle. Po smrti Viléma Oranžského se vrátil do Nizozemí, jeho potomci se ale trvale usadili v Anglii.\n\nPocházel ze starobylé šlechtické rodiny z Nizozemí připomínané od 12. století, byl starším synem Osewolta (Osvalda) van Keppela. Od dětství sloužil jako páže u dvora Viléma Oranžského a doprovázel jej při tažení na britské ostrovy v roce 1688. Stal se Vilémovým důvěrným přítelem a brzy získal značný vliv, u dvora soupeřil o královu přízeň s dalším oblíbencem hrabětem z Portlandu. V roce 1692 získal nizozemský titul barona. V letech 1695-1701 zastával u anglického dvora funkci správce královského šatníku, zároveň byl královským komořím, souběžně sloužil v armádě a zúčastnil se devítileté války v Evropě. Jako vikomt Bury a baron Ashford byl v roce 1696 povolán do Sněmovny lordů, v roce 1697 obdržel titul hraběte z Albemarle. Postupoval také v armádních hodnostech (generálmajor 1697, generálporučík 1701) a v roce 1700 získal Podvazkový řád. Za své služby Vilémovi III. se v Anglii také značně obohatil (v roce 1700 dostal darem rozsáhlé území v Irsku, ale pro nesouhlas parlamentu musela být donace zrušena, nicméně Albemarle vzápětí obdržel v hotovosti 50 000 liber). R. 1702 po smrti krále Viléma odešel zpět do Evropy (na základě Vilémovy závěti zdědil další hotovost 200 000 guldenů), zaujal místo v nizozemských generálních stavech a získal hodnost generála jízdy holandské armády, následně velel ve válce o španělské dědictví, ve spolupráci s anglickou armádou byl částečně úspěšný, ale v roce 1712 byl poražen v rozhodující bitvě u Denainu. V roce 1705 naposledy pobýval v Anglii, v doprovodu královny Anny navštívil univerzitu v Cambridgi, kde získal čestný doktorát. Zemřel v Haagu 30. května 1718 ve věku 48 let.\n\nV roce 1701 se oženil s Gertrude van der Duyn (†1741), jejíž otec taktéž odešel z Nizozemí do Anglie s Vilémem Oranžským. Z jejich manželství pocházel jediný syn William Keppel, 2. hrabě z Albemarle.\n\n\n"}
{"id": "1477259", "url": "https://cs.wikipedia.org/wiki?curid=1477259", "title": "Helen Cargillová", "text": "Helen Cargillová\n\nHelen Wilson Cargillová (1. října 1896, Edinburgh – 4. prosince 1969) byla britská zdravotní sestra a důstojnice Royal Air Force. V letech 1948 až 1952 velela jednotce Princess Mary's Royal Air Force Nursing Service.\n\nNarodila se v Edinburghu 1. října 1896 Williamu Cargillovi a jeho ženě Jane Elizabeth, rozené Murphyové. Rodina žila v edinburské čtvrti Morningside, kde Cargillová studovala na škole St Bride's School. Od roku 1919 do roku 1923 se cvičila na zdravotní sestru v Nemocnici Sv. Jiří (\": St George Hospital\"), která je londýnskou nemocnicí zabývající se výukou.\n\nV červnu 1923 vstoupila do Princess Mary's Royal Air Force Nursing Service. 1. července 1926 byla povýšena na sestru (\": Sister\") a 1. února 1939 na starší sestru (\": Senior Sister\"). V meziválečném období sloužila jak ve Spojeném království, tak na Blízkém východě.\n\nDo aktivní služby byla povolána během druhé světové války. Od června 1941 sloužila jako vrchní sestra (\": Matron\"). V letech 1942 až 1944 sloužila ve Spojeném království a také v Adenu v Jemenu. Po vylodění spojenců v Normandii sloužila ve Francii u nemocnice RAF. Od září 1944 do května 1945 působila jako vrchní sestra v nemocnici v Bruselu v Belgii.\n\nPo konci války se vrátila do Spojeného království a několik let působila jako vrchní sestra v nemocnici RAF v Matlocku v hrabství Derbyshire. Jednalo se o psychiatrickou léčebnu specializovanou na léčbu bývalých válečných zajatců. Dne 16. července 1948 převzala velení nad Princess Mary's Royal Air Force Nursing Service. Dne 1. února 1949 byly ženské jednotky integrovány do struktury britských ozbrojených sil. Na základě této změny obdržela i vojenskou hodnost, konkrétně hodnost Air Commandant. Kvůli zdravotní nezpůsobilosti pro službu v letectvu odešla 12. května 1952 do výslužby.\n\nZemřela 4. prosince 1969 ve věku 73 let. Byla pohřbena vedle svých rodičů na hřbitově Morningside Cemetery v Edinburgu, ležícím nedaleko jejího rodného domu.\n\nV roce 1941 obdržela Královský červený kříž 2. třídy (Associate), v roce 1945 pak byla povýšena na držitele 1. třídy. V červnu 1949 získala Nejctihodnější řád sv. Jana Jeruzalémského v hodnosti komandér. V roce 1951 pak byla vyznamenána Řádem britského impéria v hodnosti dame-komandér.\n\n"}
{"id": "1477263", "url": "https://cs.wikipedia.org/wiki?curid=1477263", "title": "Milecastle 52", "text": "Milecastle 52\n\nMilecastle 52 (Bankshead) byla jedna z takzvaných mílových pevností, které Římané vybudovali v rozestupech jedné římské míle na Hadriánově valu (\"Limes Britannicus\"). Tato hradba se táhla napříč celou severní Anglií, jižně od skotských hranic. \n\nMílová pevnost 52 se nachází na západ od pevnosti Birdoswald, leží 1484 m na západ od Mílové pevnosti 51 a 1520 m na východ od Mílové pevnosti 53. Na tomto místě stojí Bankshead House a zahrada, ze starověké stavby tam už není patrné nic.\n\nMílovou pevnost 52 začali zkoumat v roce 1934. Protože na místě nejsou žádné stopy po dávných stavbách, až vykopávky ukázaly rozměry pevnosti: měřila 27,5 m ve směru východozápadním a 23,4 m ve směru severojižním. Její brány patřily k typu III. Původně na tomto místě stála pevnost 52TW, jejíž označení ukazuje na umístění ve valu z turfu, později ji nahradila odolnější stavba z kamene. \n\nV roce 1808 zde byly objeveny dva oltáře místního božstva zvaného Cocidius. Jak ukazuje dochovaný nápis, jeden z oltářů tomuto bohu věnovali vojáci XX. legie \"Valeria Victrix\" v letech 262-266. Byl ze světlehnědého pískovce.\n\nV roce 1862 zde byla nalezena prasklá deska se jménem Hadrianus. \n\nKaždá mílová pevnost Hadriánova valu měla dvě strážní věže. Ležely vždy přibližně jednu třetinu a dvě třetiny římské míle na západ od pevnosti a pravděpodobně v nich sloužila část pevnostní posádky. Věže spojené s Milecastle 52 nesou označení Turret 52A a Turret 52B. \n\nTurret 52A (Banks East) se nachází u silnice východně od vesnice Banks. Výzkum v roce 1933 odkryl pozůstatky zbořeného turfového valu, který se dotýkal východní stěny věže. Ta byla používána od počátku 2. století až do konce 3. století. \nVstup do věže byl z jihovýchodní strany. Podél severozápadní zdi jsou stopy po dvou krbech a nízké lavici. Stěny byly zpevněny, obnoveny a zvedají se maximálně do výše 1,75 m.\nTurret 52B se doposud nepodařilo najít. Její poloha se odhaduje podle Turret 52A a Milecastle 53. Pravděpodobně leží pod moderní silnicí. \n\nSignální věže měly za úkol hlásit pohyb nepřátel a přivolávat posily na místa, která se ocitla v ohrožení. Jejich posádky si předávaly zprávy pomocí ohně nebo dýmu.\n\nCo ze signální věže Pike Hill zbylo, lze spatřit 170 m na východ od věže 52A. Její větší část byla zničena při výstavbě moderní silnice, ale na jih od této komunikace se zachoval zlomek jihovýchodní zdi signální věže, dlouhý 2 m a široký 0,8 m. \n\nPike Hill je jeden z mála římských staveb, které se zachovaly z doby před vybudováním Hadriánova valu. Nachází se na území hrabství Cumbria. Zdejší posádka posílala signály pevnostem postaveným při Stanegate. Stanegate byla silnice, které vedla z východu na západ (mezi Corbridge a Carlisle) jen o málo jižněji než pozdější Hadriánův val. Ze strážní věže Pike Hill je dodnes výtečný výhled do kraje, což byl právě ten důvod, proč ji postavili právě na tomto místě. K signální věži vedou schody.\nMá hluboké základy, které svědčí o její značné původní výšce. Byla používána ještě ve 4. století.\n\n"}
{"id": "1477264", "url": "https://cs.wikipedia.org/wiki?curid=1477264", "title": "Sosipatra", "text": "Sosipatra\n\nSosipatra z Efezu (řecky ) byla novoplatonistická filozofka a mystička, která žila v první polovině 4. století po Kristu. Její životní příběh je vyprávěn v Eunapiově \"Životě sofistů\".\n\nNarodila se v Efezu . Když jí bylo pět let, přišli k jejímu otci pracovat dva muži. Když sklidili bohatou sklizeň, přesvědčili ho, aby Sosipatru i její m rověké chaldejské moudrosti. Když se otec vrátil, Sosipatra byla krásná mladá žena obdarovaná mimořádnými senzibilními a jasnovidnými schopnostmi. Oni dva muži byli nadpřirozené bytosti.\n\nPozději se vdala za Eustathia z Kappadokie, zřejmě s plným vědomím, že ten zemře dříve než ona. Eunapius nám říká, že „její neobyčejná moudrost způsobila, že její manžel vypadá méněceně a nevýznamně.“ Eustathius a Sosipatra měli tři syny, z nichž jeden, Antoninus, se sám stal významným filosofem a theurgikem.\n\nPo smrti svého manžela odešla Sosipatra do Pergamonu, kde se díky své moudrosti stala stejně populární jako Aedesius, který tam v té době také vyučoval filosofii. Eunapius nám říká, že po přednášce Aedesiově studenti odcházeli poslechnout si také Sosipatru.\n\nSosipatřin příbuzný zvaný Philometr byl do ní zamilován a pokusil se získat její lásku pomocí kouzla. Sosipatra svěřila své protichůdné emoce Maximovi, který byl žákem Aedesia a později se stal učitelem císaře Juliana. Maximus dokázal Philometrovo kouzlo odhalit a překonat. Protože Philometr projevil lítost, Sosipatra mu odpustila. Vypráví se, že později Sosipatra během své přednášky o posmrtném životě duše, měla vidění, že se Philometrovi stala nehoda. Poslala tedy k němu své služebníky a ti mu pomohli.\n\n"}
{"id": "1477265", "url": "https://cs.wikipedia.org/wiki?curid=1477265", "title": "Kaple svatého Jana Křtitele (Třebechovice pod Orebem)", "text": "Kaple svatého Jana Křtitele (Třebechovice pod Orebem)\n\nKaple svatého Jana Křtitele se nalézá v Trčkově ulici ve městě Třebechovice pod Orebem v okrese Hradec Králové. Barokní kaple je chráněna od 28. června 2002 jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 54876/6-6253.\n\nBarokní kaple svatého Jana Křtitele je drobná zděná stavba na trojbokém půdorysu s oblými nárožími. Stěny jsou po bocích členěny zdvojenými pilastry. V čelní stěně je vstup s půlkruhovým nadpražím, lemovaný šambránou s lištou, klenákem a patkami, jednokřídlé dveře mají ve spodní polovině plnou výplň, v horní dřevěné mříže. Nad vstupem je vysoký segment, který obíhá profil korunní římsy a další profilovaná lišta opačně prohnutá jej uzavírá do podoby oka. Valbová střecha je krytá plechem a je ukončena válcovou zděnou lucernou s prejzovou stříškou a kovaným křížem na kamenném soklu ve vrcholu.\n\n\n"}
{"id": "1477268", "url": "https://cs.wikipedia.org/wiki?curid=1477268", "title": "Mariánský sloup (Třebechovice pod Orebem)", "text": "Mariánský sloup (Třebechovice pod Orebem)\n\nMariánský sloup se nalézá na Masarykově náměstí v centru města Třebechovice pod Orebem v okrese Hradec Králové. Barokní pískovcový morový sloup od neznámého autora z roku 1709 tvoří architektonickou dominantu pravidelného prostoru náměstí a je chráněn od 28. června 2002 jako kulturní památka ČR. Národní památkový ústav tento morový sloup uvádí v katalogu památek pod rejstříkovým číslem ÚSKP 34789/6-718.\n\nBarokní morový sloup tvoří jednoduchý hranolový sokl s drobnou patkou a poměrně mohutnou profilovanou římsou. Ve stěnách soklu jsou nápisy. Ze soklu se zvedá vysoký štíhlý korintský sloup, na jehož vrcholku stojí na zeměkouli obtočené hadem Panna Marie se sepjatýma rukama a pohledem upřeným vzhůru. Panna Marie je oděna v dlouhé roucho, je prostovlasá a kolem hlavy má svatozář se sedmi hvězdami. \n\n\n"}
{"id": "1477272", "url": "https://cs.wikipedia.org/wiki?curid=1477272", "title": "Krucifix (Třebechovice pod Orebem)", "text": "Krucifix (Třebechovice pod Orebem)\n\nSloup s krucifixem se nalézá u hřbitova ve městě Třebechovice pod Orebem v okrese Hradec Králové. Barokní pískovcový sloup s kovovým krucifixem od neznámého autora je chráněn od 23. 3. 2006 jako kulturní památka ČR. Národní památkový ústav tento morový sloup uvádí v katalogu památek pod rejstříkovým číslem ÚSKP 101772.\n\nKovový krucifix s trojlistým zakončením ramen a malým korpusem Krista je zasazen v kamenném trojdílném podstavci. Menší vrchní část má hranolový sokl s naznačeným reliéfním motivem kanelury, hranolový dřík s oválnou kartuší s motivem svatozáře a reliéfním IHS, zdobenou ozdobně svázanou stuhou a rostlinnými úponky. Nad ní se vzdouvá jednoduchá římsa. Větší spodní podstavec má předstupující, půdorysně lehce vydutou střední část. Dřík spodního podstavce má na čelní straně reliéf planoucího srdce se svatozáří a oblaky v jemném rámci zdobeném ornamentem. Drobná římsa ze dvou vstřícných volut podložená mušlí odděluje hladký vlys, nad ním je výrazně vyklenuta profilovaná římsa.\n\n\n"}
{"id": "1477274", "url": "https://cs.wikipedia.org/wiki?curid=1477274", "title": "Obvod obce s rozšířenou působností Prachatice", "text": "Obvod obce s rozšířenou působností Prachatice\n\nObvod obce s rozšířenou působností Prachatice je spolu s ORP Vimperk jedním ze dvou správních obvodů rozšířené působnosti obcí v okrese Prachatice v Jihočeském kraji. Obvod zahrnuje města Husinec, Netolice (POÚ), Prachatice, Vlachovo Březí, Volary (POÚ) a dalších 39 obcí.\n\nSprávní obvod se rozkládá na jihozápadě Jihočeského kraje. Na jihu sousedí s Rakouskem a s Vojenským újezdem Boletice, na jihozápadě a Německem, na západě s ORP Vimperk, na severu s ORP Strakonice a Vodňany, na východě s ORP České Budějovice. Na území se rozkládá pohoří Šumava a téměř polovinu území tak zahrnují lesy.\n\nRozloha správního obvodu čítá 840 km a v roce 2004 měl 33 931 obyvatel, tj. 40 obyvatel na km.\nSprávní obvod zahrnuje 44 obcí (z toho 5 měst). Město Prachatice je zároveň obcí s pověřeným obecním úřadem. Správní obvod obce s rozšířenou působností Prachatice se kryje se správním obvodem pověřeného obecního úřadu Prachatice.\n\nSeznam obcí, jejichž územím je obvod tvořen, včetně výčtu místních částí v obcích, které se na ně člení.\n\n"}
{"id": "1477277", "url": "https://cs.wikipedia.org/wiki?curid=1477277", "title": "Státní okresní archiv Prachatice", "text": "Státní okresní archiv Prachatice\n\nStátní okresní archiv Prachatice (SOkA Prachatice) je státní archiv. Od zrušení okresních úřadů se jedná o organizační složku Státního oblastního archivu v Třeboni. Je místně příslušný pro okres Prachatice a sídlí v Prachaticích.\n\nV roce 1904 byl v Prachaticích ustaven německý muzejní spolek a součástí nově zřízeného městského muzea se stal též městský archiv. Ten pečoval o historické písemnosti města Prachatice. K oddělení městského muzea a městského archivu na dvě samostatné instituce došlo až v roce 1946.\n\nPrachatický archiv jako státní instituce s okresní působností má své kořeny ve vládním nařízení o archivnictví č. 29/1954 Sb., které vstoupilo v platnost dne 7. května 1954. Vládní nařízení stanovovalo jednotnou archivní síť na celém území Československa a v každém okresním městě vznikl archiv. V Prachaticích tak začal okresní archiv fungovat v průběhu roku 1955. Archiv původně sídlil v budově Nové radnice, tj. čp. 2 na Velkém náměstí. Později získal archiv též prostory v domě čp. 164 v Horní ulici. Počátkem roku 1958 byl pro archiv vyčleněn též měšťanský dům čp. 43 na náměstí, který archiv využíval spolu s dalšími institucemi (dnes zde sídlí Muzeum české loutky a cirkusu).\n\nV roce 1960 proběhla územně správní reforma, kdy byl zrušen okres Vimperk a tedy i bývalý Okresní archiv ve Vimperku byl přesunut do Prachatic. V roce 1979 byl taktéž zrušen depozitář v Netolicích a veškeré archiválie byly přesunuty do Prachatic. Prostorové podmínky archivu se tak postupem času staly nevyhovujícími. Teprve ve druhé polovině 90. let tehdejší okresního úřad, který byl zřizovatelem archivu, zahájil přestavbu bývalé polikliniky ve Vodňanské ulici. Na počátku roku 1999 byly přestěhovány archivní fondy ze starých depozitářů a od května téhož roku zahájil archiv činnost v nových prostorách.\n\nV rámci reformy veřejné správy se státní okresní archivy staly v polovině roku 2002 součástmi státních oblastních archivů. V případě Prachatic se jednalo o Státní oblastní archiv v Třeboni.\n\n"}
{"id": "1477287", "url": "https://cs.wikipedia.org/wiki?curid=1477287", "title": "Kaple svatého Filipa Neri (Prachatice)", "text": "Kaple svatého Filipa Neri (Prachatice)\n\nKaple svatého Filipa Neri (zvaná též Patriarcha) je římskokatolická kaple poblíž města Prachatice, které je jejím vlastníkem.\n\nKaple se nachází jižně od města Prachatice v lese ve svahu kopce Libín nad Lázněmi svaté Markéty. U kaple končí křížová cesta. Poblíž kaple se nachází pramen.\n\nSoučasné stavbě předcházela nejprve dřevěná kaple, k jejíž stavbě získal povolení v roce 1691 prachatický měšťan Vojtěch Vilém Bylanský. Tato původní kaple měla připomínat místo nálezu obrazu italského světce Filipa Neri, kterému také byla zasvěcena. Dřevěná kaple byla po roce 1803 nahrazena zděnou stavbou krytou šindelem. Místo se stalo hojně navštěvované věřícími i návštěvníky lázní díky pramenu vody s údajně léčivými účinky.\n\nV roce 1859 město rozhodlo vystavět novou kapli, která měla nahradit již původní zchátralou stavbu. Finance na stavbu byly získány ve sbírce mezi věřícími. Při té příležitosti vznikla křížová cesta vedoucí podél cesty ke kapli. Zastavení nechal zhotovit nájemce lázní Anton Pachlhofer.\n\nZákladní kámen nové kaple byl položen 13. června 1859 a na jaře roku 1861 byla stavba dokončena. Dne 9. července téhož roku proběhlo vysvěcení kaple, nad kterou převzalo patronátní právo město Prachatice.\n\nV letech 1999–2004 proběhla postupná obnova kaple i křížové cesty.\n\nJedná se o jednoduchou kamennou stavbu čtvercového půdorysu zakončenou apsidou. Fasáda je neomítnutá, stejně jako cihlové ostění portálu a oken v průčelí. Cihlové je také nároží a římsa. Střecha kaple je sedlová s věžičkou. Před kaplí se nachází železný krucifix na kamenném podstavci s vročením 1928.\n\n"}
{"id": "1477298", "url": "https://cs.wikipedia.org/wiki?curid=1477298", "title": "Varta futsal liga 2018/19", "text": "Varta futsal liga 2018/19\n\nV soubojích 27. ročníku 1. české futsalové ligy 2018/19 (sponzorským názvem Varta futsal liga) se utká v základní části (12) 11 týmů dvoukolovým systémem podzim - jaro. Tým Gardenline Litoměřice po 4.kole že soutěže odstoupil a tak v každém kole měl 1 tým volno. Do vyřazovací částí postupuje prvních osm týmů v tabulce.\n\n"}
{"id": "1477306", "url": "https://cs.wikipedia.org/wiki?curid=1477306", "title": "Teplá skála", "text": "Teplá skála\n\nTeplá skála je archeologická lokalita západně od vesnice Kaliště u Švihova v okrese Klatovy. Na skalnatém hřbetu se zde v eneolitu nacházelo sídliště chamské kultury. Jeho archeologické stopy jsou chráněné jako kulturní památka. Teplá skála patří s Koubovou skálou a lokalitou objevenou roku 2008 jižně od Koubovy skály k souboru tří eneolitických sídlišť v okolí Kaliště.\n\nLokalitu objevil na počátku dvacátého století měčínský amatérský archeolog Adolf Šlégl, který zde do roku 1907 provedl několik archeologických sond. Další informace o sídlišti pochází z povrchových sběrů J. Krále a archeologického výzkumu z roku 2005.\n\nTeplá skála se nachází asi 650 západně od Kaliště. Tvoří ji buližníkový hřbet orientovaný v severojižním směru a porostlý lesem s převahou borovic a dubů. Na vrcholových částech skal byly identifikovány nejméně tři plošiny, na kterých stávaly eneolitické domy, jejichž přítomnost dokládají zejména nálezy mazanice. Podle otisků dřeva v úlomcích mazanice v konstrukci domů převažovaly pruty o průměru tři až šest centimetrů.\n\nV malé sondě byly získány keramické zlomky nádoby zdobené dvojitým pupkem, střep keramiky z okruhu kultury kulovitých amfor a kamenná šipka vyrobená pravděpodobně z bavorského rohovce. Nález jediné obilky pšenice dvouzrnky byl radiokarbonovou metodou datován do období laténské kultury (konkrétně 380–200 let před naším letopočtem). Výsledek může být chybný, nebo souvisí s mladší aktivitou na lokalitě, která se neprojevila jinými dochovanými stopami.\n\nAnalýzou nalezených uhlíků byla doložena, v pravěkých nálezech vzácná, přítomnost dřeva tisu. Tisové dřevo se vzhledem k jeho tvrdosti používalo na výrobu zbraní (luky, kopí) a drobných předmětů (hrnky, topůrka apod.). Na chamských sídlištích bylo před průzkumem Teplé skály nalezeno jen na Osobovské skále.\n"}
{"id": "1477307", "url": "https://cs.wikipedia.org/wiki?curid=1477307", "title": "Kostel svatého Mikuláše (Nevojice)", "text": "Kostel svatého Mikuláše (Nevojice)\n\nKostel svatého Mikuláše je římskokatolický chrám v Nevojicích v okrese Vyškov. Jde o farní kostel římskokatolické farnosti Nevojice. Je chráněn jako kulturní památka České republiky.\n\nFarnost v Nevojicích existovala podle písemných dokladů již ve 14. století, která během třicetileté války zanikla. V roce 1785 zde byla zřízena tzv. lokální kuracie. Ke znovuobnovení farnosti došlo až v roce 1869.\n\nKostel má románské jádro, současná stavba vznikla roku 1670. Svým umístěním na vyvýšeném místě uprostřed obce tvoří výraznou krajinnou dominantu.\n\nJde o jednolodní obdélnou stavba na soklu s odsazenou apsidou v závěru a mohutnou čtyřbokou věží. Mezi lodí a věží je předsíň užší než loď. Předsíň je prolomena po jednom pravoúhlém okně, osvětlujícím kůr. Loď je osvětlena po dvou oknech v segmentově klenuté špaletě. Průběžná profilovaná korunní římsa nese sedlovou střechu, nad závěrem polokuželovou. Čtyřboká věž v západním průčelí je na osu prolomena pravoúhlým vchodem a na bočních fasádách v přízemí pravoúhlým oknem, v interiéru v segmentové špaletě.\n"}
{"id": "1477309", "url": "https://cs.wikipedia.org/wiki?curid=1477309", "title": "Dějiny Prachatic", "text": "Dějiny Prachatic\n\nDějiny Prachatic sahají od 11. století až do současnosti.\n\nPrachatice vznikly jako trhová osada v 11. století. Byly majetkem vyšehradské kapituly. V nedaleké obci Staré Prachatice se tehdy nacházel kostel (zasvěcený sv. Petru a Pavlovi) a feudální dvůr, sídlili zde také výběrčí poplatků. Ve 13. století nárůst obchodu a příchod nových kolonistů dosáhl té míry, že původní osada přestala vyhovovat a bylo rozhodnuto o výstavbě nového města jižně od Starých Prachatic, na místě současného centra města. Kotlina pod vrcholem Libín se ukázala být mnohem prostornější pro vznik středověkého města, než původní svahy Šibeničního vrchu. Nové město je doloženo někdy na počátku století čtrnáctého; název Staré Prachatice pro původní osadu začal být používán někdy okolo roku 1370. \n\nZnačný rozkvět města přišel po roce 1381, kdy král Václav IV. přiznal Prachaticím právo skladování a prodeje soli dovážené ze Salzburgu. Koncem 15. století to bylo vzkvétající město, ve kterém už od vrcholného středověku žili převážně čeští Němci. Bylo rovněž budováno i městské opevnění, které nejprve mělo podobu hliněných valů zpevněných dřevem.\n\nBěhem husitských válek v 15. století byly Prachatice dvakrát obléhány a nakonec husity i dobyty (obě dobytí se uskutečnily v roce 1420) Podle záznamů kronikáře Vavřince z Březové bylo obyvatelstvo města při druhém obléhání z velké části vyvražděno nebo upáleno. \n\nV roce 1436 získalo město statut svobodného královského města. \n\nNejvětší rozmach nastal v průběhu 16. století, kdy vznikla stará radnice a bylo dokončeno městské opevnění. Jeho druhá linie doplnila několik let starší val a byla již připravena na případné obléhání za pomocí střelných zbraní. V roce 1501 získali město Rožmberkové. V letech 1507–1513 byl přestavěn původní raně gotický kostel sv. Jakuba ze 14. století v pozdně gotickém stylu. Dokončení dlouhodobě rozestaveného svatostánku inicioval především rozsáhlý požár, který poškodil značnou část města. Díky příjmům z obchodu na Zlaté stezce měli místní měšťané dostatek prostředků na obnovu města. Vybudovány byly četné výstavní renesanční domy, které jsou z velké části do současné doby dochované. Nacházely se zde dvě brány, z nichž dodnes zůstala zachována Písecká brána. V roce 1571 je doložena nová radnice, která vznikla za pomoci italských stavitelů. V samotných Prachaticích v této době žilo okolo třinácti set lidí.\n\nV roce 1601 nechal Petr Vok prodat město tehdejšímu císaři Rudolfu II. Koncem 16. století měl v Prachaticích své alchymistické dílny Vilém z Rožmberka, k jehož rozsáhlé doméně město patřilo.\n\n17. století přineslo městu úpadek; obchod se solí ohrožovaly nové zdroje, které snižovaly příjem obchodníků a tím pádem i měšťanů Prachatic. Rakousko mělo zájem získat prostředky z obchodu také a zatížilo jej daněmi. Další rány poté představovaly stavovské povstání a třicetiletá válka. Poslední ranou byl monopol soli z Rakous, který znamenal de facto zánik Zlaté stezky. Obyvatelstvo se muselo přeorientovat na nové, méně výnosné činnosti, jakými byla např. těžba dřeva, zemědělství, pivovarnictví nebo výroba pálenky. Stavební ruch ve městě zcela ustal; proto také ve městě existuje jen pomálu barokních staveb nebo dekorací. V 17. století byly Prachatice prodány Eggenbergům, kteří jej vlastnili až do roku 1719. Tehdy koupili město Schwarzenbergové, spravující jej až do roku 1848. \n\nNa počátku 19. století probíhaly přes Prachatice přesuny rakouských vojsk k nedalekému bojišti Napoleonských válek. Přestože obyvatelstvo města bylo většinově v té době německé národnosti, působila zde řada českých obrozenců a vzdělanců. Roku 1811 se zde narodil Jan Neumann, známý rodák, který později odcestoval do USA, kde se stal biskupem a později byl i svatořečen. \n\nRoku 1832 poničil město požár. \n\nV roce 1839 měly Prachatice celkem 327 domů a 2591 obyvatel převážně německé národnosti. Kromě historického centra města vzniklo severně od něj i první předměstí. Místní obyvatelstvo se věnovalo především zemědělství, v provozu bylo také 17 hospod, 14 pekařů a obuvníků, 10 mlynářů apod. Konaly se zde pravidelné týdenní trhy, na kterých obyvatelé Šumavy nakupovali obilí a další potraviny. \n\nOd roku 1849 získaly Prachatice vlastní okresní soud, správním sídlem vlastního okresu byly od roku 1850. Od konce 19. století v blízkosti města prosperovaly také Lázně svaté Markéty. Na konci 19. století získalo město železniční spojení poté, co byla otevřena trať z Vodňan sem, o šest let později byla prodloužena do Nového Údolí a roku 1910 až do Heidmühle v dnešním Německu.\n\nNa přelomu 19. a 20. století měly Prachatice 5 500 obyvatel. \n\nJeště v závěru 19. století bylo středověké město obehnáno hradbami. Díky železnici však bylo možné rozvíjet průmysl (byla zde otevřena továrna na telegrafní součástky) a tím pádem umožnit i populační růst města. Vybudovány byly také některé stavby, které byly pro moderní město nezbytné – např. gymnázium, nemocnice apod. Postupně se přidaly některé další průmyslové podniky, jako např. cihelna nebo závod na malování skla. Značným způsobem se rozšiřovala předměstí okolo původního historického centra města.\n\nVe městě byl po nějaký čas také dislokován 35. pěší pluk (tzv. pětatřicátníci), jehož velitelství sídlilo v Plzni. Vojenská přítomnost ve městě trvala i po celé následující 20. století.\n\nPostupný růst města znamenal také otevření národnostní otázky, neboť se české obyvatelstvo postupně sestěhovávalo do města, které bylo většinově německé. V roce 1903 zde byl otevřen český Národní dům a působil zde Sokol. Po vzniku nezávislého Československa v roce 1918 došlo k vyrovnání poměru Čechů a Němců ve městě (v roce 1930 23:22) Většina obyvatel Prachatic však i nadále pracovala v zemědělství a skromný rozvoj, který umožnila železnice i výstavba prvních továren tento fakt nikterak vážněji nezměnil. V roce 1936 se zde nacházelo šest hotelů, 12 hospod a šest mlýnů. Největším zaměstnavatelem byla společnost pro výrobu dřevěných součástek, lustrů a dalších výrobků. V místním lomu se těžil kámen pro výstavbu Husinecké přehrady. \n\nKomplikované vztahy mezi místními Čechy a Němci se vyostřily především v roce 1935, kdy v místních volbách vyhrála Sudetoněmecká strana (SdP). Město bylo v té době po nějakou dobu v krizi, muselo být spravováno úředníkem z Ministerstva financí a přiblížilo se vlastnímu krachu. Češi i Němci měli vlastní spolky a koncentrovali se v různých částech města. V září 1938 došlo k prvním násilnostem mezi oběma skupinami, občasným přestřelkám a dalšímu neklidu. V Prachaticích bylo přerušeno vyučování na místních školách. Situaci na krátkou dobu dokázalo uklidnit až vojsko, které bylo do pohraničí tehdy povoláno. \n\nPo Mnichovské dohodě v roce 1938 byly Prachatice přičleněny k Německu. Hranice s Protektorátem Čechy a Morava probíhala těsně za městem u Starých Prachatic; dvě třetiny tehdejšího politického okresu Prachatice byly připojeny k Německu a administrativně se staly součástí tzv. Východní marky. Německá armáda obsadila město v prvním týdnu října 1938. České obyvatelstvo uprchlo za nové hranice většinou do Husince, Vodňan nebo Bavorova. V roce 1939 se v německém sčítání lidu přihlásilo k české národnosti jen 823 lidí v celém zemském okresu Prachatice, který byl na německém území zřízen.\n\nDíky poloze v horách a daleko od obou hlavních front druhé světové války se boje Prachaticím vyhnuly. Byly zde přesto zřízeny zajatecké tábory pro vojáky z Polska, Francie a SSSR. V roce 1945 se město vzdalo americké armádě zcela bez boje. Následně v rámci Vysídlení Němců z Československa bylo odsunuto německé obyvatelstvo, které se usadilo na území Bavorska. Vzhledem k neatraktivitě lokality v podhůří Šumavy a malému počtu dosídlenců z oblasti Slovenska a z řad Volyňských Čechů se však počet obyvatel města nacházel ještě dlouho po skončení války pod úrovní z roku 1938. Řada z vojáků, kteří zde sloužili a byli původem např. z oblasti Slovenska se však rozhodli v Prachaticích usadit.\n\nPo roce 1948 a vzniku Železné opony byla rozšířena vojenská posádka v Prachaticích a v okolí města probíhala různá vojenská cvičení. Hraniční pásmo při česko-německé hranici bylo ve svém nejbližším bodě vzdáleno 20 km od Prachatic. Díky tomu, že se město stalo středem vlastního okresu po správní reformě z roku 1960, zde byla také soustředěna nová výstavba. Původní středověké město tak začalo být obklopováno novou výstavbou především v podobě panelových domů, které vyrostly severně a západně od středověkého centra. Jejich vznik předpokládal územní plán, který město Prachatice schválilo v roce 1958. Zastavěny tak byly louky v bezprostřední blízkosti středověkého města a samotný ráz Prachatic se výrazně proměnil. Ustoupit musely i části původních předměstí, které nahradily opět výškové panelové domy. Ve vzdálenějších částech města byly budovány rovněž i rodinné domy.\n\nZnárodnění vytvořilo velké podniky (např. Jitona, Šumavan), které zaměstnávaly stále rostoucí obyvatelstvo Prachatic.\n\nV roce 1981 bylo historické centrum města prohlášeno za městskou památkovou rezervaci. V téže době také počet obyvatel města překročil deset tisíc. Rozsáhlá obnova samotného centra města však byla uskutečněna až v 90. letech 20. století. Místní náměstí prošla rozsáhlou rekonstrukcí na přelomu století. V roce 2002 získaly Prachatice titul Historické město roku. \n\nOd roku 2001, kdy byly okresy zrušeny, se staly Prachatice statut pověřeného města a v rámci přenesené působnosti místní obecní úřad vykonává řadu úkonů státní správy. V roce 2002 opustily Prachatice poslední vojáci Armády České republiky.\n"}
{"id": "1477316", "url": "https://cs.wikipedia.org/wiki?curid=1477316", "title": "Poison (píseň, Marissa Nadler)", "text": "Poison (píseň, Marissa Nadler)\n\n„Poison“ je píseň (balada) americké zpěvačky Marissy Nadler. Vydána byla v únoru roku 2019 jako singl, který dále obsahoval píseň „If We Make It Through the Summer“. Původně vyšla pouze v digitální podobě na stránce vydavatelství Kro Records na webu Bandcamp. Vydání fyzického nosiče, gramofonové desky ve tvaru srdce, je plánováno na jaro či léto roku 2019. Autorkou písně „Poison“ je sama Marissa Nadler, zatímco jejími producenty byli Justin Raisen a Lawrence Rothman. V písni vedle zpěvačky zpívá coby host velšský hudebník John Cale. Zpěvačka chová ke Caleovi značný obdiv a uvedla, že jeho vystoupení ji překvapilo, a v okamžiku, kdy uslyšela hotovou píseň, bylo ji jasné, že přesně tak by píseň měla znít. Při zveřejnění písně zpěvačka také připomněla, že část textu je totožná s písní „Run Run Run“ Caleovy bývalé skupiny The Velvet Underground. Při koncertech píseň zazněla již v roce 2017. Píseň byla napsána ve stejné době, jako písně ze zpěvaččina alba \"For My Crimes\" (2018). Je napsána jako konzerzace mezi párem.\n"}
{"id": "1477318", "url": "https://cs.wikipedia.org/wiki?curid=1477318", "title": "Boleslav Kozelsko-Bytomský", "text": "Boleslav Kozelsko-Bytomský\n\nBoleslav Kozelsko-Bytomský (polsky \"Bolesław bytomski\") (narozen okolo 1332, zemřel 1354/1355) byl v letech 1352–1354/1355 bytomsko-kozelský kníže, z dynastie Piastovců, poslední mužský zástupce této linie Slezských Piastovců.\n\nBoleslav byl druhým synem bytomského knížete Vladislava († 1351) a meklenburské kněžny Ludgardy (\"Luitgarda\"). Mezi roky 1342 a 1347, po smrti svého nevlastního bratra Kazimíra (matka Beatrix Braniborská, †1316) byl jmenován knížetem kozelským. V roce 1352 byl jmenován knížetem bytomským.\n\nV roce 1354 se vydal s Karlem IV. na cestu o Itálie, tehdy si jel Karel IV. pro císařskou korunu. Na této výpravě za neobjasněných okolností zemřel, asi před 15. prosincem 1355.\n\nPo smrti Boleslava v roce 1355 měla pak vdovská práva v knížectví. V roce 1357, 8. ledna, bylo knížectví rozděleno mezi těšínského knížete Kazimíra I. Těšínského (poručník dcer po Boleslavovi) a olešnického knížete Kondráda I. Olešnického (manželka Eufemie Kozelská byla sestrou Boleslava). Markéta si vdovská práva udržela až do roku 1369.\n\nBoleslav byl ženatý s bohatou nevěstou, Markétou ze Šternberka († 1365), dcerou Jaroslav ze Šternberka a Hoštejna a Markéty z Bíliny. Věnem získal 60 kop pražských grošů. V manželství se narodily tři dcery:\n\n\nZemřel v Itálii, před 15. prosincem 1355. Byl pochován v katedrále ve vesnici Venzone. Jeho pěkně zdobený náhrobek, který byl zničen při zemětřesní v roce 1976, byl v pozdějších létech restaurován.\n\n\n\n"}
{"id": "1477319", "url": "https://cs.wikipedia.org/wiki?curid=1477319", "title": "Životy? Nebo bludné kruhy?", "text": "Životy? Nebo bludné kruhy?\n\nŽivoty? Nebo bludné kruhy? je poslední studiové album české hudební skupiny DG 307. Vyšlo v dubnu roku 2013, kdy jej uvedla společnost Guerilla Records. Nahráno bylo ve studiu Faust v Praze v lednu 2013. Jde o první album kapely po jedenácti letech – své předchozí studiové album s názvem \"Šepoty a výkřiky\" kapela vydala roku 2002 (mezi tím však vyšla řada archivních koncertních nahrávek a též dvě sólová alba Pavla Zajíčka). Zároveň jde o poslední album před ukončením činnosti DG 307. Výrazným prvkem hudby na albu jsou smyčcové a basové nástroje.\n\nAutorem textů je Pavel Zajíček, hudbu složil Tomáš Vtípil.\n\n"}
{"id": "1477327", "url": "https://cs.wikipedia.org/wiki?curid=1477327", "title": "Consuelo Kanaga", "text": "Consuelo Kanaga\n\nConsuelo Delesseps Kanaga (1894-1978) byla americká fotografka a spisovatelka, známá svými fotografiemi afroameričanů.\n\nKanagaová se narodila 15. května 1894 v Astorii v Oregonu jako druhé dítě Amose Reama Kanaga a Mathildy Caroliny Hartwigové. Její otec byl úspěšný právník a soudce v Ohiu. Poté, co se přestěhovali do Astorii, stal se okresním advokátem města, a také hodně cestoval, často opouštěl rodinu, se kterou byl jen málo. Poté, co se v roce 1915 přestěhovali do Kalifornie, se její matka stala realitní makléřkou, v té době velmi nevšedním zaměstnáním pro ženu. Příjmení \"Kanaga\" pochází ze Švýcarska a podle rodinné genealogie sleduje její kořeny nejméně 250 let. Své jméno uváděla jako \"Consuela\", přinejmenším ve dvacátých a třicátých letech, ale je obecně uvedena jako Consuelo, což je běžnější španělské jméno. Její prostřední jméno \"Delesseps\" pochází z obdivu matky Ferdinanda de Lessepse, francouzského diplomata a developera Suezského kanálu. \n\nV roce 1911 se rodina přestěhovala z Oregonu do Larkspuru v okrese Marin v Kalifornii. V roce 1915 získala Kanaga práci jako reportérka, spisovatelka a fotografka na částečný úvazek pro \"San Francisco Chronicle\". Dorothea Langeová později uvedla, že Kanaga byla první ženská fotografka, s níž se kdy setkala. Právě tam objevila článek Alfreda Stieglitze z \"Camery Work\" a rozhodla se, že se stane fotografkou. Langeová ji povzbuzovala k profesionálnímu fotografování a představila ji rostoucí komunitě umělců z oblasti San Francisco Bay Area, zejména Anně Brigmanové, Edwardu Westonovi, Francisu Bruguièrovi a Louise Dahl Wolfové. \n\nV roce 1919 se provdala za Evanse Davidsona, ale během dvou let se rozvedli. V roce 1922 se přestěhovala do New Yorku, aby pracovala jako fotožurnalistka pro noviny \"New York American\". Zatímco v New Yorku spolupracovala v novinách, Donald Litchfield jí představil Alfredovi Stieglitzovi. Stieglitz spolupracoval s Kanageovou, aby pomohl přeměnit její fotožurnalistickou vizi na umělečtější fotografický styl. Do března 1923 žila s Litchfieldem, ačkoli v té době ještě nebyla s Davidsonem rozvedená. V roce 1924 se s Litchfieldem přestěhovala do Kalifornie, poblíž Santa Cruz, San Franciska a Los Angeles. Do konce roku dokončila rozvodové řízení s Davidsonem a stala se zaměstnankyní Litchfielda. Vztah trval jenom šest měsíců a do konce roku už spolu nebyli.\n\nV roce 1926 se setkala s Tinou Modotti, která navštívila San Francisco, a uspořádali společně malou výstavu snímků Modottiové ve studiu Kanagaové na Post Street. S podporou uměleckého patrona Alberta Bendera začala plánovat delší \"turné\" po Evropě a v roce 1927 strávila druhou část roku cestováním a fotografováním ve Francii, Německu, Maďarsku a Itálii. Zatímco se tam setkala s Dahl Wolfovou a strávili mnoho týdnů společně.\n\nPři cestě do Tuniska v lednu 1928 se setkala s Jamesem Barrym McCarthym, irským spisovatelem a bývalým pilotem, a do března se vzali. V květnu se vrátili do New Yorku, kde se ubytovali. Kanagaová zpočátku našla práci jako fotografická retušérka, ale během několika měsíců měla vlastní temno komoru a tiskla první z mnoha fotografií z Evropy. V roce 1930 se s McCarthym přestěhovali do San Francisca a brzy byla znovu etablována ve fotografické komunitě.\n\nV roce 1931 potkala černocha Eluarda Luchella McDanielsa, mladého muže všech řemesel, který pro ni pracoval jako dělník a šofér. Začala ho fotografovat u svého domova, a když spolu hovořili, začala se zajímat neštěstím afroameričanů a jejich pokračujícím bojem proti rasismu. Brzy věnovala velkou část svých fotografií obrazům Afroameričanů, jejich domovům a kultuře.\n\nV roce 1932 byla pozvána Westonem a Ansel Adamsem, aby se zúčastnila velké výstavy Skupiny f/64 v Young Memorial Muzeu a vystavila s nimi své čtyři tisky. Panuje poněkud zmatek v tom, jestli je Kanaga \"členkou\" Skupiny f/64. Oznámení o výstavě v de Young Museum uvedlo sedm fotografů ve Skupině f/64 a uvedlo: \"Čas od času se od ostatních fotografů bude požadovat, aby vystavili svou práci se Skupinou f/64. Ti, kteří byli pozváni k první výstavě, jsou: Preston Holder, Consuela Kanaga, Alma Lavenson a Brett Weston.\" Nicméně v roce 1934 skupina zveřejnila oznámení v časopise \"Camera Craft\", ve kterém se uvádí, že \"Skupina f/64 zahrnuje mezi členy tak dobře známé jména jako jsou Edward Weston, Ansel Adams, Willard Van Dyke, John Paul Edwards, Imogene [sic] Cunningham, Consuela Kanaga a několik dalších.\" V rozhovoru později v jejím životě Kanga sama říkala: \"Byla jsem na výstavě f/64 s Edwardem Westonem, Imogen Cunninghamovou, Willardem Van Dykem a Ansemem Adamsem, ale nebyla jsem ve skupině, ani jsem k ničemu nepatřila.\" \n\nV roce 1935 se přestěhovala zpět do New Yorku bez McCarthyho a spolu se zřejmě rozvedli někdy v tomto roce. Začala plánovat portfólio Afroameričanů a rozhovory s několika rodinami v Harlemu. Zatímco se tu setkala s malířem Wallacem Putnamem, s níž se setkala v době kdy žila v New Yorku. Během tří měsíců se vzali. Podnikli svatební cestu a navštívili Alfreda Stieglitze v jeho domě u jezera George.\n\nV roce 1938 nastoupila do uměleckého spolku Photo League, kde přednášela pro novou generaci uměleckých fotografů a stala se vedoucím projektů dokumentární skupiny, včetně \"Neighborhoods of New York\". Její fotografie byly vytištěny v progresivních publikacích té doby, včetně \"New Masses\", \"Labor Defender\" nebo \"Sunday Worker\". V roce 1940 konstatovala, že výuka je příliš omezující a vrátila se k fotografování na plný úvazek. Aktivně fotografovala a vystavovala v průběhu čtyřicátých, padesátých a šedesátých let. V posledním desetiletí se stala velmi aktivní v občanských právech a zúčastnila se a fotografovala mnoho demonstrací a pochodů. V roce 1963 byla zatčena v Albany v Georgii během pochodu za mír. \n\nZdálo se, že v Putnamovi našla správného romantického a tvůrčího partnera a spolu zůstávali po zbytek života. Často spolu cestovali a trávili poslední polovinu šedesátých let minulého století cestami tam do Francie a zpět.\n\nZ přehledu zveřejněného v \"The New York Times\" bylo uvedeno, že \"v práci pokračovala až do svých sedmdesáti let, ačkoli trpěla emfyzémem a rakovinou, které byly pravděpodobně způsobeny chemikáliemi používanými při tvorbě jejích tisků. Její práce, i když poměrně malá, je trvale výjimečná. Consuelo Kanaga zemřela 28. února 1978 prakticky neznámá, ale její talent trvá.\" Celý její majetek činil 1345 dolarů ve fotografickém zařízení, téměř 2 500 negativů a 375 výtisků. Všechno ostatní rozdala svým přátelům.\n\nConsuelo Kanaga byla nazývána \"jednou z nejtranscendentnějších, přesto překvapivě nejméně známých fotografek.\" Měla širokou škálu vizuálních zájmů, od piktorialismu po fotožurnalistiku, od portrétů k panoramatům měst a zátiší. Bylo řečeno, že hlavním tématem její práce je \"trvalý zájem o americkou scénu a angažovanost v ní\". Oslavovala člověka v každé fotografii, kterou pořídila, ať už to byly obrazy farmářů a jejich domů na jihu, nebo nalezené zátiší květin či záclon. Byla také známá jako technik nejvyšších dovedností v temné místnosti.\n\nJejí portréty zahrnovaly mnoho známých umělců a spisovatelů třicátých a čtyřicátých let, včetně Miltona Averyho, Morrise Kantora, Whartona Eshericka, Marka Rothka nebo W. Eugena Smitha.\n\nKanaga, která byla běloška, byla jednou z mála fotografek ve třicátých letech, kdo vytvořil umělecké portréty černochů. Významné byly čtyři tisky, kterými přispěla k první výstavě Skupiny f/64, všechny portréty černochů, včetně dvou Eluarda Luchella McDaniela, s nímž v následujících letech opakovaně fotografovala. Kanaga také fotografovala černošské spisovatele a intelektuály, mezi nimi také Langston Hughes nebo Countelen Cullen.\n\nV roce 1949 byla zařazena na významnou výstavu \"50 Photographs by 50 Photographers: Landmarks in Photographic History\" (\"50 fotografií 50 fotografů: Památky ve fotografické historii\") v Muzeu moderního umění v New Yorku. \n\nJejí nejznámější fotografie \"She Is a Tree of Life to Them\" dostala svůj název od Edwarda Steichena, když j vybral pro výstavu \"Lidská rodina\" v roce 1955. Snímek ze série migrujících pracovníků na Floridě zobrazuje štíhlou černošskou ženu rámovanou bílou zdí, která jemným gestem drží své dvě děti.\n\nVe fotografování pokračovala i v šedesátých letech, včetně řady fotografií demonstrací za občanská práva v Albany v Gruzii v roce 1963. Kanagaová v roce 1974 uspořádala jednu samostatnou výstavu v galerii Lerner-Heller v New Yorku a v roce 1976 malou, ale důležitou retrospektivu v Brooklynském muzeu. V roce 1977 měla výstavu na Wave Hill v Riverdale v New Yorku, po níž následovala účast na historické skupinové výstavě fotografů na University of Missouri. \n\nDne 15. října 1993 se v Brooklynském muzeu konala první velká retrospektiva práce Consuely Kanagaové. Výstava byla pojmenována \"Consuelo Kanaga: Americká fotografka\" a trvala do 27. února 1994. Výstava obsahovala přibližně 120 želatinových stříbrných tisků, z nichž mnohé nebyly dříve publikovány. Všechny fotografie byly vybrány ze sbírky více než 2000 negativů a 340 tiskovin Brooklynského muzea v roce 1982 umělcem, manželem a malířem Wallacem Putnamem. K výstavě vyšel plně ilustrovaný katalog publikovaný Brooklynským muzeem ve spolupráci s University of Washington Press. Publikace zahrnovala úvod Williama Maxwella a eseje od Barbary Head Millsteinové a Sarah M. Lowe. \n"}
{"id": "1477329", "url": "https://cs.wikipedia.org/wiki?curid=1477329", "title": "Øystein Grødum", "text": "Øystein Grødum\n\nØystein Grødum (* 15. února 1977 Arendal) je norský rychlobruslař.\n\nV roce 1998 se představil v jednom závodu Světového poháru, pravidelně se SP začal účastnit o rok později. Na světových šampionátech debutoval v roce 2001 na Mistrovství světa na jednotlivých tratích. V sezóně 2004/2005 zvítězil v celkovém hodnocení Světového poháru na dlouhých tratích 5000 m / 10 000 m. Zúčastnil se Zimních olympijských her 2006 (5000 m – 8. místo, 10 000 m – 4. místo, stíhací závod družstev – 4. místo). Na Mistrovství světa na jednotlivých tratích 2008 obsadil v závodě na 10 km čtvrté místo, což je jeho nejlepší umístění na světových šampionátech. Na mezinárodní scéně přestal startovat v roce 2012, od sezóny 2012/2013 se účastní pouze norských šampionátů a dalších místních závodů.\n\nJeho manželkou je fotbalistka Marit Fiane Grødumová.\n\n"}
{"id": "1477331", "url": "https://cs.wikipedia.org/wiki?curid=1477331", "title": "Dům čp. 107 (Štramberk)", "text": "Dům čp. 107 (Štramberk)\n\nDům čp. 107 stojí na ulici Kopec ve Štramberku v okrese Nový Jičín. Zděný dům byl postaven na konci 18. století. Ministerstvem kultury České republiky byl v roce 1995 prohlášen kulturní památkou ČR a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 107 byl postaven na konci 18. století. V první polovině 19. století byl přestavěn v empírovém stylu. Ve 20. století byly provedeny dílčí úpravy domu. V roce 2017 byly provedeny dřevěného stropu.Částka na opravu ve výši 218 000,- Kč byla podpořena z rozpočtu Mnisterstav kultury ČR v rámci Programu regenerace MPR a MPZ v roce 2017. Objekt je typickým příkladem prvních přestaveb roubených domů na počátku 19. století.\n\nDům je přízemní zděná omítaná stavba obdélníkového půdorysu orientovaný podélnou okapovou stranou k ulici a kolmo do svahu. Je postaven na vysoké kamenné podezdívce, která vyrovnává svahovou nerovnost. V podezdívce jsou sklepní prostory s valenou klenbou. Přízemí ve štítové straně je dvojosé s ustoupeným nárožím s polosloupy a profilovanou hlavní římsou. Okna byla při opravách nahrazena nedělenými bez šambrán. Střecha je sedlová krytá plechovými šablonami. Zděné štíty mají dvě okna. V interiéru se dochoval trámový strop a klenby. K domu se přimyká v uliční části pozůstatek kamenné zdi se vstupem s půlkulatým záklenkem.\n\n\n"}
{"id": "1477332", "url": "https://cs.wikipedia.org/wiki?curid=1477332", "title": "Kostel svatého Vavřince (Horní Štěpánov)", "text": "Kostel svatého Vavřince (Horní Štěpánov)\n\nKostel svatého Vavřince je římskokatolický chrám v Horním Štěpánově v okrese Prostějov. Jde o farní kostel římskokatolické farnosti Horní Štěpánov. Je chráněn jako kulturní památka České republiky.\n\nKostel má středověké jádro, v letech 1710-1712 byl přestavěný barokně. Jde o orientovanou podélnou jednolodní stavbu s odsazeným segmentově ukončeným presbytářem, k němuž na jižní straně přiléhá čtyřboká sakristie. V ose západního průčelí předstupuje hranolová věž. Po stranách hlavního oltáře jsou zavěšeny barokní dřevořezby andělů pocházející z původního oltáře.\n"}
{"id": "1477333", "url": "https://cs.wikipedia.org/wiki?curid=1477333", "title": "Volba prezidenta Československa 1992", "text": "Volba prezidenta Československa 1992\n\nVolby prezidenta Československa v roce 1992 se odehrály na sérii schůzí Federálního shromáždění, na kterých se poslanci pokoušeli zvolit nástupce prezidenta Václava Havla. 3. července 1992 slovenští poslanci Federálního shromáždění po dvoukolové volbě nezvolili Václava Havla prezidentem. Havel se dalších voleb nezúčastnil a ani další kandidáti nebyli úspěšní. 17. července přijala Slovenská národní rada \"Deklaraci o svrchovanosti Slovenské republiky\", čímž fakticky došlo k zániku československé federace, o jejíž zachování Havel usiloval. Prezident Václav Havel následně abdikoval dne 20. července 1992. Prezidentské pravomoci převzal předseda federální vlády Jan Stráský. Československo zaniklo 31. prosince 1992.\n\nJediným kandidátem byl Václav Havel. Republikánská strana vedená Miroslavem Sládkem sice nominovala do prezidentské volby poslance Juraje Čopa. Ten ale svou kandidaturu stáhl den před volbou. Samotná volba proběhla ve dvou kolech. V prvním kole získal Havel 79 hlasů z celkových 149 a ve Sněmovně lidu nebyl zvolen. V české části Sněmovny národů získal 47 z celkových 74 hlasů a byl zvolen. Naopak ve slovenské části Sněmovny národů získal Havel 22 hlasů z celkových 75 hlasů a nebyl zvolen. Ve druhém kole získal Havel ve Sněmovně lidu 80 hlasů, což dostačovalo k jeho zvolení. Naopak oslabil v obou částech Sněmovny národů. V české části byl stále zvolen většinou 45 hlasů, ale ve slovenské obdržel pouhých 18 hlasů. Havel nedokázal překonat odpor slovenských poslanců Sněmovny národů, kteří již s existencí úřadu federálního prezidenta nepočítali. Michael Žantovský, ředitel Knihovny Václava Havla, to přičítá dohodě o rozdělení Československa uzavřené po jednáních mezi představiteli nejsilnější české strany ODS a nejsilnější slovenské strany HZDS dávno před prezidentskou volbou.\n\n16. července proběhl druhý pokus o volbu československého prezidenta. Jediným kandidátem byl předseda Republikánské strany Miroslav Sládek. V prvním kole obdržel Sládek 32 hlasů ve Sněmovně lidu. V české části Sněmovny národů obdržel 15 hlasů a ve slovenské části 11 hlasů. V druhém kole získal 33 hlasů ve Sněmovně národů, 14 hlasů v české a 13 ve slovenské části Sněmovny národů. Sládek nezískal mezi poslanci dostatečnou podporu a prezidentem zvolen nebyl. \n\nTřetí pokus o volbu prezidenta proběhl 30. července. Pro tuto volbu byli navrženi tři kandidáti agronomka Marie Kristková, Zdeněk Pinta a Zdeněk Procházka. \n\nV prvním kole bylo ve Sněmovně lidu odevzdáno 29 hlasů pro Kristkovou, 5 hlasů pro Pintu a 4 hlasy pro Procházku. V české části Sněmovny národů získala Kristková 20 hlasů, Pinta tři hlasy a Procházka tři hlasy. Ve slovenské části Sněmovny národů získala Kristková 16 hlasů, Pinta jeden hlas a Procházka neobdržel žádný hlas. Žádný kandidát nezískal potřenou většinu hlasů a bylo rozhodnutu, že další kolo volby proběhne ten samý den. \n\nVe druhém kole bylo ve Sněmovně lidu odevzdáno 33 hlasů pro Kriskovou, jeden hlas pro Pintu a pět hlasů pro Procházku. V české části Sněmovny národů získala Kristková 23 hlasů, Pinta dva hlasy a Procházka neobdržel žádné hlasy. Ve slovenské části Sněmovně národů získala Kristová 14 hlasů. Ostatní kandidáti neobdrželi žádné hlasy. Ani v druhém kole nedosáhla žádný kandidát požadovaného kvóra a volba byla prohlášena za neúspěšnou.\n\nPoslední pokus o prezidentskou volbu proběhl 24. září. Jediným kandidátem byl Jiří Včelař Kotas navržený poslancem Alešem Muchou. Poslanec Kotas obdržel 16 hlasů ve Sněmovně lidu dále pak 10 hlasů v české a 14 hlasů ve slovenské Sněmovně národů. Také Kotas tedy neobdržel dostatečný počet poslaneckých hlasů a poslanec Mucha svůj návrh před druhým kolem stáhl.\n\nDalší termín prezidentské volby byl stanoven na 2. října. Nebyl navržen žádný kandidát a proto byl bod ukončen a termín další volby stanoven na 26. listopadu. Naposledy se bod Volba prezidenta ČSFR objevil na programu schůze Federálního shromáždění 26. listopadu 1992. Jelikož nebylo koho volit, byl tento bod programu odsunut na 1. prosince 1992.\n\n"}
{"id": "1477336", "url": "https://cs.wikipedia.org/wiki?curid=1477336", "title": "Nezbedný bakalář (film)", "text": "Nezbedný bakalář (film)\n\nNezbedný bakalář je česká renesanční veselohra, natočená v roce 1946 v režii Otakara Vávry, na motivy povídek Zikmunda Wintra. \n\n\nPříběh se odehrává v roce 1587 v Rakovníku za panování císaře Rudolfa II. Rakovník byl právě povýšen na královské město. Na radnici probíhá velká oslava. Konšelé se dohodnou, že škola ve městě potřebuje bakaláře. Vsadí se mezi sebou o 16 věder piva, kdo sežene dobrého bakaláře. Se soudkem se pak několik konšelů vydá na Karlovu univerzitu do Prahy. Snaží se přesvědčit bakaláře Jana, aby nastoupil do školy v Rakovníku. Ten nakonec souhlasí a oznámí svým žákům (mendíkům), že si je vezme s sebou do Rakovníka. Ti mají radost, že dostanou najíst každý den. \n\nPřivítání v rakovnické škole není přívětivé, zatím v ní konšelé sušili chmel. Budova školy je ve velmi špatném stavu, protože konšelé jsou šetrní. Večer zajde bakalář Jan do místní hospody, kde vysedávají již konšelé. Tam poprvé vidí paní Annu, vdovu, hostinskou. Hostinská se líbí všem, nejvíce však řezníku Mikuláši, který ji posílá milostné dopisy. Sám je však ženatý se starou lakomou paní Alžbětou. Anna padne do oka i bakaláři Janovi. V noci ji pod oknem zazpívá a zahraje na loutnu.\n\nKdyž druhý den přebírá žáky v rakovnické škole, za účasti konšelů, zkritizuje vedení města za malou péči věnovanou škole a také pana Žlutického, inspektora a městského písaře, který se den předtím na něj při příjezdu povyšoval. Jídlo přislíbené žákům se nedá jíst, je plesnivé a především jsou to jen kosti. Měšťané a konšelé si však hodují jitrnice a koláče. Bakalář přijde v nejlepším do hostince a dá konšelům zbytky, které dostali žáci k jídlu. Tím si konšely ještě více znepřátelí. \n\nPostupně se bakalář Jan spřátelí s hostinskou Annou. On se jí také líbí. Řezník Mikuláš však přijde za Annou s návrhem, že se sejdou na opuštěném místě, na chmelnici za městem. Slyší to však tajně sukcentor Zachariáš, jde za Annou, řekne, že to ví a začne ji obtěžovat.\n\nŽáci se v zimě učí ve škole, do které fouká vítr a zatéká do ní střechou. Konšelé odmítli dát peníze na zátop. Bakalář je tedy požádá, ať povolí hrát žákům divadlo, že si na dřevo vydělají sami. Pan Žlutický však toto zamítne. Většina konšelů nemá bakaláře ráda, protože před nimi neohýbá hřbet a navíc se přátelí s chudými, např. s vysloužilým vojákem Matějem.\n\nO Vánocích nacvičí žáci písně a chtějí udělat koncert, kde by vybrali nějaké peníze na dřevo a opravu školy. Na koncert však přijdou jen čtyři lidé, kteří přispějí, včetně hostinské Anny. Žáci jsou celí promrzlí, nemají ani pořádné boty. Jednomu z nich, který krásně zpívá sóla, Martínkovi, slíbí bakalář nové škorně. Chlapec po koncertě omdlí zimou a těžce ochuraví. Bakalář jde za panem Žlutickým, aby mu prodal svoji nejoblíbenější knihu – Ovidia, vázanou v kůži, čímž by získal nějaké peníze pro Martínka. Žlutický se mu vysměje a nekoupí. Bakalář rozhodne sehnat peníze jinak – žáci začnou ve městě rozebírat ploty na dřevo a chytí i pár slepic Pro Martínka ve městě ukradnou škorně. Když se to dozví Žlutický, svolá radní. Většina je pro potrestání nebo vyhnání bakaláře z města. Primas rozhodne nechat napsat dopis pražské univerzitě, aby bakaláře na konci roku vyměnila.\n\nBakalář Jan je z přístupu města ke škole a k němu nešťastný a léčí to alkoholem. Vysloužilec Matěj mu navrhne, že mu najde hodnou ženu, hostinskou Annu, která sama řekla Matějovi, že má bakaláře Jana ráda. Jan jde tedy za Annou. Objeví se tam však i řezník Mikuláš, Anna za ním vyběhne a dlouze rozmlouvají. Nešťastný Jan se vrátí do hostince a pije. Ten večer se Anna již neobjeví, hosty obsluhuje děvečka. Setkání Anny s Mikulášem však viděl sukcentor Zachariáš a šel vzbouřit paničky do města, chtějí milence přistihnout. Anna na schůzce za městem řekne Mikuláši, že nemůže žít ve hříchu a že již nikdy za ním nepřijde. Mezitím žáci běželi za Janem, že Anna je v nebezpečí. Ten se vydal na chmelnici a vyměnil si úlohu s Mikulášem. Ženy vedené Markytkou, manželkou Žlutického, jsou překvapené, že nepřistihli Mikuláše s Annou, ale Jana. Ten jim řekne, že je přeci svobodný a Anna je vdova, mohou si tedy dělat, co chtějí. Když se vrátí Mikuláš domů, zjistí, že jeho nemocná žena Alžběta podpálila dům a sama uhořela.\n\nV hostinci se dozví Jan náhodou, že radní napsali do Prahy o nového bakaláře. Běží domů a začne si hned balit věci. Vysloužilec Matěj s konšelem Šmardochem za ním přivedou Annu. Annu mu řekne, že jí bude bez něj smutno a děkuje mu za jeho pomoc. Jan se vyzná, že byla světýlkem ve tmách jeho bědného kantorského života, jeho největší láskou a nikdy že na ni nezapomene. Dají si polibek na rozloučenou. Jan řekne, že všichni ve městě budou jistě rádi, že odejde, neboť on se mezi ně nehodí. Jan vzbudí mendíky, zabalí věci, rozloučí se ještě s Matějem a Šmardochem a za zpěvu a tance se vydají pěšky do Prahy. Rozhořčení měšťané, kteří se hlukem probudili, je z oken nenávistně pozorují.\n\n\n"}
{"id": "1477337", "url": "https://cs.wikipedia.org/wiki?curid=1477337", "title": "Decen", "text": "Decen\n\nDecen je alken s deseti atomy uhlíku a jednou dvojnou vazbou v molekule; existuje v mnoha izomerech, avšak praktický význam má pouze dec-1-en, který se používá jako monomer při výrobě kopolymerů a je také meziproduktem při výrobě epoxidů, aminů, oxoalkoholů, syntetických maziv a mastných kyselin a alkylovaných aromatických sloučenin.\n\nPrůmyslově se dodec-1-en vyrábí oligomerizací ethenu Zieglerovým procesem nebo krakováním ropných produktů.\n\nDec-1-en byl nalezen v listech a oddencích rostliny \"Farfugium japonicum\" a identifikován jako úvodní produkt bakteriálního rozkladu \"n\"-dekanu.\n"}
{"id": "1477340", "url": "https://cs.wikipedia.org/wiki?curid=1477340", "title": "Dům čp. 111 (Štramberk)", "text": "Dům čp. 111 (Štramberk)\n\nDům čp. 111 stojí na ulici Záuličí ve Štramberku v okrese Nový Jičín. Roubený dům byl postaven v druhé polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 111 byl postaven ve druhé polovině 18. století. Mezi poslední vlastníky byli kostelníci rodiny Sochů. Na počátku 21. století byl rekonstruován.\n\nDům je přízemní roubená stavba obdélníkového půdorysu orientovaná štítovou stranou k ulici a zadní štítovou stranou přisazena k městským hradbám. Je postaven na vysoké kamenné podezdívce, která vyrovnává svahovou nerovnost. V podezdívce v čelní části jsou sklepní prostory, ve kterých bývaly chlévy a měly samostatný vchod z ulice. Přízemí je roubeno z kuláčů s přesahy v nárožích. V uličním průčelí je jedno okno a jedno malé okno. Levá okapová strana je čtyřosá se vstupem. Sedlová střecha s vikýři je krytá štípaným šindelem. Svisle bedněný štít má podlomenicí s obháňkou, kabřinec a výzorník.\n\n\n"}
{"id": "1477342", "url": "https://cs.wikipedia.org/wiki?curid=1477342", "title": "Hans Magnusson", "text": "Hans Magnusson\n\nHans Sture Magnusson (* 5. července 1960 Svenstavik) je bývalý švédský rychlobruslař.\n\nV roce 1979 se poprvé představil na juniorském světovém šampionátu. Mezi dospělými startoval od roku 1981, kdy debutoval na Mistrovství Evropy, Mistrovství světa ve víceboji a Mistrovství světa ve sprintu. Svého nejlepšího umístění dosáhl v rámci šampionátů na ME 1982, kdy dobruslil do cíle na 12. místě. Zúčastnil se Zimních olympijských her 1984 (500 m – 42. místo, 1000 m – 21. místo, 1500 m – 16. místo). Od roku 1985 se závodil ve Světovém poháru, přičemž v sezóně 1986/1987 vyhrál jeho celkové hodnocení na distanci 1500 m. Startoval také na ZOH 1988 (500 m – 30. místo, 1000 m – 27. místo, 1500 m – 24. místo). Poslední závody absolvoval v roce 1990.\n"}
{"id": "1477344", "url": "https://cs.wikipedia.org/wiki?curid=1477344", "title": "Dries van Noten", "text": "Dries van Noten\n\nDries van Noten (* 12. května 1958 Antverpy) je belgický módní návrhář. \n\nPochází z oděvnické rodiny, jeho otec vlastnil obchod s pánskými oděvy, zatímco jeho dědeček byl krejčí. Studoval na Antverpské akademii, kterou dokončil v roce 1980. Svou kariéru zahájil v roce 1986, kdy představil svou kolekci v Londýně. Patřil do skupiny označované jako Antverpská šestka (dále například Walter van Beirendonck). Následně obdržel malou objednávku od amerického prodejce luxusního zboží Barneys New York. Svůj první obchod nazvaný \"Het Modepaleis\" otevřel v roce 1989 v Antverpách, kde celý život žije a pracuje. Později otevřel obchody například v Tokiu, Hongkongu a Paříži.\n\n"}
{"id": "1477346", "url": "https://cs.wikipedia.org/wiki?curid=1477346", "title": "Dům čp. 116 (Štramberk)", "text": "Dům čp. 116 (Štramberk)\n\nDům čp. 116 stojí na ulici Záuličí ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 116 byl postaven na konci 18. století. V roce 1996 byl rekonstruován.\n\nDům je přízemní poloroubená stavba obdélníkového půdorysu orientována podél prudkého svahu. Dům je postaven na vysoké kamenné podezdívce, která vyrovnává svahovou nerovnost. V podezdívce jsou zaklenuté sklepní prostory přístupné ze dvorku. Jižní část stavby je roubená v uličním průčelí čtyřosá s otevřenou pavlačí se zábradlím. Druhá zadní část je zděná. Dům má polovalbovou střechu krytou štípaným šindelem.\n\n\n"}
{"id": "1477347", "url": "https://cs.wikipedia.org/wiki?curid=1477347", "title": "Weyes Blood", "text": "Weyes Blood\n\nWeyes Blood, vlastním jménem Natalie Mering, (* 11. června 1988) je americká zpěvačka. Pochází z hudební rodiny. Narodila se v Santa Monice v Kalifornii, ale vyrůstala v Pensylvánii. Ve svých patnácti letech začala používat přezdívku Wise Blood (podle stejnojmenné knihy od Flannery O'Connorové), kterou později změnila na Weyes Blood. V roce 2011 vydala vlastním nákladem album \"The Outside Room\". Druhou desku vydala v roce 2014 pod názvem \"The Innocents\". Rovněž se podílela na nahrávkách dalších hudebníků, mezi něž patří například Father John Misty, Perfume Genius a Kirin J Callinan.\n\n\n"}
{"id": "1477351", "url": "https://cs.wikipedia.org/wiki?curid=1477351", "title": "Dům čp. 123 (Štramberk)", "text": "Dům čp. 123 (Štramberk)\n\nDům čp. 123 stojí na ulici Vrchní cesta ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 123 byl postaven v první polovině 19. století. V osmdesátých letech 20. století byl rekonstruován. Objekt je příkladem lidové architektury v původní zástavbě na předměstí Štramberku.\n\nDům je přízemní roubená stavba obdélníkového půdorysu orientované štítovou stranou k ulici. Je trojdílné dispozice (jizba, síň a komora). Dům je postaven na vysoké kamenné podezdívce, která vyrovnává svahovou nerovnost a má zaklenuté sklepní prostory přístupné vstupy z ulice. Zadní část domu je zděná, část vysunutá k ulici roubená z kuláčů a tesaných trámů. Průčelí je tříosés kaslíkovými okny. Štít je svisle bedněný s podlomením a dvěma výzorníky. Střecha je sedlová s vikýři na jižní straně, krytá plechovými šablonami červené barvy.\n\n\n"}
{"id": "1477352", "url": "https://cs.wikipedia.org/wiki?curid=1477352", "title": "Compagnie Internationale des Wagons-Lits", "text": "Compagnie Internationale des Wagons-Lits\n\nCompagnie Internationale des Wagons-Lits (CIWL, Compagnie des Wagons-Lits, Wagons-Lits) je mezinárodní hotelová a cestovní logistická společnost, obzvláště známá pro služby jídelních a lůžkových vozů, jakož i historický operátor Orient expresu.\"\n\nOrient express byl přehlídkou luxusu a pohodlí v době, kdy cestování bylo stále drsné a nebezpečné. CIWL brzy rozvinula hustou síť luxusních vlaků po celé Evropě, jejichž jména se stále ještě pamatují a souvisejí s luxusním cestováním. Příklady takového luxusního cestování zahrnují Blue Train, Golden Arrow, North Express a mnoho dalších. CIWL se stala první a nejdůležitější moderní nadnárodní společností zabývající se dopravou, cestovní kanceláří, pohostinstvím s aktivitami šířícími se z Evropy do Asie a Afriky.\n\nNyní je součástí francouzské skupiny Newrest, \" 'Compagnie Internationale des Wagons-Lits (a des grands express européens)' Společnost CIWL se rychle stala předním poskytovatelem a provozovatelem evropských železničních a spacích vozů koncem 19. a v průběhu 20. století.\"\n\nHoldingová společnost CIWLT je dceřinou společností skupiny Accor, jejíž historická značka byla v roce 1996 převedena na \"Wagons-Lits Diffusion\".\n\nBěhem cesty do Spojených států v letech 1867-1868 na 23letého Belgičana Georges Nagelmackers zapůsobily noční vlaky Pullman. Po návratu domů se rozhodl vytvořit síť takových vlaků v Evropě. Předpokládal, že takové vlaky by měly být luxusní a cestovat přes hranice. \n\nV roce 1874 založili Nagelmackers \" Compagnie Internationale des Wagons-Lits \" a deset o let později se stala součástí des Grands Express Européens. V roce 1886 se jeho společnost stala hlavním přepravcem většiny evropských hlav států. Symbol \"WL\" držený dvěma lvy se stal známou obchodní značkou.\n\nSpolečnost provozovala buď kompletní vlaky vozů Wagon-Lits, nebo jednotlivé spací a jídelní vozy byly spojeny se službami provozovanými státními železnicemi evropských zemí, kterými projížděly vozy Wagon-Lits. Tyto vozy byly vždy tažena lokomotivami různých státních železnic, neboť \"Wagon-Lits\" neprovozovala vlastní flotilu lokomotiv.\n\nPřed první světovou válkou měla společnost CIWL monopolní postavení, byla jedinou společností pro potřeby mezinárodních cestujících v železniční dopravě. Společnost představila slavné služby, jako například Orient Express, Nord Express a South Express, a rozšířila se na trhy mimo Evropu se zapojením do \"Transsibiřské magistrály\" v Rusku. Vlaky společnosti také dorazily do Manchurie (Čínská východní železnice, Transmunčanský expres), Číny (Peking, Šanghaj a Nanking) a Káhiry. \n\nV roce 1894 byla založena dceřiná společnost \"Compagnie Internationale des Grands Hotels\" a začala provozovat řetězec luxusních hotelů ve velkých městech.\n\nS počátkem první světové války byli vozy CIWL konfiskovány pro vojenské použití. V Německu a Rakousko-Uhersko byla založena společnost Mitropa, která převzala majetek a služby společnosti CIWL. V roce 1919 komunisté v Rusku vyvlastnili místní vozový park a hotely CIWL.\n"}
{"id": "1477353", "url": "https://cs.wikipedia.org/wiki?curid=1477353", "title": "Hirojuki Noake", "text": "Hirojuki Noake\n\nHirojuki Noake ( , \"Noake Hirojuki\"; * 24. srpna 1974 Čino) je bývalý japonský rychlobruslař.\n\nV roce 1991 se poprvé představil na juniorském světovém šampionátu, v roce 1992 získal juniorskou stříbrnou medaili. Mezi dospělými debutoval v roce 1994, kdy skončil pátý na Mistrovství světa ve víceboji. Od roku 1994 také závodil ve Světovém poháru, jehož celkové hodnocení na distanci 1500 m v sezóně 1995/1996 vyhrál. Na vícebojařském světovém šampionátu 1996 skončil čtvrtý, což je jeho nejlepší výsledek. Zúčastnil se Zimních olympijských her 1998 (1000 m – 25. místo, 1500 m – 7. místo, 5000 m – 25. místo). Na Mistrovství světa na jednotlivých tratích 2000 se v závodě na 1500 m umístil na čtvrté příčce. Startoval také na ZOH 2002 (1000 m – 44. místo, 1500 m – 15. místo) a po sezóně 2001/2002 ukončil kariéru.\n"}
{"id": "1477374", "url": "https://cs.wikipedia.org/wiki?curid=1477374", "title": "Bernhard Willhelm", "text": "Bernhard Willhelm\n\nBernhard Willhelm (* 12. listopadu 1972 Ulm) je německý módní návrhář. Studoval na Antverpské akademii, kde byl například asistentem Waltera van Beirendoncka. V roce 1998 založil spolu s Juttou Kraus módní značku. V roce 1999 představili svou první dámskou kolekci a následujícího roku první pánskou. V roce 2002 své studio přestěhovali z Antverp do Paříže. Tou dobou se Willhelm stal kreativním ředitelem značky Capucci, jímž zůstal do roku 2004. V letech 2009 až 2014 stál v čele módního oddělení na Universität für angewandte Kunst Wien. Krátce působil v Mexiku a počínaje rokem 2013 pracoval v Los Angeles. V roce 2009 uvedl kolekci slunečních brýlí ve spolupráci s německým výrobcem Mykita.\n\n"}
{"id": "1477399", "url": "https://cs.wikipedia.org/wiki?curid=1477399", "title": "Dům čp. 133 (Štramberk)", "text": "Dům čp. 133 (Štramberk)\n\nDům čp. 133 stojí na ulici Vrchní cesta ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 133 byl postaven na konci 18. století.\n\nV osmdesátých letech 20. století byl rekonstruován. Objekt je příkladem lidové architektury v původní zástavbě na předměstí Štramberku.\n\nDům je přízemní roubená stavba obdélníkového půdorysu orientované štítovou stranou k ulici. Je trojdílné dispozice (jizba, síň a komora). Dům je postaven na vysoké kamenné podezdívce, která vyrovnává svahovou nerovnost a má zaklenuté sklepní prostory přístupné vstupy z ulice. Zadní část domu je zděná, část vysunutá k ulici je roubená z kuláčů.\n\n\n"}
{"id": "1477402", "url": "https://cs.wikipedia.org/wiki?curid=1477402", "title": "Tokimonsta", "text": "Tokimonsta\n\nTokimonsta, vlastním jménem Jennifer Lee, je americká hudebnice. Studovala na Kalifornské univerzitě v Irvine. Po podpisu smlouvy s vydavatelstvím Brainfeeder vydala roku 2010 své první album \"Midnight Menu\". Roku 2012 vydala kolaborativní projekt s hudebnicí Suzi Analogue s názvem \"Boom\". V roce 2015 produkovala EP \"You're Invited\" zpěvačky Gavin Turek. Dále spolupracovala například s Andersonem Paakem a Kool Keithem. Za své album \"Lune Rouge\" (2017) byla nominována na cenu Grammy.\n\n"}
{"id": "1477404", "url": "https://cs.wikipedia.org/wiki?curid=1477404", "title": "Maison Margiela", "text": "Maison Margiela\n\nMaison Margiela (dříve \"Maison Martin Margiela\") je francouzská značka luxusního oblečení. Založil ji v roce 1988 návrhář Martin Margiela. Produkuje jak dámské a pánské oblečení, tak i šperky, obuv a parfémy. Výrobky jsou často dekonstrukční a avantgardní a při jejich výrobě jsou využívány nekonvenční materiály. Rovněž přehlídky firma často pořádá na neobvyklých místech (stanice metra, rohy ulic). V říjnu 2009 byl oznámen odchod zakladatele Martina Margiely z postu kreativního ředitele. Značka nadále používala svůj původní název, přičemž post kreativního ředitele zůstal neobsazen.\n\n"}
{"id": "1477406", "url": "https://cs.wikipedia.org/wiki?curid=1477406", "title": "Prachatice (železniční stanice)", "text": "Prachatice (železniční stanice)\n\nPrachatice jsou železniční stanicí ve stejnojmenném městě v Jihočeském kraji na jihozápadě České republiky. Je tudy vedena trať číslo 197 spojující Číčenice s Novým Údolím. Prachatická stanice je pětikolejná se staniční budovou nacházející se na severozápadní straně kolejiště. Na její protilehlé straně je situovaná zastávka autobusů pojmenovaná „Prachatice, železniční stanice“. Ke stanici nevede žádná značená turistická trasa, jen po východní straně od kolejiště je ulicí Žernovickou trasována cyklotrasa číslo 1145.\n\nSlavnostní otevření stanice se uskutečnilo 14. října 1893 příjezdem prvního vlaku z Vodňan. Po dobu šesti let, než byla trať prodloužena do Volar, sloužilo jako koncové nádraží. Později zde měla sídlo i Správa železničního provozu, která odsud koordinovala provoz železničních tratí v oblasti Šumavy.\n\n"}
{"id": "1477407", "url": "https://cs.wikipedia.org/wiki?curid=1477407", "title": "Tomáš Procházka (voják)", "text": "Tomáš Procházka (voják)\n\nTomáš Procházka (19. prosince 1976 Prachatice – 22. října 2018) byl český voják-kynolog, který zahynul na zahraniční vojenské misi v Afghánistánu.\n\nTomáš Procházka se narodil v Prachaticích, kde vyrůstal se svými dvěma bratry. Na začátku 90. let vystudoval střední odbornou školu v oboru strojní mechanik. \n\nNěkolik let pracoval jako strojní zámečník-svářeč, ale v roce 2002 se stal vojákem z povolání a pracoval jako řidič. V roce 2003 se zúčastnil své první zahraniční mise při 7. polní nemocnici v Iráku. V letech 2004–2008 sloužil jako starší instruktor-specialista na Veterinární základně Ředitelství logistické a zdravotnické podpory Velitelství sil podpory a výcviku. Na další misi, tentokrát do Kosova na zahraniční operaci KFOR v rámci 12. kontingentu AČR, vyjel už jako starší psovod na začátku roku 2008, a po návratu do ČR navázal na předchozí působení na Veterinární základně v Brandýse nad Labem - Staré Boleslavi v Jaselských kasárnách. V polovině roku 2009 znovu odjel na zahraniční mírovou operaci KFOR do Kosova, kde pracoval jako starší řidič družstva psovodů mechanizované roty. Když se v roce 2010 vrátil, dále fungoval na Veterinární základně jako psovod-specialista, a od prosince 2010 do dubna 2011 byl součástí ochrany technických prostor ZS Hostašovice u Základny munice v Týništi nad Orlicí. Od října 2013 pak sloužil v centru vojenské kynologie Chotyně, kde se zabýval výcvikem. Během své kariéry vycvičil pro armádu několik desítek psů. 1. července 2017 byl povýšen do hodnosti rotný. \n\nV srpnu 2018 odjel do Afghánistánu na zahraniční misi, která působila v místě ozbrojeného konfliktu na základně Šindánd v provincii Herát, kde měl s sebou své dva psy. Po několika měsících služby zahynul přímo na základně na následky střelného zranění po útoku vojáka v afghánské uniformě.\n\nOba jeho psi, Doky a Bred, byli bezprostředně po tragické události převezeni zpět do České republiky spolu s ostatky padlého vojáka , kde se jich ujali jiní psovodi.\n\nTomáš Procházka byl pohřben se všemi vojenskými poctami na hřbitově sv. Petra a Pavla v Prachaticích dne 7. listopadu 2018. Ministrem obrany Lubomírem Metnarem byl povýšen in memoriam do hodnosti štábního praporčíka a byl vyznamenán Křížem obrany státu ministra obrany. In memoriam byl také vyznamenán medailí Za hrdinství (za hrdinství v boji) dne 28. října 2019, kterou od prezidenta republiky převzal jeho otec. Američané jeho zásluhy ocenili Bronzovou hvězdou.\n\nSe svou rodinou žil v Hrádku nad Nisou. Soukromě Procházka choval belgické ovčáky a se svými psy se úspěšně účastnil národních soutěží ve sportu mondioring, v němž psi musí prokázat své kvality ve skocích, poslušnosti i obraně. \n\n"}
{"id": "1477408", "url": "https://cs.wikipedia.org/wiki?curid=1477408", "title": "Alexandr Kibalko", "text": "Alexandr Kibalko\n\nAlexandr Vladimirovič Kibalko ( ; * 25. října 1973 Celinograd, Kazašská SSR) je bývalý rusko-kazašský rychlobruslař.\n\nV mezinárodních závodech debutoval v roce 1993 na juniorském světovém šampionátu jako reprezentant Kazachstánu. V roce 1995 začal reprezentovat Rusko. Od sezóny 1995/1996 závodil ve Světovém poháru, tehdy se také poprvé představil na seniorských šampionátech. Zúčastnil se Zimních olympijských her 1998 (500 m – 33. místo, 1000 m – 28. místo, 1500 m – 22. místo). Nejlepších výsledků dosáhl v sezóně 2000/2001, kdy zvítězil v celkovém hodnocení Světového poháru v závodech na 1500 m a také obsadil přední příčky na šampionátech (4. místo na distanci 1500 m na Mistrovství světa na jednotlivých tratích, 5. místo na Mistrovství Evropy, 6. místo na Mistrovství světa ve víceboji). Startoval také na ZOH 2002 (1500 m – 22. místo) a zúčastnil se i ZOH 2006 (1000 m – 21. místo, 1500 m – 32. místo, stíhací závod družstev – 5. místo). Po sezóně 2005/2006 ukončil sportovní kariéru.\n"}
{"id": "1477410", "url": "https://cs.wikipedia.org/wiki?curid=1477410", "title": "Johana Neumannová", "text": "Johana Neumannová\n\nMatka Marie Karolina Johana Neumannová, narozená Johanna Neumannová, řádovým jménem Karolina (19. května 1813, Prachatice – 22. dubna 1887) byla jednou z několika vlastních sester světce a biskupa ve Filadelfii Jana Nepomuka Neumanna. Stala se první novickou kongregace Milosrdných sester sv. Karla Boromejského, které bylo povoleno vstoupit do noviciátu nově založeného řádu v Čechách.\n\nOtec Filip Neumann se usadil v Prachaticích v měšťanském domě v roce 1802, Johana byla jeho dcerou z druhého manželství s Anežkou Lebischovou.\nJohana Neumannová se dle slibu daného bratrovi před odjezdem na misie rozhodla vstoupit do kláštera. Na doporučení byla přijata do nově v Čechách založené Kongregace Milosrdných sester svatého Karla Boromejského v roce 1838. První čtyři české řádové sestry-boromejky prošly noviciátem a složily řeholní sliby v tzv. mateřinci řádu ve francouzském Nancy a společně se dvěma zkušenými řádovými sestrami přišly do Prahy, aby působily v pražském ústavu slepců na Klárově. Začala rovněž vyjednávání o převzetí chorobince umístěného v klášterních budovách na Karlově – kde předpokládaly založit vlastní český „mateřinec“ a získat i prostory pro noviciát, proto přijaly coby první novicku Johanu Neumannovou. Ta se k nim chtěla připojit již v Českých Budějovicích, kde byly sestry boromejky slavnostně uvítány při svém návratu z Nancy do Prahy. První „obláčka“ se konala v roce 1840 a Johanna při ní přijala řádové jméno Karolína. Slib řádové sestry složila 17. května 1843.\n\nSestra Karolína působila nejprve v řádové Nemocnici Milosrdných sester sv. Karla Boromejského pod Petřínem. Následně se dostala i do nemocnice v Mělníce. Po vyjednání vzniku nemocnice v Českých Budějovicích koncem roku 1849 odjela spolu s třemi dalšími řádovými sestrami do Českých Budějovic, aby převzaly správu nad nemocničním ústavem v ústí ulice Karla IV. Oficiálně tak bylo učiněno na začátku ledna 1850. Sestra Karolína se stala představenou této nemocnice. \n\nDalší práce sestry Karolíny souvisela s rozšířením působení sester Boromejek do oblasti vězeňství. Vláda ve Vídni se jim v roce 1854 se rozhodla dát tomuto řádu do spravování ženskou trestnici na Hradčanech (Některé práce uvádějí, že se jednalo o sirotčinec, Pfeifrová). Po návštěvě Neudorfu v Rakousku v jiné věznici spravované rovněž řádovými sestrami přistoupily 1. listopadu 1854 k této nelehké službě pomoci k nápravě odsouzeným kárankám a trestankám. Jejich představenou byla sestra Karolína. Na tomto místě ji v roce 1855 navštívil i její bratr Jan Nepomuk, který přijel na návštěvu ze Spojených států.\n\nV roce 1858 se stala Karolína generální představenou řádu, kvůli zdravotním potížím se této funkce v roce 1859 vzdala.\n\nV roce 1860 zemřel její otec a jelikož se její sourozenci vzdali svých nároků, připadl jí rodný dům. Některé zdroje uvádějí, že otec Filip svůj dům dal Kongregaci boromejek ještě před svou smrtí. Do města přijela matka Karolína s dalšími dvěma řádovými sestrami 17. října 1860 a založila zde klášterní komunitu v jejímž čele působila následujících 30 let. Avšak nejprve bylo nutné dům – budoucí klášter opravit. Pokrokový starosta Prachatic a poslanec zemského sněmu dr. Ernst Mayer projevil přání o vytvoření dívčí pracovny, což kongregace povolila společně s tím, že v klášteře bude i dívčí opatrovna. Klášter byl vysvěcen v roce 1861, byl zpřístupněn k nahlédnutí veřejnosti a starosta mu přislíbil podporu.\n\nV dívčí pracovně se vyučovalo ručním pracím, o což byl zájem poměrně velký, a tak sám starosta žádal představené o zaslání dalších sester učitelek. Další žádost o učitelku praktických prací byla poslána představené Kongregace Milosrdných sester sv. Karla Boromejského v září 1862, neboť se nahlásilo 270 žákyň a bylo třeba vytvořit třetí třídu. Kvůli velkému nárůstu zájmu se projekt \"školy\" stále rozšiřoval, stejně tak se rozrůstal komplex domu. V roce 1880 kvůli novým školským zákonům vznikla v klášteře soukromá pětitřídní škola.\n\nJeště během Karolínina života byly podniknuty kroky k blahořečení jejího bratra Jana Nepomuka. Karolína byla v Konsistoři v Českých Budějovicích vypovídat o jeho životě v roce 1886. \n\nZemřela 22. dubna 1887 v 74 letech, pohřbena je v Prachaticích.\n\n\n\n"}
{"id": "1477411", "url": "https://cs.wikipedia.org/wiki?curid=1477411", "title": "Gypsy Sport", "text": "Gypsy Sport\n\nGypsy Sport je americká firma, specializující se na oděvy. Sídlí v New Yorku a jejím kreativním ředitelem je Rio Uribe. Ten původně pracoval pro značku Balenciaga, přičemž vlastní firmu Gypsy Sport založil v roce 2012. Jako modelka se značkou spolupracovala například Lourdes Leon, dcera zpěvačky Madonny. Dále jsou to například Odalys Peña a Kimiyah Prescott. Mezi fanoušky značky patří například Jaden Smith, John Cale a A$AP Ferg.\n"}
{"id": "1477412", "url": "https://cs.wikipedia.org/wiki?curid=1477412", "title": "Městské opevnění (Prachatice)", "text": "Městské opevnění (Prachatice)\n\nMěstské opevnění v Prachaticích je dochovaným středověkým opevňovacím systémem. Na rozdíl od jiných měst na území dnešní České republiky nebyly prachatické hradby v rámci rozvoje měst v 19. století strženy. V současné době jsou kulturní památkou (evidované pod č. 26239/3-3383). Opevnění tvoří hranici Městské památkové rezervace Prachatice.\n\nMěstské opevnění vznikalo velmi rychle po výstavbě města samotného na přelomu 13. a 14. století. Zpočátku mělo podobu hliněných valů zpevněných dřevem. V roce 1381 získalo město hradební právo. Byly vybudovány dvě brány; horní (existovala do roku 1859) a dolní (Písecká). Druhá uvedená je dochována do moderní doby. První opevnění bylo zaznamenáno již v roce 1402.\nSkutečné zdi byly vystavěny až v století šestnáctém a nacházely se dále od původní opevňovací linie. Nové hradby byly dimenzovány na vedení války pomocí střelných zbraní. Tzv. vnější pás hradeb měl několik bašt (do současné doby se jich dochovalo celkem sedm), kde mohla být umístěna děla na obranu města před útočníky. Obě brány byly zdvojeny a k jedné z nich byl přistavěn barbakan. Až po požáru v roce 1832 byly hradby proraženy u Husovy ulice, čímž vznikla třetí cesta ze středu hrazeného města ven.\n\nNěkteré z původních bašt se do současné doby nedochovaly, jiné se zachovaly především proto, že byly přestavěny na obytné domy. Postupem staletí byl zastavěn i původní hliněný val.\n"}
{"id": "1477417", "url": "https://cs.wikipedia.org/wiki?curid=1477417", "title": "Prachatice lázně", "text": "Prachatice lázně\n\nPrachatice lázně je železniční zastávka v Prachaticích, městě v Jihočeském kraji na jihozápadě České republiky. Je tudy vedena železniční trať číslo 197 spojující Číčenice s Novým Údolím. Samotná zastávka se nachází v jižních partiích města u železničního přejezdu chráněného výstražnými kříži v ulici U Zastávky. Východně odtud, na křižovatce místních ulic U Zastávky, Kaštanová a Lázeňská, se nachází rozcestník značených turistických tras pojmenovaný „Prachatice – Lázně, železniční stanice“.\n\n"}
{"id": "1477419", "url": "https://cs.wikipedia.org/wiki?curid=1477419", "title": "Üröm", "text": "Üröm\n\nÜröm (vyslovováno [yrem], , ) je obec v Maďarsku v župě Pest, spadající pod okres Pilisvörösvár. Patří do aglomerace Budapešti (sousedí s její městskou částí Ürömhegy). V roce 2015 zde žilo 7 210 obyvatel. Dle údajů z roku 2011 je tvoří 86,7 % Maďaři, 2,8 % Němci, 0,3 % Slováci a 0,2 % Rumuni. Název znamená \"pelyněk\".\n\nSousedními obcemi jsou Pilisborosjenő a Solymár, sousedními městy Budakalász, Budapešť a Pilisvörösvár.\n"}
{"id": "1477422", "url": "https://cs.wikipedia.org/wiki?curid=1477422", "title": "Velké náměstí (Prachatice)", "text": "Velké náměstí (Prachatice)\n\nVelké náměstí je název pro náměstí v Prachaticích. Nachází se v centru města, v městské části Prachatice 1 v Městské památková rezervaci Prachatice.\n\nVelké náměstí vznikalo postupně jako centrum Prachatic. Stavebníky a majiteli domů byli především nejbohatší členové prachatických patricijských rodin. Do 16. století náležela většina domů prachatickým obchodníkům se solí. Poptávka po domech na náměstí vedla v 16. století k vestavbě nové řady domů na východní straně původního náměstí. Tím se plocha náměstí výrazně zmenšila a původní domy na východní straně rynku vytvořily západní řadu domů v Křišťanově ulici.\n\nMá přibližně obdélníkový tvar, chodci mohou chodit po chodnících kolem dokola. Kolem dokola je i objízdné auty, uprostřed se nachází parkoviště. Příjezd na náměstí je z ulice Solní na jihu, odjezd přes Kostelní náměstí na severu. Přes náměstí vede zelená a žlutá turistická značka. Uprostřed náměstí, které je vydlážděno kostkami, je renesanční kašna. \nObvod Velkého náměstí vytváří nejvýznamnější veřejné budovy a původní měšťanské domy, tvořící památkovou podstatu prachatické památkové rezervace.\n\n\n"}
{"id": "1477425", "url": "https://cs.wikipedia.org/wiki?curid=1477425", "title": "Mnichovská jízdárna", "text": "Mnichovská jízdárna\n\nMnichovská jízdárna (německy \"Reithalle München\") je bývalá jízdárna kasárnského prostoru Oberwiesenfeld v mnichovské čtvrti Schwabing-West, která se používá jako místo pro konání různých akcí. Byla postavena v roce 1894 pro 2. bavorský pěší pluk „Kronprinz“ a sloužila k execírování (přehlídkám). O sto let později byla, dnes již památkově chráněná budova, restaurována v původním novorománském slohu. Jedná se o velkou halu o rozloze přibližně 1200 čtverečních metrů (17,6 × 68,9 m). Její interiér je přeměnitelný díky otevřenému stavebnímu systému bez nosných prvků (bez sloupů). V závislosti na uspořádání a designu vnitřního prostoru při různých akcích je v ní místo až pro 780 sedících diváků. Patří Svobodnému státu Bavorsko (\"Freistaat Bayern\") a je pronajata soukromé společnosti s ručením omezeným.\n\nSál je univerzálně využitelný, pořádány jsou zde galavečery, produktové prezentace, firemní večírky, filmové premiéry, veletrhy, show nebo party. Koncepce nastavuje důležitost – od slavnostní až po chladnou, od svěží až po jednoduchou, od rustikální po elegantní. Jsou možná hostující představení vynikajících režisérů nebo vlastní produkce ze všech oblastí. Jízdárna je také místem pro divadlo, koncerty, balet a nekonvenční výstavy. Občas se zde konají také představení Bavorské státní opery.\n\n"}
{"id": "1477427", "url": "https://cs.wikipedia.org/wiki?curid=1477427", "title": "Požár v Prachaticích (1832)", "text": "Požár v Prachaticích (1832)\n\nPožár v Prachaticích dne 13. dubna 1832 poškodil zásadním způsobem středověkou historickou část tehdejšího města. \n\nPožár vypukl v Dlouhé ulici o sedmé hodině večerní. Rozšířil se velmi rychle (do hodiny zachvátil většinu centra města), především díky silnému větru a nedostatku vody, kterou místní potřebovali k hašení. \n\nZničil ve výsledku 137 domů, včetně nemalé části původních renesančních měšťanských domů v samém centru Prachatic. Uchráněn byl hlavně místní kostel sv. Jakuba Většího, kde byla poškozena pouze jeho věž. Zastavením ohně u kostela se podařilo uchránit domy v jižní části města u Dolní brány. U Horní brány pak zůstalo ušetřeno sedm domů od požáru. Přestože bylo město obnoveno a byl mu navrácen původní historický ráz, řada staveb významné hodnoty byla ztracena v nenávratnu. U staveb, které požár přežily, ohořely a byly nakonec obnoveny, byly zabíleny některé původní středověké malby. Strženy byly rovněž i původní vysoké štíty a komíny. \n\nByla pozměněna původní struktura města. K dvěma branám (Horní byla kvůli špatnému stavu stržena nedlouho po požáru) přibylo ještě vyústění z opevněného města v Husově ulici poté, co při požáru došlo k proražení hradeb. Musela být přestavěna střecha místní radnice; obnovena byla původní věž, ale již bez hodin. Překvapivě byl také před požárem ušetřen místní archiv.\n\nMístní obyvatelstvo si v následujících letech připomínalo požár procesími, která pravidelně směřovala ke kostelu svatých Petra a Pavla. Po požáru zůstalo okolo tisíce lidí bez střechy nad hlavou; škoda dosáhla výše 246 tisíc tehdejších zlatých.\n"}
{"id": "1477430", "url": "https://cs.wikipedia.org/wiki?curid=1477430", "title": "Hoste (okres Galanta)", "text": "Hoste (okres Galanta)\n\nHoste je obec v okrese Galanta na Slovensku. Žije zde obyvatel.\nNa území dnešní obce bylo sídliště maďarovské kultury ze starší doby bronzové.\n\nV obci se nachází římskokatolický kostel Narození Panny Marie z roku 1760.\n\n"}
{"id": "1477433", "url": "https://cs.wikipedia.org/wiki?curid=1477433", "title": "Repríza (kniha)", "text": "Repríza (kniha)\n\nRepríza (ve francouzském originále La Reprise) je román francouzského spisovatele Alaina Robbe-Grilleta. Původně jej vydalo v roce 2001 nakladatelství Les Éditions de Minuit. V češtině vyšel v roce 2006 v překladu Marka Sečkařa (Host). Román se odehrává v roce 1949 v Berlíně, kam právě přijíždí agent francouzské zpravodajské služby.\n"}
{"id": "1477435", "url": "https://cs.wikipedia.org/wiki?curid=1477435", "title": "Alexander Albon", "text": "Alexander Albon\n\nAlexander Albon (* 23. března 1996, Londýn, Velká Británie) je britskothajský automobilový závodník, který v současné době jezdí ve Formuli 1 za tým Red Bull Racing.\n\nAlbon zahájil svou kariéru ve velmi mladém věku, když začal jezdit na motokárách. Během několika let získal několik medailí.\n\nV roce 2012 se stal součástí Red Bull Junior týmu. V letech 2017 až 2018 působil ve Formuli 2, kde v sezóně 2018 obsadil celkové třetí místo.\n\nAlbon se narodil v Londýně v Anglii. Jeho otec, Nigel Albon, je bývalým závodním jezdcem, který se účastnil britského šampionátu cestovních vozů a Porsche Carrera Cup. Jeho matka, Kankamol, pochází z Thajska. Albon navštěvoval školu Ipswich v Suffolku, než odešel ze školy, aby pokračoval ve své profesionální závodní kariéře. Albon je buddhista.\n\nAlbon měl působit v sezóně 2018/19 ve Formuli E s týmem Nissan e.dams. Dne 26. listopadu 2018 bylo potvrzeno, že Albon odstoupil od smlouvy a do Formule E nenastoupí. Ještě v tentýž den Toro Rosso oznámilo, že Albon vstoupí do týmu pro sezónu 2019 spolu s Daniilem Kvyatem. Albon je druhý thajský jezdec, který závodil ve Formuli 1, první od doby, kdy princ Bira závodil v sezóně 1954.\n\nV srpnu 2019 bylo během letní přestávky oznámeno, že Albon nahradí od závodu v Belgii v týmu Red Bull Racing Pierra Gaslyho. Dne 12. listopadu 2019 bylo oznámeno, že Albon bude závodit na plný úvazek v Red Bull Racing v sezóně 2020.\n\nSvé první body získal ve svém druhém závodě v Bahrajnu. Ve svém třetím závodě, čínské Grand Prix 2019, Albon odstartoval z boxové uličky, protože havaroval ve třetím volném tréninku a nebyl schopen zúčastnit se kvalifikace. Albon skončil na desátém místě a získal své první ocenění „Jezdec dne“.\n\nPo maďarské Grand Prix 2019 oznámil Red Bull, že Albon nahradí Pierra Gaslyho od belgické Grand Prix 2019, přičemž se Gasly vrátil do Toro Rosso. Změna nastala po silném výkonu Albona v Toro Rosso v první polovině sezóny, s nejlepším výsledkem šestého místa na německé Grand Prix na rozdíl od těžké sezóny Pierra Gaslyho v Red Bull Racing. Po oznámení tým Aston Martin Red Bull Racing v tiskové zprávě uvedl: „Tým využije dalších devět závodů k vyhodnocení výkonu Alexe, aby se mohl rozhodnout, kdo bude jezdit po boku Maxe Verstappena v roce 2020.“\n\nVe svém prvním závodě s Red Bull Racing na belgické Grand Prix byl Albon nucen zahájit závod ze 17. místa na startovním roštu kvůli změně pohonné jednotky. Svou skvělou jízdou a po předjetí Sergia Peréze dvěma koly na trávě dokončil Albon závod na 5. místě. Poté, co udělal chybu v první části kvalifikace na ruské Grand Prix, Albon opět předvedl skvělé předjíždění a skončil na 5. místě. Albon a Verstappen oba zajeli identické časy v kvalifikaci na japonské Grand Prix. Nejlépe se Albon umístil na 4. místě. Albon dokončil závod na mexické i americké Grand Prix na 5. místě. Téměř získal pódium na brazilské Grand Prix, než do něj narazil Lewis Hamilton a Albon nakonec skončil na 14. místě. Lewis Hamilton později dostal penalizaci za způsobení kolize a skončil na 8. místě. Na závěrečném závodě v Abú Dhabí Albon skončil na 6. místě a sezónu dokončil na celkovém 8. místě.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1477437", "url": "https://cs.wikipedia.org/wiki?curid=1477437", "title": "Okres Polgár", "text": "Okres Polgár\n\nOkres Polgár () je bývalý okres v Maďarsku v župě Hajdú-Bihar. Jeho správním střediskem bylo město Polgár. V roce 2013 byla většina okresu zahrnuta do nového okresu Hajdúnánás, vesnice Újszentmargita byla však zahrnuta do okresu Balmazújváros.\n\nOkres zahrnoval celkem 6 obcí, z nichž jedna (Polgár) měla status města. Nyní na jeho území žije celkem 13 619 obyvatel.\n"}
{"id": "1477438", "url": "https://cs.wikipedia.org/wiki?curid=1477438", "title": "Kašna na Velkém náměstí (Prachatice)", "text": "Kašna na Velkém náměstí (Prachatice)\n\nKamenná kašna se sochou Spravedlnosti se nachází na Velkém náměstí v jihočeských Prachaticích. Od 3. května 1958 je kulturní památkou.\n\nJde o polygonální kašnu, jež byla postavena s využitím některých částí původní renesanční kašny v roce 1852. \n\nNádrž je napájena ze čtyř kovových chrličů. Chemicky upravená voda v kašně není pitná a neustále cirkuluje. Na zimní období se nádrž vypouští a je zakrývána.\n\nV knize \"Soupis památek historických a uměleckých v království Českém od pravěku do polovice XIX. století\" se uvádí, že na kašně býval nápis \"„Tato kašna jest vystavěna k poctivosti obce města Prachatic nákladem JMtí pro pohodlí člověku každému čistotu milujícímu, kteroužto za poklad a klenot sobě pokládá. Pán Bůh rač dáti, aby trvanliva byla a tak vody její , jakž David praví, město obveselovaly. Mistr její: Ondřej Vlach Torniaka z Bondu, usedlý zdejší. Léta Páně 1582.“\" \nUprostřed nádrže je čtyřhranný žulový podstavec s replikou původní sochy Spravedlnosti. Podstavec má na jedné straně růži a pod ní letopočet ANO DNI 1583, na protější je pod růží napsáno IAN MART. KVNDIK. Třetí strana obsahuje rožmberský znak, kdežto strana čtvrtá znak města Prachatic. \n\nSocha je umístěna na zdobeném podstavci a se dívá směrem k severu náměstí a její originál drží v pravé ruce meč a v levé váhy. Na rozdíl od tradičního zobrazení alegorií Spravedlnosti nemá zakryté oči. V roce 1903 ji nahradila busta císaře Josefa II., Spravedlnost byla na své místo o 22 let později vrácena, nicméně bez vah, které se ztratily a bylo potřeba vyrobit nové. Na kopii sochy se památková ochrana nevztahuje. V roce 2011 byla socha jedním z exponátů na výstavě o rodu Rožmberků ve Valdštejnské jízdárně v Praze.\n\nV zimě roku 2004 byla socha vážně poškozena při pádu způsobeném silným poryvem větru. Po opravě byl na kašnu vrácen výdusek, kdežto originál je vystaven ve Staré radnici. V roce 2007 bylo po opětovném stržení větrem nutné vyrobit výdusek nový.\n\n"}
{"id": "1477442", "url": "https://cs.wikipedia.org/wiki?curid=1477442", "title": "Noname (rapperka)", "text": "Noname (rapperka)\n\nNoname, vlastním jménem Fatimah Nyeema Warner, (* 18. září 1991) je americká rapperka. Vyrůstala v Chicagu. Na počátku své kariéry používala pseudonym Noname Gypsy, později jen Noname. Slovo „gypsy“ vynechala kvůli jeho rasistickému vyznění. Svůj první mixtape nazvaný \"Telefone\" vydala roku 2012. O dva roky později následovalo vydání jejího debutového alba \"Room 25\". Spolupracovala i s dalšími hudebníky, mezi něž patří například Kirk Knight, Jamila Woods a Chance the Rapper.\n"}
{"id": "1477449", "url": "https://cs.wikipedia.org/wiki?curid=1477449", "title": "Džunja Watanabe", "text": "Džunja Watanabe\n\nDžunja Watanabe (* 1961 Fukušima) je japonský módní návrhář. Studoval módu v Tokiu, přičemž studium dokončil v roce 1984. V té době začal pracovat pro Comme des Garçons jeho mentorky Rei Kawakubové. Počínaje rokem 1992 začal pod záštitou Comme des Garçons pracovat také pod svým jménem. V roce 2007 spolupracoval s obuvnickou společností Converse. Dále spolupracoval například s firmami Merz b. Schwanen, Nike a Levi's.\n"}
{"id": "1477450", "url": "https://cs.wikipedia.org/wiki?curid=1477450", "title": "Slavnosti solné Zlaté stezky", "text": "Slavnosti solné Zlaté stezky\n\nSlavnosti solné Zlaté stezky je kulturní program, který se koná v Prachaticích, městě v Jihočeském kraji na jihozápadě České republiky. Koná se od roku 1969, byť následně musel být na několik desetiletí přerušen a obnovení se dočkal až roku 1991 a od té doby se koná pravidelně vždy na konci školního roku, a sice poslední červnový víkend. Organizátoři festivalu připraví divákům jak hudební vystoupení (v roce 2018 například Marty Jandové), tak také ukázky řemesel či prezentaci kejklířů a pouličního divadla či rytířské souboje. Vystoupení se konají na místním Velkém náměstí, na Parkánu a ve Štěpánčině parku. V roce 2011 vysílal ze slavností přímým přenosem svou reportáž Český rozhlas na stanici Dvojka.\n\n"}
{"id": "1477451", "url": "https://cs.wikipedia.org/wiki?curid=1477451", "title": "Frangelico", "text": "Frangelico\n\nFrangelico je likér pocházející z italského města Canale. Vyrábí se od roku 1978, ale podle legendy vychází z receptu, který vymyslel v 17. století františkánský poustevník Fra Angelico, podle něhož je nápoj pojmenován. Tuto tradici také připomíná charakteristická láhev, která má tvar jako postava mnicha v hábitu a je omotána provázkem symbolizujícím cingulum.\n\nZákladní surovinou pro frangelico jsou lískové oříšky místní piemontské odrůdy Tonda Gentile, které se opraží a destilují spolu s lihem. K dochucení likéru se používá vanilka, kakao, květy pomerančovníku a různé bylinky a bobule, tekutina se barví karamelem a zraje v dubových sudech. Nápoj má zlatavou barvu a oříškovočokoládovou chuť, obsahuje 40 % cukru. Původně mělo frangelico 24 % alkoholu, v roce 2015 byl obsah snížen na dvacet procent. \n\nFrangelico se podává s ledem, se sodou nebo ke kávě, používá se také do míchaných nápojů jako je Chocolate Cake (frangelico, vodka, citron a cukr).\n\nVlastníkem značky je Campari Group.\n"}
{"id": "1477453", "url": "https://cs.wikipedia.org/wiki?curid=1477453", "title": "Jo Andres", "text": "Jo Andres\n\nJo Andres (21. května 1954\nWichita – 6. ledna 2019 Park Slope) byla americká choreografka a režisérka. V roce 1987 se provdala za herce Stevea Buscemiho, s nímž zůstala až do své smrti. V roce 1990 se jim narodil syn Lucian. V roce 1996 natočila film \"Black Kites\", který byl vysílán na stanici PBS a také na několika zahraničních filmových festivalech. Byla také konzultantkou divadelní společnosti The Wooster Group. Zemřela na enkapsulující peritoneální sklerózu ve věku 64 let.\n\n"}
{"id": "1477456", "url": "https://cs.wikipedia.org/wiki?curid=1477456", "title": "Aedesia", "text": "Aedesia\n\nAedesia nebo Aidesia ( ) byla filosofka novoplatónské školy, která žila v Alexandrii v pátém století nl.\n\nByla příbuznou filosofa Syriana a manželkou Hermiovou. Byla obdivována pro svou krásu i ctnosti. Po smrti svého manžela se věnovala ulehčení údělu potřebných a výchově svých synů Ammonia a Heliodora. Doprovázela své syny do Athén, kde studovali filosofii a byla zde přijata aténskými filosofy s úctou. Zejména Proklem, kterému byla jako dívka kdysi zasnoubena. Dožila se vysokého věku a řeč na jejím pohřbu proslovil mladý filosof Damaskios († po 538), a to v hexametrických verších.\n\n"}
{"id": "1477457", "url": "https://cs.wikipedia.org/wiki?curid=1477457", "title": "Falling Out", "text": "Falling Out\n\nFalling Out je loutková hra z roku 2019. Autorem designu loutek je Erik Sanko, který rovněž k představení složil hudbu. Režisérkou představení je jeho manželka Jessica Grindstaff. Po hrách \"69°S\" (2011) a \"Memory Rings\" (2015) jde o třetí a závěrečnou část environmentální trilogie. Je založena na vlně tsunami a následné havárii jaderné elekrárny, která se odehrála ve Fukušimě v roce 2011. Hra byla premiérově uvedena v říjnu 2018 v Oz Arts Nashville. V listopadu toho roku byla následně uvedena v newyorské Brooklyn Academy of Music v rámci festivalu Next Wave.\n"}
{"id": "1477460", "url": "https://cs.wikipedia.org/wiki?curid=1477460", "title": "Luce Baillargeonová", "text": "Luce Baillargeonová\n\nLuce Baillargeonová (* 24. července 1977) je bývalá kanadská zápasnice – judistka.\n\nVrcholově se připravovala v Montréalu pod vedením reprezentačního trenéra Sylvaina Héberta. V kanadské ženské reprezentaci se pohybovala od roku 1997 v pololehké váze do 52 kg. V roce 2000 se kvalifikovala na olympijské hry v Sydney, kde v úvodním kole nestačila na Japonku Noriko Narazakiovou. Od roku 2001 startovala ve vyšší lehké váze do 57 kg, ve které se v kanadské reprezentaci neprosazovala na úkor Michelle Buckinghamové. Sportovní kariéru ukončila v roce 2005.\n\n\n"}
{"id": "1477461", "url": "https://cs.wikipedia.org/wiki?curid=1477461", "title": "Bašta Helvít", "text": "Bašta Helvít\n\nBašta Helvít je jednou ze sedmi dochovaných bašt městského opevnění v Prachaticích. Nachází se v severní části opevnění, v blízkosti Dolní brány, u ulice Zahradní. Dochovala se jako součást obytného domu č. p. 75. Baštu obklopuje městský park, který byl vybudován v roce 1881.\n\nPůvodně sedmimetrová věž s kruhovým půdorysem vznikla v průběhu 16. století během výstavby vnějšího pásu městských hradeb. Měla několik pater, obránci se mohli bránit proti nájezdníkům prostřednictvím úzkých střílen. V moderní době byla bašta rekonstruována a zastřešena. Nyní je součástí parku. \n"}
{"id": "1477462", "url": "https://cs.wikipedia.org/wiki?curid=1477462", "title": "Základní škola (Štramberk)", "text": "Základní škola (Štramberk)\n\nZákladní škola je historizující stavba, která se nachází na ulici Zauličí čp. 485 ve Štramberku v okrese Nový Jičín. Ministerstvo kultury České republiky v roce 1997 prohlásilo školu kulturní památkou ČR.\n\nPočátky školství ve Štramberku spadají do období druhé poloviny 16. století. Budova školy byla postavena na náměstí (Náměstí čp. 18, penzion). Na začátku 20. století už nestačila vyhovovat. Obec, na popud MUDr. Adolfa Hrstky, rozhodla 2. prosince 1908 o výstavbě nové školní budovy na úpatí kopce Kotouč. Ta byla postavena v roce 1910 podle projektu ostravského stavitele a architekta Františka Grossmanna, pro nedostatek peněz byla postavena pouze část školy. Výuka byla zahájena 16. října 1910. Škola byla určena pro chlapce, děvčata zůstala na staré škole. V roce 1919 se stala měšťanskou školou a stará škola zůstala základní. V období 1995–1996 byla provedena generální oprava školní budovy, byly přistavěny nové učebny. Do roku 1998 byly v provozu obě budovy, snížením počtu dětí byly všechny třídy umístěny do nové budovy. Stará škola je přestavěna na penzion. V letech 2006–2007 byly provedeny úpravy některých nevyhovujících prostorů na moderní učebny.\n\nKulturní památkou je prohlášena nejstarší část, která byla postavena v roce 1910. Dvoupatrová zděná omítaná stavba byla postavena na polovině půdorysu šestiúhelníka. Střechy jsou sedlové a valbové. Vstupní severní průčelí má v hlavní ose vstup s dvojicí sloupů s korintskou hlavicí na nichž je položeno kladí s balustrádou. Historizující průčelí je završeno hlavní římsou nad ní je posazen volutový štít s balustrádou po stranách a oválným oknem uprostřed. \n\n\n"}
{"id": "1477463", "url": "https://cs.wikipedia.org/wiki?curid=1477463", "title": "Laguna 69", "text": "Laguna 69\n\nLaguna 69 je jezero, které se nachází nedaleko města Huaraz v peruánském regionu Áncash. Leží v Národním parku Huascarán. V období tání je jezero napájeno vodopádem z hory Chacraraju. Předtím, než byl v roce 1975 založen národní park, nemělo jezero jméno. Kvůli nutnosti pojmenovat veškerá jezera na jeho území mu byl přidělen číselný název. Jde o významnou turistickou oblast se snadným přístupem.\n"}
{"id": "1477466", "url": "https://cs.wikipedia.org/wiki?curid=1477466", "title": "Jan Kerouac", "text": "Jan Kerouac\n\nJan Kerouac, celým jménem Janet Michelle Kerouac, (16. února 1952 – 5. června 1996) byla americká spisovatelka. Byla jedinou dcerou spisovatele Jacka Kerouaca a jeho druhé manželky Joan Haverty. Vyrůstala s matkou a svého otce za svůj život viděla jen dvakrát – poprvé když byla malá a podruhé v patnácti letech. V roce 1981 vydala autobiografický román \"Baby Driver\". Později vydala ještě jednu knihu nazvanou \"Trainsong\" (1988). Zemřela ve věku 44 let v Albuquerque jeden den poté, co jí byla odebrána slezina. O pět let dříve utrpěla selhání ledvin a následně byla na dialýze. Čtyři roky po její smrti, v roce 2000, vyšla její třetí kniha \"Parrot Fever\", na níž pracovala začátkem devadesátých let.\n"}
{"id": "1477467", "url": "https://cs.wikipedia.org/wiki?curid=1477467", "title": "Venkovský dům Gustava Helmhackera", "text": "Venkovský dům Gustava Helmhackera\n\nVenkovský dům Gustava Helmhackera z roku 1939, situovaný v Plzni-Hradišti, je jednou z významných památek moderní architektury na Plzeňsku. Vila je součástí rozsáhlejšího, architektonicky jednotného areálu zahrnujícího též dům zahradníka, garáž a další objekty v zahradě. \n\nVilu nechal na místě své bývalé zděné chaty postavit plzeňský továrník Gustav Helmhacker, který podnikal v odvětví technických plynů. V roce 1938 začal stavitel Václav Harmáček dle Helmhackerovy objednávky chatu rozšiřovat na rodinný dům, a to bez stavebního povolení (na území dosud nebyl schválen regulační plán), a navíc podle jiného projektu, než který byl se žádostí o stavební povolení předložen. Projekt, který byl nakonec na místě realizován, vypracoval architekt Karel Honzík. Stavba vily byla dokončena v roce 1939. Další část areálu (vjezdová brána, domek zahradníka) pak byla dobudována v roce 1941.\n\nPo 2. světové válce zůstala vila v rukou vlastníků (vzhledem k její malé obytné ploše do objektu nebyl nastěhován žádný další nájemce). Myšlenka využít vilu jako mateřskou školu byla zavržena kvůli umístění v příkrém svahu (ohrožení bezpečnosti dětí). Další snahy státu o zabrání objektu odvrátila tragická smrt majitele Gustava Helmhackera, který zemřel na následky úrazu. Vila je tedy doposud ve vlastnictví rodiny. \n\nV roce 2002 byl celý areál domu zapsán na seznam nemovitých kulturních památek. \n\nArchitekt Karel Honzík kladl v návrhu domu důraz na jeho začlenění do krajiny. Pozemek byl terénem rozdělen na dvě části: náhorní planina u příjezdové silnice a prudký svah směrem k dolní části na břehu řeky Úhlavy. Toto členění jasně určovalo, že hlavní vstup do domu musí být v horní části, kam Honzík umístil i obytný pokoj s velkým oknem, ložnice pak netradičně umístil níže ve svahu, tj. do úrovně suterénu. \n\nVila stojí na půdorysu přibližně tvaru T. Stavba má sedlové taškové střechy, hrubě omítnuté zdi s kamennými sokly a dřevem obložené štíty. Architekt Honzík zde vycházel z tradiční lidové architektury.\n\nRozsáhlá zahrada má parkovou úpravu (terasy, vyhlídky), pouze malá část je využívána jako ovocná. \n"}
{"id": "1477468", "url": "https://cs.wikipedia.org/wiki?curid=1477468", "title": "Žižkova kasárna (Prachatice)", "text": "Žižkova kasárna (Prachatice)\n\nŽižkova kasárna se nachází v severní části města Prachatice, na adrese \"Starokasárenská 192\". \n\nRozsáhlý objekt, který v minulosti sloužil k potřebám rakousko-uherské a později československé armády, byl dokončen v roce 1875 a slavnostně otevřen dne 15. září. Jeho výstavbu financovalo město, které jej muselo také udržovat. Údržba probíhala ve 20. letech 20. století velmi problematicky, technický stav budovy byl stále horší a vojáci si na něj stěžovali. V kasárnách byl tehdy umístěn 28. střelecký pluk a později 3. prapor 11. pěšího pluku, jehož velitelství sídlilo v Písku. V roce 1938 sem byl během všeobecné mobilizace hraničářský prapor z Volar. \n\nPo skončení druhé světové války byla do Žižkových kasáren umístěna opět armáda. Od roku 1969 zde byl umístěn prapor silničního vojska ČSLA. Význam stavby upadl poté, co byla vybudována tzv. Nová kasárna a Žižkova získala neoficiální název \"Stará kasárna\" pro odlišení obou budov. \n\nV současné době se v budově nachází řada různých institucí, např. i rodinné centrum. nebo ubytovna.\n\nU příležitosti stého výročí ukončení první světové války byl v říjnu 2018 před Žižkovými kasárnami odhalen památník všem obětem války z Prachaticka. Podle návrhu výtvarníka Václav Kuneše jej zhotovil kameník František Kölbl.\n"}
{"id": "1477469", "url": "https://cs.wikipedia.org/wiki?curid=1477469", "title": "Nikolaj Storonskij", "text": "Nikolaj Storonskij\n\nNikolaj Nikolajevič Storonskij ( ; * 21. července 1984, Moskva) je britský podnikatel ruského původu. Jeho otec Nikolaj Mironovič Storonskij je zástupce ředitele ruské akciové společnosti Gazprom. Získal diplom na Moskevském fyzikálně-technickém institutu a titul magistra ekonomie obdržel na Vysoké škole ekonomické v Moskvě. Po ukončení studia pracoval v bance Lehman Brothers. V roce 2015 založil startup Revolut.\n\n"}
{"id": "1477475", "url": "https://cs.wikipedia.org/wiki?curid=1477475", "title": "Petangames", "text": "Petangames\n\nPetangames, vlastním jménem Petr Esterka (* 5. srpna 1993 Hodonín), je český let's player, youtuber a streamer na platformě Twitch.tv.\n\nNa YouTube figuruje od roku 2012, kde začal se sérií videí z a Mafie 2.\n\nNásledovaly série jako Vietcong, Outlast 2, Challenge nebo ZNK. Samotná videa jsou většinou s Peťanovým doplněním velmi osobité a zábavné, je tomu tak především už jenom tím, že ve videích pije alkohol a dostává se tak k ničemu, k čemu by jinak střízlivý člověk nedošel.\n\nNa Twitchi působí jako streamer, který má podcast, kdy jde o většinu komunikací s chatem nebo čistě hraní různých počítačových her. Během toho se popíjí se svým kolegou Stenem (STN), kterému sám Peťan s tvorbou na YouTube pomohl. Ještě před Twitchem byly streamy na platformě Hitbox.tv (dnešním Smashcast.tv).\n\nTvorba je zaměřena jak na hry, tak i na spousty dalších témat, kdy byly vytvořeny vlastní postavy, které Peťan vymyslel jako Peťuláš (Mikuláš), Smrťák (Smrtka) nebo Ruch (Rumový duch). Peťan vytvořil několik minifilmů, jak už s vytvořenými postavami, tak i se svými přáteli. Časem se hlavním sponzorem Peťana stalo Vinařství Cigánek.Vinařství Cigánek bylo založena v roce 2014 Ondřejem Cigánkem, který se jak objevuje v přímém kontaktu s Peťanem a Stenem, tak je především dodavatelem a sponzorem. Bývá často vyzdvihován jak na YouTubu tak i při streamech na Twitchi.\n\nTvoří také vlastní hudbu, kde jsou zmíněny jak problémy v životě, tak i něco víc. Veškerá hudba je na jeho starém kanále s názvem petanbikes, kde Peťan vystupuje pod přezdívkami Mad Peet nebo PEET. Jedním z mnoha, s kým Mad Peet spolupracoval při tvorbě pestré škály druhů hudby, byl Ygnor, GATSBY, GVLO, WARMI, CARL JOHNSON, STN, Hustla, Morigan.\n\n\nV roce 2013 byl Peťan také spojován s jedním z mnoha neslavných dopadů her na člověka, kdy Martin Š. (M4rty 09) po hře , kterou hrál celou noc, a pár panácích tvrdého alkoholu následující den vyjel a boural v podnapilém stavu na dálnici D1 a v autě uhořel. Tato nehoda se tak připsala do paměti jako negativní dopad populace na hry. Společnost už tehdy v otázce, proč se tak stalo, byla velmi rozdělena.\n\nJde o dílo, které zpracovali studenti filmové školy ve Zlíně, ve kterém Peťan ukazuje, jak prožívá svůj běžný život a ne jen ten za kamerou. Kromě toho, že je zde zachyceno, jak Peťan vyrůstal a jaký vedl život, je zde i pohled obyčejného diváka v podobě návštěvy největších sponzorů při streamu z komunity na Twitchi. Je zde zachycen i STN (Sten), který jako Peťanův kamarád a kolega vykládá, jaký Peťan vlastně je.\n\n"}
{"id": "1477477", "url": "https://cs.wikipedia.org/wiki?curid=1477477", "title": "Eska Cheb", "text": "Eska Cheb\n\nEska Cheb byla výrobcem jízdních kol v Československu.\n\nZačátek tovární výroby jízdních kol v pohraničním Chebu je spojen s firmou Premier. Ta vyráběla od 80. let 19. století v Chebu vysoká jízdní kola, tzv. kostitřasy. Později se specializovala na výrobu nízkých jízdních kol. V letech 1899–1900 jich chebská továrna vyrobila 2532 kusů. Stoupající poptávka vedla v roce 1911 k založení další továrny. Zakladateli byli Slezan Ambros Swětlik (1860–1929) a Němec Heinrich Kastrup (1871–1932). Název byl z původního ELITE změněn na ES-KA, fonetický přepis počátečních písmen jmen obou zakladatelů: ES – Swetlik, KA – Kastrup. Cheb se tak již před první světovou válkou stává centrem výroby jízdních a motorových kol. První motocykly spatřily světlo světa v roce 1914. V té době již produkce přesáhla 21 000 kusů. Po první světové válce firma nadále prosperovala.\n\nSwetlik a Kastrup zemřeli v roce 1932 a 1930. Po celý život byli aktivní, v roce 1922 založili v Rokycanech další továrnu na kola Tripol, pozdější Favorit.\n\nOd roku 1920 firma začala vyrábět motorová kola nejprve o zdvihovém objemu 75 a později 93 cm³. Dále se portfolio výrobků rozšířilo i o tříkolky, šicí stroje a vozíky ke kolům. Za protektorátu byla výroba jízdních kol utlumena.\n\nPo druhé světové válce byla firma znárodněna a výroba jízdních kol obnovena. Eska byla po roce 1948 závodem České Zbrojovky Strakonice, ale od roku 1950 byla samostatná a pohltila i závod Premier. V roce 1953 byl z chebské Esky vyčleněn samostatný národní podnik Favorit Rokycany a v roce 1958 byl do národního podniku Eska Cheb znovu začleněn.\n\nZa socialistické éry byl sjednocen výrobní program, Eska vyráběla pánská i dámská cestovní kola. Sortiment se rozšířil například i na skládací kola. Eska úzce spolupracovala se sesterským podnikem Favorit, používala mnoho shodných komponentů. Favorit se však specializoval spíše na sportovní silniční kola. Na československých silnicích byla rozšířena zejména kola zdejší výroby, značek Favorit Rokycany, Liberta Mělník, Velamos Sobotín/Petrov nad Desnou a právě Eska. Dovoz ze zemí RVHP nebyl tak rozsáhlý, většina československých kol byla určena na export, do Východního bloku i do západních zemí.V polovině 90. let 20. století se začalo ukazovat, že Eska nezachytila nejnovější trendy výroby kol. Zadlužený státní podnik proto privatizoval soukromý podnikatel. Ten však firmu zadlužil ještě víc. Postupně utlumil výrobu, rozprodal stroje a propustil zaměstnance.\n\nTečkou za výrobou kol byla demolice areálu v roce 2006.\n\nZnámka Eska byla prodána za statisíce, přičemž její majitel si nepřál být jakýmkoli způsobem medializován. 16. října 2001 byly dvě ochranné známky převedeny ze společnosti ESKA Cheb s.r.o. na společnost SPORT - S. cyklo, s.r.o. se sídlem v Praze-Lahovicích, patřící Zdeňku Krpatovi. K 7. dubnu 2011 pak byla jedna z ochranných známek převedena na společnost N.V.L. s.r.o., Šítkova 233/1, Praha 1, tato společnost patřila v té době třem ukrajinským společníkům a v říjnu 2014 ji získala společnost REFOL spol. s r.o., která byla vlastněná společností CAPO PROPERTY a.s. s akciemi na jméno, přičemž předsedkyní její správní rady a statutární ředitelkou je Kateřina Karnošová. \n"}
{"id": "1477479", "url": "https://cs.wikipedia.org/wiki?curid=1477479", "title": "Nemocnice Prachatice", "text": "Nemocnice Prachatice\n\nNemocnice Prachatice zajišťuje zdravotnické služby pro bývalé okresní město.\n\nMyšlenka výstavby nemocnice v Prachaticích byla poprvé předložena místnímu zastupitelstvu v roce 1894. Schválena byla až o čtyři roky později a stavební práce byly zahájeny v srpnu 1904. Na původním projektu se postupně měnili jeho stavitelé (Rudolfa Zobela nahradil nakonec Emil Brückner z Nymburka). Budova nemocnice byla otevřena dne 30. prosince 1905 jako \"Všeobecná veřejná nemocnice císaře Františka Josefa I.\" Vznikla v období rychlého rozvoje města na přelomu 19. a 20. století, kdy byla do Prachatic zavedena železnice a vybudován první průmysl. Areál nemocnice tvořily tři jednopatrové budovy; prostřední sloužil k hospodářským účelům a okrajové byly vyhrazeny péči o nemocné.\n\nPrvním primářem nemocnice byl doktor Anton Stini a lékařem Vojtěch Lukáš. Nemocnice sehrála zvlášť významnou roli jak během první světové války, tak i během epidemie španělské chřipky. Nemocnice fungovala ve víceméně stejné podobě až do druhé světové války, nicméně její kapacity začaly být v období před vypuknutím konfliktu již nedostačující. O výstavbě nové nemocnice přemýšleli představitelé města po skončení konfliktu, nakonec byl sice vybrán prostor, kde by měla stát (na rohu \"Pivovarnické\" a \"Husinecké\" ulice), realizace však nebyla uskutečněna. Další projekt na rozšíření původních budov z počátku 20. století přístavbou opět nebyl realizován. Nakonec byla v první polovině 60. let 20. století přibudována mezi původní tři objekty alespoň poliklinika.\n\nSoučasný areál nemocnice vznikl v 70. a 80. letech 20. století. V druhé polovině 70. let padlo rozhodnutí o výstavbě nového nemocničního areálu, který by nahradil původní nepříliš vyhovující prostory. Stavební práce byly zahájeny v roce 1979, proces výstavby ale probíhal velmi pomalu. První oddělení nemocnice se začala stěhovat do nové budovy až v roce 1986. Ostatní, např. jednotka intenzivní péče, následovaly v dalších letech. Stavební práce pokračovaly i po roce 1989. Do roku 1991 vznikly poslední pavilony areálu nemonice a její areál tak byl dokončen.\n"}
{"id": "1477486", "url": "https://cs.wikipedia.org/wiki?curid=1477486", "title": "Kamenný jednoobloukový most (Prachatice)", "text": "Kamenný jednoobloukový most (Prachatice)\n\nKamenný jednoobloukový most se nachází ve Starých Prachaticích. Jedná se o kulturní památku evidovanou od roku 1958. Most slouží pro místní komunikaci, která spojuje město Prachatice s Husineckou přehradou. Překonává další místní komunikaci, která zajišťuje spojení z uvedené silnice do Starých Prachatic.\n\nMost je dlouhý 40 m a v době zápisu za kulturní památku měl nejvyšší oblouk z mostů tohoto typu na území okresu Prachatice.\n"}
{"id": "1477493", "url": "https://cs.wikipedia.org/wiki?curid=1477493", "title": "Wenzl Jungbauer", "text": "Wenzl Jungbauer\n\nWenzl Jungbauer (16. června 1863, Kubova Huť, Rakousko – 1915, Vídeň, Rakousko) byl prachatický průmyslník německé národnosti, starosta Prachatic.\n\nJungbauer se v mládí vyučil soustružníkem a nedlouho po studiích odešel pracovat do Vídně. Tam ale zůstal jen nedlouhou dobu; v roce 1882 nechal založit menší podnik v Horní Vltavici, kde vyráběl dřevěné součástky k elektrickým zařízením. O několik let později nechal celý svůj podnik přesunout do Prachatic, které byly podstatně vhodnějším místem pro průmyslový provoz – byla sem zavedena železnice a sídlo bylo větší a lépe dostupné. Kromě továrny, která vznikla na pozemku původní valchy, zde nechal také postavit obytný komplex pro dělníky a koupaliště. Sám se oženil s ženou vídeňského továrníka. \n\nV roce 1907 byl Jungbauer zvolen starostou Prachatic, úřad zastával až do roku 1912. Továrnu později prodal a po skončení svého mandátu se odstěhoval zpět do Vídně, kde během první světové války zemřel.\n"}
{"id": "1477496", "url": "https://cs.wikipedia.org/wiki?curid=1477496", "title": "Vlasta Koudelová", "text": "Vlasta Koudelová\n\nVlasta Koudelová (* 17. března 1947 Nové Město na Moravě) je česká zpěvačka,herečka a moderátorka.\n\nVlasta Koudelová pochází z Ostrova nad Oslavou na Českomoravské vrchovině,kde prožila svoje dětství. Otec Jan Koudela byl ředitelem místní základní školy, později školním inspektorem. Matka Marie Koudelová byla kuchařka. Základní školu a gymnázium absolvovala Vlasta Koudelová ve Žďáru nad Sázavou. Od dětství se věnovala ochotnickému divadlu. V roce 1970 vyhrála herecký konkurz do divadla Vítězslava Nezvala v Karlových Varech. Vedle hraní v divadle začala po večerech zpívat v místních kapelách v hotelu Otava a později v Grandhotelu Pupp. Nakonec opustila stálé angažmá v divadle a věnovala se profesionálně zpěvu v místní karlovarské kapele Metronom. S kapelou Metronom vystupovala nejen v tehdejším Československu, ale i NDR, v Polsku a Sovětském svazu. Tato představení kromě zpěvu i sama modovala, ať už v ruštině, polštině nebo v němčině. V roce 1976 nastoupila jako solová zpěvačka do Country Beatu Jiřího Brabce, kde vystřídala Naďu Urbánkovou, která odešla na mateřskou dovolenou. Od roku 1978 spolupracovala s Jiřím Hrzánem a kapelou Zdeňka Bartáka mladšího a vytvořili pořady \"Role, které jsem nehrál\" a \"Drahé ženy a já\". Po tragické smrti Jiřího Hrzána v září 1980 se vrátila do Country Beatu Jiřího Brabce, kde zpívala společně s Karlem Černochem. Potom se věnovala pouze menším klubovým pořadům. Hrála v divadelním představení \"Smrt zvoní dvakrát\", kde se seznámí s Pavlem Trávníčkem a spolu vytvořili samostatný klubový pořad. Dále spolupracovala na dalším pořadu s Janem Krůtou z Mladého světa a později byl jejím hostem a spoluautorem Doc. Ivo Pondělíček. Po roce 1989 se kromě zpěvu věnovala hlavně moderování.\n\n\n"}
{"id": "1477498", "url": "https://cs.wikipedia.org/wiki?curid=1477498", "title": "Kratos XQ-58 Valkyrie", "text": "Kratos XQ-58 Valkyrie\n\nKratos XQ-58 Valkyrie je bezpilotní bojový letoun vyvíjený pro potřeby Letectva Spojených států amerických (USAF), původně pod označením XQ-222. \nPrvní let o délce 76 minut prototyp úspěšně absolvoval 5. března 2019 ve výcvikovém a zkušebním prostoru Yuma Proving Ground ve státě Arizona.\n\nProjekt XQ-58 Valkyrie vznikal v rámci skupiny projektů \"Low Cost Attritable Aircraft Technology\" (LCAAT) Air Force Research Laboratory, jejímž cílem je vyvinout lepší nástroje navrhování a výroby bezpilotních letadel a zajistit vyzrání výrobních metod a současně vyvíjet konkurenční tlak vůči komerčním výrobcům ve snaze snížit jejich výrobní náklady i výrobní lhůty. Cílem je vyvinout stroje, které jsou popisovány jako „spotřebovatelné“, což neznamená, že by se předpokládalo jen jednorázové použití, ale spíše to, že pořizovací náklady na takticky efektivní bezpilotní bojový letoun by měly být udrženy v takové hladině, aby případná ztráta stroje byla finančně akceptovatelná.\n\nPlánovanou rolí XQ-58 a dalších strojů vyvíjených v projektu LCAAT je například doprovázet pilotované stíhací stroje F-22 a F-35 během bojových operací a poskytnout jim podporu nesenými zbraňovými či průzkumnými prostředky. Mají být také schopny operovat v samostatných formacích bezpilotních prostředků, ať již dálkově řízených anebo operujících autonomně.\n\nKonstrukce zahrnuje prvky tvarování podle principů stealth, se zploštělým trupem lichoběžníkového půdorysu, motýlkovými ocasními plochami a vstupním ústrojím ve tvaru „S“ na hřbetě trupu.\n\nPrvní let se uskutečnil přibližně dva a půl roku po udělení zakázky. Naplánováno je dalších pět zkušebních letů prováděných ve dvou fázích, které budou mít za cíl zjištění funkčnosti systému, ověření aerodynamických vlastností letounu a testovaní jeho vzletových a přistávacích systémů.\n\nÚdaje podle\n\n\n\n"}
{"id": "1477501", "url": "https://cs.wikipedia.org/wiki?curid=1477501", "title": "Franz Kerschbaum", "text": "Franz Kerschbaum\n\nFranz Kerschbaum (21. listopadu 1817, Prachatice, Rakousko – 15. října 1889, Prachatice, Rakousko-Uhersko) byl vlastník Lázní Svaté Markéty, které se nacházejí jižně od Prachatic, na úpatí Libína. Byl německé národnosti.\n\nFranz se narodil jako čtvrté ze sedmi dětí do prachatické měšťanské rodiny. Jeho otec pocházel z Fürthu v dnešním Německu a během Napoleonských válek uprchl do Pošumaví. Franz se vyučil stejně jako jeho otec krejčím a řadu let se touto profesí živil. Na počátku 60. let 19. století pracoval jako hostinský v lokalitě dnešních Lázní svaté Markéty. Díky našetřeným prostředkům ze svého krejčovského řemesla mohl v roce 1881 odkoupit Lázně svaté Markéty, které následně rozšířil a zmodernizoval. Z lázní se stalo výletní místo obyvatel Prachatic a vlastníkovi přinášely nemalé prostředky. Franz Kerschbaum zemřel ve věku 72 let na krvácení do mozku.\n"}
{"id": "1477504", "url": "https://cs.wikipedia.org/wiki?curid=1477504", "title": "Boeing Monomail", "text": "Boeing Monomail\n\nBoeing Model 200 a 221 Monomail byly poštovní a dopravní letouny vyrobené na počátku 30. let 20. století americkou společností Boeing. \n\nLetoun znamenal odklon společnosti Boeing od dosud tradičního pojetí transportního letounu jako dvouplošníku a její příklon ke stavbě celokovových dolnoplošníků se samonosným křídlem. K aerodynamické efektivitě konstrukce přispěl i zatahovací podvozek a aerodynamicky jemný poloskořepinový trup téměř kruhového průřezu. Typ si nicméně ponechal řadu prvků tradičního uspořádání jednomotorových poštovních letounů 20. let, s prostorem pro přepravu poštovních zásilek v těžišti stroje mezi motorem a otevřeným pilotním kokpitem umístěným za odtokovou hranou křídla.\n\nV roce 1930 byl nejprve postaven a 6. května zalétán prototyp poštovního letounu označený Model 200 Monomail, který byl kromě firemních zkoušek také zapůjčen k testování US Army, jež mu přidělila označení Y1C-18. K objednávce sériové výroby ale nedošlo, a po návratu výrobci byl stroj od července 1931 nasazen do provozu v řadách dceřiné společnosti Boeing Air Transport na letecké poštovní trase San Francisco–Chicago.\n\nDne 18. srpna 1930 poprvé vzlétl druhý exemplář, označený Model 221 Monomail, lišící se trupem prodlouženým o 8 palců (~ 20 cm), v němž kromě zmenšeného nákladového prostoru pro přepravu 750 liber (~ 340 kg) pošty byla i uzavřená kabina pro 6 cestujících. Za ní umístěný pilotův kokpit zůstal nekrytý. \n\nPozději byly oba stroje přestavěny na dopravní verzi 221A s dále prodlouženým trupem, který umožnil zvýšení přepravní kapacity na 8 pasažérů. Oba letouny pak byly společností United Air Lines nasazeny na lince Chicago–Cheyenne.\n\nNa dobu vzniku pokročilá konstrukce draku \"Monomailu\" nemohla plně využít svého potenciálu, protože byla handicapována pomalejším technickým vývojem v oblasti leteckých motorů a vrtulí, a v době kdy začaly být k dispozici výkonnější motory a za letu stavitelné vrtule byl již stroj překonán vícemotorovými typy, včetně Boeingova vlastního modelu 247. Řada pokrokových prvků \"Monomailu\" však byla firmou zapracována do konstrukcí vojenských letounů, prototypu bombardéru YB-9 a stíhacího stroje Model 248 (pozdější P-26 Peashooter), které v první polovině 30. let patřily mezi nejmodernější příslušníky svých kategorií.\n\n\n\nÚdaje podle\n\n\n\n"}
{"id": "1477505", "url": "https://cs.wikipedia.org/wiki?curid=1477505", "title": "Kaple svatého Antonína Paduánského (Prachatice)", "text": "Kaple svatého Antonína Paduánského (Prachatice)\n\nKaple svatého Antonína Paduánského z Padovy, datovaná rokem 1730, na jejíž rekonstrukci se podílelo město Prachatice, je umístěna v místě nazývaném U Horní brány na jihozápadním konci Městské památkové rezervace. Na rozhraní tří ulic v blízkosti Štěpánčina parku otevírá Zlatou stezku a poutní cestu.\n\nKaple na čtvercové základně má štítovou střechu a na východní straně je zakončena valbou. Boční stěny jsou opatřeny okny s barevnou vitráží a její půlkruhový vstup je uzavřen zdobenou kovovou mříží. Čelní fasádu v blízkosti vchodu zdobí dvojice pilastrů, na kterou navazuje centrální štít s další dvojicí jednoduchých pilastrů rámujících obraz svatého Antonína s Ježíškem a lilií. Štítový nástavec je završen kamennou vázou a obě strany pilastrových hlavic jsou osazeny kamennými koulemi.\n\nInteriér kaple je bohatě malířsky i sochařsky zdobený. Ve středu nástropní klenby je vyobrazen Duch svatý jako holubice a její žebrování vyniká ornamentální pásovou výmalbou. Na rozích plochých žeber a v zaklenutí nik lze vidět malované mušle, připomínající symboliku poutnictví. Uprostřed kaple zakončené mensou lze vidět sochu svatého Antonína v životní velikosti.\n"}
{"id": "1477509", "url": "https://cs.wikipedia.org/wiki?curid=1477509", "title": "Serie A 1969/70", "text": "Serie A 1969/70\n\nSoutěžní ročník Serie A 1969/70 byl 68. ročník nejvyšší italské fotbalové ligy a 38. ročník od založení Serie A. Soutěž začala 14. září 1969 a skončila 26. dubna 1970. Účastnilo se jí opět 16 týmů, z toho se 13 kvalifikovalo z minulého ročníku. Poslední tři týmy předchozího ročníku, jimiž byly Varese FC, Pisa SC a Atalanta BC sestoupily do druhé ligy. Opačným směrem putovaly tři týmy, jimiž byly SS Lazio (vítěz druhé ligy), AC Brescia a AS Bari.\n\nTitul v soutěži obhajoval klub AC Fiorentina, který v předchozím ročníku získal své druhé prvenství.\n\n\nNejlepším střelcem tohoto ročníku Serie A se stal opět italský útočník Luigi Riva. Hráč US Cagliari vstřelil 21 branek.\n"}
{"id": "1477513", "url": "https://cs.wikipedia.org/wiki?curid=1477513", "title": "Rudolf Zobel", "text": "Rudolf Zobel\n\nRudolf Zobel (10. září 1869, Jílové u Prahy, Rakousko-Uhersko – 19. února 1936, Prachatice, Československo) byl v Čechách žijící německý projektant a stavitel. \n\nNarodil se do smíšené rodiny (jeho otec Adolf Zobel, kontrolor v Lešanech, pocházel z Tyrolska, jeho matka Barbora, rozená Springerová byla česká měšťanka). Předkové Rudolfa Zobela byli rovněž stavitelé (např. Josef Zobel, který byl jeho dědem, vyprojektoval několik domů na Malé Straně a na Hradčanech.) Rudolf Zobel vystudoval stavitelství a v roce 1898 se přestěhoval do Prachatic. O dva roky později vstoupil do \"Jednoty stavitelské v království Českém\". \n\nRudolf Zobel zemřel ve věku 66 let v Prachaticích.\n\nDne 24. října 1899 se oženil s Marií Machartovou (1872–??). V roce 1902 se jim narodil syn Rudolf (pozdější stavitel Rudolf Zobel mladší)., další syn se jmenoval Josef. \n\nV Prachaticích, které tehdy procházely na přelomu 19. a 20. století modernizací a dramatickým rozvojem, byly Rudolfu Zobelovi svěřeny některé projekty nových veřejných staveb. Mezi ně patřila například nemocnice (projekt však nakonec byl svěřen jinému staviteli), Nová radnice, studentský dům apod. \n\nProtičeské smýšlení Rudolfa Zobela zaznamenal tisk v roce 1903, kdy Rudolf Zobel nutil své dělníky pod výhružkou propuštění, aby děti neposílali do české, ale do německé školy.\n"}
{"id": "1477516", "url": "https://cs.wikipedia.org/wiki?curid=1477516", "title": "Abanilla", "text": "Abanilla\n\nAbanilla je obec v Murcijském regionu ve Španělsku. Žije zde obyvatel.\n\nAbanilla leží ve výšce 222 metrů na mořem u západní hranice Murcijského regionu nedaleko provincie Alicante patřící do Valencijského společenství. Má rozlohu přibližně 236,6 čtverečních kilometrů.\n\n"}
{"id": "1477517", "url": "https://cs.wikipedia.org/wiki?curid=1477517", "title": "Bavorská státní opera", "text": "Bavorská státní opera\n\nBavorská státní opera („Bayerische Staatsoper\") v Mnichově patří k nejpopulárnějším operním domům na světě a má dlouhou historii a tradici. Německé nebo celoevropské premiéry oper se v Mnichově konaly již kolem roku 1700.\n\nPředstavení se konají na několika scénách. Především v Národním divadle Mnichov („Nationaltheater München\") na Max-Joseph-Platz 2, ale také v Prinzregententheater na Prinzregentenplatz 12, v Cuvilliés-Theater v Mnichovské rezidenci nebo v Mnichovské jízdárně, Heßstraße 132 („Reithalle München\"). V opeře hraje Bavorský státní orchestr. Od roku 1875 se každoročně koná Mnichovský operní festival („Die Münchner Opernfestspiele\") jeden z nejvýznamnějších hudebních festivalů na světě.\n\nPředchůdkyní Bavorské státní opery bylo první mnichovské operní divadlo, které vzniklo v roce 1657 jako dvorní opera. Byl to Opernhaus am Salvatorplatz (Operní dům na Salvátorském náměstí). Podnět ke vzniku opery dala kurfiřtka Henrietta Adelheida Savoyská, manželka vévody Ferdinanda Marii Bavorského. Tato \"Hofoper\" je považována za nejstarší dvorní operu v německy mluvících zemích, a to spolu s předchůdkyní Vídeňské státní opery, která také vznikla v polovině 17. století. Jako budova pro operu posloužila stará sýpka na obilí, která se nacházela mezi dnešními ulicemi Prannerstrasse a Salvatorstrasse, přestavěná od roku 1651 nebo 1654 na operní dům. Hrálo se v něm do roku 1799. V roce 1802 byla již zchátralá budova kompletně stržena. Bavorský státní orchestr však existoval už dlouho předtím, jeho počátky sahají až do roku 1523.\n\nOd roku 1753 bylo hlavní operní scénou Cuvilliésovo divadlo, jehož architektem byl François de Cuvilliés, původem z Francie, který v Mnichově začínal jako dvorní trpaslík. Zde nechával panovnický dvůr hrát především italské opery resp. opery na italská libreta. Mozartův \"Idomeneo\" byl v tomto divadle uveden v roce 1781. Když se pak po rozpuštění italské opery první německý divadelní soubor vedený kurfiřtem Karlem Theodorem přeměnil na Kurfiřtské dvorní a národní divadlo (\"Kurfürstliches Hof- und Nationaltheater\"), jak se od roku 1795 nazývalo staré divadlo \"Altes Residenztheater\", byl zchátralý dům na Salvátorském náměstí roku 1799 uzavřen a o tři roky později zbořen. Nové velké Královské dvorni a národní divadlo („Königliches Hof- und Nationaltheater\", dnes „Nationaltheater München\") bylo postaveno v letech 1810 až 1817. Přestavěno bylo poprvé po velkém požáru v letech 1823-25 a pak po druhé světové válce v letech 1958-63. V letech 1900 – 1901 se stavělo další velké divadlo ve východní části Mnichova (Bogenhausen), Prinzregententheater. Bylo určené speciálně pro inscenace oper Richarda Wagnera.\n\nDnes nabízí Mnichovská státní opera, společně s Bavorským státním orchestrem a Bavorským státním baletem, bohatý repertoár s téměř 350 operními a baletními představeními za rok.\n\nNa počátku 17. století se začala v Evropě vytvářet operní kultura, zejména v Itálii, která vyústila ve výstavbu trvalých operních scén. První z nich byla otevřena jako Teatro San Cassiano v roce 1637 v Benátkách. Také v Německu se na různých knížecích dvorech vyvíjela operní kultura. \"Dafne\" od Heinricha Schütze (premiéra v Torgau) byla první, dnes však ztracená německá opera, vytvořená v roce 1627. Se sňatkem vévody Ferdinanda Maria s Henriette Adelheid von Savoy v roce 1652 dorazila s nevěstou i italská operní kultura k bavorskému Dvoru. Již před touto svatbou působil v Mnichově Dvorní orchestr s většinou italských hudebníků a repertoár byl převážně italský. Řídil jej Giovanni Giacomo Porro, který byl povolán v roce 1635 z Vídně do Mnichova jako Dvorní dirigent. Také jsou od roku 1637 zaznamenána operní představení v Herkulově sálu mnichovské Rezidence a na hradech Schleißheim a Nymphenburg.\n\nNa začátku dějin mnichovské opery je dvorská nádhera mladého italského hudebního dramatu, její nová, původně elitářská forma, která se později v Benátkách rychle měnila na populární formu hudebního divadla. Kurfiřt Ferdinand Maria nechal postavil v Herkulově sálu Rezidence divadlo, ve kterém byla dvorské společnosti představena první italská operní představení. Současně vybudoval první samostatnou operu v Německu podle plánu svého otce Maximiliana I. Přestavěním staré sýpky, tzv. „Haberkasten\" na náměstí „Salvatorplatz\", vzniklo barokní divadlo. Dvorská opera sloužila k oslavě knížecího dvora. K tomu většinou používala mytologické náměty a alegorické postavy. Technické vybavení s létajícími stroji, námořními bitvami a triumfálními vlaky často soutěžilo s hudbou. Během panování kurfiřta Maxe II. Emanuela, mezi roky 1679 a 1726, pokračovala italská opera ve svém vítězném tažení Mnichovem. Jeho nástupce Max III. Joseph nechal pak od architekta Francois Cuvilliés postavit \"Teatro nuovo pressa la residenza\"neboli „Residenztheater\", dnes známé jako Divadlo Cuvilliés, které je pro návštěvníky z celého světa stále významným pojmem. Hudební drama se stalo sérií operních árií, belcantem primadon a kastrátů. Postupně se však ze středních vrstev vyvinula lidová opera a singspiel. Mytologie a oslavování vládců ustoupilo bližším vztahům z občanské sféry. Nové impulzy pocházely například z revoluční francouzské opéra comique nebo z vídeňského a lipského singspielu. Opera buffa se skládá ze směsi různých stylových prvků, Mozart ji ve věku 19 let stále za vlády Maxe III. Josepha složil jako svou první pro Mnichov objednanou operu s názvem \"La finta giardiniera\". O šest let později napsal na objednávku kurfiřta Karla Theodora svou operu sériiu, \"Idomeneo\" – dílo, které mělo premiéru v Residenztheater 29. ledna 1781 a znamenalo pro 25letého Mozarta rozhodující průlom. Umělecké a politické proudy v 1. čtvrtletí 19. století určoval Max IV Joseph, který vládl od roku 1799 jako kurfiřt, a dále v letech 1806 až 1825 jako první bavorský král Max I.\n\nV roce 1802 byl starý \"Haberkasten\" na Salvatorplatz zbořen. \"Hof-National-Schaubühne\" se z \"Churfürstliches Hoftheater\" změnil na divadlo Cuvilliés. Jedním z posledních rozhodujících činů prvního bavorského krále Maxa bylo v roce 1811 položení základního kamene pro stavbu Královského dvorního a národního divadla na Marstallplatz. Divadlo, postavené podle plánů architekta Carla von Fischera, však 14. ledna 1823 vyhořelo. Díky ochotě mnichovských občanů a pod vedením architekta Leo von Klenze bylo pak o dva roky později znovu otevřeno. Nástupem Ludvíka I. na trůn, který spravoval dědictví svého otce z let 1825 až 1848, a oživením nového Národního divadla, začala nová epocha mnichovské opery. Jedním z prvních kroků krále bylo uzavření Lidového divadla na Isartoru a konečné rozpuštění italské opery. To otevřelo cestu domácím souborům, ale také všem celoevropským proudům. Panování bavorského pohádkového krále Ludvíka II. z let 1864 až 1886 je úzce spojeno se jménem Richard Wagner. Krátce po svém nastoupení na trůn přivedl devatenáctiletý král do Mníchova zadluženého skladatele, jehož \"Lohengrin\" ho před dvěma lety okouzlil. Přátelství mezi králem a hudebníkem přineslo v dějinách mnichovské opery a hudebního dramatu nový zlatý věk. Milníky tohoto vývoje jsou světové premiéry pěti mistrovských děl Richarda Wagnera. Dne 10. června 1865 uvedl nový dvorní dirigent, Hans von Bülow, \"Tristana a Isoldu\" a o tři roky později \"Die Meistersinger von Nürnberg\" za přítomnosti krále. Následovaly premiéry 22. září 1869 \"Das Rheingold\" a 26. června 1870 \"Die Walküre\" pod vedením Franze Wüllnera. V roce 1888 měla premiéru \"Die Feen\". Královský dvůr a Národní divadlo byly středem evropského hudebního světa. Za vedení generálního ředitele Karl von Perfall od roku 1867 do roku 1893 se v roce 1875 poprvé uspořádaly letní slavnosti s operami od Mozarta a s hudebními dramaty od Wagnera. Pořádání slavností si časem vynutilo vznik vlastního domu.\n\nNa přelomu století, pod novým generálním ředitelem Ernst von Possartem vznikl během jednoho roku Prinzregententheater, který vyrostl z přání občanů a byl sponzorován milovníkem umění, regentem Luitpold Prinz von Bayern. Otevření 21. srpna 1901 operou \"Die Meistersinger von Nürnberg\" pod vedením Hermanna Zumpa bylo skutečnou lidovou slavností a zahájilo zlatý věk Mnichovského operního festivalu. Zumpův nástupce, Felix Mottl, připravil Richardu Straussovi půdu v jeho rodném městě Mnichov, i když zpočátku buržoazní publikum vylekal premiérami \"Salome\" a \"Elektry\" a uvedením ironické opery \"Feuersnot\". Jeho poslední hlavní dirigentský výkon byla mnichovská premiéra \"Rosenkavalier\" 1. února 1911, od které Richard Strauss rezonuje společně s Mozartem a Wagnerem v triádě Mnichovského operního festivalu. Známí umělci jako Enrico Caruso, Karl Erb a Maria Ivogün přinesli tehdy Mnichovu světovou slávu. Světový ohlas přinesly Mnichovu premiéry pod Bruno Walterem, hlavní díla Franze Schrekera, Ericha Wolfganga Korngolda, Maxe von Schillinga a opera Ariadne auf Naxos od Richarda Strausse. Od roku 1922 dal Bruno Walters, za 14 let svého nepřetržitého působení, Mnichovské opeře nový charakter. V jeho době působili takoví dirigenti jako Robert Heger, Karl Elmendorff, Paul Schmitz, Karl Böhm a Carl Tutein. Za dirigentským pultem Národního divadla a Prinzregententheater stáli Wilhelm Furtwängler a Hans Pfitzner. Když Hans Knappertsbusch a Clemens von Franckenstein museli v roce 1934 jakožto politicky nespolehliví odstoupit, zůstala mnichovská opera dva roky opuštěná. Její jméno se však stalo legendou.\n\nV období třetí říše měl Mnichov dostat nový operní dům. S Clemensem Kraussem, který měl v rukou zplnomocnění jako generální a současně i hudební ředitel, se mnichovská opera dále rozvíjela navzdory útlaku a válce. Nejdůležitějšími událostmi v jeho práci a i v historii Národního divadla byly premiéry tří děl Richarda Strausse, \"Friedenstag\" (1938), \"Verklungene Feste\" (1941) a \"Capriccio\" (1942). V nočním bombardování ze 3. na 4. říjen 1943 se Národní divadlo proměnilo ve zříceniny a jeho další ničení a poškozování po vyvolání totální války v srpnu 1944 Státní operu zcela umlčely. Těžkosti poválečného začátku na sebe vzali ředitel Georg Hartmann a jeho hudební ředitel Georg Solti. Poté, co se úspěšně zasadili za Paul Hindemith a Heinrich Sutermeister a když Werner Egk měl v roce 1948 světovou premiéru baletu s motivem Fausta, \"Abraxas\", uspořádali v roce 1950 první Mnichovský operní festival po válce. Vytvořili tak pevný základ pro své nástupce. Rudolf Hartmann pracoval jako státní ředitel 15 let od roku 1952 do roku 1967. Pomáhali mu jeho hudební režiséři Rudolf Kempe, Ferenc Fricsay a Joseph Keilberth. V době Rudolfa Hartmanna se staly dvě významné události: přesun do obnoveného divadla Cuvilliés v roce 1958 s \"Figarovou svatbou\", a opětovné otevření Národního divadla 21. listopadu 1963, restaurovanáho podle plánů Gerharda Graubnera a Karl Fischera, které ve své klasicistické nádheře vstalo z mrtvých jako Fénix z popele.\n\nBavorská státní opera vykazuje v období od roku 1818 do roku 2001 sto šest operních premiér. Následující soupis tedy není úplný.\n\n\n\n\n"}
{"id": "1477518", "url": "https://cs.wikipedia.org/wiki?curid=1477518", "title": "Eustach Fuchs", "text": "Eustach Fuchs\n\nEustach Fuchs (20. září 1864, Prachatice-Perlovice, Rakousko – 24. června 1946, Německo) byl prachatický obchodník německé národnosti a v letech 1912 až 1922 starosta města Prachatic. \n\nEustach Fuchs se narodil do sedlácké rodiny; otec byl z Prachatic a matka z Libínského Sedla. Později se rodina usadila v Prachaticích, kde koupila dům. Jejich syn Eustach se vyučil obchodníkem a provozoval živnost v domě Poštovní čp. 114. Oženil se s dcerou majitele Lázní svaté Markéty Franze Kerschbauma Annou. V roce 1912 byl v místních volbách zvolen Fuchs starostou města; do funkce nastoupil po místním podnikateli Wenzlovi Jungbauerovi. Působil rovněž i v německé okresní školní radě. Funkci starosty zastával jak během první světové války, tak i po vyhlášení nezávislého Československa. Po skončení druhé světové války byl i ve vysokém věku nakonec vysídlen. Zemřel v Německu v roce 1946. \n"}
{"id": "1477522", "url": "https://cs.wikipedia.org/wiki?curid=1477522", "title": "Štěpánčin park (Prachatice)", "text": "Štěpánčin park (Prachatice)\n\nŠtěpánčin park je veřejný park na jihozápadním okraji městské památkové rezervace Prachatice.\n\nJde o nejstarší park ve městě nacházející se západně od křižovatky ulic Zlatá stezka, Hradební a Solní v nadmořské výšce cca 574 m n. m. Byl pojmenován po nevěstě rakousko-uherského korunního prince Rudolfa, belgické princezně Stefanii, a otevřen roku 1881.\nZa vybudováním parku stál místní okrašlovací spolek. Vznikl díky přibývajícímu volnému času obyvatel a jejich narůstajícímu zájmu o kulturní vyžití za bývalou\nPasovskou bránou v místech, kde se dříve rozkládal rybník, který v dobách nebezpečí napájel vodou příkop, a využíval se pro odpočinek a procházky. Parkem vede řada pěších tras, ať vybudovaných plánovaně či vzniklých spíše intuitivně.\n\nV době založení jej ohrazoval železný plot, který byl odstraněn až v polovině 20. století, a jeho součástí byla dřevěná besídka. Altánek byl zničen v roce 2013 při pádu stromu během vichřice a na jeho místě byla o půl roku později postavena replika, která byla financována z peněz získaných za pojistnou událost i z prostředků města.\n\nV okolí parku vyrostlo několik nových budov. V bezprostřední blízkosti parku byl v letech 1953–1955 vystavěn komplex 122 bytů, roku 1962 vznikla jižně od parku třípatrová obytná budova a také se začala plánovat výstavba letního kina. V roce 2018 město získalo stavební povolení pro jeho rekonstrukci.\n\nProstranství Štěpánčina parku je osázeno jehličnatými i listnatými dřevinami. Mezi zajímavé dřeviny v něm vysazené ve patří dřezovec trojtrný, dub červený, jinan dvoulaločný nebo dřín obecný. \n\n"}
{"id": "1477524", "url": "https://cs.wikipedia.org/wiki?curid=1477524", "title": "Libín (obchodní centrum)", "text": "Libín (obchodní centrum)\n\nObchodní centrum Libín (též \"Prior\", či \"OD Prior\") se nachází v centru Prachatic, na Malém náměstí, na křižovatce ulic \"Vodňanská\" a \"Zvolenská\".\n\nVe své době moderní obchodní centrum bylo budováno v letech 1978 až 1985. O zbourání původního bloku domů, jehož další modernizace a úpravy by byly finančně příliš náročné, bylo rozhodnuto v roce 1975 a demoliční práce byly provedeny ještě v témže roce na podzim.\n\nJeho fasáda se zkosenými vystupujícími částmi obloženými keramickými deskami měla evokovat stavební prvky prachatické Dolní brány. Stavebně navázalo na linii panelových domů ve Vodňanské ulici. Patrový objekt byl rozčleněn do řady za sebou pokračujících obdélníků. \n\nPřed areálem obchodního domu, který provozovala společnost Prior, byly umístěny sluneční hodiny, které byly ve své době největší na území tehdejšího Československa. V roce 1999 byla provedena rekonstrukce veřejného prostoru v blízkosti objektu, včetně výměny veřejné zeleně a vysázení nových stromů.\n\n"}
{"id": "1477530", "url": "https://cs.wikipedia.org/wiki?curid=1477530", "title": "Eva Čerešňáková", "text": "Eva Čerešňáková\n\nEva Čerešňáková (* 14. července 1986 Uherské Hradiště) je česká manažerka, moderátorka, filantropka a spisovatelka. Dříve se věnovala modelingu, v roce 2007 se stala I. Českou vicemiss a ve stejném roce se umístila desátá na světové soutěži krásy Miss Earth na Filipínách. Moderuje společenské akce v češtině a cizích jazycích (angličtině, němčině, italštině a španělštině) a zároveň působí jako manažerka v oblasti marketingu, PR a komunikace. V letech 2016 – 2018 byla ředitelkou a tváří soutěže krásy Česká Miss.\n\nEva Čerešňáková pochází z Uherského Hradiště. Vystudovala Vysokou školu ekonomickou v Praze (VŠE), obor mezinárodní obchod s vedlejší specializací ekonomická žurnalistika. Mluví plynule anglicky, německy, italsky, španělsky a částečně rusky. \nOd svých 13 let se Eva věnovala modelingu, ve 20 letech pak uspěla v národní soutěži krásy Česká Miss a stala se I. Českou vicemiss 2007 (cestu za svým snem popsala ve své autobiografické knize Miss, sny vs. realita, která vyšla v roce 2015).\nVíce jak deset let se věnuje moderování v češtině i cizích jazycích a spolupracuje s českými i nadnárodními společnostmi na nejrůznějších společenských událostech.\nJako manažerka v oblasti Public Relations a Marketingu působí od roku 2007, po zkušenostech získaných v PR agenturách PRAM consulting a ConPro řídila několik let komunikaci na českém a slovenském trhu pro americkou společnost Citrix, potom působila tři roky jako manažerka marketingu zemí východní Evropy společnosti Veeam Software. Následně vedla národní soutěž krásy Česká Miss. Po ukončení svého dvouletého působení v projektu Česká Miss vedla marketing společnosti Geetoo. V únoru 2019 vstoupila na český trh nová banka Trinity Bank, kde Eva Čerešňáková nastoupila na pozici ředitelky komunikace a PR.\n\nEva Čerešňáková je mnohaletou bezplatnou dárkyní krve, v letech 2007 – 2009 úzce spolupracovala s Českým červeným křížem na podpoře zviditelňování problematiky bezplatného dárcovství krve, v roce 2008 se spolu se zpěvákem a lékařem Ali Amiri stali tvářemi kampaně na podporu dárcovství krve. Na podzim 2018 získala stříbrnou medaili prof. Jánského za dlouhodobou podporu bezplatného dárcovství.\n\nV roce 2008 založila vlastní projekt 4U2 s cílem získávat finanční prostředky na podporu vzdělání a výživy dětí v Bangladéši, oblasti Mymensingh. V období 2009 – 2015 pořádala pravidelně benefiční večer 4U2 na získání podpory pro děti v Bangladéši. Sbírka z let 2014 a 2015 byla určena na stavbu základní školy v Kata Bari. Otevření nové základní školy v Bangladéši se v srnu 2016 osobně zúčastnila. \n\nNěkolik let také spolupracuje s UNICEF a podporuje aktivity tohoto mezinárodního fondu.\n\n\nEva Čerešňáková byla ředitelkou a tváří národní soutěže krásy Česká Miss v letech 2016 – 2018. Finálový galavečer Česká Miss 2017 proběhl v DRFG aréně v Brně a vítězkou se stala Michaela Habáňová, o rok později se finálový galavečer Česká Miss 2018 uskutečnil v ostravské aréně Gong, v přímém přenosu ho přenášela Televize Seznam a titul Česká Miss 2018 získala Lea Šteflíčková. Eva Čerešňáková byla autorkou scénářů obou těchto galavečerů. V létě 2018 prodala svůj podíl v pořádající společnosti Miss Events a.s. kosmetické firmě Juliette Armand a z vedení soutěže krásy odešla. \n\nPři vedení projektu Česká Miss mohla těžit ze svých vlastních zkušeností s modelingem, modelingovými soutěžemi a soutěžemi krásy.\n\n\n"}
{"id": "1477532", "url": "https://cs.wikipedia.org/wiki?curid=1477532", "title": "Paprika č. 30", "text": "Paprika č. 30\n\nPaprika č. 30 je jedna z nejznámějších fotografií pořízená Edwardem Westonem. Je na ní zobrazena samostatná zelená paprika s bohatými černobílými tóny, se silným osvětlením shora a velkou hloubkou ostrosti.\n\nNa konci dvacátých let Weston začal pořizovat sérii detailních obrazů různých objektů, které nazýval \"Zátiší\". Několik let experimentoval s různými obrazy skořápek, zeleniny a ovoce a v roce 1927 zhotovil svou první fotografii papriky. Obdržel však na tuto fotografii smíšenou zpětnou vazbu, ale o dva roky později začal novou sérii, ve které se soustředil pouze na papriky. Pořídil dvacet šest negativů papriky, které byly pořízeny v roce 1929, převážně s drapérii z pytloviny nebo mušelínu na pozadí.\n\nZaujatý množstvím druhů a tvarů mořských řas, které našel na plážích u Carmelu, na konci 20. let 20. století začal Weston fotografovat zblízka zeleninu a ovoce. Udělal celou řadu fotografií zelí, kapusty, cibule, banánů a nakonec i svého nejznámějšího obrazu, papriky. V srpnu toho roku mu přinesla Noskowiaková několik zelených paprik a během čtyř dnů nafotil nejméně třicet různých negativů. Z těch všech patří \"Paprika č. 30\" mezi všudypřítomná mistrovská díla fotografie za 150 let.\n\nO rok později, během čtyřdenního období od 2. do 6. srpna 1930, Weston pořídil nejméně dalších třicet negativů papriky. Nejdříve opět zkusil na pozadí prostý mušelín nebo kus bílé lepenky, ale pro tyto obrazy si myslel, že kontrast mezi kulisou a paprikou je příliš velký. Dne 3. srpna našel velkou plechovou nálevku, položil ji na bok a papriku dal přímo do velkého otevřeného konce. Napsal:\n\nUmístěním papriky do otvoru nálevky ji mohl Weston nasvítit způsobem, který zobrazuje papriku ve třech rozměrech, nikoli jako plochý obraz. To je to světlo, které dává obrazu hodně své výjimečné kvality.\n\nHistorička fotografie Amy Congerová, ve svém rozsáhlém katalogu Westonových výtisků v Centru kreativní fotografie uvedla, že Weston vyrobil nejméně dvacet pět výtisků této zeleniny a stala se tím jeho nejoblíbenější paprikou. Napsala: \"Existuje pro to mnoho důvodů, délka, hladký povrch, jemně točené plochy, zářící světlo, které se nepředvídatelně odráželo na lesklém povrchu, jemné křivky \"S\" - všechny faktory posílené téměř přehnanými kontrasty mezi světlem a stínem, konkávním a konvexním, abstraktním a konkrétním, voskovaný povrch poškrábaného cínu, dokonce i nahnilé místo v pravé dolní části papriky nepoškozuje smyslovou a smyslnou intenzitu. Místo toho zvyšuje napětí mezi objektem a tvarem, stejně jako mezi ideálním a reálným.\"\n\nO několik let později napsal Weston o vlivu svých obrazů papriky:\n\nZároveň vyjádřil velmi upřímnou frustraci s těmi, kteří popisovali jeho papriky v sexuálním duchu:\n\nNa zadní stranu snímku jedné z jeho paprik, kterou dal příteli, Weston napsal: \"Jak budeš chtít ‒ ale je to jenom paprika ‒ nic jiného...\"\n\nWeston zhotovil snímek svojí fotografickou kamerou Ansco 8×10 Commercial View camera s objektivem Zeiss 21 cm.\nVšechny tisky \"Paprika č. 30\" jsou stříbrno želatinové kontaktní tisky, přibližně 24,1 × 19,2 cm ‒ jelikož byl použit film o velikosti 8\" × 10\". Většina originálních Westonových tisků jsou nyní (2019) v muzeích, například v Center for Creative Photography, Metropolitan Museum of Art, Minneapolis Institute of Art nebo George Eastman House.\n\nNízká citlivost ISO používaných deskových filmů vyžadovala velmi dlouhé expozice, které se pohybovaly v rozmezí od 1 do 3 sekund pro venkovní expozice krajin a až 4,5 hodiny pro zátiší, jako jsou papriky nebo ulity.\n\nPřestože byl známým fotografem, prodával své obrázky za cenu od sedmi do deseti dolarů. Dnes ceny za jeho snímky dosahují až do jednoho milionu dolarů. Mezi jeho nejpopulárnější významná díla patří \"Paprika č. 30\" (1930), \"Nautilus\" (1927), \"Akt\" (1936) nebo \"Dunes, Oceano\". Od roku 2010 se dvě Westonovy fotografie objevují na seznamu nejdražších fotografií, co byly kdy prodány.\n\nPo jeho smrti vytvořil jeho syn Cole Weston několik výtisků tohoto obrazu podle specifikací svého otce; všechny tyto výtisky jsou jasně označeny jako \"Vytištěno Cole Westonem\".\n\n\n"}
{"id": "1477535", "url": "https://cs.wikipedia.org/wiki?curid=1477535", "title": "Heteroatom", "text": "Heteroatom\n\nJako heteroatom se v chemii může označit jakýkoliv atom kromě uhlíku a vodíku.\n\nČastěji se tento pojem používá jako označení atomu, který v řetězci organické sloučeniny nahrazuje uhlíkový atom. Většinou jsou to atomy kyslíku, síry, dusíku, fosforu, chloru, bromu, jodu a někdy také kovů, například lithia a hořčíku.\n\nPři popisu struktury bílkovin se jako heteroatom označuje spíše atom, který je součástí nízkomolekulárního kofaktoru než atom nacházehící se v biopolymerovém řetězci.\n\nU zeolitů se tento termín používá pro částečně izomorfní substituci atomů křemíku, hliníku a fosforu ostatními prvky, jako jsou beryllium, vanad a chrom.\n"}
{"id": "1477540", "url": "https://cs.wikipedia.org/wiki?curid=1477540", "title": "Hrstkova chata", "text": "Hrstkova chata\n\nHrstková chata také chata Dr. Hrstky se nachází v areálu hradu ve Štramberku v okrese Nový Jičín. Byla zapsána do Ústředního seznamu kulturních památek ČR před rokem 1988.\n\nHrstkova chata, dříve Rašínova, byla postavena v roce 1925 jako turistická ubytovna byla postavena podle plánů Františka Grossmanna z Ostravy. Roubená stavba byla postavena na místě dolního paláce hradu Štramberk v době druhé etapy úpravy hradu. Stavbu provedl J. Gregor ze Zubří.\n\nChata je volně stojící přízemní roubená stavba obdélného půdorysu postavená na vysoké kamenné podezdívce, která vyrovnává terénní nerovnost. V podezdívce jsou sklepní a restaurační patra. Vchod je na pravé okapové straně. Chata je roubena z ostře hraněných trámů, má sedlovou střechu, krytou šindelem. Nad svisle bedněným štítem je polovalba, vespod podlomenice. V severovýchodním tříosém štítovém průčelí se nachází vstup. V sedmdesátých letech 20. století byla postavena k východní straně zděná přístavba sociálního zařízení s pultovou střechou. V okapové straně je deset oken. Místnosti mají trámové stropy.\n\n\n"}
{"id": "1477546", "url": "https://cs.wikipedia.org/wiki?curid=1477546", "title": "Fara v Hodušíně", "text": "Fara v Hodušíně\n\nFara v Hodušíně s číslem popisným 6 je barokní budova vystavěná v 18. století. Od roku 1963 patří mezi kulturní památky.\n\nFara leží jižně od kostela sv. Václava. Stojí na obdélném půdorysu a je zastřešena valbovou střechu. Areál fary je tvořen farní budovou, ohradní zdí s branou a přilehlým dvorem, ve kterém se nacházejí stáje a stodola; tyto budovy však nejsou památkově chráněné. Exteriér je se štukovými šambránami. Interiér přízemí je klenutý, patro má stropy ploché, krov je barokní. Stavba se nachází ve velmi špatném až havarijním stavu. Krytina je vážně narušena, okna bez výplní a omítky degradované. Poškozen je rovněž ozdobný cihelný plot.\n\nFara pochází z 18. století, roku 1797 prošla významnějšími úpravami.\n"}
{"id": "1477550", "url": "https://cs.wikipedia.org/wiki?curid=1477550", "title": "Tom Parker (manažer)", "text": "Tom Parker (manažer)\n\nThomas Andrew Parker, známý jako plukovník Tom Parker, původním jménem Andreas Cornelis van Kuijk (26. června 1909 Breda – 21. ledna 1997 Las Vegas) byl americký hudební manažer nizozemského původu (jeho skutečná identita vyšla najevo až v roce 1982).\n\nNarodil se jako sedmé z jedenácti dětí, školu nedokončil a od dětství se živil jako pouťový vyvolávač, v patnácti letech začal pracovat v rotterdamském přístavu, v osmnácti byl obviněn z vraždy a uprchl před policejním stíháním do USA. Aby zametl stopy, poameričtil si jméno a narukoval do armády, avšak kvůli dezercím byl hospitalizován na psychiatrii a poté předčasně propuštěn, pak se živil kočováním s cirkusem (jeho nejúspěšnějším trikem údajně byly slepice tančící na rozpáleném plechu). Od roku 1938 úspěšně působil v zábavním průmyslu, byl manažerem Gene Austina, mezi jeho svěřenci byli také Eddy Arnold, Tommy Sands a Hank Snow. V roce 1948 mu guvernér státu Louisiana Jimmie Davis udělil za zásluhy v oblasti kultury čestný titul \"colonel\" (plukovník). V roce 1955 se stal manažerem začínajícího Elvise Presleyho, zajistil mu smlouvu s významnou společností RCA Records a pobíral 25 procent z jeho honorářů. \n\nParkerova spolupráce s Elvisem přinesla novátorský přístup k budování hvězdného kultu v moderním šoubyznysu: prodej nejrůznějších reklamních předmětů, časté účinkování ve filmech a televizi, vymýšlení senzačních historek pro novináře. Parker nikdy nenechal Presleyho vystupovat mimo USA a zvyšoval tím poptávku po koncertech, i když hlavním důvodem bylo to, že jako ilegální přistěhovalec neměl cestovní pas. Manažerskou obratnost dokázal také tím, že i v letech 1958 až 1960, kdy Presley nemohl zpívat kvůli výkonu základní vojenské služby, jeho popularita díky Parkerově mediální všudypřítomnosti dále rostla. V roce 1967 zorganizoval zpěvákovu okázalou svatbu s Priscillou Presleyovou. Po Presleyho smrti propadl hazardním hrám, které ho připravily o většinu majetku. \n"}
{"id": "1477552", "url": "https://cs.wikipedia.org/wiki?curid=1477552", "title": "Violanta Visconti", "text": "Violanta Visconti\n\nViolanta Visconti (1354 – listopad 1386, Pavia) byla vévodkyně z Clarence a markraběnka z Montferratu z rodu Viscontiů.\n\nNarodila se jako dcera Galeazza Visconti, vládce Milána a Pavie a Blanky, dcery savojského hraběte Aymona. Po několika letech smlouvání o výši věna, které by vyvážilo její nedostatečně urozený původ, byla v červnu 1368 provdána za vévodu Lionela, druhorozeného syna anglického krále Eduarda III. Věno činilo 200 tisíc florinů a města Alba, Mondovì, Cherasco a Cuneo. V říjnu téhož roku Lionel zemřel na horečku, což vzbudilo podezření z otravy.\n\n2. srpna 1377 se provdala za Secondotta, markýze z Montferratu, který s oblibou škrtil sloužící chlapce. I druhý manžel záhy násilně zemřel a tím třetím se v dubnu 1381 stal její bratranec Ludvík. 6. května 1385 jej při převratu společně s otcem a bratrem zajal a uvěznil jeho švagr Gian Galeazzo Visconti. Violanta se manželova návratu nedočkala, zemřela v listopadu 1386 a byla pohřbena v klášteře sv. Augustina v Pavii.\n\n"}
{"id": "1477555", "url": "https://cs.wikipedia.org/wiki?curid=1477555", "title": "Natalja Kurovová", "text": "Natalja Kurovová\n\nNatalja Kurovová ( ; * 22. dubna 1962 Moskva, Ruská SFSR), provdaná Artamonovová ( ), je bývalá sovětská rychlobruslařka.\n\nNa mezinárodní scéně závodila od roku 1980, kdy se představila na juniorském světovém šampionátu i na seniorském Mistrovství světa ve víceboji (10. místo). V roce 1982 se také poprvé zúčastnila sprinterského světového šampionátu, kde obsadila 30. příčku, nicméně o rok později byla ve sprintu sedmá a stejného umístění dosáhla i na sprinterském MS 1986. Zúčastnila se Zimních olympijských her 1984 (1500 m – 7. místo). Největšího úspěchu dosáhla na Mistrovství Evropy 1986, kde vybojovala bronzovou medaili. V roce 1987 byla na evropském šampionátu čtvrtá, na MS ve víceboji sedmá a rovněž debutovala ve Světovém poháru. Poslední závody absolvovala počátkem roku 1988, kdy skončila na Mistrovství Evropy na šesté příčce.\n\n"}
{"id": "1477561", "url": "https://cs.wikipedia.org/wiki?curid=1477561", "title": "William Bolcom", "text": "William Bolcom\n\nWilliam Elden Bolcom (narozen 26. května 1938) je americký hudební skladatel a klavírista. Získal Pulitzerovu cenu, National Medal of Arts a Grammy Award, Detroit Music Award a byl jmenován v roce 2007 hudebním skladatelem roku. V letech 1973-2008 vyučoval kompozici na Universitě v Michiganu. Je ženatý, jeho manželkou je mezzosopranistka Joan Morris. \n\nBolcom se narodil v Seattlu ve státě Washington. Když mu bylo 11 let, začal soukromě studovat kompozici na University of Washington, u Georga Fredericka McKaye a Johna Verralla a klavír s Madame Berthe Poncy Jacobsonovou. Později studoval u Dariuse Milhauda na Mills College. Současně pracoval na práci pro získání tituluMaster of Arts u Lelanda Smithe na Stanfordské universitě. Dále studoval u Oliviera Messiaena na pařížské konzervatoři, kde získal druhou cenu za kompozici. \n\nV roce 1988 získal Pulitzerovu cenu za hudbu za dílo \"12 nových etud pro klavír\". Na podzim 1994 byl jmenován univerzitním profesorem kompozice na Univerzitě v Michiganu. V roce 2006 získal národní uměleckou medaili (National Medal of Arts). Mezi jeho významné studenty patří Gabriela Lena Frank, Carter Pann, Elena Ruehr, Derek Bermel nebo David T. Little. \n\nJako pianista hrál a nahrával často se svou manželkou Joan Morris. Nahráli spolu více než dvě desítky alb, počínaje albem \"Po plesu\" (After the Ball) z roku 1976, které bylo navrženo na cenu Grammy. Album obsahuje populární písně z přelomu 19. a 20. století. Jejich hlavními specialitami na koncertech i nahrávkách jsou populární melodie z konce 19. a počátku 20. století, díla skladatelů Henry Russella , Henry Clay Work a další muzikálové a kabaretní písně. Jako klavírní sólista Bolcom nahrál vlastní skladby, skladby Georga Gershwina, Daria Milhauda a díla několika klasických skladatelů ragtimů. \n\nBolcomovy skladby byly v roce 2002 zařazeny do projektu Michigan Writers Series na Michiganské státní univerzitě.\n\nV roce 1975 se oženil s mezzosopranistkou Joan Morris.\n\nPrvní díla složil, když mu bylo jedenáct let. Tyto rané skladby jsou ovlivněny Roy Harrisem a Bélou Bartókem. Ve svých skladbách z roku 1960 používal techniku serialismu pod vlivem Pierre Bouleze , Karlheinz Stockhausena a Luciana Beria, jejichž hudbu obdivoval. V šedesátých letech postupně začal pracovat s eklektickým spojováním různých hudebních stylů. Jeho cílem bylo překonat hranice mezi populární a vážnou hudbou.\n\n\nje autorem koncertů, například:\n\n\nDále složil devět symfonií, dvanáct smyčcových kvartetů, čtyři houslové sonáty, řadu ragtimů (jeden napsaný ve spolupráci s Williamem Albright ), cirkevní skladby pro varhany, kabaretní písně, tři skladby pro hudební divadlo \"(Casino Paradise\" , \"Dynamite Tonite\" a \"Greatshot\" , všechny s Arnoldem Weinsteinem) a jednu jednoaktovou komorní operu \"Lucrezia\" na libretisto Marka Campbella. Na objednávku \"The Dranoff International Two Piano Foundation\" napslt \"Recuerdos\" pro dva klavíry. \n\nBolcom během své kariéry napsal řadu písňových cyklů. Většinou se jedná o kabaretní písně na texty s texty básníka a libretisty Arnolda Weinsteina, které byly určeny pro mezzosopranistku Joan Morris, Bolcosovu manželku. Tyto písně byly vydány ve čtyřech svazcích od sedmdesátých let do devadesátých let dvacátého století a byly vydány společně na CD. \n\nNe všechny Bolcomovy písně jsou kabaretního typu. Složil tříhodinový cyklus pro sólisty, sbory a orchestr na texty 48 básní Williama Blaka z jeho stejnojmenné sbírky z roku 1789. Na díle pracoval 25 let a premiéra proběhla ve Stuttgartské opeře v roce 1984. Složení orchestru je rozšířeno o další nástzroje, jako jsou saxofony, kytara, elektrická kytara, basová kytara, harmonika, elektrické housle, hudba využívá námětů z jiných hudebních stylů: jazzu, reggae, gospelu, ragtime, country a populární hudby. V roce 2004 bylo dílo nahráno vydavatelstvím Naxos. Tato nahrávka obdržela čtyři ceny Grammy (v kategoriích nejlepší klasické album, nejlepší sborová nahrávka, nejlepší soudobá skladba a nejlepší produkce v oblasti klasické hudby).\n\nBolcom vydal nahrávky Ragtimů a další klavírní hudby: \n\n"}
{"id": "1477564", "url": "https://cs.wikipedia.org/wiki?curid=1477564", "title": "Olga Pleškovová", "text": "Olga Pleškovová\n\nOlga Pavlovna Pleškovová ( ; * 9. května 1956 Kirov, Ruská SFSR) je bývalá sovětská rychlobruslařka.\n\nNa mezinárodní scéně se poprvé představila v roce 1980, kdy se zúčastnila Zimních olympijských her 1980 (3000 m – 9. místo). O rok později debutovala na Mistrovství Evropy (9. místo) a na světovém vícebojařském šampionátu (6. místo). Startovala také na ZOH 1984 (3000 m – 4. místo), v téže sezóně dosáhla šesté příčky na MS ve víceboji a rovněž i svého největšího úspěchu v podobě bronzové medaile z Mistrovství Evropy. V roce 1985 byla pátá jak MS ve víceboji, tak na kontinentálním šampionátu. Pátou příčku si zopakovala také na ME 1986. V sezóně 1985/1986 se zúčastnila dvou závodů ve Světovém poháru. Poslední starty absolvovala v roce 1987.\n"}
{"id": "1477579", "url": "https://cs.wikipedia.org/wiki?curid=1477579", "title": "Brigitte Lastradeová", "text": "Brigitte Lastradeová\n\nBrigitte Lastradeová (* 31. května 1972 Montréal) je bývalá kanadská zápasnice-judistka.\n\nVrcholově se připravovala v Montréalu pod vedením Raymonda Damblanta. V kanadské ženské reprezentaci se pohybovala od roku 1990 v superlehké váze do 48 kg. V roce 1992 se kvalifikovala na olympijské hry v Sydney, kde v úvodním kole nestačila na Britku Karen Briggsovou. Od roku 1993 několik let hledala váhu, ve které by se v kanadské reprezentaci prosadila. Po roce 1997 se se stala reprezentační jedničkou v lehké váze do 57 kg. V roce 2000 však na kanadském mistrovství prohrála nominaci na olympijské hry v Sydney s Michelle Buckinghamovou. Vzápětí ukončila sportovní kariéru. Pracuje jako nutriční specialistka.\n\n\n"}
{"id": "1477586", "url": "https://cs.wikipedia.org/wiki?curid=1477586", "title": "Řezání plamenem", "text": "Řezání plamenem\n\nŘezání kyslíkem, nebo také autogenní řezání je tepelný druh dělení materiálu. Materiál se dělí proudem kyslíku, který spálí materiál nahřátý směsí nejčastěji acetyleno-kyslíkového plamene. Místo acetylenu se také používá propan-butan, propan, , , . Plamen se využívá hlavně na řezání silných materiálů (až 300 mm). Princip: ohřátí materiálu směsi plynů na bod hoření (okolo 1000 stupňů celsia), po puštění řezného kyslíku se materiál, který je roztavený začne spalovat (okysličí se), shoří v proudu kyslíku, to zapříčiní zahrátí dalšího materiálu na teplotu hoření, který se začne pálit taky.\n\nExistuje také strojní řezání kyslíkem. Využívá se pouze na dělení sváru. A používá se pouze ve svařovnách.\n"}
{"id": "1477587", "url": "https://cs.wikipedia.org/wiki?curid=1477587", "title": "František Leopold Vilém Slavata z Chlumu a Košumberka", "text": "František Leopold Vilém Slavata z Chlumu a Košumberka\n\nFrantišek Leopold Vilém Slavata z Chlumu a Košumberka (1639 – 26. ledna 1691 Jindřichův Hradec) byl český šlechtic z rodu Slavatů a kanovník v Pasově.\n\nNarodil se jako předposlední syn Jáchyma Oldřicha Slavaty z Chlumu a Košumberka (1606–1645) a jeho manželky Marie Františky z Meggau (1609–1676). Jeho starší bratři se prosadili v zemské správě, Ferdinand Vilém zastával úřad nejvyššího dvorského sudího Českého království, zatímco Jan Jiří Jáchym byl nejvyšším zemským sudím a posléze nejvyšším hofmistrem Českého království.\n\nJako mladšímu z bratrů mu byla určena církevní kariéra. Stal se kanovníkem v Pasově. Protože byl vážně nemocný, nemohl se zúčastnit pohřbu bratra Jana Jiřího Jáchyma, který byl 4. vladař domu hradeckého a nezanechal mužské potomky. Rodu hrozilo vymření po meči, proto František Leopold Vilém získal od papeže dispens, vystoupil z řádu a pokusil se zplodit syna.\n\nOženil se s o 25 let mladší Marií Klárou Apolenou ze Starhembergu (1664 – 24. duben 1700), dcerou Jana Ludvíka Adama ze Starhembergu (1616–1666) a jeho první manželky Marie Anny Czerninové z Chudenic († 1660), tehdy už vdovou po Marku Josefu z Lannoy.\n\nManželství bohužel pro Slavaty zůstalo bezdětné. František Leopold Vilém Slavata zemřel 26. ledna 1691 v Jindřichově Hradci ve věku 52 let. Jeho manželka se provdala 22. prosince 1696 ještě potřetí za hraběte Ferranteho degli Obizzi a porodila mu dvě dcery.\n\nNovým vladařem se měl stát nejmladší z bratrů Jan Karel Jáchym, který však byl členem karmelitánského řádu a odmítl z něj vystoupit. Vzdal se dědických nároků a zemřel 21. července 1712 v Římě. Velký slavatovský majetek, jehož hodnota se odhadovala na 1 751 980 zlatých a který byl ovšem také zatížen velkými dluhy, byl po komplikovaném dvouletém dědickém řízení rozdělen na pět dílů. Hlavní rodové sídlo rodu Jindřichův Hradec získala nejstarší dcera Jana Jiřího Jáchyma Marie Josefa. Ostatní díly byly dědicům přiřčeny losováním. Po odečtení dluhů hodnota jednoho dílu činila 255 755 zlatých.\n\nDvě dcery Marie Kláry Apoleny, vdovy po Františku Leopoldu Vilémovi, z jejího třetího manželství s hrabětem z Obizzi nezískaly nic.\n\nNa pět stejně velkých částí byla rozdělena i sbírka 60 obrazů z cyklu českých knížat a králů namalovaná kolem roku 1580 pro Adama II. z Hradce a doplněná v následujícím století. Jedna z jejích částí, kterou podědila Anna Lucie Šternberková, se dochovala na zámku Častolovice. Jedná se o portréty od Ladislava Pohrobka po Leopolda I. Šest obrazů bájných knížat (Praotec Čech, Krok, Přemysl Oráč, Libuše, Nezamysl, Mnata) zdědil František Antonín Lichtenstein-Castelcorn, převezl je na Telč, v současnosti jsou autentické obrazy vystaveny v Královském sále zámku v Jindřichově Hradci.\n\n"}
{"id": "1477590", "url": "https://cs.wikipedia.org/wiki?curid=1477590", "title": "Marie-Josée Morneauová", "text": "Marie-Josée Morneauová\n\nMarie-Josée Morneauová (* 4. prosince 1969) je bývalá kanadská zápasnice – judistka.\n\nVrcholově se připravovala v Montréalu pod vedením Raymonda Damblanta. V širším výběru kanadské ženské reprezentace se pohybovala od konce osmdesátých let dvacátého století. V roce 1996 se jí podařilo shodit ze střední váhy do 66 kg váhu do 57 kg a uspět v kanadské olympijské nominaci pro start na olympijských hrách v Atlantě. V Atlantě nestačila v úvodním kole na Japonku Noriko Mizogučiovou. Sportovní kariéru ukončila v roce 1999. Pracuje jako psychoterapeutka.\n\n\n"}
{"id": "1477599", "url": "https://cs.wikipedia.org/wiki?curid=1477599", "title": "Miasto Jest Nasze", "text": "Miasto Jest Nasze\n\nMiasto Jest Nasze (MJN, česky „Město je naše“) je varšavská nestátní nezisková organizace, která vznikla v roce 2013.\n\nUskupení tvoří 140 obyvatel Varšavy. Lídrem je Jan Mencwel.\n\nPriority programu (tzv. miastopogląd) sdružení obsahují: zlepšit dopravní infrastrukturu a městskou dopravu a životní prostředí ve městě, boj proti smogu, problém reprivatizace v Varšavě, ochrana památek a tradičních řemeslníků (publikování map řemeslníků), transparentnost správy města, udržitelný rozvoj, územní plánování. Činnost MJN je předmětem zájmu zahraničních médií.\n\nVe volbách v roce 2014 kandidovali členové MJN v některých obvodech: Żoliborz (15 % hlasů – zisk 2 mandátů), Śródmieście (13,5 % – 4 mandáty), Praga-Północ (7,7 % – 1 mandát).\n\nVe volbách v roce 2018 MJN bylo lidrem koalice spřátelených iniciativ. Na úrovni městských částí Varšavy získalo sdružení s výsledkem 5,72 % hlasů čtvrtý největší počet hlasů (50 002), ale nezískalo žádný mandát. Koalice získala v obvodech dohromady 22 mandátů: Żoliborz (21 % – 5 mandátů), Mokotów (8,5 % – 1 mandát), Wawer (12,2 % – 3 mandáty), Wesoła (20,1 % – 4 mandáty), Rembertów (21,1 % – 4 mandáty), Ochota (15,2 % – 3 mandáty), Wola (13,4 % – 2 mandáty). Kandidátka na primátora Justyna Glusmana získala 2,32 % hlasů. Primátor Rafał Trzaskowski pak pozval J. Glusmana do Rady hlavního města Varšavy. Členové koalice MJN zůstali náměstky starostu v Żoliborzi, Wawru i části Ochota.\n\n\n"}
{"id": "1477611", "url": "https://cs.wikipedia.org/wiki?curid=1477611", "title": "Nocaima", "text": "Nocaima\n\nNocaima je obec v provincii Cundinamarca v Kolumbii, v blízkosti hlavního města Bogoty. Patří mezi první stálé osady z dob španělské kolonizace ze 17 století. Je oblíbeným turistickým cílem obyvatel hlavního města. V Bogotě a jejím okolí je známa jako město učitelů.\n\nMěsto se nachází na svahu údolí stejnojmenné řeky, 67 km od hranice s hlavním městem Bogotou. Jako všechna sídla v této oblasti  se jeho rozloha nachází ve značném rozmezí nadmořské výšky, a to zhruba mezi 1 050 a 1 200 m n. m. Náměstí se nachází v nadmořské výšce 1 104 m n. m. Na jižním okraji zemědělské rozšířené venkovské oblasti probíhá dálnice Bogota – Medellín.\n\nDo městského celku je zahrnuta plocha o celkové rozloze 3 km², celková působnost je rozšířena na venkovské okolí s celkovou plochou 69 km². Venkovský sektor zahrnuje sídla Baquero, Naranjal, Canutal, San Agustin, Centro, San Cayetano, Cocunche, Santa Barbara, Fical, San Pablo, Jagual, San Jose, La Florida, San Juanito, La Conception, Tobia, Lomalarga, Vilauta, El Cajon, Volcano, Mercedes. Osídlení včetně venkovské zóny přesahuje 8000 obyvatel, v městské části podle údajů z roku 2016 1858 obyvatel.\n\nVzhledem k vysoké nadmořské výšce je i při své zeměpisné šířce oblastí s celoročně příjemným klimatem s celoročním teplotním průměrem 24 °C, jen ojediněle převyšující 30 °C. Při průměrném ročním srážkovém úhrnu 1 760 mm je předurčena k úspěšnému pěstování cukrové třtiny a tropického ovoce.\n\nV  předkolumbijských dobách bylo území oblasti osídleno indiány bojovného a agresivního kmene Panches.  \nNocaima byla založena 3. června 1605 v období španělské kolonizace místodržícím v Bogotě jménem Alonso Vásquez de Cisneros, a to za podpory vojenských oddílů vedených Diegem de Herrera. Jednalo se o středisko obchodu mezi Španěly a indiánskými kmeny Nocaima, Chapaima, Ubaima, Calamoima, Pinzaima, Nimima a Chipcha.  \n\nV roce 1732 byla ve vesnici ustanovena farní obec. V polovině 18. století došlo k prudkému rozvoji těžby sulfidů mědi. Spolu s tím dochází i k rozvoji drobných hutí s bezproblémovým odbytem pro výrobu zvonů a děl. Doly pokrývaly velké území a nacházely se ve vesnicích Cocunche, La Florida, El Fical, San Jose, Boquero a las Mercedes.\n\nVýrazně do dějin Kolumbie vstoupila Nocaima 5. listopadu 1899, kdy zde došlo k významné bitvě mezi revolučními silami generála Zenona Figuereda a konzervativci pod vedením generála Atanasia Martineze.\n\nStavba současného kostela Panny Marie del Rosario de Chiquinquirá byla zahájena 3. září 1934 farním knězem jménem Juan Antonio Garzón de la Torre.\n\nHlavní hospodářskou aktivitou v Nocaimě je pěstování cukrové třtiny a její domácí zpracování do pětikilových kvádrů polotovaru zvaného panela. Starý řemeslný proces výroby panely je prováděn především o víkendech v celé obci. Polotovar je dále odvážen do hlavního města.  \n\nVe výrazném množství se produkuje ovoce, především banány, ananas a mango. Produkce z kávových plantáží zásobuje světoznámého výrobce kávy Juan Valdéz v Bogotě.\n\nPřínosy z turistického ruchu se neustále zvyšují. Blízkost hlavního města činí z Nocaimy oblíbené místo pro pořádání oslav, konferencí i festivalů. Populární jsou obchodní výstavy koní, chovaných pro výcvik charakteristického kolumbijského klusu.  \n\nNocaima je považována za pedagogické centrum Kolumbie. V roce 1964 zde vznikl Pedagogický institut se speciální čtvrtí pro studenty, pedagogy institutu i absolventy školy. Většina učitelů v osmimiliónové Bogotě pochází z Nocaimy. Velké množství učitelů zde žije v „Učitelském městečku“, do hlavního města  dojíždí ve výukové dny a na víkend se vrací do Nocaimy.\n\nKaždoročně 3. června a 5. listopadu se ve městě pořádají oslavy ke dni založení Nocaimy a ke dni bitvy u Nocaimy, vrcholící volbou Miss Nocaima. 14. listopadu se pořádá průvod Učitelským městečkem na počest jeho založení.\nVelké popularitě se těší každoroční cesty motocyklistů na trase Bogota – Nocaima, při nichž za účasti všech věkových skupin v nejširším možném rozsahu kubatur vznikají až několikakilometrové kolony jednostopých vozidel. Část členů tohoto pelotonu navštěvuje své oblíbené učitele ze základních škol v Učitelském městečku.\n\nOd roku 2016 má Nocaima vlastní hymnu na hudbu i slova Huga Edilberta Ramose, která ve čtyřech slokách dokonale popisuje historii, přítomnost i budoucnost Nocaimy. Refrén opěvuje přírodu, mír a lásku, první sloka zmiňuje zakladatele města, druhá sloka opěvuje výrobu cukru a těžbu mědi, třetí sloka připomíná čest a slávu kolumbijských učitelů a čtvrtá sloka připomíná plantáže cukrové třtiny jako hlavní zdroj obživy.\n\n"}
{"id": "1477614", "url": "https://cs.wikipedia.org/wiki?curid=1477614", "title": "Skalsko (zámek)", "text": "Skalsko (zámek)\n\nSkalsko je zámek ve stejnojmenné obci v okrese Mladá Boleslav. Jeho zakladatelem byl řád servitů ve druhé polovině sedmnáctého století. Po zrušení řádu měl \nzámek řadu majitelů a dochovanou podobu získal při novorenesanční přestavbě z roku 1878. Zámecký areál je od roku 1967 chráněn jako kulturní památka.\n\nPrvním panským sídlem ve Skalsku bývala podle Augusta Sedláčka tvrz, která zanikla před rokem 1543, kdy vesnici koupil Jan Hrzán z Harasova. Nedochovaly se o ní žádné zprávy ani její pozůstatky, a proto je existence skalské tvrze sporná.\n\nV roce 1623 císař Ferdinand II. Skalsko daroval pražským servitům, kteří ve vsi ve druhé polovině sedmnáctého století založili barokní zámek. Ten jim patřil až do zrušení kláštera císařem Josefem II. Zámek se tak dostal do správy náboženského fondu, který jej roku 1809 prodal knížeti Karlu Rohanovi. Od něj zámek v roce 1822 koupila hraběnka Christina Lützovová, ale po brz zemřela, a zámek poté získal velkoobchodník Josef Schicht.\n\nI v dalších letech se majitelé často střídali. V roce 1826 se vlastníkem stal Jan Weitlof, od roku 1843 patřil kněžně Isabele Thurn-Taxisové a poté od roku 1858 knížeti Rudolfu Thurn-Taxisovi. Zámek v té době nebyl dostatečně udržován a chátral. Další majitel, J. Wurzel, proto pověřil architekta Jiřího Fichtnera vypracováním návrhu obnovy, a roku 1878 nechal zámek přestavět v novorenesančním slohu.\n\nOd druhé poloviny dvacátého století zámeckou budovu využívají školy. V roce 2019 v ní sídlila Střední škola fotografická, filmová a televizní.\n\nZámecká budova je jednopatrová a má tři křídla. Uprostřed hlavního křídla stojí hranolová věž s průjezdem a obě nároží zdůrazňují rizality. Křídla budovy obklopují tři strany čestného dvora. Původní místnosti v přízemí bývaly zaklenuté a v patře měly ploché stropy. Jejich dispozice však byla změněna při novorenesanční přestavbě, která setřela většinu barokních prvků. Nejvíce bylo upraveno jihozápadní křídlo, ve kterém byla v prvním patře zřízena velká jídelna a k vnější zdi přistavěna terasa s dvojramenným schodištěm, po němž lze scházet do parku.\n\nKromě zámecké budovy je památkově chráněna také ohradní zeď parku s branou.\n\n"}
{"id": "1477620", "url": "https://cs.wikipedia.org/wiki?curid=1477620", "title": "Ludvík Visconti", "text": "Ludvík Visconti\n\nLudvík Visconti ( \"Ludovico Visconti\", 19. června 1358 – 28. července 1404, hrad San Colombano) byl pán Cremy a Lodi z rodu Viscontiů.\n\nNarodil se jako jeden z mladších synů milánského pána Bernaba Viscontiho a jeho manželky Beatrice, dcery veronského vládce Mastina della Scaly. Od otce získal do držení města Crema a Lodi. 18. dubna 1381 se stal třetím manželem své sestřenice Violanty. \n\n6. května 1385 byl společně s otcem a bratrem svým švagrem Gianem Galeazzem Viscontim vlákán do léčky. Byli odzbrojeni a uvězněni na hradě San Colombano, zatímco Gian Galeazzo převzal vládu nad Milánem. Ani jeden ze zajatců se svobody nedočkal, zemřeli ve vězení. Syn Jan se stal pánem Lodi.\n"}
{"id": "1477621", "url": "https://cs.wikipedia.org/wiki?curid=1477621", "title": "Cozy Bear", "text": "Cozy Bear\n\nCozy Bear (známá také jako APT29, Office Monkeys, CozyCar, The Dukes, CozyDuke) je ruská hackerská skupina, která je pravděpodobně napojena na ruskou rozvědku. Nizozemská Generální zpravodajská a bezpečnostní služba (AIVD) vyvodila ze záznamů bezpečnostních kamer, že je skupina řízena ruskou zahraniční zpravodajskou službou (SVR). Společnost CrowdStrike již dříve naznačila, že skupina může být napojena buď na Federální bezpečnostní službu (FSB) nebo SVR. Skupina dostala několik přezdívek od různých kybernetických firem. Například Office Monkeys, CozyCar, The Dukes (podle společnosti Volexity), a CozyDuke (podle společnosti F-Secure).\n\nDůkazy naznačují, že mezi cíle skupiny Cozy Bear patří komerční subjekty a vládní organizace v Německu, Uzbekistánu, Jižní Koreji a USA, včetně amerického ministerstva zahraničí a Bílého domu (2014).\n\nV březnu 2014 bylo zjištěno, že v síti soukromého výzkumného ústavu sídlícího ve Washingtonu, byl přítomný malware Cozyduke (Trojan.Cozer). Skupina Cozy Bear pak zahájila podvodnou e-mailovou kampaň, která se snažila přilákat oběti, aby klikli na flash video, které obsahovalo další škodlivé soubory. V červenci téhož roku skupina infikovala americké vládní sítě a instruovala systémy infikované Cozydukem, aby také nainstalovaly malware Miniduke.\n\nV létě 2014 infiltrovali digitální agenti holandské Generální zpravodajské a bezpečnostní služby (AIVD) skupinu Cozy Bear. Zjistili, že se tito ruští hackeři zaměřovali na Americkou demokratickou stranu, ministerstvo zahraničí a Bílý dům. Jejich důkazy napomohly rozhodnutí FBI zahájit vyšetřování ovlivňování prezidentských voleb v roce 2016.\n\nV srpnu roku 2015 byla skupina Cozy Bear zapojena do phishingového kybernetického útoku proti e-mailovému systému Pentagonu. Systém pro zasílání neutajovaných informací s názvem \"Joint Staff\" musel být po útoku zcela odstaven, a to po dobu vyšetřování celého incidentu.\n\nV červnu 2016 byla hackerská skupina Sofacy Bear spolu se skupinou Fancy Bear zapojena do kybernetického útoku na Demokratický národní výbor. Obě skupiny byly současně přítomny na serverech oběti. Zdá se však, že jedna hackerská skupina neví o činnosti té druhé, protože každá z nich, nezávisle na sobě, ukradla stejná hesla a duplikovala i další činnosti. Vědecký tým společnosti CrowdStrike zjistil, že zatímco skupina Cozy Bear byla v síti Demokratické strany už více než rok, Fancy Bear tam byla jen pár týdnů. Zdá se že Cozy Bear provozuje jiná zpravodajská agentura, která se věnuje tradiční dlouhodobé špionáži a využívá sofistikovanější techniky než Fancy Bear.\n\nPo amerických prezidentských volbách v roce 2016 byla skupina Cozy Bear zapojena do série koordinovaných a dobře plánovaných phishingových útoků proti americkým think tankům a nevládním organizacím.\n\n3. února 2017 Norská policejní bezpečnostní služba (PST) oznámila, že proběhl phishingový útok na e-maily devíti osob z ministerstva obrany, ministerstva zahraničních věcí, labouristické strany, Norského úřadu pro ochranu před radioaktivitou, nejmenovanou vysokou školu a na vedoucího oddělení PST Arne Christiana Haugstøyla. Úkony byly připsány skupině Cozy Bear. Předsedkyně norské vlády Erna Solbergová označila činy za \"vážný útok na naše demokratické instituce\". Útoky byly údajně provedeny v lednu roku 2017.\n\nV únoru 2017 odhalila Nizozemská Generální zpravodajská a bezpečnostní služba (AIVD), že se skupiny Fancy Bear a Cozy Bear během předchozích šesti měsíců pokusily proniknout do systémů nizozemských ministerstev, včetně Ministerstva pro všeobecné záležitosti. Rob Bertholee, šéf AIVD, řekl v televizním pořadu EenVandaag, že hackeři byli z Ruska a snažili se získat přístup k tajným vládním dokumentům.\n\nNizozemský ministr vnitra Ronald Plasterk v rozpravě v parlamentu oznámil, že volební hlasy v Parlamentních volbách v březnu roku 2017 budou sčítány ručně.\n\nSpolečnost Kaspersky Lab zjistila, že první vzorky malwaru MiniDuke jsou z roku 2008. Původní verze malwaru byla napsána v assembleru. Společnost Symantec se domnívá, že skupina Cozy Bear nejméně od roku 2010 kompromituje diplomatické organizace a vlády. Zdá se, že skupina má různé projekty s rozdílnými skupinami uživatelů. Její projekt \"Nemesis Gemina\" je zaměřený na vojenský, vládní, energetický, diplomatický a telekomunikační sektor.\n\nMalware CozyDuke skupiny Cozy Bear využívá backdoor a trojského koně. Malware odesílá vybraná data na C&C server. Útočníci mohou malware upravit na míru cílovému prostředí. Backdoorová komponenta malwaru je v průběhu času aktualizována, je upravována kryptografie, funkce trojského koně a funkce znesnadňující detekci. Rychlost s jakou Cozy Bear vyvíjí a rozšiřuje své softwarové nástroje, připomíná práci skupiny Fancy Bear, která také používá nástroje CHOPSTICK a CORESHELL.\n\nMalware CozyDuke se strukturou a funkcemi podobá komponentám použitým v malwarech Miniduke, Cosmicduke a OnionDuke. Modul druhého stupně malwaru CozyDuke (Show.dll) je zřejmě postavený na stejné platformě, jako OnionDuke, což naznačuje, že autoři pracují společně nebo se jedná o stejné osoby. Veškerý malware jako je CosmicDuke, CozyDuke a MiniDuke je souhrnně označován jako Duke. Každá skupina malwarů sleduje své vlastní cíle a používá nástroje, které pravděpodobně vytvořily a aktualizovaly rusky mluvící osoby. Po odhalení malwaru MiniDuke v roce 2013 byl aktualizován pomocí jazyků C / C ++ a byl zabalen novým obfuscatorem.\n\nSkupina CozyBear je podezřelá z toho, že stojí za nástrojem pro vzdálený přístup \"HAMMERTOSS\", který využívá běžně navštěvované weby jako Twitter a GitHub k zasílání příkazů napadeným strojům.\n\nMalware SeaDuke je vysoce konfigurovatelný, nízkoprofilový trojský kůň používaný pouze pro vybranou skupinu vysoce důležitých cílů. Typicky je SeaDuke instalován na systémech, které již byly napadeny mnohem rozšířenějším zařízením CozyDuke.\n"}
{"id": "1477624", "url": "https://cs.wikipedia.org/wiki?curid=1477624", "title": "Polestar", "text": "Polestar\n\nPolestar je švédská automobilka založená v roce 1996 automobilovým závodníkem Janem Nilssonem pod jménem Flash Engineering. Firma se prvních deset let soustředila na sportovní úpravu vozů pro závodní účely od automobilky Volvo Cars, v roce 2005 pak byla odkoupena Christianem Dahlen, jenž jí dal jméno Polestar Racing. Polestar poté zůstal rozdělený na dvě divize, jednu zabývající se úpravami vozů pro závody a druhou vyrábějící výkonové varianty vozů Volvo. Tuto divizi pak v roce 2015 odkoupilo Volvo a Dahl svojí část společnosti přejmenoval na Cyan Racing. V roce 2017 pak automobilka Geely, která vlastní Volvo, rozhodla, že z Polestaru udělá vlastní značku.\n\nSvůj první model představil Polestar v roce 2017 a jednalo se o hybrid Polestar 1, jenž by měl jít do prodeje v polovině roku 2019. O rok později by měl na trh přijít čistě elektrický sedan Polestar 2, v roce 2021 pak automobilka plánuje opět elektrický Polestar 3, což by měl být vůz s karoserií SUV kupé. Dle tvrzení společnosti budou všechna její budoucí auta čistě elektrická. Cenově se Polestar pohybuje v oblasti prémiových automobilek, nejlevnější Polestar 2 by měl začínat přibližně na jednom milionu korun, nejdražší Polestar 1 poté vyjde až na čtyři miliony. Výroba vozů bude probíhat v Číně.\n"}
{"id": "1477625", "url": "https://cs.wikipedia.org/wiki?curid=1477625", "title": "El Totumo", "text": "El Totumo\n\nBahenní sopka El Totumo je unikátní přírodní útvar na pobřeží Karibského moře v Kolumbii. Patří mezi vyhledávané objekty rychle se rozvíjejícího turistického průmyslu v zemi. \nSopka El Totumo se nachází v oblasti obce Santa Catalina v provincii Bolívar, na krátké odbočce od Národní dálnice 90A - Autopista Paralela al Mar, která spojuje karibská centra Cartagena de Indias, Barranquilla a Santa Marta. Nadmořská výška paty sopky je zhruba 20 m, vzdálenost od laguny Karibského moře je kolem 80 m.\nBahenní sopka je útvar ve tvaru čtyřbokého komolého jehlanu o základně zhruba 80 x 60 m a výšce kolem 15 m.  Povrch je pokryt hlinitopísčitou sutí bez vegetačního pokryvu. Uvnitř se nachází hranolový prostor, vyplněný sopečným bahnem s proměnlivou výškou od jednoho do deseti metrů.  Sopka je nejvýraznějším a nejznámějším projevem tektonicky aktivního pásma, které se táhne podél pobřeží kolumbijského i venezuelského Karibiku a které je navázáno na mocná ložiska ropy. V tomto pásmu ze země vystupují nízké výrony silně mineralizovaného bahna s velkou četností. Ztvrdlé hroudy sopečného bahna zejména ve venezuelských savanách s oblibou olizuje pasoucí se dobytek.\nO vulkánu nebyly nalezeny nijaké zmínky v legendách původních obyvatel. Ze 17. století pochází legenda o pustošení krajiny ohněm. Situaci vyřešil místní kněz, který věřil, že dílo pochází od ďábla. Místa ze země vystupujících plamenů pokropil svěcenou vodou a na místě vyrostl klidný kopec s chladným bahnem. Tato legenda dokonale koresponduje s vývojem bahenních sopek a odkazuje pravděpodobnost geologického vzniku do časů španělské kolonizace. \nChemické složení sopečného bahna: \n\nVoda 45,37%, obsah základních prvků v sušině:\n\nKřemík 37,94%,  - křemičitany (jíl) \n\nHliník 19,31%, - hlinitany (jíl)\n\nHořčík 13,11%  - 90% sírany\n\nChlorid sodnýy 15,0% \n\nVápník 9,30%, uhličitany i hydrogenuhličitany\n\nSíra 6,74%, - sírany 65%, sulfidy 28 %\n\nŽelezo 1,7%, Fe 24 %, Fe 76%\n\nFosfor 1,15% - bez přesnějšího rozlišení\n\nZejména obsah síranů a chloridu sodného předurčuje bahno k léčbě kožních onemocnění, každopádně nejvýznamnější léčebný účinek představuje složení fyzikální. Bahno ze sopky El Totumo se skládá z mimořádně malých pevných částic, které způsobují neobyčejnou vazkost hmoty. Ta je příčinou nejen schopnosti pronikat hluboko a na dlouhou dobu do pórů pokožky, ale je i zdrojem napínavého dobrodružství turistů při slézání do nitra sopky po kluzkém žebříku. Návštěva vnitřku sopky je zatím umožněna jen jako krátkodobá turistické atrakce a tak je bahno, prodávané na místě v plastových lahvích od minerálních vod jen unikátním suvenýrem. \n\nNávštěva a koupel v sopce El Totumo patří mezi základní prvky nabídky místního turismu. Stejně tak je koupel v bahně sopky vyhlášená i v kolumbijské populaci. Atrakce probíhá v režii místního sdružení pro turistiku a probíhá v následujících krocích (údaj z roku 2014):\n\n1. Převlečení do plavek s možností předání fotoaparátu místnímu průvodci za účelem vytvoření osobní fotodokumentace\n\n2. Sestup k bahenní hladině po kluzkém žebříku\n\n3. Pobyt v bahně s možností masáže místními pracovníky\n\n4. Omytí těla v blízké (cca 30 m) mořské laguně\n\nNáročnost sestupu je ovlivněna sezónní proměnlivostí výšky bahenní náplně, která je pro opakující se návštěvníky často překvapením.\n\nPotenciál turistického rozvoje Kolumbie je obrovský a představení sopky El Totumo turistické veřejnosti je úspěšný pionýrský čin rychle se rozvíjejícího turistického průmyslu. Zájem zahraničních, především německých návštěvníků přístavu Cartagena de Indias neustále stoupá a spolu s tím roste jak počet pracovních míst v turistických podnicích v Cartageně, tak i možnost výdělku obyvatel v okolí samotné sopky. \nMichel Hermelin: Landscapes and Landforms of Colombia, UIT, Bogota, 124 stran.\n\nHans G. Avé Lallemant, Virginia Baker Sisson: Caribbean-South American Plate Interactions, Geological Society of America,Inc. Colorado, 26 stran\n"}
{"id": "1477631", "url": "https://cs.wikipedia.org/wiki?curid=1477631", "title": "Kostel svatého Vavřince (Olešnice)", "text": "Kostel svatého Vavřince (Olešnice)\n\nKostel svatého Vavřince je římskokatolický chrám v Olešnici v okrese Blansko. Jde o farní kostel římskokatolické farnosti Olešnice na Moravě. Je chráněn jako kulturní památka České republiky.\n\nPůvodní dřevěný kostel, vybudovaný v roce 1391, byl v roce 1424 vypálen husity. Nový kamenný gotický kostel byl postaven v roce 1426. Ten však byl zničen požárem roku 1827. Dnešní kostel zde stojí od roku 1839. Věž je původně brána středověkého opevnění kostela (ve dvou spodních úrovních, pod omítkou dochován gotický lomený oblouk vjezdu). Zvýšena a upravena byla roku 1882. \n"}
{"id": "1477637", "url": "https://cs.wikipedia.org/wiki?curid=1477637", "title": "Future Gate", "text": "Future Gate\n\nFuture Gate je jediný (stav k roku 2019) festival science-fiction filmu v České republice.\n\nFestival se zaměřuje jak na nejnovější sci-fi snímky z oblasti nezávislé evropské produkce, tak kultovní trháky, sci-fi anime, dokumenty, seriálové maratony a pásma krátkých filmů. Populárně-naučný doprovodný program festivalu se věnuje novinkám ze světa vědy a techniky. Festival také pořádá výstavy výtvarníků, kteří se věnují komiksu nebo se ve svém díle inspirují žánrem sci-fi.\n\nFestival byl založen v roce 2014 stejnojmenou neziskovou organizací. První ročníky se konaly v pražském kině Bio Oko, později se festival přesunul do Kina Lucerna. Festivalové ozvěny se konají také mimo Prahu.\n\n"}
{"id": "1477643", "url": "https://cs.wikipedia.org/wiki?curid=1477643", "title": "Kostel Nanebevzetí Panny Marie (Sebranice)", "text": "Kostel Nanebevzetí Panny Marie (Sebranice)\n\nKostel Nanebevzetí Panny Marie je římskokatolický chrám v Sebranicích v okrese Blansko. Jde o farní kostel římskokatolické farnosti Sebranice u Boskovic. Je chráněn jako kulturní památka České republiky.\n\nJedná se v jádru raně gotický jednolodní kostel z poslední čtvrtiny 13. století, s úpravami ze 17. a 18. století. Byl založen rajhradským klášterem v roce 1255 v gotickém slohu. V letech 1680–1687 byl raně barokně přestavěn. \n\nStavba spolu s oktogonální hřbitovní kaplí a ohradní zdí tvoří nedílný umělecko-historický celek a významnou dominantu obce.\n\nRoku 1787 byla klenuta loď, roku 1853 pokryta střecha i věž břidlicí a roku 1889 byl vymalován presbytář. Na hlavním oltáři stojí ve výklenku 1,5 m vysoká dřevěná socha Panny Marie s Ježíškem, jejíž originál je možné nalézt v Diecézním muzeu na Petrově. Uprostřed kostela je vchod do hrobky, která se neotvírá. Na obou stranách chrámové lodi jsou náhrobky Jana Pucharta z Voděrad (1580) a Petra Pucharta (1609).\n"}
{"id": "1477647", "url": "https://cs.wikipedia.org/wiki?curid=1477647", "title": "Kaple svatého Jana Nepomuckého (Prachatice, Solní)", "text": "Kaple svatého Jana Nepomuckého (Prachatice, Solní)\n\nKaple svatého Jana Nepomuckého se nachází Prachaticích, na křižovatce ulic Solní, Hradební a Zlatá stezka, v blízkosti kaple svatého Antonína Paduánského v předpolí bývalé Horní neboli Pasovské brány. Vznikla v první polovině 18. století. Má čtvercový půdorys se zaklenutým vstupem. Půlkruhový výklenek je uzavřen ozdobnou kovovou mříží a sklenutý konchou. Barokní fasádu po obou stranách člení pilastry a štít s volutami nad vysazenou římsou. Uprostřed něj vystupuje štukový rám s vyobrazením Jana Nepomuckého.\n"}
{"id": "1477655", "url": "https://cs.wikipedia.org/wiki?curid=1477655", "title": "Rudolf Visconti", "text": "Rudolf Visconti\n\nRudolf Visconti ( \"Rodolfo Visconti\", 1364 – 3. ledna 1389, hrad San Colombano) byl pán Bergama, Soncina e Ghiara d'Adda z rodu Viscontiů.\n\nNarodil se jako jeden z mladších synů milánského pána Bernaba Viscontiho a jeho manželky Beatrice, dcery veronského vládce Mastina della Scaly. Od otce získal do držení města Bergama, Soncina e Ghiara d'Adda.\n\n6. května 1385 byl společně s otcem a bratrem svým bratrancem Gianem Galeazzem Viscontim vlákán do léčky. Byli odzbrojeni a uvězněni na hradě San Colombano, ztaímco bratranec převzal vládu nad Milánem. Rudolf se na svobodu již nedostal, zemřel ve vězení.\n"}
{"id": "1477668", "url": "https://cs.wikipedia.org/wiki?curid=1477668", "title": "Kaple svatého Jana Nepomuckého (Prachatice, Dolní brána)", "text": "Kaple svatého Jana Nepomuckého (Prachatice, Dolní brána)\n\nKaple svatého Jana Nepomuckého se nachází v Prachaticích, na křižovatce ulice Dolní brána a Malého náměstí. Pochází z roku 1714. Stojí na čtvercovém půdorysu a její půlkruhový vstup uzavírá ozdobná kovová mříž. Interiér kaple s menzou dotváří socha Jana Nepomuckého a mohutná barokní koncha nad kruhovým okénkem. Nad výklenkem se nachází křídlový středový štít se štukem orámovanou výmalbou \"Svržení Jana Nepomuckého do Vltavy\".\n\n"}
{"id": "1477678", "url": "https://cs.wikipedia.org/wiki?curid=1477678", "title": "Centrální dispečink DPP", "text": "Centrální dispečink DPP\n\nCentrální dispečink Dopravního podniku hl. m. Prahy či centrální dispečink MHD je brutalistická budova v Novém Městě na Praze 2 sloužící jako dispečink veřejné dopravy v Praze. Byla vystavěna v letech 1972 až 1978, nahradila celkem pět domů, které zde stály. Za návrhem stáli architekti Krajského projektového ústavu, manželé Eva Růžičková a Vratislav Růžička. Uvnitř výškově i rozměrově výrazného objektu vystupujícího tři patra nad okolní zástavbu jsou rozmístěny dispečerské uzly veřejné dopravy – metra, tramvají i autobusů či kanceláře.\n\nVeřejnost nahlíží již od vzniku na tuto stavbu kriticky. I kvůli tomu získala přezdívku Mordor, podobně jako bývalá Ústřední telekomunikační budova na Praze 3.\n"}
{"id": "1477680", "url": "https://cs.wikipedia.org/wiki?curid=1477680", "title": "Taddea Visconti", "text": "Taddea Visconti\n\nTaddea Visconti (1351, Milán – 28. září 1381, Mnichov) byla bavorská vévodkyně z rodu Viscontiů. V Bavorské státní knihovně je dochována její modlitební kniha s erby Viscontiů a Wittelsbachů vytepanými do stříbra.\n\nNarodila se jako jedna z mnoha dcer milánského pána Bernaba Viscontiho a jeho manželky Beatrice, dcery veronského vládce Mastina della Scaly. 13. října 1364 byla provdána za bavorského vévodu Štěpána III. s pěkným věnem sta tisíc zlatých dukátů. Zemřela v září 1381 a pravděpodobně byla pohřbena ve Frauenkirche v Mnichově. Její hrob dosud nebyl nalezen. \n\n"}
{"id": "1477681", "url": "https://cs.wikipedia.org/wiki?curid=1477681", "title": "Peter Farrelly", "text": "Peter Farrelly\n\nPeter Farrelly (* 17. prosince 1956, Phoenixville, USA) je americký filmový režisér, scenárista, producent a spisovatel.\n\n\n"}
{"id": "1477682", "url": "https://cs.wikipedia.org/wiki?curid=1477682", "title": "Johanna Mugrauer", "text": "Johanna Mugrauer\n\nJohanna Mugrauer (28. března 1869, Dobrá Voda u Záblatí – 15. listopadu 1940, Prachatice) byla pěvkyně Královského zemského německého divadla v Praze (dnes Stavovské), německých operních scén, zpívala i v Metropolitní opeře v New Yorku.\n\nJohanna Mugrauer se narodila majiteli lázní v Dobré vodě Franzi Mugrauerovi a jeho ženě, Augustě. Měla devět sourozenců. Hudebně se začala vzdělávat v Linci, poté studovala čtyři roky na pražské konzervatoři. Koloraturní sopránistka nejprve zpívala v Zemském divadle v Praze, kde dostala přezdívku „Slavík Šumavy“. Poté zpívala na prestižních německých scénách – v Berlíně, v Magdeburgu, v Norimberku, Štětíně, v Rostocku a v dalších. Od roku 1906 působila v Metropolitní opeře v New Yorku, do Prachatic se vrátila roku 1910 poté, co byla znechucena zákulisními intrikami. Žila ve vile č.p. 248 u Kandlova Mlýna společně se svou sestrou Marií. Po smrti jejich sestry Elisabeth se spolu s Marií starala o dvě neteře. Vyučovala je i zpěvu a veřejně občas vystupovala v městském divadle či při odpoledních dýcháncích. Zemřela roku 1940 ve věku 71 let. \n\n\n\n"}
{"id": "1477683", "url": "https://cs.wikipedia.org/wiki?curid=1477683", "title": "Pálháza", "text": "Pálháza\n\nPálháza (, ) je město v severovýchodním Maďarsku v župě Borsod-Abaúj-Zemplén, spadající pod okres Sátoraljaújhely, blízko hranic se Slovenskem. Nachází se pod Slanskými vrchy v krajině Hegyköz, asi 83 km severovýchodně od župního města Miškovce, ale pouze 30 km jihovýchodně od slovenských Košic. V roce 2015 zde žilo 1 060 obyvatel. Podle údajů z roku 2001 zde byla většina obyvatel maďarské národnosti, byla zde však i početná slovenská menšina. Díky svému nízkému počtu obyvatel je Pálháza nejmenší obcí v Maďarsku, která má status města, který získala v roce 2005. Zároveň je i nejseverněji položeným městem v Maďarsku.\n\nNejbližšími městy jsou Gönc a Sátoraljaújhely. Blízko jsou též obce Bózsva, Filkeháza, Füzérradvány, Háromhuta, Kishuta, Kovácsvágás, Mikóháza, Nyíri a Vilyvitány.\n\n"}
{"id": "1477692", "url": "https://cs.wikipedia.org/wiki?curid=1477692", "title": "Giertych", "text": "Giertych\n\nPříjmení Giertych má více nositelů:\n\n"}
{"id": "1477696", "url": "https://cs.wikipedia.org/wiki?curid=1477696", "title": "Snappy", "text": "Snappy\n\nSnappy je systém správy balíčků a nasazení softwaru vyvíjený společností Canonical původně pro Ubuntu Touch, ale posléze fungující na celé řadě linuxových distribucí. Zahrnuje jak formát balíčků, tak podpůrné programy pro jejich stahování a instalaci. Nabízí transakční instalaci včetně podpory pro vrácení změn.\n\nProgram snapd pro práci s balíčky je svobodný software pod licencí GNU GPL. Napsaný je v programovacím jazyce Go.\n\n\n"}
{"id": "1477697", "url": "https://cs.wikipedia.org/wiki?curid=1477697", "title": "Katedrála svatého Finbara", "text": "Katedrála svatého Finbara\n\nKatedrála svatého Finbara (, ) je novogotická katedrála v Corku v Irsku. Zasvěcena je svatému Finbarovi z Corku, patronovi města, který žil v šestém a sedmém století. Katedrála slouží Irské církvi, anglikánské církvi působící v Irsku. Je jednou ze tří katedrál sjednocené diecéze Corku, Rossu a Cloyne.\n\nKatedrála stojí na jižním břehu řeky Lee v prostoru, který byl křesťany využíván už od sedmého století a kde podle tradice Finbar z Corku založil klášter. Stavba začala v roce 1863, přičemž na jejím začátku byla demolice starší katedrály postavené v třicátých letech osmnáctého století. Základní kámen byl položen v roce 1865 a katedrála byla dokončena v roce 1879. \n\nNávrh katedrály byl prvním významným dílem později proslulého architekta Williama Burgese.\n"}
{"id": "1477698", "url": "https://cs.wikipedia.org/wiki?curid=1477698", "title": "Rosemary Kavanová", "text": "Rosemary Kavanová\n\nRosemary Kavanová (17. ledna 1923, Londýn – 1. listopadu 1981, Londýn) byla autorkou knihy pamětí \"Cena svobody\", která popisuje život Angličanky v Československu v letech 1945–1971. Byla manželkou českého zahraničního vojáka – komunisty, odsouzeného v jednom z procesů 50. let. Po emigraci spolupracovala s českým disentem. Také překládala z češtiny do angličtiny. Jejím synem je politik Jan Kavan.\n\nJean Rosemary Edwards se narodila v Londýně ve středostavovské rodině, vystudovala pedagogickou fakultu a pracovala jako učitelka. Za 2. světové války se seznámila s českým vojákem Pavlem Kavanem, jehož po sňatku v roce 1945 následovala do Československa. Přesvědčený komunista Kavan působil po válce na ministerstvu zahraničí, ale brzy se společně odstěhovali zpět do Londýna, kde získal místo na československém velvyslanectví. V roce 1950 byl však odvolán, později zatčen a odsouzen ve vykonstruovaném procesu na 25 let. Po čtyřech letech byl sice propuštěn, ale se zdravotními následky a po několika letech zemřel na infarkt. Rosemary v té době prošla různými zaměstnáními. V 60. letech pak učila na Univerzitě 17. listopadu, pracovala jako redaktorka časopisu \"Czechoslovak Life\" a překládala z češtiny do angličtiny. Sympatizovala s obrodným hnutím 60. let, po sovětské invazi pomáhala české opozici. Hrozilo jí zatčení, a tak v roce 1971 uprchla z Československa zpět do Anglie. V Londýně začala pracovat pro \"Palach Press\", tiskovou agenturu podporující české disidenty, kterou založil její syn Jan. Překládala např. dokumenty Charty 77. V roce 1973 se provdala za malíře Richarda Haughton-Jamese a žili spolu v Itálii. Zemřela předčasně na rakovinu, krátce po dokončení poslední verze svých pamětí.\n\nNa svých pamětech pracovala Rosemary Kavanová od počátku 60. let, v emigraci dokončila první verzi a pak je dále upravovala. Vydání se kniha dočkala až po její smrti, v roce 1985 (zásluhou jejího syna Jana Kavana). První britské vydání s názvem \"Freedom at a price\" mělo dobré recenze, v roce 1988 byla kniha vydána i v USA (s předmluvou Arthura Millera). Později vyšla též v holandském a německém překladu. Již v roce 1985 vznikl i první samizdatový překlad Danuše Proboštové. Druhý samizdatový překlad zajistili Jiří a Broňa Müllerovi z Brna. V Česku byla kniha oficiálně vydána (pod názvem Cena svobody) teprve v roce 1997.\n\n\nPříběh Rosemary Kavanové tvoří část dokumentárního pořadu České televize \"Válečné nevěsty\".\n\n"}
{"id": "1477700", "url": "https://cs.wikipedia.org/wiki?curid=1477700", "title": "Hulák", "text": "Hulák\n\nHulák je veřejné koupaliště v Prachaticích, městě v Jihočeském kraji na jihozápadě České republiky. Stavělo se od 1. srpna 2006 do 30. června 2007. Otevřeno bylo 21. srpna 2007, za účasti recesistické skupiny, která má deset tanečnic a stejně akvabel. Prvním návštěvníkem byl tehdejší starosta města Jan Bauer, jenž po přestřižení pásky sundal svůj oblek a sjel do bazénu po skluzavce. V roce 2012 začali místní radní zvažovat možnost doplnění bazénu o solární vyhřívání, neboť Prahaticko patří mezi nejstudenější lokality v celé České republice. Záměr se jim po letech povedlo zrealizovat a pro sezónu v roce 2018 se voda v bazénu přihřívala na 23 až 24 stupňů Celsia. V témže roce po čtyři vybrané prázdninové soboty si mohli návštěvníci Huláku vyzkoušet potápění s kyslíkovým přístrojem, zacvičit si za doprovodu hudby a odpoledne se zaposlouchat do koncertu hudební kapely.\n"}
{"id": "1477709", "url": "https://cs.wikipedia.org/wiki?curid=1477709", "title": "Malé náměstí (Prachatice)", "text": "Malé náměstí (Prachatice)\n\nMalé náměstí se v Prachaticích nachází v blízkosti Dolní brány a Kaple svatého Jana Nepomuckého. Ústí do něj ulice \"Vodňanská\", \"Zvolenská\", \"Zahradní\" a \"Pivovarská\". Nachází se severovýchodně od středu města. \n\nNáměstí vznikalo postupně z prostoru před prachatickou Dolní branou. V 18. století již mělo v souvislosti s rozvojem místních předměstí jasně definovaný tvar a podobu. Na historických mapách bylo poprvé doloženo v roce 1837 pod názvem \"Ortsplatz\". Díky své poloze se stalo přirozeně jedním ze středů města mimo opevněné středověké město. Po první světové válce získalo název \"Malé náměstí\" (německy \"Vorstadter Platz\"). Dne 24. října 1938, nedlouho po odstoupení Prachatic Německu, bylo pojmenováno na počest Konráda Henleina. Původní název byl obnoven po skončení druhé světové války. V letech 1954 až 1990 neslo název \"Náměstí ČSA\" podle Československé armády; tento název se však mezi místním obyvatelstvem neujal. V letech 1964 až 1978 byla značným způsobem proměněna podoba náměstí zbouráním řady původních předměstských domů; historické budovy ze západní strany (kde se nachází městská památková rezervace) sice byly dochovány, ze strany východní ale vzniklo několik panelových domů a obchodů. Jednou z dominant náměstí se kromě Dolní brány stalo i obchodní centrum Libín z roku 1985. \n"}
{"id": "1477710", "url": "https://cs.wikipedia.org/wiki?curid=1477710", "title": "Kostel svatého Dionýsia (Chomutice)", "text": "Kostel svatého Dionýsia (Chomutice)\n\nKostel svatého Dionýsa, též nazývaný kostel svatého Diviše, v obci Chomutice byl postaven 1782 za císaře Josefa II. Jedná se o pozdně barokní farní kostel s klasicistním průčelím, který je zasvěcený svatému Divišovi. Kostel se nachází na návsi v Chomuticích. Jde o jediný kostel v České republice zasvěcený sv. Divišovi.\n\nNa tehdejší Radči (nyní Obora) asi v polovině 14. století založil Přibyslav z Radče, který v této době zakládá kostel v Chomuticích. Tento kostel byl dřevěný a stával na místě za nynější farou a byl obklopen hřbitovem. Tento hřbitov byl využíván až do roku 1900, kdy byl založen hřbitov nový, který se využívá do dnešní doby. Traduje se, že zakladatel tohoto kostela byl pochován v tomto kostele pod mramorovou deskou. Roku 1393 zde byl farářem Přech z Radče, který zemřel roku 1401. Spolu se svým bratrem Václavem z Radče a Albrechtem, držitelem panství Radče, daroval kostelu chomutickému pole i dvořiště v Chomutičkách a úrok ve vsi Třtěnice. Připomíná se také, že kostelu daroval zvony a kamennou křtitelnici, kteréžto památky jsou dosud v nynějším chomutickém kostele (zvon se zachoval pouze jeden). Albrecht z Radče měl pět synů, jeho syn Václav se stal roku 1418 farářem právě v Chomuticích. Kostel, který nyní stojí v obci Chomutice byl postaven roku 1782, více informací o tomto kostele se dozvíte v další kapitole.\n\nKostel v Chomuticích byl postaven roku 1782 za císaře Josefa II. nákladem komorních (císařských) statků pardubického panství a správou ve Smrkovicích. Patronátní právo pak přecházelo na držitele panství oborského. Nově vystavěný kostel byl obdarován vzácným oltářem sv. Jana ze zrušeného kláštera v Kortouzích. Vnitřek kostela je krásně malován, zvláště strop, kde je znázorněno České nebe. Malby jsou vysoké umělecké hodnoty pod dohledem státního památkového úřadu a podle úsudků odborníků pocházejí od známého malíře Kramolína. Pozdně barokní kostel je jednolodní centrální stavba se čtvercovou lodí s oblými rohy a obdélným presbytářem. V západním průčelí se nachází hranolová věž a za presbytářem v ose kostela čtvercová sakristie. Průčelí je upraveno podle klasicistní architektury s trojúhelníkovitým štítem. Kostelní loď je sklenuta plochou dřevěnou kopulí a presbytář valenou klenbou. Na klenbě se nachází fresky všech svatých a také freska ukřižování Ježíše Krista na hoře Olivetské.\n\nMalby od malíře Kramolína byly opravovány již roku 1864 akademickým malířem Klemeusem a v roce 1937 akademickým malířem R. Adámkem nákladem 18 000 Kčs, tyto náklady byly pořízeny z dobročinných sbírek peněžních a naturálií (vajec bylo spotřebováno 1274 kusů a mléka 78 l). Současně byly provedeny některé další vnitřní opravy. Velkým mecenášem tohoto byl univerzitní profesor JUDr. Jan Levit, věhlasný chirurg Bulovky, rodák z Hořic (za války umučen v Terezíně).\n\nV kostele sv. Dionýsia jsou umístěny zvony a křtitelnice, která je vytesána z pískovcového kamene, na obrubě desetihranná, bez nápisu, ale se dvěma štíty. Pochází ze 14. století a zřídili ji Václav a Albrecht z Radče. Dále se zde nachází starý tesaný kámen s nápisem: \"Toto dílo dal dělati pan Václav z Radče, kanovník Pražský.\" Před rokem 1989 byla dokončena oprava vnějšího pláště kostela. Na počátku 20. století byla okolo kostela vysazena alej z lip a kaštanů.\n\nVýzdoba kostela pochází z konce 18. a 1. poloviny 19. stol. Obraz na hlavním oltáři je z roku 1831 a jeho autorem je Jan Sucharda ml. Na bočních oltářích jsou obrazy Nanebevzetí Panny Marie, které jsou z roku 1840 od Antona Seiferta z Vrchlabí a sv. Františka Xaverského z roku 1841 od Jana Suchardy ml. Boční oltář sv. Jana Nepomuckého pochází z kláštera kartuziánů z Valdic. Hlavní dominantou jsou varhany, které pocházejí z roku 1811 jsou dílem pražského varhanáře Josefa Hubičky.\n"}
{"id": "1477711", "url": "https://cs.wikipedia.org/wiki?curid=1477711", "title": "Rockwell International", "text": "Rockwell International\n\nSpolečnost Rockwell International byla ve druhé polovině 20. století významným americkým výrobním konglomerátem. Zabývala se výrobou letadel, vesmírným průmyslem, obranným průmyslem i komerční elektronikou, automobilovými a nákladními díly, tiskařskými stroji, elektrickými nástroji, ventily a měřicími přístroji v průmyslové automatizaci.\n\nRockwell se nakonec stal skupinou firem založených plukovníkem Willardem Rockwellem. Na vrcholu v 90. letech 20. století byla Rockwell International č. 27 na seznamu Fortune 500 s aktivy přesahujícími 8 miliard dolarů, tržbou 27 miliard dolarů a se 115 000 zaměstnanci.\n\nNejznámější produkty Rockwell International:\n\n"}
{"id": "1477715", "url": "https://cs.wikipedia.org/wiki?curid=1477715", "title": "György Tokay", "text": "György Tokay\n\nGyörgy Tokay, , , (27. březen 1939, Kluž – 3. březen 2016) byl rumunský diplomat, politik, právník a novinář maďarské národnosti. Během pádu komunismu v roce 1989 byl jedním ze zakladatelů RMDSZ a stal se významnou veřejnou osobností maďarské menšiny v Sedmihradsku.\n\nNarodil se na jaře roku 1939 v Kluži v tehdejším Rumunském království, jako příslušník maďarské menšiny v Sedmihradsku. Odmaturoval na Brassai Sámuel Elméleti Líceum v Kluži, poté studoval práva na Babeș–Bolyai Tudományegyetem, kde získal roku 1960 doktorský titul. Svou kariéru započal jako advokátní poradce, později maďarsky píšící novinář.\nOd roku 1976 pracoval jako právník.\n\nKoncem roku 1989 byl jedním ze zakladatelů Demokratického svazu Maďarů v Rumunsku (RMDSZ). V parlamentních volbách 1990 byl za tuto stranu zvolen poslancem dolní komory rumunského parlamentu, a stal se předsedou parlamentní frakce RMDSZ. Opětovně zvolen byl ve volbách roku 1992, 1996 a 2000. V letech 1996 až 1998 byl ministrem pro národnostní menšiny v kabinetu Victora Ciorbea. Od 17. dubna 1998 do 27. ledna 1999 zastával post ministra pro národnostní menšiny ve vládě Radu Vasile. Mezi lety 2005 až 2009 působil jako rumunský velvyslanec na Litvě. \n\nZemřel 3. března 2016 ve věku nedožitých 77 let. Pohřeb se konal 5. března ve 12 hodin na maďarském hřbitově \"Felsőtemető\" ve městě Arad za hojné účasti několika stovek osob, včetně vedoucích představitelů RMDSZ.\n\n\n\n"}
{"id": "1477717", "url": "https://cs.wikipedia.org/wiki?curid=1477717", "title": "Slabce (zámek)", "text": "Slabce (zámek)\n\nSlabce jsou tvrz přestavěná na zámek ve stejnojmenné obci v okrese Rakovník. Dochovaná empírová podoba je výsledkem přestavby v polovině devatenáctého století. Zámecký areál je od roku 1965 chráněn jako kulturní památka.\n\nPanské sídlo ve Slabcích bývalo už v polovině čtrnáctého století. Část vesnice tehdy patřila ke křivoklátským manstvím a stával v ní poplužní dvůr, jehož součástí mohla být i tvrz. V roce 1360 ve dvoře sídlil Jaroslav ze Svinařova. Dvůr zanikl během husitských válek.\n\nTvrz, jejíž zdivo se částečně dochovalo v budově zámku, postavil v letech 1540–1542 Burian z Vahanče. Ten ve Slabcích sídlil ještě v roce 1567 a po něm tvrz zdědili synové Šebestián a Burjan z Vahanče připomínaní v roce 1583. Roku 1605 od nich vesnici získala Johanka Újezdecká, rozená ze Vchynic, a připojila ji k Modřejovicím. Během stavovského povstání tvrz obsadili vzbouření stavové. Po bitvě na Bílé hoře však byla vrácena právoplatné majitelce, kterou se stala Johančina dědička Lidmila Slepotická († 1630). Dalším pánem ve Slabcích se stal Lidmilin zeť Václav Celer z Rozentálu s dcerami, z nichž později tvrz připadla Johance Evě, provdané za Jana Antonína Munda z Mundfeldu. Když její manžel zemřel, prodala Johanka roku 1684 tvrz synovi Maxmiliánu Rudolfovi z Mundfeldu.\n\nO dva roky později Slabce od Maxmiliána Rudolfa koupil Karel Vančura z Řehnic, který zahájil přestavbu staré tvrze na barokní zámek. Zemřel v roce 1713 ještě před dokončením stavby. Zámek poté dostavěl jeho syn, ale vzhledem k nedostatku peněz se výstavba protáhla až do roku 1735. Roku 1754 statek koupil Karel Josef Hildprandt z Ottenhausenu na Zhoři za 34 tisíc zlatých. V roce 1800 došlo ke statickým poruchám zdiva, a Hildprandtové zámek proto zmenšili. Dochovaná podoba zámku je až výsledkem empírové přestavby, kterou nechal provést Hugo Nostic z Rieneku na Hřebečníkách, jenž zámek koupil roku 1847 za 580 183 zlatých.\n\nV roce 1866 zámek získal Alex Croy Dülmen, po němž jej zdědil syn Alexis, který se stal posledním šlechtickým majitelem zámku, kde shromáždil rozsáhlou knihovnu a sbírku lidového umění a nábytku z panství. Ve druhé polovině dvacátého století začal budovu využívat místní národní výbor. V majetku obce zámek zůstal i po roce 1990. V budově sídlí obecní úřad, zdravotní středisko a knihovna.\n\nDvoupatrový zámek má obdélný půdorys s deseti okenními osami na delší straně, Na západní straně na hlavní budovu navazuje krátké boční křídlo. Hranolová třípatrová věž byla postavena Hildprandty na počátku devatenáctého století. V interiéru se dochovaly barokní valené klenby a figurální sgrafitová výzdoba z poloviny devatenáctého století v chodbě prvního patra.\n\nK památkově chráněnému areálu patří také bývalé konírny (čp. 59), správní budova (čp. 58), chlévy se stodolou (čp. 63), tzv. aparát (čp. 68 a 124) a zámecký park. Součástí parku je barokní obdélná oranžérie (čp. 60 a 61). Boční stěny se do zahrady otevírají portikem ze čtveřic toskánských sloupů, které nesou kladí. Střední průchozí část oranžérie má oválný půdorys a je zaklenutá kupolí.\n\n"}
{"id": "1477719", "url": "https://cs.wikipedia.org/wiki?curid=1477719", "title": "Hospic sv. Jana Nepomuckého Neumanna v Prachaticích", "text": "Hospic sv. Jana Nepomuckého Neumanna v Prachaticích\n\nHospic sv. Jana Nepomuckého Neumanna v Prachaticích se nachází na adrese \"Neumannova 144.\" Byl zřízen v roce 2000 v areálu, který patřil Kongregaci Milosrdných sester sv. Karla Boromejského. Areál kromě původní budovy tvoří i zadní objekt bývalého kláštera.\n\nHospic sídlí v budově původně středověkého původu, která byla přestavěna v 90. letech 19. století. Dvoupatrový dům měl původně renesanční fasádu s psaníčkovými sgrafity ve spodní části a bohatými malbami v části horní. Později byl přestavěn a výzdoba byla odstraněna; nejprve zmizela sgrafitová psaníčka v přízemí objektu, později byla přestavěna celá fasáda a odstraněn vjezd z Horní ulice. Některé z dekorací byly sňaty a uchovány v Prachatickém muzeu. Průčelí domu tehdy zdobila rustika a znak držený zbrojnoši. Výjevy dále zahrnovaly jednorožce, hon srnců a zajíců, souboj gryfa se lvem. V nejvyšší části budovy se nacházel znak rodu Rožmberků a letopočet 1572. \n\nPo roce 2003 byla v zadní části rozšířena tak, aby zde mohly být umístěny prostory hospice. Přesunut kvůli tomu byl tehdejší domov seniorů a vykoupeny některé další domy. Zakázku za sumu 80 milionů Kč tehdy realizovala společnost Metrostav. Po roce 2006 byla budova dána do užívání ve svém celém rozsahu.\n\nPůvodní stavba s průčelím do Horní ulice není evidována jako kulturní památka.\n\n"}
{"id": "1477720", "url": "https://cs.wikipedia.org/wiki?curid=1477720", "title": "Bělokur běloocasý", "text": "Bělokur běloocasý\n\nBělokur běloocasý (\"Lagopus leucura\") je stálý pták z řádu hrabavých (\"Galliformes\"), čeledi bažantovitých (\"Phasianidae\") a podčeledi tetřevi (\"Tetraoninae\"). Poprvé se o něm zmínil skotský námořník a arktický průzkumník Sir John Richardson v roce 1831. Žije ve vyšších nadmořských výškách v Severní Americe, především na západě Aljašky a Kanady. Obývá však také střed USA (hornaté oblasti Kalifornie, Oregonu a Utahu). Živí se převážně pupeny, semeny, listy i plody různých druhů květeny na základě ročního období. Pro lepší trávení rostlinné stravy polyká menší kamínky.\n\nJedná se o nejmenší druh z rodiny bělokurů s délkou těla okolo 30 cm a hmotností 330 až 480 g. Pro konkrétní roční období mění své opeření, které mu zajišťuje dokonalou kamufláž. V létě má peří šedé až hnědé a jen zespoda bílé. V zimě je pak celý sněhově bílý. Konkrétně ocasní pera jsou bíle zbarvena po celý rok a odtud zjevně český název (běloocasý). Hnízdit začíná na jaře. O mláďata se stará pouze samička. Ta si staví jednoduché hnízdo, v zemi vyhrabe jamku skrytou v porostu, do které naklade až 8 vajec. Inkubační doba se pohybuje v rozmezí od 22 do 24 dnů. Po vylíhnutí kuřata brzy hnízdo opouštějí. Samička se s nimi drží na vyšších svazích. Zprvu se ptáčata živí živočišnou (hmyzem), později rostlinnou stravou jako dospělí.\n\nPopulace bělokura běloocasého je stabilní a není významně ohrožena. Na základě toho Mezinárodní svaz ochrany přírody (IUCN) uvádí druh jako málo dotčený.\n\nBělokur běloocasý se rozlišuje na asi 5 poddruhů:\n\n\n\n"}
{"id": "1477732", "url": "https://cs.wikipedia.org/wiki?curid=1477732", "title": "Rorýsi vlastní", "text": "Rorýsi vlastní\n\nRorýsi vlastní (Apodinae) je podčeleď rorýsovitých ptáků z řádu svišťounů. Zahrnuje 17 rodů s 83 druhy ve 3 tribech rozšířených po celém světě s výjimkou Antarktidy.\n\nPro tribus Chaeturini je charakteristické, že stvoly ocasních per ptáků přesahují prapory. Pro některé druhy tribu Collocaliini je charakteristická schopnost echolokace. Pro tribus Apodini je charakteristické, že stvoly ocasních per nepřesahují prapory a nejsou schopni echolokace.\n\nDruhou podčeledí rorýsovitých jsou Cypseloidinae.\n\n"}
{"id": "1477739", "url": "https://cs.wikipedia.org/wiki?curid=1477739", "title": "Jaroňkova útulna", "text": "Jaroňkova útulna\n\nJaroňkova útulna se nachází v areálu hradu ve Štramberku v okrese Nový Jičín. Byla zapsána do Ústředního seznamu kulturních památek ČR před rokem 1988.\n\nNa místě útulny (turistické noclehárny) u paty štramberské věže byla postavena v roce 1903 malá dřevěná restaurace s terasou. V roce 1906 jarní větrná smršť tento objekt zničila. Na jejím místě byla postavena a slavnostně otevřena nová útulna už 24. června 1906. Nesla název \"U Mědínků\". Architektem útulny byl Josef Pokorný z Ostravy, architekt turistické chaty na Ondřejníku. V roce 1924 bylo Klubem československých turistů ve Štramberku rozhodnuto o výstavbě nové útulny. Stavbu navrhl malíř Bohumír Jaroňek. V útulně je pokladna pro věž, prodejna suvenýrů a informační centrum. V roce 2016 proběhla rekonstrukce útulny v hodnotě 4,2 milionu Kč. Útulně byla navrácena dobová výzdoba interiéru. Zpřístupněna byla 14. dubna 2016.\n\nÚtulna je volně stojící přízemní hrázděná stavba na obdélníkovém půdorysu se sedlovou střechou krytou šindelem. Na vysokou omítanou podezdívku nasedá hrázděné zdivo; mezi nosnými trámy byly prostory vyzděny režným zdivem, později omítnuté. Zadní část je zděná. Severozápadní (levá) okapová strana má tři velká pětiúhelná okna (pravoúhlá obdélná okna s trojúhelníkovým závěrem). Jihovýchodní okapová strana je členěna opět pětiúhelnými okny mezi nimi je předsíň se dvěma vstupy do útulny. Předsíň má pultovou střechu krytou šindelem. Před jihozápadní štítové průčelí předstupuje tříosý arkýř s valbovou střechou krytou šindelem. Nad prostředním oknem je nápis \"U Jaroňků\". Jihozápadní štít je v horní části paprskovitě bedněný, ve vrcholu je kabřinec krytý šindelem. Vnitřek útulny, jeho stěny, jsou zdobeny bohatou dekorativní malbou s lidovými motivy.\n\n\n"}
{"id": "1477745", "url": "https://cs.wikipedia.org/wiki?curid=1477745", "title": "Neumannova čp. 148 (Prachatice)", "text": "Neumannova čp. 148 (Prachatice)\n\nPůvodně měšťanský dům se nachází na parc. č. 154 [462-464] na adrese Neumannova čp. 148 v Prachaticích. Dům je zapsán v Ústředním seznamu kulturních památek České republiky pod rejstříkovým číslem ÚSKP 35703/3-3448.\n\nJednopatrový dům vznikl pravděpodobně již ve středověku spojením dvou původně samostatných domů. To prokazuje nález soudky, která tvořila hranici mezi původními stavbami. Základy budovy jsou gotické, později byl přebudován do renesanční podoby a po požáru v roce 1832 byl o patro zvýšen.V roce 1995 prošla stavba komplexní rekonstrukcí. \n\nBudova je jednopatrová s vysazeným patrem na krakorcích. Fasáda je pětiosá. Střecha domu je příčně sedlová.V pravé polovině jsou segmenty pod arkýřovým patrem dozděné. Dům je nápadný díky arkýři umístěném na dvou zespodu obloučkových krakorcích, šambránám okolo oken a pozůstatkům maleb v pravé části průčelí stavby. \nV zadním traktu dům zasahoval až k hradbám a jeho zadní stěna má proto dvoumetrovou tloušťku.Původní malby na průčelí stavby byly dochovány ještě v 19. století. Malby na úrovni 1. patra odkazovaly na významné osobnosti českých dějin, zobrazovaly krále (nejspíše Přemysla Otakara II., dále Jana Husa, Jana Žižku s palcátem a Břetislava I. s mečem. Na úrovni přízemí se nacházela vyobrazení Jiřího z Poděbrad, svatého Václava a Karla IV. v mladém věku bez koruny.Po několika obnoveních v 19. století byly v roce 1904 nahrazeny rostlinnými motivy s německými nápisy.\nVzhledem k významu fresek je dům čp. 148 citován v literatuře o prachatických památkách počínaje prachatickým katechetou Janem Václavem Truhlářem (1877):„… podobizny, pod nimiž vždy byl nápis: Král (Přemysl Otakar?) drže štít a kříž. Johannes Hus stoje, pravici maje na prsou, levici opíral se o knihu na stolku ležící. Jan Žižka z Kalichu stoje s palcátem v ruce. Břetislav I. s mečem v obou rukou. Obrazy ty byly na meziokenních pilířích 1. patra. Dole při vchodu byly portréty: Král Václav s korunou maje při sobě psa. Jiří Poděbradský, s korunou v rouše královském. Karel IV. mladičký, bez koruny, s mečem po boku. Obrazy byly již tenkráte obnoveny; r. 1904 nahrazeny rostlinnými ornamenty a nápisy německými“.Stručnější téměř shodný popis uvádí roku 1881 Jan Bohuslav Miltner a Soupis památek z roku 1913. Stavební vývoj domu zmiňuje ve svém stavebně historickém průzkumu Prachatic Jan Muk (1963).K domu existuje archivní dokumentace, uložená ve Státním okresním archivu Prachatice. archiválie byly nalezeny v dutině arkýře při průzkumu domu v roce 1994, kam byly vloženy při renovaci domu roku 1904. Archiválie by měly obsahovat také fotografii, která potvrzuje správnost popisu uváděného v Soupisu památek z roku 1913. Zároveň je v dokumentech zmíněna oprava maleb roku 1866. Výsledky restaurátorských výzkumů a průběhu restaurování shrnuli restaurátoři Tomáš Skořepa a Hynek Merta ve svých zprávách.Historii výtvarné výzdoby domu v kontextu vývoje renesanční výzdoby fasád prachatických domů shrnuje Gabriela Skalická (Žabková) ve své diplomové práci z roku 2011. Architektonický vývoj a jeho malířská výzdoba jsou i důvodem prohlášení domu čp. 148 za kulturní památku.\n\nV roce 1994 byl na domě proveden restaurátorský průzkum, který byl doplněn v roce 1995. Podle výsledku těchto průzkumů byla obnovena raně novověká podoba fasády. Průzkum a nalezená fotodokumentace prokázaly, že dochované malby pocházely až z 19. století. Teprve pod nimi byly nalezeny dochované fragmenty pravděpodobně tří etap fasádní výzdoby z 16. a ze 17. století. \n\nPři obnově fasády byla aplikována analytická metoda prezentace fragmentů původních zčásti dochovaných fresek. Jelikož se zmíněná trojice vrstev dochovala jen dílčích fragmentech, bylo rozhodnuto o prezentaci všech vrstev naráz. Výsledek restaurování tedy jako celek nezobrazuje žádnou historickou fázi vývoje výzdoby a ve výsledku fakticky zkresluje původní fázový vývoj fresek. Náhodný divák bez znalosti citovaného vývoje obnovené fragmenty vnímá jako vrstvu jednu. Výtvarně nejhodnotnější je nejmladší vrstva s figurální výzdobou dochovaná na pravé polovině podezděného arkýře. Na levé části arkýře k této nejmladší vrstvě patří pouze zbytky čabraky pod římsou a nepatrné fragmenty šambrány jednoho okna. V pravé části arkýře je znatelná okřídlená v oblacích sedící ženská postava v antikizujícím šatu s vojenskou helmou, zleva vedle ní stojí čáp a na hlavě má vavřínový věnec (patrně alegorie vítězství). Pod tímto výjevem byl pás vyplněný menšími antikizujícími postavami v hluboké krajině provedený technikou šerosvit (chiaroscura), který lze datovat až do 17. století. \n\nDoložený vývoj domu, jeho malířské výzdoby (figurální motivy) odráží postupný majetkový vzestup prachatických měšťanů v 16. stoletím, kdy město vlastnili Rožmberkové, zejména v éře vladařství Viléma z Rožmberka v 2. polovině 16. století. Toto období, kdy vznikala renesance v Prachaticích, bývá nazýváno zlatým věkem Prachatic. Dům je významným prvkem Městské památkové rezervace Prachatice.\n\n\n\n"}
{"id": "1477749", "url": "https://cs.wikipedia.org/wiki?curid=1477749", "title": "Volby do Evropského parlamentu ve Finsku 2019", "text": "Volby do Evropského parlamentu ve Finsku 2019\n\nVolby do Evropského parlamentu 2019 se ve Finsku uskutečnily v neděli 26. května v rámci celoevropských voleb do Evropského parlamentu. V nově zvoleném Evropském parlamentu má Finsko 13 zástupců, což je stejný počet jako v letech 2014 - 2019.\n\n\n\n\n\n\n\n\n\n\n\nNásledující tabulka ukazuje strany, které získaly více než 5% hlasů a získaly tak zastoupení v Evropském parlamentu.\n\n\n"}
{"id": "1477761", "url": "https://cs.wikipedia.org/wiki?curid=1477761", "title": "Jaroslav Beneš (řezbář)", "text": "Jaroslav Beneš (řezbář)\n\nJaroslav Beneš (* 1959 Šumperk) je český umělecký řezbář a dřevorytec, tvůrce Loštického betlému.\n\nOd dětství měl vřelý vztah ke dřevu, velkou část života strávil v Mohelnici, navštěvoval zde modelářský kroužek a vytvořil si i svůj první malý betlém. Velký vliv na něho měl pobyt ve Vranové Lhotě, odkud pocházel jeho otec, který byl muzikantem. Obci věnoval betlém k poctě místních obyvatel s figurkami několika občanů. V Šumperku se vyučil stolařem, po základní vojenské službě nastoupil do místního podniku MEZ, po roce 1989 pracoval u soukromníka. Žije a pracuje v Lošticích.\n\nVyřezaná díla (převážně figurky, šperky, amulety, sochy) slouží k různým příležitostem a jsou určena pro soukromé sbírky doma i v zahraničí. Před Velikonocemi se věnoval vyřezávání křížů. Jeho oblíbeným obdobím se stala renesance, ve které nalézal svou inspiraci.\n\nNejrozsáhlejší dílo Jaroslava Beneše se nachází v obřadní síni obce Rataje, je to vyřezaná luneta, na níž je zachycena silueta obce v popředí s oráčem, který je symbolem obce. Nejmenší dílo je zapsáno v České knize rekordů v Pelhřimově, jedná se o nejmenší betlém, výšku má dva centimetry a dva milimetry, dlouhý je čtyři centimetry a jeden milimetr, je v něm umístěno šest biblických figurek, malý Ježíšek je velký sedm milimetrů.\n\nSpolupracoval s malířem Petrem Herzigem, se kterým upravil jednu autobusovou zastávku v Lošticích. Jsou zde vymalovány symboly Loštic a okolí a také figury lidí z Moravy.\n\nVe tvorbě se projevuje jeho láska k Moravě, což je patrné především v betlému, který patří k vrcholům jeho díla. Na vytvoření betléma začal pracovat v roce 1994, výmalbu pozadí provedl malíř Petr Herzig Dubický. V roce 2017 oslavil betlém 20. výročí svého vzniku.\n\nBetlém zachycuje kromě tradičních křesťanských postav i skutečné obyvatele Loštic či osobnosti z celé Moravy. Počet figurek, včetně zvířat s velkým počtem koček, překročil tři sta. Je mezi nimi malíř a ilustrátor Adolf Kašpar, hudebník a skladatel Jaroslav Wykrent, zápasník Gustav Frištenský, malíř Libor Vojkůvka, písničkář Karel Kryl, malíř Alfons Mucha, hudební skladatel Leoš Janáček - s ním i liška Bystrouška a mnoho dalších historických i žijících postav. Od některých dvojníků figurek získal autor i nějakou relikvii. V depozitáři je struna z Krylovy kytary, knoflík z kabátu Alfonse Muchy. Z kousku dřeva z jabloně, kterou vysadil Janáček v Hukvaldech, vyřezal houslový klíč. Největší z figurek měří patnáct centimetrů a ztvárňuje slavného hanáckého obra Josefa Drásala, nejmenší je figurka Karla Kryla, která měří 8,5 cm.\n\nBetlém je zajímavý světelnými efekty, pohybem části figurek a doprovodným zvukem. Nový den ohlašuje malý dřevěný kohout, který mává křídly, den a noc se střídají každé tři minuty. Plocha je rozdělená na tři části, nachází se zde obvyklý výjev stáje s Ježíškem, naproti dřevěný mlýn a uprostřed velká budova s historickými okny, což je budova místního úřadu se starosty a starostkou. Součástí betlému je i kronika, ve které jsou všechna díla zdokumentována. Výstava betlému je přístupná každý rok od 1. prosince do 6. ledna, otevření doprovází řada akcí.\n\n"}
{"id": "1477765", "url": "https://cs.wikipedia.org/wiki?curid=1477765", "title": "Sekret (Prachatice)", "text": "Sekret (Prachatice)\n\nSekret (zkr. ze \"sekretariát\") je dům v Prachaticích na Vodňanské ulici č.p. 7. Budova je postavena v brutalistním slohu, který se projevuje přiznáním nosných materiálů. \n\nJedná se o tři kubické budovy s okny propojené podélným blokem se vstupní foyer. Stěny u vstupu jsou obloženy mramorem. Fasáda je obložena olivově zelenými bloky, doplněnými vínově červenými dlaždičkami; použit byl brizolit a tzv. Boletický panel. Dům byl navržen architektem Bohumilem Böhmem. Stavělo se v letech 1973–1976.\n\nJednotlivé bloky původní budovy KSČ a později spořitelny byly označovány písmeny A, B a C (čtyřpatrová, jednopatrová a třípatrová) a měly své jasné využití. První z nich sloužila pro Okresní výbor Komunistické strany Československa, druhá jako hlavní zasedací sál a třetí pro různé socialistické organizace, včetně Socialistického svazu mládeže. Před blokem C se nacházelo nápadné schodiště, kde byla umístěna socha Klementa Gottwalda a v 80. letech 20. století se zde pořádaly slavnostní přísahy Pionýrů. \n\nZe strany Vodňanské ulice přiléhá k areálu parkoviště. Vstup je orientován do ulice \"Žižkova\".\n\nBudova sloužila jako sídlo sekretariátu obvodního výboru Komunistické strany Československa až do roku 1989. Pro jeho potřeby, stejně tak pro potřeby dalších organizací socialistického Československa, byla na míru vybudována. Jako stranický \"sekretariát\" získala mezi místním obyvatelstvem přezdívku \"Sekret\". \n\nPo roce 1989 bylo diskutováno, jaké má být její další využití, nakonec začala sloužit komerčním subjektům. V roce 2012 se zde nacházelo sídlo České spořitelny, České pojišťovny a Prachatického deníku. Ty zde vydržely ale jen po nějakou dobu a v roce 2015 byla budova vystěhována. V roce 2018 bylo informováno o záměru objekt zmodernizovat a přestavět na bytový dům. \n\n"}
{"id": "1477789", "url": "https://cs.wikipedia.org/wiki?curid=1477789", "title": "Kryogén", "text": "Kryogén\n\nKryogén (anglicky \"Cryogenian\") je geologické období spadající pod neoproterozoikum. Začalo před 720 miliony a skončilo před 635 miliony lety. Mezinárodní stratigrafická komise schválila v roce 1990 název období, který je odvozen od řeckých slov κρύος (mráz) a γένεσις (zrození). V tomto období došlo ke dvěma největším zaledněním v historii planety Země – sturtovské před 720–660 miliony lety a marinovské před 650–635 miliony lety – někteří vědci dokonce soudí, že led tehdy pokrýval veškerý zemský povrch (teorie sněhové koule). Během kryogénu došlo k rozpadu superkontinentu Rodinie, z této doby také pochází impaktní kráter Strangways v severní Austrálii. Z tehdejších životních forem jsou známy krytenky a houbovci. Po kryogénu následovala ediakara, kdy vzestup teplot vedl k prudkému urychlení evoluce.\n"}
{"id": "1477791", "url": "https://cs.wikipedia.org/wiki?curid=1477791", "title": "Polestar 2", "text": "Polestar 2\n\nPolestar 2 je čistě elektrický pětidveřový fastback střední třídy od švédské automobilky Polestar. Výroba vozu by měla začít na začátku roku 2020 v Číně, přičemž prvně se bude vyrábět dražší verze za v přepočtu 1,5 milionu korun a po roce by měla na trh přijít též levnější varianta za cenu přibližně milionu korun. Vůz vychází z konceptu Volvo Concept 40.1 a je postaven na platformě CMA. Polestar 2 má dva elektromotory, které dohromady poskytují výkon 300 kW, 78kWh baterie pak umožňuje normovaný dojezd 500 km dle měření WLTP. Americký standard EPA uvádí dojezd o něco menší, přibližně 440 km.\n"}
{"id": "1477794", "url": "https://cs.wikipedia.org/wiki?curid=1477794", "title": "Základní škola Prachatice, Zlatá stezka 240", "text": "Základní škola Prachatice, Zlatá stezka 240\n\nZákladní škola Prachatice, Zlatá stezka 240, známá též mezi místními pod názvem Sova (podle sochy kamenné sovy v průčelí) se nachází v jižní části města Prachatice. \n\nJednopatrová budova s bohatě zdobenou fasádou byla značně ovlivněna tehdy populárním secesním stylem. Prostory mezi jednotlivými okny i patry jsou zdobeny rostlinnými motivy. Budova má kromě jednoho průčelí i dvě křídla, v 60. letech 20. století byla rozšířena o řadu typizovaných pavilonů, kde byly otevřeny další třídy.\n\nBudova vznikla v době rychlého rozvoje Prachatic na přelomu 19. a 20. století. Dokončena byla v roce 1903. a původně sloužila jako domov pro studenty (německy \"Studentenheim\"), pro které by dojiždění do Prachatic bylo příliš časově nebo technicky náročné. Realizaci stavby provedl v Prachaticích působící stavitel Rudolf Zobel. Až do zrušení původního německého gymnázia v roce 1923 byla pro tento účel využívána; po roce 1934 zde sídlila německá obecná i měšťanská škola. Po skončení druhé světové války nemělo již význam vyučovat v německém jazyce vzhledem k vysídlení německého obyvatelstva a sloužila jako škola řemeslná, kde bylo vyučováno truhlářské a tesařské řemeslo. Tato škola působila v Prachaticích až do roku 1951, kdy byla přesunuta do Volyně. Od 60. let slouží jako základní škola. Vzhledem k nedostatku školských kapacit v Prachaticích byla tato škola postupně rozšířena o několik pavilonů, které se nacházejí jihozápadním směrem od původní budovy. Pavilony jsou přízemní a některé i patrové.\n\n"}
{"id": "1477801", "url": "https://cs.wikipedia.org/wiki?curid=1477801", "title": "Maximilián Rumpál", "text": "Maximilián Rumpál\n\nMaximilián Rumpál (1581 Prachatice – 27. či 28. září 1620 Prachatice) byl prachatický měšťan, obchodník se solí a městský radní.\n\nNarodil se prachatickému měšťanovi Jakubovi Rumpálovi (1535-1600) a jeho ženě Anně, dceři Chrysostoma Berounského, jak je uvedeno v soupisu obyvatel z roku 1585. Měl starší sestru Kristinu a mladší sestru Benignu. Rodina měla 2 služebné, chůvu a pomocnici v domácnosti a žila nejspíše v domě v Husově ulici. V roce 1608 získal masný krám od Jakuba Řezníka coby splátku dluhu. Oženil se v roce 1610 s Justinou, vdovou po Janu Ziglovi. Roku 1612 odkoupil \"vorný grunt ve Hvozdci\" od Mikuláše Pumprleho. V roce 1617 je uváděn jako městský radní. Dne 3. července 1620 se vydal společně s Matějem Ziglem a Jiříkem Pelhřimovským do Prahy k panu podkomořímu se zplnomocněním měšťanů, kvůli obnovení městského úřadu, neb 11. března 1620 dalo město slib poslušnosti novému králi Fridrichu Falckému a úspěšně se ubránilo obléhání císařského vojska vedeným plukovníkem Baltasarem Madrasem v květnu 1620. Předpokládá se, že v tomto období byl v čele města, a padl při druhém obléhání města vojskem generála Maxmiliána Buquoye v září 1620.\n\nV Prachaticích na náměstí je dům č. 41 pojmenován přímo Rumpálův dům. Patřil strýci Maximiliána Rumpála, obchodníkovi a radnímu Šebestiánovi. Druhým jeho strýcem z otcovy strany byl Mikuláš Rumpál. Ve svatební smlouvě Maximiliána a Justýny jsou zmínění coby jeho svědci další příbuzní, bratranci Řehoř Rumpál a Tobiáš Rumpál. Jeho bratrancem byl i Matouš Rumpál.\n\nFiktivní život Maximiliána Rumpála popsal Josef Jiří Stankovský v románu Maxmilián Rumpal, prachatický primator: historický román z dob třecetileté války, který byl vydán v roce 1875.\n\n"}
{"id": "1477816", "url": "https://cs.wikipedia.org/wiki?curid=1477816", "title": "Zieglerův proces", "text": "Zieglerův proces\n\nZieglerův proces (též nazývaný Zieglerova-Alfolova syntéza) je metoda syntézy mastných kyselin z ethenu za použití organohlinitého katalyzátoru; tímto postupem se vytváří kyseliny s nerozvětveným řetězcem a se sudým počtem uhlíků. Katalyzátor obsahující hliník se používá k oligomeraci ethenu a za účelem umožnění oxygenace alkylové skupiny. Často jde o dílčí proces při výrobě mastných alkoholů používaných v potravinářském a chemickém průmyslu.\n\nMetodu popsal roku 1955 Karl Ziegler.\n\nPři Zieglerově procesu dochází k oligomerizaci ethenu za přítomnosti triethylhliníku jako katalyzátoru, po níž následuje oxidace. Triethylhliníkový katalyzátor se získává reakcí hliníku, ethenu a vodíku; v této části se dvě třetiny vytvořeného triethylhliníku vrátí do reakční nádoby a pouze třetina se využije k přípravě mastných alkoholů; tímto postupem se dosahuje vyšší výtěžnosti a kratšího reakčního času. Triethylhliník reaguje s ethenem za vzniku trialkylhliníkových sloučenin s vyšší molární hmotností. Tyto sloučeniny se následně oxidují vzdušným kyslíkem na hlinité alkoxidy, jež jsou nakonec hydrolyzovány za vzniku hydroxidu hlinitého a příslušných alkoholů.\n\n\nMolekulová hmotnost vzniklých alkoholů závisí na teplotě, při které je reakce prováděna: při 60-120 ⁰C se tvoří alkoholy s dlouhými řetězci, a tedy vysokou molekulovou hmotností, zatímco při 120-150 ⁰C vznikají alkoholy s kratšími řetězci.\n\nHydroxid hlinitý vznikající při tomto procesu lze dehydratovat na oxid hlinitý.\n"}
{"id": "1477843", "url": "https://cs.wikipedia.org/wiki?curid=1477843", "title": "Seznam představitelů Prachatic", "text": "Seznam představitelů Prachatic\n\nSeznam představitelů města Prachatice od roku 1640 do roku 1700 a od roku 1850 do současnosti.\n\nV této době se na každé období volilo do prachatické městské rady 12 konšelů, kteří se v přibližně měsíčním cyklu střídali na pozici purkmistra, přičemž primas (či primátor) byl ten nejvýznamnější z nich, který se purkmistrovství v daném období ujal první. Mezi roky 1640 a 1700 se vystřídalo celkem 36 městských rad. Jejich primasy byli:\n\nPozději byli purkmistři jmenováni na celé období. Purkmistry Prachatic byli:\n\nStarosty Prachatic před rokem 1849 byli:\nStarosty Prachatic mezi roky 1850 a 1945 byli:\n\nPředsedy Místního národního výboru či později Městského národního výboru Prachatic mezi roky 1945 a 1990 byli:\n\nStarosty Prachatic od roku 1990 byli:\n\n"}
{"id": "1477845", "url": "https://cs.wikipedia.org/wiki?curid=1477845", "title": "Muzeum české loutky a cirkusu", "text": "Muzeum české loutky a cirkusu\n\nMuzeum české loutky a cirkusu je detašovaným pracovištěm Národního muzea v Prachaticích v Jihočeském kraji se stálou expozicí propojující české loutkářství, cirkusy a kouzelnictví. \n\nNachází se v původně renesančním domě čp. 43 z druhé poloviny 16. století, jehož fasáda byla v 19. století přetvořena v klasicistním stylu. V roce 1958 byl objekt vyhlášen kulturní památkou díky dochovaným prvkům z renesančního období, jako jsou klenby, nad přízemím, sklepy nebo zdivo v prvním patře. \n\nDivadlo bylo otevřeno veřejnosti v roce 2006 v historickém centru města na Velkém náměstí i přes původní nesouhlas zastupitelstva města. V letech 2006 a 2007 muzeum organizovalo kouzelnický festival s názvem Stará škola kouzel. \n\nStálá výstava muzea obsahuje exponáty týkající se historie českých loutek a cirkusového a varietního umění. Sbírky obsahují kopie známých českých loutek, jako je například Spejbl a Hurvínek, vystavena jsou i rodinná loutková divadla. Výstavní prostory věnované cirkusům se soustředí nejen na historii a proprietám slavných českých cirkusových rodů, jako byli třeba Kludští, ale obsahují i kouzelnické a žonglérské náčiní. Vystaveny jsou také voskové figuríny z počátku 90. let 19. století.\n\nMuzeum každý rok pořádá i několik tematických výstav krátkodobých, v minulosti mezi nimi byly expozice o Chartě 77, životě v maringotkách, čertech, klaunech či výstava vánočních pohlednic. \n\nŠiroké veřejnosti jsou určeny také divadelní a výtvarné programy, společenská setkání a přednášky.\n\n"}
{"id": "1477847", "url": "https://cs.wikipedia.org/wiki?curid=1477847", "title": "Neumannova čp. 147 (Prachatice)", "text": "Neumannova čp. 147 (Prachatice)\n\nDům Neumannova čp. 147 v Prachaticích je evidován jako kulturní památka. Patrový dům je nápadný především díky sgrafitové výzdobě v podobě psaníček. Je to také rodný dům Johanna Felbera, purkmistra Prachatic v letech 1801–1803.\n\nDům je původem ze 16. století a rozsáhle byl přestavěn ve století devatenáctém. V interiéru jsou dochované klenby. Zadní část domu vznikla úpravou vnitřní části hradebního systému. \n\nDům byl rekonstruován v 80. letech 20. století v souvislosti s obnovou městské památkové rezervace v Prachaticích. Byla obnovena sgrafitová výzdoba domu; dříve byla fasáda stavby holá.\n"}
{"id": "1477850", "url": "https://cs.wikipedia.org/wiki?curid=1477850", "title": "Římskokatolická farnost Pohoří na Šumavě", "text": "Římskokatolická farnost Pohoří na Šumavě\n\nŘímskokatolická farnost Pohoří na Šumavě je územním společenstvím římských katolíků v rámci českokrumlovského vikariátu českobudějovické diecéze.\n\nV roce 1785 byla v Pohoří zřízena lokálie, která byla v roce 1803 přetvořena v samostatnou farnost. Ta byla vždy tvořena pouze jedinou vesnicí, Pohořím. V roce 1948 bylo území farnosti zahrnuto do pohraničního pásma a v důsledku toho bylo celé Pohoří zdevastováno. Kostel se postupně změnil v ruinu a v roce 1999 se zřítila jeho věž. V následujícím období byl zazdívkou od zbytku kostela oddělen presbytář a postupně zrekonstruován pro občasné bohoslužby. Zdevastovaná fara byla zbořena v roce 2008.\nFarnost je spravována ex currendo z Kaplice.\n\n"}
{"id": "1477851", "url": "https://cs.wikipedia.org/wiki?curid=1477851", "title": "Palaye Royale", "text": "Palaye Royale\n\nPalaye Royale je americká art-rocková skupina pocházející Los Angeles. Jejími členy jsou bratři, jenž kapelu založili v roce 2008 pod jménem Kropp Circle, ten však v roce 2011 změnili na současný, Palaye Royale. Název vznikl od kulturního domu v Torontu jménem Palais Royale, kde se potkali jejich prarodiče. Jejich singl \"Get Higher\" obsadil 27. přícku v žebříčku Billboard Modern Rock Charts.\n\nKapela byla založena pod jménem Kropp Circle v roce 2008. Tento název pochází z jejich rodných příjmení Kropp. Její členové byli při založení poněkud mladí - Sebastianovi bylo 16, Remingtonovi 14 a Emersonovi 12 let. V roce 2011 jméno změnili.\n\nV roce 2012 vydali svůj úplně první singl pod novým názvem kapely, jenž se jmenoval \"Morning Light\". O rok později, v roce 2013, vydali své první EP jménem \"The Ends Beginning\", které obsahovalo celkem 6 písní.\n\nV roce 2015 vydavatelství Sumerian Records oznámilo, že podepsali kontrakt s Palaye Royale, s čímž také přišlo vydání jejich prvního alba \"Boom Boom Room (Side A).\" Album obsahuje celkem 13 písní a 2 bonusové, které byly původně vydány jako EP o dvou písních v roce 2013 - \"Get Higher\" a \"White\". Nejúspěšnějšími byly \"Mr. Doctor Man\", \"Don't Feel Quite Right\" a píseň \"Ma Chérie\", v které spolu s Remingtonem zpívá Kellin Quinn, frontman kapely Sleeping with Sirens.\n\nV roce 2017 byl Remingtonův hlas použit jako hlas Johnnyho Fausta (roli hrál Andy Biersack) ve filmu American Satan, kde byly také použity dvě z písní z alba \"Boom Boom Room (Side A) -\" \"Mr. Doctor Man\" a instrumentální verze \"Ma Chérie\". Remington také nazpíval songy \"Let Him Burn\", \"Forgive me Mother\" a \"Me Against the Devil\" pro fiktivní filmovou kapelu The Relentless.\n\nPráce na v pořadí druhém albu začala už v lednu roku 2018, pak však byla celá deska od základů předělána. Byla vydána 28. září 2018 a doprovázelo ji celosvětové turné s názvem The Final Boom. V rámci této tour zavítali mimo jiné poprvé do České republiky.\n\nV roce 2019 hráli písně z Boom Boom Room alb naposledy v rámci The Funeral Tour.\n\nHudební žánr Palaye Royale je často popisován a adresován samotnými členy jako fashion-art rock, rock and roll, glam rock, indie rock, garage rock a alternativní rock, také ovlivněný skupinami The Animals, The Faces, Rolling Stones, The Doors, David Bowie, ale také klasickou hudbou. Jejich nejen hudební styl je také ovlivněn vzhledem charakterů Tima Burtona.\n\nRemington Leith - vokály\n\nSebastian Danzig - kytara, klávesy\n\nEmerson Barrett - bicí, piano\n\n\n\n"}
{"id": "1477853", "url": "https://cs.wikipedia.org/wiki?curid=1477853", "title": "George Russell (závodník)", "text": "George Russell (závodník)\n\nGeorge Russell (* 15. února 1998 King's Lynn) je britský automobilový závodník, jezdec Formule 1, který v sezóně 2020 jezdí pro tým Williams. V roce 2018 získal titul ve Formuli 2.\n\nDne 19. ledna 2017 se Russel připojil k juniorskému týmu stáje Mercedes. Během sezóny 2017 nastoupil ve dvou pátečních tréninzích za tým Force India. V sezóně 2018 působil jako testovací jezdec pneumatik Pirelli.\n\nV říjnu 2018 bylo oznámeno, že Russel pro sezónu 2019 nastoupí jako jezdec týmu Williams. Jeho týmovým kolegou byl Robert Kubica.\n\nVůz Williams FW42 byl nejpomalejším vozem ze startovního roštu, kvůli tomu byl Russelovým jediným rovnocenným soupeřem jeho týmový kolega. Při Velké ceně Německa, která byla ovlivněna deštěm dojel Russel na třináctém místě, ale díky penalizaci jezdců týmu Alfa Romeo se posunul na jedenácté místo. Těsně přišel o svůj první bod ve Formuli 1, když ho Kubica v závěrečných kolech předjel.\n\nRuseelovo první odstoupení přišlo ve Velké ceně Singapuru, když ho během přejížděcího manévru poslal do bariéry Romain Grosjean. Ani následující závod v Rusku kvůli problému s brzdami nedokončil. Chaotickou Velkou cenu Brazílie dokončil na dvanáctém místě. \n\nV sezóně obsadil celkové 20. místo bez zisku jediného bodu. Ve srovnání se svým týmovým kolegou Russel překonal Kubicu v šestnácti závodech z osmnácti, které oba dokončili. A také ve všech dvaceti-jedna kvalifikacích.\n\nV sezóně 2020 bude Russel pokračovat u týmu Williams s novým týmovým kolegou Nicholasem Latifim.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1477855", "url": "https://cs.wikipedia.org/wiki?curid=1477855", "title": "Kostel Panny Marie Lurdské (Konstantinovy Lázně)", "text": "Kostel Panny Marie Lurdské (Konstantinovy Lázně)\n\nKostel Panny Marie Lurdské je kostel v Konstantinových Lázních, ležící nad křižovatkou ulic Lázeňská a Hradišťská. Postaven byl jako kaple v roce 1899 manželkou Dr. Pankratze, který v té době lázně spravoval. V roce 2000 byla kaple tehdejším biskupem Františkem Radkovským povýšena na farní kostel. \n\nKaple byla postavena v roce 1899. Tehdy získala zdejší lázně pod správu společnost Dr. Pankratze, která nechala postavit novou lázeňskou budovu (dnešní Prusík), zřídila kolonádu a vytvořila lázeňský park. Žena Dr. Pankratze nechala vystavět mariánskou kapli na malé vyvýšenině před hlavní lázeňskou budovou. Stavbu provedl zednický mistr Martin Brosch z Břetislavi za 3 500 zlatých a vysvětil ji farář Nagerl ze sousední farnosti Okrouhlé Hradiště. V roce 1978 byl interiér kaple přebudován dle nových liturgických předpisů. V roce 1997 byla kaple opravena obcí. Dne 1. srpna 2000 byla kaple povýšena na farní kostel. V roce 2013 bylo obcí Konstantinovy Lázně upraveno prostranství v okolí kostela a tím i zajištěn bezbariérový přístup.\n\n"}
{"id": "1477856", "url": "https://cs.wikipedia.org/wiki?curid=1477856", "title": "Anglian Tower", "text": "Anglian Tower\n\nAnglian Tower je dolní část raně středověké věže přiléhající k hradbám města York v anglickém hrabství Severní Yorkshire. Nachází se na jihozápadní (vnitřní) straně městských hradeb, v areálu Yorské městské knihovny, a je přístupná veřejnosti. Lze se k ní dostat pěšky jak z knihovny, tak ze zahrady Museum Gardens.\nVěž je od 14. června 1954 chráněnou památkou.\n\nVěž byla poprvé objevena dělníky, kteří v roce 1839 pracovali na tunelu ze St Leonard´s Place do Mint Yard.\n\nV roce 1934 byla objevena znovu. Vykopávky, i když v malém měřítku, proběhly v roce 1969; zeď sahá přes tři metry nad úroveň ulice a zabírá pouze prostor mezi středověkou městskou hradbou a stájí, na ploše 7,6 m krát 4,6 m. Pravděpodobně stojí na místě, které se nachází mezi dvěma předpokládanými římskými věžemi na jihozápadní straně římské pevnosti.\n\nUžívaný název \"Anglian Tower\" je tedy zavádějící.\n\nVěž patří k nejzajímavějším historickým lokalitám země. Byla jedinou známou dosud stojící anglosaskou stavbou v Anglii, která neplnila církevní účel. Druhá taková ve Velké Británii ani v Evropě údajně neexistuje. Funkce věže je ale nejistá. Pokud jde o přízemí, dva vchody dole byly navrženy tak, aby hlídka mohla projít za zbytek zdi římské pevnosti, a neexistují žádné důkazy, které by naznačovaly, že místnost ve věži má jinou funkci než umožnit volný přístup k hradbám. Forma a funkce horní části věže rovněž zůstávají záhadou. Možná sloužila jako strážní věž, stanoviště pro lukostřelce nebo dělostřelectvo, ale nenašel se pro to žádný důkaz.\n\nJejí pozice naznačuje, že věží původně bylo víc.\n\nJedná se o malou čtvercovou věž z hrubě opracovaného oolitického vápence, s cihlovým obloukem nad vchodem a valenou klenbou uvnitř. Zachovalé zdivo dosahuje výšky více než tři metry a přiléhá k pozdějším středověkým městským hradbám.\nInformační deska na věži uvádí, že budova je přízemím věže zabudované do opevnění římské pevnosti ze 4. století a pravděpodobně pochází z doby vlády krále Edwina (616-632 našeho letopočtu). Staré římské hradby byly v Yorku udržovány až do 9. století, dánské invazi ale nezabránily.\n\nVěž sloužila přibližně 200 let. Po vikinské invazi do Yorku v roce 866 se dostala pod nově vybudovanou dánskou hradbu a zůstala v ní ukryta tisíc let, až do roku 1839.\nDruhá deska na věži připomíná, že dne 22. července roku 1970 zde při provádění vykopávek při nehodě zemřel archeolog Jeffrey Radley.\n\n\n\n"}
{"id": "1477872", "url": "https://cs.wikipedia.org/wiki?curid=1477872", "title": "Metro Exodus", "text": "Metro Exodus\n\nMetro Exodus je first-person shooter hra vyvinutá společností 4A Games a vydáno společností Deep Silver. Hra je třetí ze série Metro (po Metru 2033 a ), je postavena na základě románu Dmitrije Glukhovského. Hra od kritiků dostává především pozitivní recenze za příběh, postavy, atmosféru a grafiku ale hře jsou vytýkány technické problémy.\n\nHra se odehrává v roce 2035. Hlavní hrdina Arťom po událostech z Metro: Last Light začal pochybovat o tom, že v moskevském metru jsou poslední lidé na světě a chodí na povrch, snažíc se navázat radiový kontakt s okolním světem. Jeho žena Anna mu nevěří a tvrdí mu, že nikdo jiný nepřežil, až do té doby, kdy uvidí vlak jedoucí na zamořeném povrchu Moskvy. Když se vydají ho blíže prozkoumat, jsou přepadeni vojáky Hanzy. V zajetí se setkají s dvěma civilisty, kteří tvrdí, že nejsou z Moskvy. Hanza je vzápětí popraví a postřelí Arťoma, když se snažil jim v tom zabránit. Arťom se vydá na jejich stanici zachránit Annu. Spřátelený strojvůdce Jermak oběma pomůže a vlakem „Aurora“ odjedou ze základny.\n\nBrzy poté je zadrží Sparta v čele s Millerem, Anniným otcem a vůdcem Řádu. Ten jim vysvětlí, že kontakt s okolním světem je rušen, protože válka neskončila a celé Rusko je okupováno vojsky NATO. Protože vědí pravdu, jsou nuceni utéct z Moskvy. Skupina Sparťanů s Arťomem a Annou se vydají k hoře Jamantau, kde údajně sídlí ruská vláda. Po cestě se zastaví poblíž osady fanatických elektrofobů, kteří jim brání v průjezdu. Na cestě přiberou tři uprchlíky a připojí k Auroře přilehlý spací vůz. Po vyřešení problému s fanatiky dorazí do bunkru v Jamantau. Tam se ovšem ukáže, že ruská vláda tam nikdy nedorazila a z původních obyvatel se stali kanibalové. Skupina většinu pobila a zničila komunikační zařízení, aby kanibalové nelákali další oběti. Před útěkem získají lokaci objektu, kde mohou získat satelitní záběry země a najít nezamořené místo pro život. Místo se nachází u vyschlého Kaspického moře a tam se také vydají. Po dlouhé cestě jim dojde palivo a zásoby a jsou nuceni zastavit ve vyprahlé kazašské poušti. V dunách Arťom najde Giul, která ho dovede do onoho objektu přes území gangu otrokářů. Nakonec jsou dokumenty získány a vůdce gangu zabit. Aurora pokračuje do nezamořené lokality ve středním Rusku.\n\nBěhem cesty se dramaticky zhorší Annin zdravotní stav, když začne kašlat krev. Anně se na následkem vdechnutí jedovatých plynů začaly rozpadat plíce a lék na Auroře není. Miller uváží, že kašel přejde díky nekontaminovanému vzduchu v nové lokaci, do které je Arťom s parťákem Aljošou vyslán na průzkum. V malé vesničce se ale povoz s oběma zhroutí a Arťom se ocitá na území ovládané Pionýry a Piráty – těsně spolupracujícími izolovanými skupinkami, které se skládají z bývalých žáků místní školy. Zatímco Pionýři jsou převážně přátelští, Piráti jsou k cizincům nepřátelští a mezitím zajali Aljošu. Poté, co je Arťom zachráněn Olgou, dívkou z řad Pionýrů, se s Aljošou dostanou zpět k Auroře. Zde zjistí, že Annin stav se nezlepšil a vlak musí získat lék v Novosibirsku.\n\nV zimě Aurora dorazí do Novosibirsku, který je kvůli mnohonásobně vyšší radiaci než v Moskvě nevypleněný, a Arťom s Millerem zamíří do novosibirského metra s cílem najít obyvatele. V podzemí potkají malého chlapce Kirilla a zjistí, že je možná jediným obyvatelem metra, protože v metru proběhla krvavá občanská válka, na jejímž konci se obě strany navzájem vyvraždily a zbytek obyvatel zemřel na následky neúnosné radiace. V metru se Arťom vydá do institutu, kde se má nacházet lék. Na místě Arťom najde kufr oněch léků, ale po cestě na povrchu a v metru je zasažen smrtelnou dávkou radiace. Před institutem jej najde Miller a s Arťomem a Kirillem se vydají ke kolejím mimo zamořené území. Těsně před příjezdem Aurory však Miller umírá. Arťom je Sparťany přivlečen do vlaku, kde musí dostat dostatek krve na to, aby přežil.\n\nKonec je ovlivněn akcemi hráče. V dobrém konci Arťom získá dostatek krve a je zachráněn. S Annou a ostatními členy posádky se vydají k Bajkalu a založí tam kolonii. Arťom je před Millerovým hrobem jmenován vůdcem Řádu a rozhodne, že jejich cílem je zachránit další lidi. Ve špatném konci ve vlaku není dostatek dárců a Arťom zemře. Po smrti se probouzí v temné verzi Aurory, kde se setkává se stíny Bourbona, Chána a s Millerem. Je vyložen u poštovní schránky s pohlednicí Bajkalu a temná Aurora odjíždí bez něj. V reálném světě zatím Anna u Bajkalu oplakává Arťoma a Millera za zvuku palebným salv.\nNejtěžší rána pro hru přišla 28. ledna 2019, kdy vývojáři nečekaně oznámili, že hra vyjde pouze na Epic Games Store kvůli lepší dohodě ohledně rozdělení příjmů mezi vývojáře a distributora. Kvůli tomu rozhodnutí bylo zrušeno vydání hry pro Steam, ale byly zachovány všechny předprodeje na Steamu uskutečněné do 28. ledna a zároveň byly příslíbeny aktualizace pro všechny vlastníky Steam verze v období exkluzivity Epic Games Store. 4A Games oznámilo, že hra na Steam vyjde, ovšem až o rok později. Metro Exodus kvůli tomu utrpělo nemalé ztráty na prodeji a ve Spojeném království se ho prodalo o 2000 kusů méně než Far Cry New Dawn.\n"}
{"id": "1477874", "url": "https://cs.wikipedia.org/wiki?curid=1477874", "title": "Zaslíbená Země Nezemě", "text": "Zaslíbená Země Nezemě\n\nZaslíbená Země Nezemě (japonsky 約束のネバーランド, \"Jakusoku no Nebárando\") je japonská manga, kterou píše Kaiu Širai a kreslí Posuka Demizu. Od 1. srpna 2016 vychází v časopise Šúkan šónen Jump a jednotlivé kapitoly jsou poté poskládány do svazků formátu tankóbon. Dosud bylo vydáno 16 svazků. Příběh sleduje skupinu sirotků, kteří se snaží utéct z farmy.\n\nOd února 2019 vydává mangu české nakladatelství CREW.\n\nOd ledna do března 2019 se vysílala 12dílná stejnojmenná anime adaptace, kterou produkovalo studio CloverWorks. Druhá řada má mít premiéru v roce 2020.\n\nDěj se odehrává v roce 2045. Emma je jedenáctiroční sirotek žijící v malém sirotčinci nazvaném Grace Field House, který obývá spolu se svými 37 sourozenci. Život nebyl nikdy lepší; skvělé jídlo, měkké postýlky, sněhobílé uniformy a láska jejich \"mamá\", opatrovatelky Isabelly, ale také neúnavné každodenní studium, ve kterém Emma exceluje s plným skóre spolu se svými dvěma kamarády, Rayem a Normanem. Sirotkům je dovoleno dělat co chtějí, s výjimkou vstupu za oplocenou část lesa a k bráně vedoucí ven do vnějšího světa.\n\nJedné osudové noci je sirotek jménem Conny adoptován a poslán pryč, ale Emma a Norman za ní běží, protože si všimli, že v domě zapomněla svého vycpaného králíka Bernieho. Uvnitř brány ale naleznou Conny mrtvou a zjistí pravdu o existenci sirotčince, který je ve skutečnosti farmou pro lidské děti, jež jsou vychovávány jako jídlo pro démony. A co je ještě horší, Isabella je spojenec těchto démonů, a tak tato pravda zničí dvojici vše, v co věřili. Norman a Emma se rozhodnou z Grace Field Housu uprchnout a spolu s Rayem začnou vymýšlet plán útěku, který by je a všechny sourozence z farmy dostal.\n\nKaiu Širai a Posuka Demizu začali vydávat \"Zaslíbenou Zemi Nezemi\" od čísla 35 v časopise Šúkan Šónen Jump, který vyšel 1. srpna 2016. Jedná se o druhé spojení těchto autorů; první byla série Popy no Negai. V Česku na Animefestu 2018 proběhlo pod záštitou nakladatelství CREW hlasování, kterou mangu budou od roku 2019 vydávat, Zaslíbenou Zemi Nezemi nebo Berserk. Vyhrála Zaslíbená Země Nezemě, kterou začali od února 2019 vydávat.\n\nOd 11. ledna 2019 vychází v aplikaci Šónen Jump+ komediální spin-off s názvem Ojakusoku no Neverland.\n\nTelevizní anime adaptace byla ohlášena 28. května 2018 ve 26. čísle Šúkan Šónen Jumpu. Seriál měl premiéru 11. ledna 2019 a vysílal se na Fuji TV v pozdním nočním bloku. Seriál vytvořilo studio CloverWorks pod režií Mamoru Kanbeho. Ono Tošija má na starost kompozici, Šimada Kazuaki design postav a Obata Takahiro hudbu. První řada má 12 dílů. V březnu 2019 bylo oznámeno, že druhá řada bude mít premiéru v roce 2020.\n"}
{"id": "1477881", "url": "https://cs.wikipedia.org/wiki?curid=1477881", "title": "Sovětsko-polský pakt o neútočení", "text": "Sovětsko-polský pakt o neútočení\n\nSovětsko-polský pakt o neútočení (rusky \"Договор о ненападении между Польшей и Советским Союзом\", polsky \"Pakt o nieagresji między Polską a ZSRR\"), byla smlouva o neútočení, uzavřená mezi SSSR a druhou Polskou republikou 25. července 1932. K výměně ratifikačních dokumentů došlo ve Varšavě 23. prosince téhož roku. \n\nSmlouva byla dle článku 7 uzavřena na 3 roky s klauzulí o automatickém prodloužení na další dva roky, pokud ji žádná ze stran nevypoví (vypovězení smlouvy bylo možné do 6 měsíců od termínu vypršení). 5. května 1934 Polsko a SSSR podepsaly prodloužení smlouvy do 31. prosince 1945 (opět s možností automatického prodlužování platnosti).\n\nRozhovory o uzavření paktu o neútočení byly zahájeny v lednu 1926. Byly přerušeny po zrušení diplomatických vztahů mezi Velkou Británií a SSSR ve květnu 1927 roku (špionážní aféra kolem sovětské obchodní mise v Londýně) a po vraždě sovětského vyslance ve Varšavě Petra Vojkova (Vojkov byl jedním z organizátorů a vykonavatelů popravy ruské carské rodiny v Jekatěrinburgu v červenci 1918), které se dopustil ruský emigrant Boris Koverda v červnu 1927.\n\nPřestože 9. února 1929 byl v Moskvě podepsán mezi SSSR z jedné strany a Polskem, Rumunskem, Lotyšskem a Estonskem z druhé strany tzv. Litvinovův protokol (později se k podpisu připojily Litva, Turecko a Persie), Polsko považovalo záruky plynoucí z této smlouvy za nedostačující. Proto pozastavené polsko-sovětské rozhovory o uzavření paktu o neútočení byly opět obnoveny, ale stalo se tak až koncem roku 1931.\n\nPreambule paktu navazovala na Rižský mír z roku 1921 jako na základ vzájemných vztahů i závazků mezi signatáři smlouvy. Článek 1 zakazoval každé ze stran útok na signatáře dohody jak samostatně, tak společně s nesignatářem dohody. Za útok smlouva uznávala jakýkoliv druh agrese, narušující celistvost a nedotknutelnost území nebo politickou nezávislost signatáře dohody, a to i v případě kdy by nedošlo k vypovězení války a nedošlo by k vojenskému střetu.\n\nV případě útoku na signatáře dohody třetí strany, dle Článku 2 nenapadený signatář dohody nemohl poskytovat žádnou pomoc útočníkovi. Útok signatáře na třetí stranu umožňoval neútočícímu signatáři na vypovězení paktu bez varování.\n\nČlánek 3 zakazoval signatářům dohody podepisovat smlouvy, které by byly namířeny proti jednomu ze signatářů Paktu o neútočení. Článek 4 tvrdil, že Články 1 a 2 nenarušují závazky dříve uzavřených dohod, pokud neobsahují články o útoku na signatáře dohody.\n\nČlánek 5 zavazoval signatáře k mírovému řešení sporů. Spory které se nedalo vyřešit diplomaticky, měly být předány smírčí komisi (dle zvlášť podepsané Konvence, která je také integrální součástí Paktu o neútočení).\n\n1. dodatečný protokol tvrdil, že uplynutí termínu platnosti smlouvy nebo dřívější vypovězení smlouvy neumožňuje omezení nebo nevyplnění závazků plynoucích z Briando-Kelloggova paktu. 2. protokol oznamoval, že mezi signatáři nejsou žádné zásadní spory.\n\n26. listopadu 1938 polská a sovětská vláda vydala prohlášení, že základem vzájemných vztahů zůstávají všechny doposud podepsané smlouvy včetně Paktu o neútočení ze dne 25. července 1932. Stejné prohlášení vydal 2. června 1939 také nový sovětský velvyslanec v Polsku Nikolaj Šaronov.\n\nAktem, který byl v rozporu se všemi smlouvami podepsanými mezi SSSR a Polskem byl tajný protokol k Německo-sovětské smlouvě o neútočení podepsané dne 23. srpna 1939, který předpokládal likvidaci Polska a rozdělení jeho území mezi SSSR a nacistické Německo. Po německém útoku na Polsko, dne 17. září 1939 Sovětský svaz jednostranně uznal Pakt o neútočení a všechny ostatní smlouvy s Polskem za neplatné z důvodu neexistence polského státu a zahájil útok na území Polska doposud kontrolované polskou armádou. Sovětský útok byl porušením všech polsko-sovětských mezinárodních smluv, v tom paktu o neútočení (1932), Litvinovova protokolu (1929), Konvence o určení útoku (1933) a paktu Společnosti národů (1920).\n\n"}
{"id": "1477890", "url": "https://cs.wikipedia.org/wiki?curid=1477890", "title": "Johann Felber", "text": "Johann Felber\n\nJohann Felber (1747 – 29. března 1813, Prachatice) byl německý purkmistr Prachatic v letech 1801–1803.\n\nJohann Felber se vyučil mydlářem a až do své svatby s českou partnerkou žil ve svém rodném domě v Neumannově ulici v centru Prachatic. Později se přestěhoval do domu na Velkém náměstí. V roce 1801 byl zvolen purkmistrem města. Ve funkci však setrval pouze do roku 1803.\n\nSpáchal sebevraždu skokem z budovy Staré radnice. Jeho akt sebevraždy byl uznán nakonec za poblouznění a mohl tak mít církevní pohřeb. \n"}
{"id": "1477891", "url": "https://cs.wikipedia.org/wiki?curid=1477891", "title": "Eurovision Song Contest 2020", "text": "Eurovision Song Contest 2020\n\nEurovision Song Contest 2020, česky také Velká cena Eurovize 2020 (či jen Eurovize 2020) bude 65. ročník soutěže Eurovision Song Contest. Soutěž se bude konat v Nizozemsku, v Rotterdamu, v aréně Ahoy Rotterdam, díky vítězství nizozemského zpěváka Duncana Laurence s písní „Arcade“ na předchozím ročníku v Tel Avivu v Izraeli. Nizozemsko na Eurovizi zvítězilo popáté v historii, soutěž hostí pošesté.\n\nEurovizní ročník 2020 se uskuteční v aréně Rotterdam Ahoy v nizozemském Rotterdamu. Po vítězství nizozemského reprezentanta Duncana Laurence s písní „Arcade“ na předchozím ročníku soutěže v izraelském Tel Avivu se klání přesouvá do této země již popáté. Aréna Ahoy byla pro eurovizní účely využita již v roce 2007 pro dětskou verzi této hudební akce.\n\nPřípravy na Eurovizi 2020 započaly již 19. května 2019, tedy v téměř okamžité návaznosti na vyhlášení nizozemského vítěze předchozího ročníku. Výkonný supervizor Evropské vysílací unie (EVU), Jon Ola Sand, předal zástupcům vysílací stanice AVROTROS, jež má na starosti správu nizozemské Eurovize, štos dokumentů a USB disk s instrukcemi potřebnými pro zahájení příprav na následující rok. Společnost AVROTROS jinak na organizaci soutěže spolupracuje se sesterskou společností Nederlandse Omroep Stichting (NOS) a mateřskou organizací Nederlandse Publieke Omroep (NPO).\n\nJiž před samotnou Eurovizí 2019, kdy se reprezentant Nizozemska Duncan Laurence stal především u sázkových kanceláří jasným favoritem na vítěze, vyjádřila některá nizozemská města zájem o případné hoštění následujícího ročníku. Mezi ně se zařadily metropole jako Amsterdam, Haag a Maastricht. O hrubém plánu výběru hostitelského města v případě nizozemského vítězství v této době hovořila i mluvčí společnosti Nederlandse Publieke Omroep (NPO). Když se tak opravdu stalo, začali starostové měst odesílat textové zprávy nizozemskému předsedu vlády, Markovi Ruttemu, a lobbovat tak za své oblasti ve spojitosti s příštím ročníkem Eurovize. Do tohoto boje se zapojila i řada významných osobností této západoevropské země jako Esther Hart, Getty Kaspers, André Rieu či samotný Duncan Laurence a rovněž vyjádřila podporu svým oblíbeným kandidátům na pořádání soutěže.\n\nVýběrové řízení hostitelského města oficiálně započalo 29. května 2019. Prostor k podání oficiální přihlášky do výběru dostali kandidáti v první fázi procesu, jež trvala do 12. června. Zapojilo se celkem devět měst: Amsterdam, Arnhem, Breda, Haag, ’s-Hertogenbosch, Leeuwarden, Maastricht, Rotterdam a Utrecht. Právě ta následně obdržela seznam nutných kritérií pro pořádání akce. Zájem o Eurovizi 2020 vyjádřila i jiná města, nakonec ale přihlášku nepodala. Město Zwolle odstoupilo z důvodu nedostatečné kapacity místní arény IJsselhallen. V případě města Enschede při německé hranici došlo k odstupu na podnět lokální vlády, jež akci odmítla finančně podpořit. K pořádání vlastní akce se původně přemýšlelo o využití jedenáctého hangáru tamějšího letiště.\n\nV období od 12. června do 10. července měla kandidátská města prostor na vytvoření podkladů a představení svých možností a plánů organizace soutěže. Během této fáze se mohla stále zapojit i další města, jiná pak z procesu vystoupit. Této druhé možnosti využila celkem čtyři města. Amsterdam zrušil svoji přihlášku z důvodu dalších pořádaných akcí v období Eurovize 2020. Z finančních obav odstoupilo i severobrabantské město Breda. Leeuwarden byl pak nucen odsoupit kvůli nedostatečné výšce stropu místní haly WTC Expo. Zájem o hoštění nakonec zrušilo i sídelní město Haag, jehož potenciální komplexy rovněž nejsou vhodné – velikostně dostačující stadión Cars Jeans Stadion postrádá střechu, přičemž její instalace by nebyla finančně výhodná, a zakrytí otevřené plochy Malieveld neodpovídá podmínkám organizace. Po odstupu začalo město ve výběrovém řízení podporovat nedaleký Rotterdam.\n\nZbývajících pět kandidátů – Arnhem, ’s-Hertogenbosch, Maastricht, Rotterdam a Utrecht – představilo své plány na oficiální ceremonii 10. července v holandském Hilversumu. Zástupci pořádajících vysílatelů 16. července představili zúžený výběr – Maastricht a Rotterdam – a zbylí kandidáti, Arnhem, ’s-Hertogenbosch a Utrecht, byli odmítnuti. Utrecht byl vyřazen kvůli pochybám o kapacitě města pořádat akci podobných rozměrů. Další aspekt, který rada vzala v potaz, byl záměr města zavést provizorní zastřešení nad otevřenou travnatou plochou Jaarbeurs a využít ji tak během soutěžních večerů. Město ’s-Hertogenbosch neuspělo kvůli nedostatečné výšce stropu arény Brabanthallen a malé kapacitě hotelových pokojů a zázemí pro návštěvníky.\n\nZástupci společnosti NPO posléze 17. července navštívili Maastricht, aby prodiskutovali detaily hoštění. O den později to samé učinili i v případě Rotterdamu. Dodatečné návštěvy a jednání o logistice proběhly v obou městech i na konci měsíce. Dne 9. srpna obdržela obě města zkontrolované podklady s požadavkem doplnění informací o místních sociálních programech, ostatních vedlejších pořádaných akcích a programových povoleních. V průběhu téhož měsíce byl kandidátům předložen koncept smlouvy, který Maastricht na rozdíl od Rotterdamu odmítl. Během speciálního přenosu televizí NPO 1 a NPO 2 bylo za vítěze oficiálně prohlášeno město Rotterdam.\n\nKaždoročně je v rámci pořádání soutěže vytvořena tzv. „Eurovizní vesnička“. Příznivci soutěže a její sponzoři navštěvují tento prostor s eurovizní tématikou v průběhu festivalu. Návštěvníci zde mohou sledovat živá vystoupení některých reprezentantů či přímé přenosy soutěžních večerů na velkých obrazovkách. Po tomto provizorním městečku jsou rozmístěny i obchody či stanoviště se zábavnými aktivitami. V Rotterdamu bude k Eurovizní vesničce využit jeden z největších otevřených prostor centra města, Binnenrotte. Ten se mimo jiné nachází v blízkosti architektonického divu Markthalu.\n\nS pořádáním Eurovize se pojí i zajištění prostor pro EuroClub, tedy noční klub využívaný pro soukromé akce účastníků soutěže či afterparty. Tohoto úkolu se ujal klub Maassilo, jež se nachází na nábřeži Maashaven Zuidzijde asi 10 minut od arény Rotterdam Ahoy, kde se uskuteční slavnostní večery. Zatímco Eurovizní vesnička je za poplatek otevřena veřejnosti, EuroClub mohou navštěvovat pouze akreditovaní fanoušci, delegáti a novináři.\n\nOficiální slogan Eurovize 2020, „Open Up“, byl představen 24. října 2019. Logo má pak reprezentovat vlajky všech 41 zúčastněných států podle toho, jak se chronologicky přidávaly do soutěže Eurovision Song Contest, jejíž první ročník se uskutečnil již v roce 1956. Tvorbu loga zajistila společnost CLEVER°FRANKE.\n\nVzhled pódia odhalila Evropská vysílací unie (EVU) v prosinci 2019. Designer stage, Němec Florian Wieder se zkušenostmi ve stejné disciplíně již z let 2011, 2012, 2015, 2017, 2018 a 2019, se nechal inspirovat sloganem „Open Up“ a tradiční plochou nizozemskou krajinou. Stejně jako v předchozích letech bude tzv. „green room“, tedy sekce pro delegace soutěžících států, opět umístěna uvnitř arény.\nSpolečnost Nederlandse Publieke Omroep (NPO) odtajnila jména tří moderátorů Eurovize 2020 4. prosince 2019. Stali se jimi herečka a televizní moderátorka Chantal Janzen, zpěvák a nizozemský komentátor eurovizních přenosů Jan Smit a zpěvačka Edsilia Rombley. Poslední jmenovaná již reprezentovala Nizozemsko na Eurovizi 1998 a 2007.\n\nZúčastněné státy si na rotterdamské radnici 28. ledna 2020 pomocí losu vybrali místo v prvním nebo ve druhém semifinále. Všech 35 semifinalistů bylo předem rozděleno do 5 skupin po sedmi na základě historických výsledků a pravidelné vzájemné podpory některých států pro zachování co největší objektivity či eliminace politického vlivu v rámci soutěže. Losu se zúčastnily státy tzv. „Velké Pětky“, jejíž členové postupují přímo do finále, a automaticky postupující NIzozemsko jako hostitel a předchozí vítěz. Zástupcům tak los určil, ve kterém semifinále budou hlasovat.\nDne 22. října 2019 oznámil šéf španělské delegace, že Evropská vysílací unie (EVU) jedná o případných změnách tradičního hlasovacího systému. Jeho řecký protějšek však 30. října přišel s informací o výsledku hlasování mezinárodních reprezentací týkající se této otázky – 80 % z nich se vyjádřilo pro zachování dosavadního způsobu.\n\nMedailonky, někdy také označovány jako pohlednice, jsou krátká videa, která představují každý stát před samotným vystoupením na eurovizní stagi. Jedná se o jeden z nezbytných úkolů účastnících se delegací a jejich přehrání zajišťuje čas na přípravu pódia mezi jednotlivými soutěžními čísly. Stejně jako v minulých letech mají medailonky danou tematiku. Každý reprezentant tak navštíví jednu část Nizozemska a s místními obyvateli vyzkouší některé z tradičních aktivit a zvyků. Téma se nese v duchu sloganu „Open Up“, v překladu \"„Otevři se“\".\n\nV rámci soutěžních večerů tradičně vystupují i jiní, častokrát místní hudební umělci. Většina účinkujících bude teprve oznámena. Během finálového klání se ale předvede symfonický orchestr mladých hudebníků. Tradiční úvodní přehlídku vlajek soutěžních zemí doprovodí patnáctiletý DJ Pieter Gabriel.\n\nNásledující země se soutěže zúčastní. Po roční pauze se do ní vrací Bulharsko a Ukrajina, naopak Maďarsko a Černá Hora tentokrát nenastoupí. Celkem se tak počet účastníků nezmění a zůstává na čísle 41.\n\nPrvního semifinále se zúčastní celkem 17 zemí. Odehraje se 12. května ve 21 hodin místního času. Kromě níže zmíněných států budou hlasovat diváci a poroty z Itálie, Německa, jež jsou členové automaticky kvalifikující se tzv. Velké Pětky, a Nizozemska, které rovněž jako hostitel a vítěz předchozího ročníku postupuje přímo do finále. Rozhodl o tom los, který proběhl na konci ledna a který také určil, v jaký den a v jaké polovině jednotliví soutěžící vystoupí.\nDruhého semifinále se zúčastní celkem 18 zemí. Odehraje se 14. května ve 21 hodin místního času. Kromě níže zmíněných států budou hlasovat diváci a poroty ze tří zemí tzv. Velké Pětky, konkrétně Francie, Spojeného království a Španělska.\nFinále se zúčastní celkem 26 zemí – 20 postupujících z obou semifinále, členové automaticky postupující tzv. „Velké Pětky“ a hostitel a vítěz předchozího ročníku, Nizozemsko. Odehraje se 16. května ve 21 hodin místního času.\nPodmínkou pro účast na soutěži je aktivní členství v Evropské vysílací unii (EVU), daný stát je tak schopný soutěž vysílat.\n\n\n\n\n\n\n\n\n\n\n\n\nKaždá zúčastněná země si svého reprezentanta a píseň může vybrat dle své volby. Všechny skladby musí být zveřejněny nejpozději do 9. března 2020.\n\n\nEurovision Song Contest 2020 je koprodučním projektem tří navzájem si blízkých vysílacích společností AVROTROS, Nederlandse Omroep Stichting (NOS) a Nederlandse Publieke Omroep (NPO), přičemž každá z nich má na starosti jinou oblast. Funkce výkonných producentů zastávají Sietse Bakker a Inge van de Weerd společně se svými zástupci Emilie Sickinghe a Jessicou Stam. V srpnu 2019 byla rovněž oznámena jména režisérů všech tří přenosů, Marnix Kaart a Marc Pos, šéfem vysílání se stal Gerben Bakker. Cornald Maas se pak ujal role kreativního poradce. Na pozici výkonného supervizora Eurovize se naposledy od roku 2011 objeví Jon Ola Sand. Od následujícího roku ho nahradí Martin Österdahl.\n\nV červenci 2019 podepsali zástupci Evropské vysílací unie (EVU) a společnosti Netflix smlouvu udělující práva této americké firmě zveřejnit přenos Eurovision Song Contest 2020 ve Spojených státech.\n\n"}
{"id": "1477892", "url": "https://cs.wikipedia.org/wiki?curid=1477892", "title": "Opačná kategorie", "text": "Opačná kategorie\n\nV teorii kategorií, oboru matematiky, je opačná kategorie či duální kategorie formula_1dané kategorie formula_2utvořena obrácením morfismů, tj. výměnou zdroje a cíle každého morfismu. Dvojnásobná výměna dává původní kategorii, takže opak opačné kategorie je původní kategorie. Symbolicky: formula_3\n\n\n\nOpak zachovává součiny:\n\nOpak zachovává funktory:\n\nOpak zachovává řezy:\n\n"}
{"id": "1477893", "url": "https://cs.wikipedia.org/wiki?curid=1477893", "title": "Leopold Günther", "text": "Leopold Günther\n\nLeopold Günther (24. března 1861, Velký Šenov – 24. října 1935, tamtéž) byl sudetoněmecký hudební skladatel a učitel hudby působící v Prachaticích. \n\nLeopold Günther pocházel se svojí rodinou ze Šluknovského výběžku. Oženil se s dcerou státního úředníka původem z Bohušovic nad Ohří, která byla rovněž sudetská Němka. Oba dva se později přestěhovali do Prachatic, kde Günther vyučoval na prachatickém gymnáziu hudbu. V Prachaticích žil Günther celkem dvacet roků, ke konci svého pobytu byl také ředitelem místního studentského domu pro německé studenty (dnes Základní škola Prachatice, Zlatá stezka 240). Později se přestěhoval do Freistadtu v Horních Rakousech a Salzburgu. Během svého pobytu v rakouském městě složil hudbu pro divadelní hru svého syna, Královnu květin. Kromě toho Günther napsal i řadu básní, které byly později v České republice vydány prostřednictvím Kohoutího kříže. Na stáří se odstěhoval zpět do svého rodného města, kde zemřel.\n"}
{"id": "1477895", "url": "https://cs.wikipedia.org/wiki?curid=1477895", "title": "Římskokatolická farnost Pohorská Ves", "text": "Římskokatolická farnost Pohorská Ves\n\nŘímskokatolická farnost Pohorská Ves je územním společenstvím římských katolíků v rámci českokrumlovského vikariátu českobudějovické diecéze.\n\nPohorská Ves byla původně odlehlou dřevařskou osadou. Ta byla založena v roce 1769 a původně se jmenovala \"Theresiendorf\", což bylo do češtiny překládáno jako \"Terčí Ves\". Tehdy šlo spíše o samotu, protože celou zástavbu tvořily toliko dva domy. Vesnice se však začala záhy rozrůstat. V roce 1785 zde byla zřízena lokálie. Kostel byl vysvěcen spolu se hřbitovem 30. září 1787. V roce 1856 byla z lokálie vytvořena samostatná farnost.\nFarnost je administrována ex currendo z Kaplice.\n\n"}
{"id": "1477896", "url": "https://cs.wikipedia.org/wiki?curid=1477896", "title": "Úsek H-42 lehkého opevnění vz. 37", "text": "Úsek H-42 lehkého opevnění vz. 37\n\nÚsek H-42 je úsek čs. lehkého opevnění vzor 37 vybudovaný od 22. 9. 1937 do 4. 12. 1937 jihozápadně od Prachatic jako součást Prachatické uzávěry.\n\nÚsek lehkého opevnění H-42 Prachatice je situován jihozápadně od Prachatic ve směru na Albrechtovice. Podle původního záměru měly být součástí úseku H-42 i lehké objekty později vytvořeného (po 12. září 1937) úseku H-33, který tvoří uzávěru silnice z Libínského Sedla do Prachatic. Celkem byla naplánována výstavba 40 objektů. Poloha objektů úseku H-42 využívá nadmořské výšky terénu Šumavského podhůří, zejména okolí Albrechtovického kopce (839,4 m n. m.) a Libína (1093 m n. m.). Objekty jsou situovány v nadmořské výšce od 734 do 846 m n. m. Ve výsledném a dochovaném stavu úsek tvoří 16 objektů nového typu vz. 37, z toho: 1 objekt B-100, 1 objekt A-120, 1 objekt A-140, 6 objektů A-160, 4 objekty A-180, 1 objekt C-2 a 2 objekty D-2 U objektu č. 35 typu C se dodavatelské firmě nepodařilo obstarat předepsaný plech na zastřešení. Vojenský stavební dozor kpt. pěchoty Soběslav Koblic proto dne 13. 10. 1937 žádal ŘOP o povolení rozestavěný objekt zastřešit vyklenutým železobetonem, protože stěny již byly dokončeny. Proto VSD žádal ŘOP o instrukce \"a/ Jaká bude tloušťka stropu, b/Jakým způsobem se spojí klenba se svislým zdivem, c/ Jak bude strop armován, d/Zdali může býti strop rozšířen nad část objektu, ve které jsou schody.\" Na pořízených kontrolních kostkách byla destruktivními zkouškami prováděnými v Kloknerově ústavu v Praze (Výzkumný a zkušební ústav hmot a konstrukcí stavebních (při ČVUT)) zjištěna krychelná pevnost použitého betonu od 247 do 486 kg/cm² (45 MPa) podle ČSN 1039:1935. Vojenská správa požadovala krychelnou pevnost 450 kg/cm² a za nedodržení snižovala cenu za provedení stavby. Všechny objekty byly podle plánu postaveny (včetně původně plánovaných objektů úseku dodatečně zařazených do úseku H-33) a dochovaly se do současnosti.\nÚsek byl plánován a realizován jako součást obrany jihozápadní hranice Československa s Německou říší zajišťované I. armádním sborem Československé armády. Úsek byl v terénu vytýčen v květnu 1937 velitelem 9. pěší brigády plk. gšt. Františkem Lančem a měl původně zahrnovat 40 lehkých objektů postavených v délce 12 km. Takticky byl určen pro zachycení útoku Wehrmachtu na Prachatice a dále na Strakonice a Písek. Výstavba byla naplánována po obou stranách kóty 1096 Libín, kde měl úsek palbou přetínat silnici z Volar do Prachatic. V době plánování a výstavby tvořil první linii lehkého opevnění ve směru na Prachatice. Výstavbou později plánovaných úseků bezprostředně při čs.-německé hranici se úseky H-42 a H-33 staly druhou linií (sledem) lehkého opevnění a změnilo se tak i taktické určení obou úseků v kontextu zamýšlené strategie a taktiky čsl. armády po mobilizaci v prostoru Prachatic.. Vzhledem k předpokládanému směru úderu Wehrmachtu z jihozápadu prachatická uzávěra měla přispívat ke zdržení útoku na Prahu a na pražskou čáru.\nV době výstavby úseku H-42 byla nejbližší vojenská posádka v Prachaticích v Žižkových kasárnách, kde byla dislokována část (rota) hraničářského praporu 4 z Vimperka. Tyto jednotky zajišťovaly v rámci výstavby pouze pochozí hlídky a logistiku (činnost vojenského stavebního dozoru). Vlastní ochranu hranice zajišťovala v politickém okrese Prachatice (Strakonice a Vimperk) v době míru družstva stráže obrany státu (SOS) z praporu 10 se sídlem ve Strakonicích, jehož velitelem byl pplk. Jaroslav Rejžek z velitelství 10. pěší brigády.\n\nVelitelství ženijního vojska I. sboru vyzvalo k účasti na soutěži o výstavbu úseku v červenci 1937 šest prověřených stavebních firem, z nichž jedna účast odmítla. Podmínkou bylo provedení stavby 39 lehkých objektů ve lhůtě 90 dnů, maximálně do 31. 10. 1937 (40. objekt byl do projektu zahrnut až po zadání prací). Jako vojenský stavební dozor (VSD) byl určen kpt. pěch. Soběslav Koblic z pěš. pluku 11 a technikem dozoru byl určen čet.asp. Ing. František Svoboda (od podzimu 1937 ppor. prez. služby) z ženijního pluku 5. \nZe soutěže o zadání výstavby úseku vyšla vítězně firma Arch. František Fína v Plzni, která nabídla nejnižší cenu 836 749,34 Kč. Po schválení výběru ŘOP byla stavba vítězné firmě zadána dne 29. 7. 1937 a 2. 8. 1937 jí bylo předáno staveniště. Před zahájením prací ještě došlo k upřesnění podmínek a navýšení počtu objektů na 40.V průběhu výstavby došlo k souhře technických a organizačních obtíží. Vybraná firma sice nabídla nejnižší cenu za zhotovení úseku v původním rozsahu (tedy včetně dosud neplánovaného úseku H-33), ale neměla dostatečné manažerské schopnosti a zkušenosti. Nedokázala zajistit potřebný počet dělníků české národnosti (nebo německých odpovídajících bezpečnostním požadavkům), protože poměry na jihozápadní hranici se dramatizovaly sílícími provokacemi henleinovských bojůvek a Sudetoněmeckého Freikorpsu. Kromě toho zadržovala dělníkům příplatky za přesčasy, které byly vzhledem k termínu zhotovení díla a technologickému požadavku na kontinuální betonáž nezbytné. Vznikl konfliktní vztah majitele firmy k vojenskému stavebnímu dozoru i k vlastním zaměstnancům. Dalším faktorem průtahů ve výstavbě objektů byly velmi nepříznivé geografické a dopravní podmínky, protože staveniště bylo dostupné pouze nezpevněnými komunikacemi vedoucími z Prachatic do strmého kopce (nadmořská výška Prachatic je 561 m n. m.). Deštivý podzim roku 1938 tyto problémy ještě umocnil.\nPostupně též narůstaly neshody mezi důstojníky stavebního dozoru – kpt. Koblicem a ppor. prez. služby Ing. Svobodou. Konflikt vyvrcholil na konci října 1937, kdy si na kpt. Koblice stěžovala stavební firma, technik Svoboda i mužstvo vojenského stavebního dozoru. Šetření zpravodajských orgánů I. armádního sboru prokázalo, že se kpt. Koblic dopustil řady přečinů, např. že se stravoval v kuchyni mužstva, aniž za stravu platil. 15. 11. 1937 byl proto odvelen nazpět k pěšímu pluku 11 a nahrazen por. žen. Ing. Otakarem Gráfem, který byl zároveň vojenským stavebním dozorem úseku H-33. Technikem obou úseků zůstal ppor. Ing. Fr. Svoboda.\n\nVzhledem k narůstajícím průtahům ve výstavbě objektů H-42 velitel ženijního vojska I. sboru rozhodl 12. září 1937 o odejmutí části objektů firmě Fína: nejprve 10, následně 14 a nakonec 24 objektů. Z odejmutých objektů na východním křídle původního úseku H-42 byl vytvořen nový úsek H-33. Výstavba úseku H-33 byla svěřena firmě Jenč, Hladeček a Kroft, která úspěšně realizovala výstavbu 19 objektů úseku E-21 Čerňovice a 47 objektů úseku E-22 Stříbro. I za této redukce počtu objektů se podařil staviteli Fínovi dokončit konečný počet 16 objektů (původně číslovaných jako č. 24 – 39) až 4. 12. 1937 a část objektů byla betonováno po sjednané mezní lhůtě předání do konce října. Firma \n\nPo mobilizaci byly k dislokaci do úseků Prachatické uzávěry určeny jednotky 5. divize, jejímž velitelem byl brigádní generál Bedřich Neumann. Původně Hraniční oblast 31. Obranu zajišťoval pěší pluk 11. Úkolem 5 divize byla obrana hlavního obranného postavení na západ od toku Vltavy u Zlaté Koruny po Stachy o celkové délce 98 km. Druhé obranné postavení v úseku Netolice-Hluboká zajišťoval pěší pluk 51. Druhé obranné postavení v úseku Lhenice - Libínské Sedlo zajišťoval záložní pěší pluk 61 pěšího pluku 11 z Písku.V Prachaticích bylo také velitelské stanoviště pěšího pluku 61. \n\nPo Mnichovské dohodě byly Prachatice přičleněny k Německé říši.Podobně i úseky H-42 a H-33 jsou názorným příkladem toho, jak německá vojenská a politická správa prosazovala po 1. říjnu 1938 korigování území původně stanoveného k odstoupení Německé říši podle místních politických, dopravních, vojenských a geografických podmínek. Objekty obou úseků H-42 a H-33 s výjimkou 9 objektů č. 1 – 9 byly zahrnuty do území, které ČSR byla nucena odstoupit podle Mnichovské dohody. Z mapy opevnění je zřejmé, že zcela osamocené objekty východního křídla Prachatické uzávěry se staly z vojenského hlediska zcela bezcennými. Toto řešení vedlo k úplnému zachování řopíků, které připadly na území Velkoněmecké říše. 9 objektů u obce Jelemek bylo po 15. březnu 1939, kdy jejich území přešlo do Protektorátu německou vojenskou správou zničeno.Do historie obou úseků spadá i vyúčtování nákladů obou stavebních firem, ke kterému došlo paradoxně až v květnu 1939, tedy po vytvoření Protektorátu Čechy a Morava a po okupaci bývalé ČSR nacistickým Německem, které tyto objekty měly zabránit. Firmě Fína byl zaplacen doplatek za úsek H-42 389 109,50 Kč a firmě F. Jenč, F. Hladeček a F. Kroft za úsek H-33 1 553 239,71 Kč. \n\nVzhledem k poloze směrem k hranici se Spolkovou republikou Německo byl úsek H-42 (stejně jako úsek H-33) po roce 1948 zahrnut do československého opevnění během studené války jako součást obrany státní hranice. V rámci reaktivace řopíků na nich byly provedeny úpravy pro boj v podmínkách jaderné války. Úsek H-42 (stejně jako H-33 a úseky v okolí Volar) se stal součástí obranné linie zajišťované 62. motostřeleckým plukem dislokovaným od 1.10.1958 do 1. 11. 1991 v Prachaticích (jeho předchůdcem byl 62. střelecký pluk dislokovaný tamtéž),který byl součástí 15. motostřelecké divize v Českých Budějovicích.Objekty úseků H-42 i H-33, které nebyly likvidovány v průběhu II. světové války prošly v 50. a 60. tzv. protiatomovými úpravami.Úprava spočívala v čistění a bílení vnitřních stěn objektu a vytvoření záhozu zeminou na vchodové straně. Pro instalované filtroventilační zařízení byl vyzděn cihlový komínek. Zemina na týlové straně si vyžádala vložení vchodové chodbičky z betonových prefabrikátů. Československá lidová armáda k reaktivaci objektů v padesátých letech využívala původní předválečnou výzbroj a vybavení. Plošné zavádění nového čs. univerzálního kulometu UK vz. 59 od roku 1961 vedlo k vývoji nové lafety označované UL1, která zbraň vyvažovala pružinou. Kromě úpravy LO 37 byla v okolí Prachatic budována stálá ženijní opevnění, zejména úkryt ženijní ÚŽ-6. Tyto práce zajišťovala zejména ženijní rota 62. motostřeleckého pluku v jeho záložních prostorech ve Zbytinách a ve VVP Boletice.\n\nDokumentace a prezentace objektů lehkého opevnění je zejména po roce 1989 předmětem zájmu dobrovolníků, amatérských badatelů a výzkumníků, jejichž přínos pro výzkum čs. lehkého opevnění v kontextu historie pohraničí je značný. Oba prachatické úseky jsou důležitým dokladem o historii města Prachatic a jeho okolí od roku 1918. V širším kontextu patří k hmotným dokladům o proměnách česko-německého pohraničí v době historických mezníků do roku 1938, v letech 1938 – 1945 a v letech 1948 – 1989.\n\nBudování a problematice čs. opevnění v letech 1935 – 38 je věnována rozsáhlá odborná literatura. Významným tématem je výzkum opevnění na Šumavě před rokem 1938 i po roce 1945, jehož výsledky jsou publikované v renomovaných nakladatelstvích a jehož autory jsou vojenští („pevnostní“) historici zaměřující se na čs. pohraniční fortifikaci.\n\nPo roce 1989 se lehké objekty staly předmětem profesionálního i amatérského zájmu, na který navazuje „pevnostní turistika“ a pořádání prezentací opevnění a významných událostí spojených s opevňovacími pracemi a záříjovou mobilizací v roce 1938. S ohledem na politické souvislosti se oba úseky lehkého opevnění u Prachatic dochovaly bez destrukce v době německé okupace (jako tomu bylo u úseků tvořících ústupové příčky a vojenské opevnění Prahy). Zatím zde vzniklo jedno muzeum v objektu H-33/10/A-140N (tedy na sousedním úseku H-33). Nezajištěné a nevyužívané řopíky jsou i bezpečnostním a hygienickým rizikem, které se snaží Město Prachatice a další obce řešit.\n\n\n\n"}
{"id": "1477897", "url": "https://cs.wikipedia.org/wiki?curid=1477897", "title": "Kostel Nanebevzetí Panny Marie (Hradec Králové)", "text": "Kostel Nanebevzetí Panny Marie (Hradec Králové)\n\nKostel Nanebevzetí Panny Marie v Hradci Králové je barokní rektorský kostel, který stojí na Velkém náměstí v Hradci Králové, kde stavebně navazuje na jezuitskou kolej.\n\nKostel postavili příslušníci jezuitského řádu v letech 1654–1666 podle plánů architekta a člena řádu Carla Luraga.\n\nV roce 1762 kostel nejprve vyrabovali pruští vojáci, načež jej silně poškodil požár. Již v roce 1765 ho však obnovil stavitel František Kermer a téhož roku došlo i k jeho novému vysvěcení.\n\nPo zrušení jezuitského řádu papežem Klementem XIV. v roce 1773 přešel kostel do majetku armády a stal se posádkovým kostelem. Když ho armáda začala v roce 1857 opravovat, opět vyhořel.\n\nV roce 1900 připadl kostel opět jezuitům, kteří jej zcela opravili.\nKostel je jednolodní stavba s párově uspořádanými bočními kaplemi a bohatě zdobeným průčelím se dvěma postranními věžemi. Loď je 40 m dlouhá, 20 m široká a 20,3 m vysoká. Lucerna dosahuje do výše 30 m.\n\nVstup do kostela je umístěn v severním průčelí, v jehož výklencích stojí od roku 1704 sochy sv. Ignáce, sv. Františka Xaverského, sv. Aloise a sv. Stanislava. Hlavním vchodem se vchází do předsíně, nad níž je umístěn kůr se vzácnými dvoumanuálovými barokními varhanami z roku 1765, které postavil kralický varhanář Josef Streussel (1732–1776).\n\nPůdorys kostela je odvozen ze základního jezuitského typu chrámu Il Gesù.\n\n"}
{"id": "1477901", "url": "https://cs.wikipedia.org/wiki?curid=1477901", "title": "Robert Příhoda", "text": "Robert Příhoda\n\nRobert Příhoda (12. července 1857, Prešpurk, Rakousko–17. února 1903, Vídeň, Rakousko-Uhersko) byl rakousko-uherský architekt.\n\nRobert Příhoda se narodil v Prešpurku (dnešní Bratislavě) do vojenské rodiny. Studoval na Českém vysokém učení v Praze a později na Technické univerzitě ve Vídni. Poté navštěvoval Akademii výtvarných umění ve Vídni, kde spolupracoval s Friedrichem von Schmidtem. S ním se také podílel na výstavbě vídeňské radnice. V roce 1885 si založil firmu spolu s Josefem Němčekem (Příhoda & Němček). Od roku 1887 byl členem Rakouského sdružení inženýrů a architektů (\"Österreichischer Ingenieur- und Architekten-Verein\") a o rok později vstoupil i do Sdružení výtvarných umělců ve Vídni. Byl představitelem pozdního historismu; rád se ve svých stavbách inspiroval např. renesanční architekturou.\n\nByl architektem řady staveb ve Vídni (především městských domů). Na území dnešní České republiky navrhl např. vilu Tereza a vilu Vyšehrad v Karlových Varech, nebo budovu prachatického gymnázia. \n"}
{"id": "1477902", "url": "https://cs.wikipedia.org/wiki?curid=1477902", "title": "Kostelní náměstí (Prachatice)", "text": "Kostelní náměstí (Prachatice)\n\nKostelní náměstí je veřejné prostranství v historickém středu Prachatic v Jihočeském kraji. Leží na stejné parcele jako hlavní Velké náměstí v Městské památkové rezervaci Prachatice. Naopak s Malým náměstím ho spojuje Dolní brána.\n\nNáměstí vzniklo v polovině 15. století po vestavbě bloku měšťanských domů, která zmenšila plochu hlavního náměstí a naopak dala spolu s Poštovní a Křišťanovou ulicí vzniknout náměstí Kostelnímu. Na jedné z tabulek, jež byly objednány v roce 1894, je uveden název Kirchenplatz, avšak německé jméno náměstí se na plánu města z roku 1837 neobjevuje.\n\nNeodmyslitelnou součást náměstí tvoří kostel sv. Jakuba Většího, u jehož čelní strany roste javor klen, jež se sem pravděpodobně dostal jako náletová rostlina. Dalšími památkami jsou domy čp. 28 a 29 (tzv. Heydlův dům) se zdobenými štíty s cimbuřím a sgrafity.\n\nV roce 2000 spolu s rekonstrukcí Velkého náměstí proběhla i úprava náměstí Kostelního, a to spolu se záchranným archeologickým výzkumem.\n"}
{"id": "1477903", "url": "https://cs.wikipedia.org/wiki?curid=1477903", "title": "Křížová cesta svatého Petra a Pavla (Prachatice)", "text": "Křížová cesta svatého Petra a Pavla (Prachatice)\n\nKřížová cesta svatého Petra a Pavla je křížová cesta v Prachaticích. Začíná u krajinné památky křemenný val Žižkova skalka a dále se ubírá členitým terénem s výhledem na město ke stejnojmennému hřbitovnímu kostelu. Na cestě se dochovalo deset zastavení s vyobrazením světců ve výklencích. Nechybí ani obraz svatého Jakuba Většího s barokní mušlí s odkazem na gotický chrám v Kostelní ulici v centru města Prachatice. Jednotlivá vyobrazení Kristova utrpení se dochovala v připomínce na Jeruzalém.\n\n\n"}
{"id": "1477930", "url": "https://cs.wikipedia.org/wiki?curid=1477930", "title": "Neumanneum", "text": "Neumanneum\n\nNeumanneum je dům v Neumannově ulici č. 142 v Prachaticích. Původní měšťanský dům byl přeměněn na klášter Johanou Neumannovou, od roku 1860 v něm sídlilo i dívčí praktikum, sirotčinec. V současnosti (rok 2019) patří sestrám boromejkám a v jeho prostorách je umístěna Galerie sv. Jana Nepomuka Neumanna, Galerie matky Vojtěchy a Galerie smíření a hledání nových cest. Měšťanský dům čp. 142 je kulturní památkou podle § 2 a 42 zákona č. 20/1987 Sb. O státní památkové péči. Památková ochrana se vztahuje i na část areálu. \n\nRenesanční měšťanský dům č. 142 v Horní ulici přiléhal k středověkým městským hradbám. V 19. století patřil rodině Neumannových. Prošel významnými stavebními přestavbami v druhé polovině 19.století, kdy byl přeměněn na klášter, došlo k vybudování kaple v neogotickém stylu a kvůli rozšíření školy byly přikoupeny další dva domy, které byly propojeny do jednoho komplexu. Jedním z nich byl dům č. 144, který byl rovněž dvoupodlažní, a měl průčelí zdobená sgrafity. Novogotické průčelí bylo přebudováno v roce 1937. V roce 1945 v něm byli soustředěni obyvatelé německé národnosti před odsunem. Sestry boromejky vlastnily dům až do roku 1975, poté ho musely na nátlak totalitního komunistického režimu opustit. V objektu byl umístěn domov důchodců, v kapli byla vytvořena „Selská jizba“. K opětovnému slavnostnímu vysvěcení kaple a předání sestrám boromejkám došlo v roce 1992. Následně došlo k velké rekonstrukci objektu.\n\nDominantní částí průčelí komplexu je kaple. Její prostor je ve zdivu a průčelí komplexu domů ohraničen odstupňovanými opěrnými pilíři krytými stříškou. V spodní části mají pilíře charakter renesančních sloupků s krycími deskami. Původní rozložení dvoupodlažního domu je ponechanými římsami, jež oddělují jednotlivá patra. Přerušeny jsou v oblasti dvou výrazných novogotických oken, která zaujímají dvě patra.Každé z dvoudílných oken tvoří dvě jeptišky a trojlisté rozety. Nad okny je umístěna jednoduchá rozeta kruhového tvaru. Vstupní portál je jednoduchý, ukončený půlkulatým obloukem.\n\nZ renesančního období se dochovaly dvoupodlažní sklepy a přízemí, které jsou částečně zaklenuty. Zadní trakt ve zdivu obsahuje hradbu. Kaple je zaklenuta jednoduchou křížovou klenbou, jež dosedá na válcové sloupky ukončené hlavicí s krycí deskou. Hlavice má výrazný vegetabilní dekor.\n\n\n\n"}
{"id": "1477931", "url": "https://cs.wikipedia.org/wiki?curid=1477931", "title": "Zlatá stezka (Prachatice)", "text": "Zlatá stezka (Prachatice)\n\nZlatá stezka je název ulice v jižní části Prachatic. Vede v Městskou památkovou rezervací Prachatice od středu města (od Solní ulice směrem na jih až k okraji města u kaple Panny Marie Loretánské a Lázní Svaté Markéty. Tvoří osu tzv. Horního předměstí. Pojmenována je podle historické Zlaté stezky. \n\nUlice se vyvinula z původní silnice, která směřovala z Prachatic směrem k městu Pasov v Německu. Vznikla ještě před existencí jakýchkoliv psaných nebo mapových záznamů; poprvé je na mapě doložena jako ulice v roce 1837, nicméně ještě bez názvu. Její význam vzrostl na přelomu 19. a 20. století, kdy došlo k poměrně rychlému rozvoji města po zavedení železnice. Nová výstavba byla realizována především na předměstích, a tedy i kolem dnešní ulice Zlatá stezka. Jako \"Pasovská ulice\" (německy \"Passaugasse\") byla zaznamenána v roce 1896 po dokončení budovy prachatického gymnázia, které na ní bylo postaveno. To označovalo konec města, ale jen krátce, neboť o nedlouho později zde vznikl domov studentů (dnes základní škola). V téže době zde také vznikla řada vil (např. Zwickerova vila). \n\nV roce 1918 byla rozdělena na dvě ulice, a to \"Gymnazijní\"/\"Gymnasiumstrasse\" (od centra po gymnázium) a \"Zlatá stezka/Goldener Steig\" (od gymnázia dále na jih). Oba názvy byly používány stejně i po připojení Prachatic k Německu po Michovské dohodě. Až v roce 1947 byl název změněn pro oba názvy na \"Na zlaté stezce\". Později z ní byla vyčleněna Solní ulice (pro část v historickém jádru města). Název \"Zlatá stezka\", který začal být později prakticky užíván se používá do současné doby.\n\nPůvodně ulice sloužila pro dopravu z Prachatic směrem k Volarům; v 90. letech 20. století však byla vybudována přeložka (ul. \"Nebahovská\"), následně byla původní ulice Zlatá stezka zaslepena a oddělena od nové přeložky svodidlem a zátarasy. \n\n"}
{"id": "1477934", "url": "https://cs.wikipedia.org/wiki?curid=1477934", "title": "John Manners, markýz z Granby", "text": "John Manners, markýz z Granby\n\nJohn Manners, markýz z Granby (\"John Manners, Marquess of Granby\") (2. ledna 1721, Kelham Hall, Anglie – 18. října 1770, Scarborough, Anglie) byl britský generál, dvořan a politik ze šlechtického rodu Mannersů. Za sedmileté války patřil k úspěšným britským vojevůdcům v Evropě, jako válečný hrdina byl poté populárním členem vlády. Jako nejstarší syn a dědic 3. vévody z Rutlandu užíval celý život titul \"markýz z Granby\", zemřel ještě před otcem a titul vévody zdědil až jeho syn Charles (1754-1787), pozdější místokrál v Irsku.\n\nNarodil se na rodovém sídle \"Kelham Hall\" v hrabství Nottinghamshire jako nejstarší syn 3. vévody z Rutlandu a jeho manželky Bridget Sutton (jméno Sutton pak přijali Mannersové v jedné z vedlejších linií). Studoval v Etonu a Cambridge, v letech 1740-1742 podnikl kavalírskou cestu po Evropě, navštívil také Turecko. Od mládí zároveň sloužil v armádě, na podporu boje proti jakobitskému povstání postavil na vlastní náklady vojenskou jednotku a získal hodnost plukovníka (1745). V roce 1741 byl poprvé zvolen do Dolní sněmovny a poslancem zůstal až do své smrti.\n\nV roce 1755 byl povýšen na generálmajora, za sedmileté války po smrti 3. vévody z Marlborough odjel do Evropy a jako velitel jezdectva se připojil ke generálu Sackvillovi. S ním se brzy dostal do kompetenčních sporů a v roce 1759 jej nahradil na postu vrchního velitele britského kontingentu v Německu. Vynikl v bitvě u Warburgu a pak v několika dalších střetnutích s francouzskou armádou. Jako jeden z prvních prosazoval, že kvalitní bojeschopná armáda musí mít především dostatek proviantu, a jeho zájem o prosté vojáky spolu s vítěznými bitvami zvyšoval jeho popularitu. Ve funkci náměstka generálního polního zbrojmistra (1759-1763) se stal členem vlády a od roku 1760 byl členem Tajné rady.\n\nPo sedmileté válce se do Anglie vrátil jako hrdina a ve funkci generálního polního zbrojmistra (1763-1770) zůstal členem vlády. V tomto úřadu setrval v několika kabinetech, a i když vždy nesdílel vládní stanoviska premiérů, jeho popularita ve společnosti mu umožnila zůstat ve funkci i přes několik výměn na postu premiéra. Od roku 1764 byl zároveň lordem-místodržitelem v hrabství Derby a v letech 1766-1769 vrchním velitelem armády. Politicky mu uškodilo angažmá ve Wilkesově aféře a v letech 1769-1770 odstoupil z vrchní velení armády i z funkce ve vládě. Odchod z vysokých funkcí zhoršil jeho finanční situaci, začali na něj doléhat věřitelé a v roce 1770 nakonec ani neuspěl ve volbách do Dolní sněmovny. Zemřel téhož roku v lázních Scarborough ve věku 49 let.\n\nV roce 1750 se oženil s Frances Seymour (1728-1761), dcerou nejvyššího štolby 6. vévody ze Somersetu. Měli spolu čtyři děti, nejstarší syn John (1759-1760) zemřel v dětství. Dědicem titulů byl druhorozený syn Charles (1754-1787), který byl později místokrálem v Irsku. Nejmladší syn Robert (1758-1782) byl v letech 1780-1782 členem Dolní sněmovny, ale zasedání parlamentu se nikdy nezúčastnil, protože sloužil u námořnictva. Zemřel na následky zranění v Karibiku v hodnosti kapitána byl pohřben do moře.\n\n\n\n"}
{"id": "1477935", "url": "https://cs.wikipedia.org/wiki?curid=1477935", "title": "Charles Manners, 4. vévoda z Rutlandu", "text": "Charles Manners, 4. vévoda z Rutlandu\n\nCharles Manners, 4. vévoda z Rutlandu (\"Charles Manners, 4th Duke of Rutland, 4th Marquess of Granby, 12th Earl of Rutland, 4th Baron Manners of Haddon\") (15. března 1754 – 24. října 1787, Dublin, Irsko) byl britský státník a dvořan ze šlechtického rodu Mannersů. Od mládí se angažoval v politice jako stoupenec whigů, s titulem vévody z Rutlandu byl od roku 1779 členem Sněmovny lordů. Zastával funkce ve vládě a v letech 1784-1787 byl místokrálem v Irsku.\n\nNarodil se jako nejstarší syn generála markýze z Granby, po matce Frances Seymour (1728-1761) byl synovcem 7. vévody ze Somersetu. Studoval v Etonu a Cambridge, v letech 1774-1779 byl členem Dolní sněmovny za stranu whigů. V roce 1779 zdědil titul vévody z Rutlandu a vstoupil do Sněmovny lordů, v letech 1779-1787 byl zároveň lordem-místodržitelem v Leicesteru. V obou komorách parlamentu stál v opozici proti Northově vládě, přičemž profitoval na vzájemně prospěšném přátelství s rodinou Pittů. V roce 1782 obdržel Podvazkový řád a od roku 1783 byl členem Tajné rady. Ve funkci nejvyššího hofmistra vstoupil v roce 1783 do vlády hraběte ze Shelburne, což se setkalo s nesouhlasem Jiřího III. a vévody z Graftonu. Po pádu Shelburnova kabinetu se připojil k vládě svého přítele W. Pitta mladšího a stal se lordem strážcem tajné pečeti (1783-1784). V letech 1784-1787 byl místokrálem v Irsku. Ve spolupráci s Pittem se mu podařilo realizovat vládní záměry v Irsku a přes odpor opozice získal jako místokrál značnou popularitu, mimo jiné díky své přátelské povaze. Cestou po severním Irsku se v létě 1787 zhoršil jeho zdravotní stav a zemřel následkem tuberkulózy v říjnu téhož roku.\n\nV roce 1776 se oženil s Mary Somerset (1756-1831), dcerou 4. vévody z Beaufortu. Měli spolu šest dětí, dědicem titulů byl nejstarší syn John Manners, 5. vévoda z Rutlandu (1778-1857), další synové lord Charles Manners (1780-1855) a lord Robert Manners (1781-1835) dosáhli v armádě hodnosti generála a zasedali v Dolní sněmovně.\n\nKromě politické kariéry pokračoval v rodinné tradici shromažďování uměleckých sbírek a podílel se také na stavebních úpravách rodového sídla \"Belvoir Castle\".\n\n\n"}
{"id": "1477936", "url": "https://cs.wikipedia.org/wiki?curid=1477936", "title": "John Manners, 7. vévoda z Rutlandu", "text": "John Manners, 7. vévoda z Rutlandu\n\nJohn Manners, 7. vévoda z Rutlandu (\"John James Robert Manners, 7th Duke of Rutland, 7th Marquess of Granby, 15th Earl of Rutland, 7th Baron Manners of Haddon\") (13. prosince 1818, Belvoir Castle, Anglie – 4. srpna 1906, Belvoir Castle, Anglie) byl britský státník ze šlechtického rodu Mannersů, patřil k významným osobnostem Konzervativní strany 19. století. Celkem čtyřicet let byl poslancem Dolní sněmovny, v různých funkcích byl členem šesti vlád. Během své politické dráhy byl známý jako lord John Manners, titul vévody zdědil až v roce 1888. Byl rytířem Podvazkového řádu, proslul také jako spisovatel.\n\nNarodil se na hlavním rodovém sídle \"Belvoir Castle\" (Leicestershire) jako čtvrtý syn 5. vévody z Rutlandu (dva nejstarší bratři zemřeli v dětství), po matce Elizabeth Howardové (1780-1825) byl vnukem 5. hraběte z Carlisle. Studoval v Etonu a Cambridge, v roce 1841 byl poprvé zvolen do Dolní sněmovny Již ve 40. letech 19. století se zařadil mezi vlivné členy strany toryů, respektive Konzervativní strany, a zabýval se problematikou průmyslu a obchodu. V roce 1852 byl jmenován členem Tajné rady a v Derbyho vládách třikrát zastával funkci ministra veřejných prací (první komisař veřejných prací – \"First Commissioner of Works\", 1852, 1858-1859 a 1866-1868). V Disraeliho vládě byl generálním poštmistrem (1874-1880), tento post zastával i v prvním Salisburyho kabinetu (1885-1886). Nakonec byl lordem kancléřem vévodství lancasterského (tj. ministrem bez portfeje, 1886-1892).\n\nPo starším bratrovi zdědil v roce 1888 titul vévody z Rutlandu a přešel do Sněmovny lordů, v roce 1880 obdržel velkokříž Řádu lázně, v roce 1891 získal Podvazkový řád. Uplatnil se také jako spisovatel a získal čestné doktoráty v Oxfordu a Cambridge.\n\nPoprvé se oženil v roce 1851 s Catherine Marlay (1831-1854), dcerou podplukovníka George Marlaye. Z jejich manželství se narodil syn Henry Manners, 8. vévoda z Rutlandu (1852-1925). Po ovdovění se podruhé oženil s Janet Hughan (1836-1899), která byla spřízněná s rodem vévodů ze St. Albans. Z prvního manželství pocházel dědic titulů Henry Manners, 8. vévoda z Rutlandu (1852-1925). Z druhého manželství se narodilo dalších pět synů, z nichž dva zemřeli v mládí. Z ostatních synů lord Edward Manners (1864-1903) zasedal v Dolní sněmovně, poslancem byl také lord Cecil Manners (1868-1945), který zahynul tragicky pádem pod vlak. Lord Robert Cecil (1870-1917) padl jako plukovník za první světové války.\n\n\n\n"}
{"id": "1477939", "url": "https://cs.wikipedia.org/wiki?curid=1477939", "title": "Felix Spinka", "text": "Felix Spinka\n\nFelix Spinka (30. srpna 1795, Prachatice, Habsburská monarchie – 2. září 1862, tamtéž) byl starosta města Prachatice a donátor místního gymnázia.\n\nNarodil se do smíšené česko-německé měšťanské rodiny. Od roku 1829, kdy se oženil, se přestěhoval do domu na náměstí, který pořídil za 2301 zlatých. Jeho dcera nakonec zemřela, stejně jako jeho první žena, později se Spilka oženil podruhé. Jako vážený prachatický měšťan byl v roce 1837 zvolen starostou města. Tuto funkci však vykonával pouhý rok; v ní byl také jmenován čestným majorem ostrostřelecké divize. V roce 1857 podruhé ovdověl.\n\nVe stáří se rozhodl svůj rozsáhlý majetek věnovat městu. Roku 1861 daroval 1000 zlatých na výstavbu nové školy. V závěti potom odkázal třicet tisíc zlatých pro výstavbu prachatického gymnázia. Zemřel ve svém domě (Bozkovského dům) na Velkém náměstí v roce 1862, pohřben je na hřbitově u kostela sv. Petra a Pavla ve Starých Prachaticích. Původní pamětní deska, která připomínala jeho působení v domě na náměstí, byla odstraněna v roce 1945.\n"}
{"id": "1477944", "url": "https://cs.wikipedia.org/wiki?curid=1477944", "title": "Emma Urbánková", "text": "Emma Urbánková\n\nEmma Urbánková (23. dubna 1909 Louny – 29. května 1992, Praha) byla česká knihovnice a badatelka v oblasti prvotisků a starých tisků. Napsala řadu studií a doprovodných materiálů k výstavám, velký význam má její editorská činnost. Nejdůležitějším výsledkem její badatelské činnosti je posunutí datace \"Trojánské kroniky\", která byla považována za nejstarší tištěnou knihu na českém území. Podle jejích zjištění jsou nejstarší \"Statuta Arnošta z Pardubic\" z roku 1476, ale zůstává to předmětem vědeckých sporů.\n\nEmma Urbánková se narodila v Lounech, ale nedlouho po jejím narození se rodina přestěhovala do Prahy. Byla dcerou historika a univerzitního profesora Rudolfa Urbánka. Po maturitě na dívčím reálném gymnáziu v Praze 1 studovala na Filozofické fakultě Karlovy Univerzity české dějiny, pomocné vědy historické a srovnávací dějiny literatur. Během studií také absolvovala dvouletý Tobolkův knihovnický kurz. Univerzitní studia zakončila v roce 1933 doktorátem a téhož roku nastoupila do Veřejné a univerzitní knihovny. Knihovně, později přejmenované na Státní knihovnu a nejnověji na Národní knihovnu, zůstala věrná celý svůj život. Po roce přešla z oddělení cizojazyčné katalogizace do oddělení rukopisů a vzácných tisků, kde působila až do svého odchodu do důchodu v roce 1979, od roku 1945 již ve funkci vedoucí oddělení. Po odchodu do důchodu se věnovala badatelské a editorské činnosti. Do Klementina docházela až do posledních měsíců svého života.\n\nByla členkou Československé knihovědné společnosti, Komise pro soupis rukopisů, Vědecké archivní rady a j.\n\nV průběhu okupace zastupovala dlouhodobě nemocnou vedoucí oddělení a mimo jiné zajišťovala evakuaci historických fondů na hrad Karlštejn a do Zlaté Koruny. Měla hlavní zásluhu i na záchraně cenných knih ze zabavených knihoven, ať již za okupace, nebo pak v 50. letech – do klementinských trezorů byly uloženy např. rukopisné fondy z tepelského a oseckého kláštera. Za léta jejího působení se fond rukopisů knihovny značně rozrostl. Její snahou bylo i více seznámit veřejnost s českými rukopisy a ranými památkami českého knihtisku: uspořádala řadu výstav, přednášek a besed.Úsilí věnovala také katalogizaci rukopisů a přípravě soupisů.Pro katalogizátory pořádala školení a zpracovala metodický návod k popisu rukopisů a prvotisků v \"Pravidlech jmenné katalogizace starých tisků, prvotisků a rukopisů\" (1971).\n\nOd kolegů v knihovně dostala čestnou přezdívku \"Emma regina\". A po celá léta u sebe uchovávala dokumenty z pozůstalosti T.G. Masaryka: \"„Když přišel podzim 1989, otevřela s mírně šibalským úsměvem starou plechovou skříň ve své pracovně a vyndala z ní složku s nejcennějšími osobními dokumentyT. G. Masaryka.“ \"(Vlastimil Ježek v předmluvě k publikaci Rekonstrukce knihovny Bohuslava Hasištejnského z Lobkovic)\n\nJiž od prvních poválečných let usilovala Emma Urbánková o založení řady faksimilií významných českých rukopisů. Realizovat tento projekt se jí podařilo až v 60. letech, kdy se toho ujalo vydavatelství ČTK-Pragopress. V řadě \"Cimelia Bohemica\" vyšlo 16 faksimilí, z nichž mezi nejvýznamnější patří Velislavova bible a Kodex vyšehradský. Počátkem 70. let bylo vydávání zásahem zvenčí zastaveno.\n\nVelkou měrou se podílela na zpracování soupisů knižních památek. Významným počinem byl zejména \"Soupis prvotisků českého původu\", který jako první soupis zahrnuje tisky vytištěné do roku 1500 na území Čech bez ohledu na jazyk. V posledních letech svého života pracovala na prvním dílu \"Dodatků ke Knihopisu českých a slovenských tisků od doby nejstarší až do konce XVIII. století\", jehož vydání se už nedočkala, stejně jako katalogu roudnické lobkovické knihovny (s rekonstrukcí osobní knihovny Bohuslava Hasištejnského z Lobkovic), jehož zpracování dokončil a k vydání připravil Kamil Boldan. \n\nPrvní práce týkající se rukopisů a starých tisků publikovala již v 50. letech. Z jejích prací jsou stěžejními ty, které se týkají českého knihtisku 15. století. Největší ohlas vzbudily příspěvky týkající se otázky, kdy se knihtisk v Čechách objevil. Ve studii \"Nejstarší prvotisky českého původu\", otištěné ve sborníku \"Knihtisk a kniha v českých zemích od husitství do Bílé Hory\", prokázala na základě typologické analýzy nejstarších českých tisků, že i \"Kronika trojánská\", dosud považovaná za nejstarší český tisk, pochází z dílny, která působila v letech 1476–1479 (a v knize uvedené datum 1468 tiskař pouze převzal z rukopisné předlohy). Významným dílem je publikace \"Pasionál Přemyslovny Kunhuty\", kde zpracovala kodikologicko-historickou část. Napsala také řadu drobných příspěvků k dějinám Klementina a jeho knihovny.\n\n\n"}
{"id": "1477945", "url": "https://cs.wikipedia.org/wiki?curid=1477945", "title": "Kaple svatého Petra a Pavla (Staré Prachatice)", "text": "Kaple svatého Petra a Pavla (Staré Prachatice)\n\nKaple svatého Petra a Pavla je kaple ve Starých Prachaticích. Byla postavena v 18. století v blízkosti románského hřbitovního kostela svatého Petra a Pavla jako mešní kaple s hrobkou prachatických děkanů. Nalézají se zde pamětní desky Františka Kukačky, Jana Timra, Jaroslava Havrdy i monsiňora Jana Švejdy. Kaple čtvercového půdorysu je uzavřena lunetovou kovovou mříží a nad stříškou ozdobena renesančním štítem bez výmalby. V interiéru kaple se nachází socha smutečního anděla z bílého mramoru. \n\n"}
{"id": "1477947", "url": "https://cs.wikipedia.org/wiki?curid=1477947", "title": "Kostel svaté Maří Magdalény (Sulíkov)", "text": "Kostel svaté Maří Magdalény (Sulíkov)\n\nKostel svaté Maří Magdalény je římskokatolický chrám v Sulíkově v okrese Blansko. Jde o farní kostel římskokatolické farnosti Sulíkov. Je chráněn jako kulturní památka České republiky.\n\nPrvní písemná zmínka o obci pochází z roku 1374, kdy náležela kunštátskému panství. Kostel je poprvé zmiňován roku 1786, podle použitého stavebního materiálu je však mnohem starší, snad až ze třináctého století.\n\nOltářní obraz svaté Maří Magdalény je dílem malíře Josefa Zeleného z Brna. Křížovou cestu včetně soch a oltáře zhotovili bratři Bekové z Kutné Hory, vše pochází z let 1923-1926.\n"}
{"id": "1477949", "url": "https://cs.wikipedia.org/wiki?curid=1477949", "title": "Kaple svaté Markéty (Prachatice)", "text": "Kaple svaté Markéty (Prachatice)\n\nKaple svaté Markéty byla postavena v blízkosti areálu Lázní svaté Markéty na Zlaté stezce na počátku křížové cesty ke kapli svatého Filipa z Neri. Byla postavena kolem roku 1880 v novogotickém slohu k ochraně vodního pramene. Zděná stavba ze smíšeného zdiva na čtvercovém půdorysu s mírně zúženým čtvercovým presbytářem je orientovaná k jihozápadu. Poslední rekonstrukce proběhla v roce 2016 a o rok později byl osazen presbytář dřevěným oltářem se sochou svaté Markéty. \n\nKaple svaté Markéty získala Cenu za nejlepší projekt a realizaci obnovy Památka roku 2018 v 1. kategorii – tzv. malé (rekonstrukce do 2 mil. Kč bez DPH). \n\n"}
{"id": "1477950", "url": "https://cs.wikipedia.org/wiki?curid=1477950", "title": "Anton Stini", "text": "Anton Stini\n\nAnton Stini (13. června 1862, Olšina, Rakousko – 22. října 1922, Prachatice, ČSR) byl prachatický německý lékař, první primář místní nemocnice.\n\nPocházel z obce Olšina u dnešní lipenské přehrady, ze sedlácké rodiny. Základní školu vychodil v Hodňově a později studoval na německém gymnáziu v Českém Krumlově. Lékařství studoval ve Vídni, kde jej dokončil v roce 1890. Jeho učitelem byl Karl von Braun. Po skončení studia se přestěhoval na Moravu, kde pracoval jako lékař v Lukově, a to až do roku 1895.\n\nPoté se přestěhoval do Prachatic, kde působil jako obvodní lékař, byl dokonce zvolen i do místního zastupitelstva, do rady města, kde zastával post člena rady. Po otevření prachatické nemocnice byl nejspíše na doporučení Franze Kerschbauma jmenován jejím prvním primářem. Kromě toho působil Stini také jako lékař v Lázních svaté Markéty (s různými přestávkami). Zemřel v Prachaticích ve věku šedesáti let.\n"}
{"id": "1477951", "url": "https://cs.wikipedia.org/wiki?curid=1477951", "title": "Norstedts Förlag", "text": "Norstedts Förlag\n\nNorstedts Förlag je nakladatelství ve Švédsku. Je to nejstarší švédské nakladatelství a jedno z největších v zemi. Nakladatelství založil roku 1823 Per Adolf Norstedt pod jménem \"P. A. Norstedt & Söner\" („P. A. Norstedt & synové“), kořeny nakladatelství jsou však ještě mnohem starší a sahají až do roku 1526.\n\nNakladatelská činnost Per Adolfa Norstedta započala tím, že roku 1821 zakoupil tiskárnu od vdovy po J. P. Lindhovi. Tato společnosti má svůj původ až v Královské tiskařské společnosti, která byla založena roku 1526. Per Adolf Norstedt zapojil v roce 1823 do obchodní činnosti také své dva syny Carla a Adolfa a byla tak založena společnost pod jménem \"P. A. Norstedt & Söner\". Společnost se stala zodpovědná za tisk královských publikací o deset let později.\n\nProtože ani jeden ze synů neměl dědice, společnost později byla řízena Emilií Nostedtovou, neteří Per Adolfa, která se později provdala za velkoobchodníka Gustafa Philipa Laurina (1808–1859). Po jeho smrti byla společnost řízena jejich syny Göstou Laurinem (1836–1879), Carl Laurinem (1840–1917) a Albert Laurinem (1842–1878). Carl Laurin byl strojní inženýr a staral se tak o technické a tiskařské vybavení a byl současně finančním ředitelem společnosti.\n\nNorstedts Publishing Group sestává z \"Norstedts\", který vydává krásnou literaturu a literaturu faktu a od roku 1998 zahrnuje také \"Rabén & Sjögren\", který vydává dětskou literaturu. Rabén & Sjögren bylo původně samostatné švédské nakladatelství, které založil roku 1942 Hans Rabén a Carl-Olof Sjögren. Nejúspěšnější tituly Rabén & Sjögren jsou knihy Astrid Lindgrenové, mezi další vydávané autory patří např. britská autorka Enid Blytonová nebo norský spisovatel Jostein Gaarder. Součástí skupiny je ještě několik dalších původně nezávislých nakladatelů, které skupina získala různými akvizicemi: Prisma, Nautiska Förlaget, Norstedts Akademiska, Tivoli, Eriksson & Lindgren, Tiden a Gammafon. Tyto části fungovali do roku 2009 pod svými původními názvy. Některé starší obchodní značky jako AWE / Gebers nebo PAN již zanikly. \n\nNakladatelská skupina má přes 100 zaměstnanců, v roce 2013 vydala přibližně 400 knih. V roce 2015 mělo nakladatelství obrat přibližně 435 miliónů SEK, čistý zisk asi 37 miliónů SEK a disponibilní hotovost cca 71 miliónů SEK. Je také vlastníkem nebo částečným vlastníkem několika knižních klubů.\n\nNakladatelství až do roku 2016 vlastnila \"Kooperativa Förbundet\" (švédské sdružení spotřebních družstev, sdružení bylo založeno již roku 1899). V roce 2016 \nbylo nakladatelství zakoupeno společností \"Storytel\" (která se zabývala vydáváním audioknih a e-knih) za 152 miliónů SEK. Výkonným ředitelem společnosti od srpna 2014 je Otto Sjöberg. Sídlo společnosti je v historické budově bývalé tiskárny \"Norstedtshuset\" na ostrově Riddarholmen v centru Stockholmu. \n\nMezi švédské autory a autorky, jejichž knihy nakladatelství vydalo, patří Hjalmar Gullberg, Maria Lang, Stig Dagerman, Birgitta Stenberg, Pär Rådström, Elsa Grave, Ingmar Bergman, Per Olov Enquist, Agneta Pleijel, Torgny Lindgren, Astrid Lindgrenová, Barbro Lindgrenová, August Strindberg, Henning Mankell, Sigrid Combüchen, Anders Ehnmark, Mikael Niemi, Majgull Axelsson, Torbjörn Flygt, Carl-Henning Wijkmark, Jonas Hassen Khemiri, Frans G. Bengtsson, Kjell Espmark, Per Odensten, Jonas Gardell, Maj Sjöwallová – Per Wahlöö a Stieg Larsson.\n\nMezi vydávané zahraniční autory patří i několik nositelů Nobelovy ceny za literaturu: peruánský romanopisec a esejista Mario Vargas Llosa, francouzský spisovatel Jean-Marie Gustave Le Clézio, turecký spisovatel Orhan Pamuk, maďarský spisovatel Imre Kertész a americký hudebník Bob Dylan. Mezi další význačné vydávané autory patří např. Graham Greene, E. L. James, Michael Connelly, Suzanne Brøgger, J. R. R. Tolkien, Isabel Allende nebo Joanne Rowlingová.\n\nBudova staré tiskárny (anglicky \"Norstedt Building\", švédsky \"Norstedtshuset\") se nachází na rohu ulic \"Norra Riddarholms\" a \"Arkivgatan\" na malém ostrově \nRiddarholmen, který je součástí starého města Gamla stan. Budovu navrhl švédský architekt \"Magnus Isæus\" a postavena byla v letech 1882–1891. Její střecha s věžemi tvoří dobře známou siluetu v rámci panoramatu města, často bývá fotografováno společně s mostem Vasabron v popředí. Nedaleko (Akrivgatan 3) se rozkládá stylově podobná budova \"Gamla Riksarkivet\": stará budova národního archívu (Říšského archívu).\nV Norstedtshuset původně byla tiskárna nakladatelství, nyní slouží jako administrativní sídlo společnosti.\n\n"}
{"id": "1477952", "url": "https://cs.wikipedia.org/wiki?curid=1477952", "title": "Kostel svatého Jana Křtitele (Svitávka)", "text": "Kostel svatého Jana Křtitele (Svitávka)\n\nKostel svatého Jana Křtitele je římskokatolický chrám ve Svitávce v okrese Blansko. Jde o farní kostel římskokatolické farnosti Svitávka. Je chráněn jako kulturní památka České republiky.\n\nPrvní písemná zmínka o Svitávce pochází z listiny, která pochází (údajně) z roku 1169, kdy král Vladislav II. daroval Svitávku s farou klášteru hradištskému u Olomouce. Farní kostel je raně barokní stavba z roku 1703. Dnešní podobu získal po požáru roku 1793. V letech 2010-2012 byl objekt nově zrekonstruován.\n\nJde o jednolodní pozdně barokní sakrální stavbu se středověkým jádrem věže a pozdějšími úpravami. Spolu s hřbitovním areálem a křížem z konce 18. století tvoří důležitý umělecko-historický celek.\n"}
{"id": "1477954", "url": "https://cs.wikipedia.org/wiki?curid=1477954", "title": "Sousoší Nejsvětější Trojice (Třebechovice pod Orebem)", "text": "Sousoší Nejsvětější Trojice (Třebechovice pod Orebem)\n\nSousoší Nejsvětější Trojice se nalézá na rohu Masarykova náměstí u muzea betlémů ve městě Třebechovice pod Orebem v okrese Hradec Králové. Barokní pískovcové sousoší z roku 1749 pocházející z dílny bratří Pacáků je chráněno jako kulturní památka ČR. Národní památkový ústav toto sousoší uvádí v katalogu památek pod rejstříkovým číslem ÚSKP 18601/6-717.\n\nSousoší tvořené Ježíšem, Bohem a Duchem svatým stojí na trojbokém soklu s konvexně vypjatými stranami a s okosenými nárožími s volutami umístěném na kamenném stupni. V přední stěně soklu je nad pasem zprohýbaný rámec s nápisem: Renovatum/ Ano 1832/ per Fundationem/ Wencezslaw Rzehak/. Pod pasem, v dolní části soklu je ve zprohýbaném rámci další nápis. \n\nSousoší Nejsvětější Trojice je tvořeno Ježíšem a Bohem Otcem, sedících na oblacích vedle sebe a Duchem Svatým vznášejícím se uprostřed nad nimi. Ježíš je polonahý, plášť má sklouzlý na nohou, levou rukou přidržuje velký kříž, pravou ruku má položenou na prsou a pohlíží na Boha Otce, sedícího po jeho levé ruce. Bůh Otec je oděn v dlouhém přepásaném rouchu s vlajícím pláštěm, při levé ruce má zeměkouli s křížem na vrcholku, kterou nesou okřídlené hlavičky andílků a pravou ruku má pozvednutu v žehnajícím gestu. Nad nimi se vznáší Duch Svatý v podobě holubice, obklopené paprsky svatozáře. \n\nSousoší Nejsvětější Trojice bylo naposledy restaurováno v roce 2005.\n\n\n"}
{"id": "1477955", "url": "https://cs.wikipedia.org/wiki?curid=1477955", "title": "Archeologické nálezy na Zlaté stezce", "text": "Archeologické nálezy na Zlaté stezce\n\nArcheologické nálezy na Zlaté stezce lze roztřídit dle tří hlavních tras stezky mířících ze 3 jihočeských měst Prachatice, Kašperské Hory a Vimperk s německým Pasovem. Nalezené předměty spadají do různých časových období. Archeologické výzkumy probíhaly na kvótovaných úsecích \n\n1. Trasa Prachatice – Pasov\n\nLibínské Sedlo – ves se nachází 4 kilometry jižně od Prachatic. V katastru obce se našlo několik bronzových předmětů – kopí a sekerka, oba jsou umístěny v Prachatickém muzeu. Pod obcí se našla železná podkova. (Úsek II)\n\nAlbrechtovice – u obce poblíž stezky byly objeveny 4 pravěké mohyly. (Úsek III)\n\nZáblatí – při cestě z Albrechtovic nalezeno hornické kladívko a podkova. Během kopání plynovodu u silnice došlo k nálezu keramických střepů z 16. století. (Úsek IV)\n\nBlažejovice – poblíž vsi se našly středověká válečná sekera datovaná do 15. století, množství podkov a železné kopí z období vrcholného středověku. (Úsek VII a VIII)\nV roce 1998 při záchranném archeologickém průzkumu byly v úseku VII (b3, b4) objeveny zbytky kamenného dláždění stezky.\n\n"}
{"id": "1477956", "url": "https://cs.wikipedia.org/wiki?curid=1477956", "title": "Pomník umučeným s hrobem ve Štramberku", "text": "Pomník umučeným s hrobem ve Štramberku\n\nPomník umučeným s hrobem se nachází na městském hřbitově ve Štramberku v okrese Nový Jičín. Byl zapsán do Ústředního seznamu kulturních památek ČR před rokem 1988.\n\nPamátník byl postaven na památku partyzánského hnutí na území Štramberka v letech 1938–1945. Památník je dílem sochaře Jan Třísky z Prostějova a architekta M. Putny.\n\nHrobové místo s rámováním v jehož čele je památník ve tvaru kříže před ním je bronzová plastika polooděného muže klečícího u nohou ženy–matky. Na desce kříže jsou uvedena tři jména štramberských partyzánů.\n\n"}
{"id": "1477962", "url": "https://cs.wikipedia.org/wiki?curid=1477962", "title": "Kašna (Třebechovice pod Orebem)", "text": "Kašna (Třebechovice pod Orebem)\n\nBarokní pískovcová kašna se nalézá na Masarykově náměstí ve městě Třebechovice pod Orebem v okrese Hradec Králové. Barokní pískovcová kašna z roku 1675 od neznámého umělce je chráněna jako kulturní památka ČR. Národní památkový ústav tuto kašnu uvádí v katalogu památek pod rejstříkovým číslem ÚSKP 27526/6-719.\n\nRaně barokní kašna pocházející z roku 1675 byla původně umístěna na Rynečku na Starém Městě. Přenesení bylo uskutečněno v roce 1879.\n\nNa zděném základu se nalézá pískovcová nádrž o čtvercovém půdorysu s konvexními středy stran. Uprostřed nádrže je umístěn sloup s hranolovou patkou a dříkem vázovitého tvaru se stěnami bohatě zdobenými akanty, volutami a střapci, se dvěma mísami na vodu nad sebou na vrcholu, horní mísa s vejcovcovým dekorem na stěnách, dolní je ozdobena rostlinnými ornamenty a festony. Na spodní míse je kolem okraje vytesán nápis: A. MDCLXXV SVB AVG. ET INVICTISS. ROM. IMP. LEOPOLDO I HVNG. BOH. REGE. Na nosném sloupu vytesán dokola nápis: OBNOVENO 1882 OBEC PRAŽSKÁ VĚNOVALA TŘEBECHOVICŮM L. P. 1879. \n\n"}
{"id": "1477968", "url": "https://cs.wikipedia.org/wiki?curid=1477968", "title": "Charles Spencer, 3. vévoda z Marlborough", "text": "Charles Spencer, 3. vévoda z Marlborough\n\nCharles Spencer, 3. vévoda z Marlborough (\"Charles Spencer, 3rd Duke of Marlborough, 3rd Marquess of Blandford, 5th Earl of Sunderland, 3rd Earl of Marlborough, 7th Baron Spencer of Wormleighton, 3rd Baron Churchill of Sandridge\") (22. listopadu 1706, Althorp, Anglie – 20. října 1758, Münster, Německo) byl britský vojevůdce, dvořan a státník z rodu Spencerů. Jako mladší syn prvního ministra 3. hraběte ze Sunderlandu patřil od dětství k aristokratické elitě Velké Británie, v roce 1733 po spřízněném rodu Churchillů zdědil titul \"vévody z Marlborough\". Dosáhl nejvyšších hodností v armádě, byl též členem vlády a za sedmileté války byl vrchním velitelem britských vojsk v západní Evropě. V následujících generacích užívali potomci jméno \"Spencer-Churchill\", k potomstvu vévodů z Marlborough patří Winston Churchill. Mladší bratr 3. vévody z Marlborough John Spencer (1708-1746) byl poslancem Dolní sněmovny a založil mladší hraběcí větev, k níž patřila princezna Diana. Hlavním sídlem rodu je zámek Blenheim Palace, který má statut památky UNESCO.\n\nNarodil se na rodovém sídle Althorp (Northamptonshire) jako mladší syn prvního ministra 3. hraběte ze Sunderlandu, po matce Anne Churchill (1682-1716) byl vnukem slavného vojevůdce vévody z Marlborough. Studoval v Etonu, v roce 1729 po starším bratru Robertovi zdědil titul hraběte ze Sunderlandu a vstoupil do Sněmovny lordů, zároveň převzal úřad lorda místodržitele v hrabství Oxford (1729-1758). Po tetě Henriettě Churchillové, provdané Godolphinové (1681-1733), zdědil v roce 1733 titul vévody z Marlborough. Od mládí zároveň sloužil v armádě a v roce 1738 dosáhl hodnosti plukovníka, poté byl komořím Jiřího II. (1738-1743) a lordem místodržitelem v hrabství Buckingham (1738-1758). V roce 1741 získal Podvazkový řád a poté se zúčastnil války o rakouské dědictví (brigádní generál 1741, generálmajor 1745), vynikl v bitvě u Dettingenu.\n\nPo skončení války o rakouské dědictví se stal členem vlády ve dvorské funkci nejvyššího hofmistra (1749-1755), od roku 1749 byl zároveň členem Tajné rady. V letech 1750, 1752 a 1755 byl v době nepřítomnosti Jiřího II. členem místodržitelského sboru. Ve vládě vévody z Newcastle byl krátce lordem strážcem tajné pečeti (1755), v letech 1755-1758 pak zastával funkci generálního polního zbrojmistra. Za sedmileté války byl povýšen na generálporučíka (1758) a jako vrchní velitel britských vojsk v Evropě spolupracoval s pruským vrchním velitelem Ferdinandem Brunšvickým. Zemřel v Münsteru na následky zranění z bitvy. Proslul jako čestný a velkorysý aristokrat, neměl ale předpoklady k postům, které zastával. Zvláště za sedmileté války se projevila absence vojenských schopností v kontrastu s jeho pozicí vrchního velitele britských armád v západní Evropě.\n\nByl členem Královské společnosti (1743) a získal čestný doktorát v Oxfordu (1746).\n\nV roce 1732 se oženil s Elizabeth Trevor (1714-1761), dcerou ministra války 2. barona Trevora. Z jejich manželství se narodilo šest dětí:\n\n\n\n\n\n\n\n\n"}
{"id": "1477971", "url": "https://cs.wikipedia.org/wiki?curid=1477971", "title": "Sajid Javid", "text": "Sajid Javid\n\nSajid David (* 5. prosince 1969, Rochdale) je britský politik za Konzervativní stranu, od 24. července britský ministr financí ve vládě Borise Johnsona. Předtím byl od 30. dubna 2018 ministrem vnitra ve druhé vládě Theresy Mayové, když nahradil odstoupivší Amber Ruddovou.\n\nVystudoval ekonomii a politologii na Exeterské univerzitě. Poté pracoval v bankovnictví, kde byla jeho nejvyšší funkcí manažerská pozice v Deutsche Bank. Členem Dolní sněmovny Spojeného království se stal po volbách v roce 2010, ve kterých kandidoval za Bromsgrove ve Worcestershiru.\n"}
{"id": "1477974", "url": "https://cs.wikipedia.org/wiki?curid=1477974", "title": "Beatrix Bourbonská-Obojí Sicílie", "text": "Beatrix Bourbonská-Obojí Sicílie\n\nBeatrix Bourbonská-Obojí Sicílie (\"Béatrice Marie Caroline Louise Françoise\"; * 16. června 1950 Saint-Raphaël, Var, Francie) je nejstarší dcerou prince Ferdinanda, vévody z Castra, žadatele z castrovské linie na hlavu bourbonsko-sicilského rodu, a jeho manželky Chantal de Chevron-Villette.\n\nJejí mladší bratr Karel Bourbonský-Obojí Sicílie je jedním ze dvou pretendentů trůnu Království obojí Sicílie. Od roku 2014 Beatrix slouží jako velká kancléřka řádu konstantiniánských rytířů sv. Jiří.\n\nBeatrix se 19. prosince 1978 v Paříži provdala za Karla Napoléona, nejstaršího syna prince Ludvíka Napoléona a Alix de Foresta. Karel byl prapraprasynovec Napoleona I., zakladatele císařského francouzského rodu. Beatrix s Karlem se v roce 1989 rozvedli.\n\nPár měl dvě dětiː\n\n\n\n"}
{"id": "1477975", "url": "https://cs.wikipedia.org/wiki?curid=1477975", "title": "Let Ethiopian Airlines 302", "text": "Let Ethiopian Airlines 302\n\nLet Ethiopian Airlines 302 byl pravidelný mezistátní let společnosti Ethiopian Airlines z etiopské Addis Abeby do keňského Nairobi. Letadlo registrace ET-AVJ typu Boeing 737 MAX se zřítilo dne 10. března 2019 krátce po vzletu u města Bishoftu, zhruba 60 km jihovýchodně od Addis Abeby. Zahynulo všech 157 osob na palubě (149 cestujících a 8 členů posádky).\n\nPříčinou nehody byl chybný software na letadle typu Boeing 737 max 8. Po této nehodě byla všechna letadla tohoto typu celosvětově uzeměna. Podle švédského webu Flightradar24 měl stroj po startu problémy se stoupáním, jeho vertikální rychlost byla nestabilní.\n\nZahunulo všech 157 lidí na palubě – 149 pasažérů a 8 členů posádky.\n\nPři nehodě zemřela manželka a děti slovenského poslance Antona Hrnka (SNS).\n\nVe středu 13. března 2019 bylo oznámeno nalezení a vyzvednutí obou černých skříněk (zapisovač hovorů v pilotní kabině a záznamník s technickými údaji o letu).\n\nAsi o měsíc později uvedl Americký úřad pro letectví, že letadlo typu Boeing 737 MAX 8 má chybný software a letadla tak byla celosvětově uzemněna. \n\nNehoda se svým průběhem podobala jinému neštěstí stejného typu letounu, které se odehrálo v Indonésii o několik měsíců dříve. V reakci řada zemí začala vydávat zákazy vzletů a přistání strojů Boeing 737 MAX typů 8 a 9 až do vyšetření příčin. Během krátké doby se zákaz rozšířil téměř do celého světa, včetně celé Evropské unie a Spojených států amerických. Společnost Boeing krátce nato doporučila dočasně odstavit z provozu na celém světě všechny letouny tohoto typu.\n\n"}
{"id": "1477978", "url": "https://cs.wikipedia.org/wiki?curid=1477978", "title": "Evropa společně", "text": "Evropa společně\n\nEvropa společně (ESO) je české politické hnutí, založené v roce 2019 Jaromírem Štětinou.\n\nHnutí je zaměřeno proevropsky, chce zachovat Evropskou unii jako garant míru a zabránit dalším odchodům z Unie. Také podporuje členství ČR v NATO.\n\nPro volby do Evropského parlamentu předložilo hnutí pod názvem Rozumem proti strachu následující program:\n\n\nESO se zúčastnilo voleb do Evropského parlamentu. Lídrem kandidátky byl Jaromír Štětina, dále kandidovali například Petr Fischer, Jan Povýšil, Jana Spekhorstová a Leoš Fučík. V těchto volbách obdrželo hnutí 12 587 hlasů (0,53%) a nezískalo tak žádný mandát.\n\nHnutí podporují například básník a politik Michal Horáček, bývalá ústavní soudkyně a politička Eliška Wagnerová či filmař Petr Jančárek.\n"}
{"id": "1478024", "url": "https://cs.wikipedia.org/wiki?curid=1478024", "title": "HLAS (politické hnutí)", "text": "HLAS (politické hnutí)\n\nHLAS (zkratka Hlas) je české politické hnutí, založené v únoru 2019 Pavlem Teličkou, Petrem Ježkem, Alešem Novákem a Martinem Převrátilem.\n\nHnutí je proevropské, hájí principy liberální demokracie a prosazuje moderní ekonomiku. Prosazuje nezpochybnitelné ukotvení ČR v EU a NATO, na evropské úrovni se snaží o prohlubování vnitřního trhu, posilování hospodářské a finanční stability a bezpečnosti. Také chce prosazovat snížení byrokratické zátěže a posílení národní rozmanitosti.\n\n\nHnutí se zúčastnilo voleb do Evropského parlamentu. Obdrželo 56 449 hlasů (2,38%) a nezískalo tak žádný mandát. Lídrem kandidátky byl Pavel Telička.\n"}
{"id": "1478028", "url": "https://cs.wikipedia.org/wiki?curid=1478028", "title": "Monika Zgustová", "text": "Monika Zgustová\n\nMonika Zgustová (22. března 1957, Praha) je česká spisovatelka a překladatelka z češtiny do španělštiny a katalánštiny. Je dcerou českých emigrantů a žije v Barceloně.\n\nPražská rodačka se ocitla v 16 letech v USA, když se její rodiče v roce 1973 rozhodli emigrovat. Studovala zde indologii, hindštinu, kurdštinu a kašmírštinu, k čemuž si přidala katalánštinu. Na Universitě Illinois získala doktorát v oboru srovnávací literatury. Po kratším pobytu v Paříži se odstěhovala do Barcelony, kde získala místo na univerzitě a začala překládat. Od konce 90. let se věnuje i vlastní tvorbě. Píše také články a úvodníky do španělských periodik \"El País\" a \"La Vanguardia\" a do \"Lidových novin.\"\n\nJejím prvním překladem byly Čapkovy \"Povídky z jedné a druhé kapsy\". Mimořádný úspěch měl Haškův \"Švejk\", na jehož překladu do katalánštiny pracovala deset let. Do katalánštiny i do španělštiny přeložila také díla Bohumila Hrabala, Jaroslava Seiferta, Václava Havla, Milana Kundery. Překládala i z ruštiny (Dostojevskij, Babel, Achmatovová, Cvetajevová). Bohumilu Hrabalovi, jehož osobně poznala, věnovala biografickou knihu, román-esej, \"V rajské zahradě trpkých plodů.\" Kromě povídkové knihy \"Grave cantabile\" napsala několik románů\".\" Získala více než 10 různých ocenění a její díla byla přeložena do 9 různých jazyků.\n\n\n"}
{"id": "1478035", "url": "https://cs.wikipedia.org/wiki?curid=1478035", "title": "Chmelař (rybník)", "text": "Chmelař (rybník)\n\nRybník Chmelař (též zvaný jezero Chmelař) se nachází na Českém Předměstí nedaleko od centra města Úštěk v okrese Litoměřice v Ústeckém kraji. Vedle Máchova jezera jde o zřejmě nejznámější vodní plochu kraje.\n\nV minulosti byl několikrát zrušen a obnoven. Založen byl zřejmě za dob vlády Karla IV., který zakládal rybníky v sousedním Českolipsku.\n\nJediný zachovalý původně středověký rybník poblíž je úštěcký rybník Barvíř.\n\nPředchůdce Chmelaře, Velký rybník, byl v minulosti vysušen a na jeho místě vyrostla vesnice Zelená Ves, která se nyní nachází pod hladinou rybníka. Vodní plocha byla obnovena na počátku 60. let 20. století a pojmenována Chmelař. Název pravděpodobně odkazuje na tradici pěstování chmele v této oblasti. \n\n400 m dlouhá sypaná hráz se nachází na jižní straně rybníku podél železniční trati spojující Lovosice a Českou Lípu. Rybník je napájen Červeným potokem a částí průtoku Loubního potoka, který je nadlepšován díky náhonu postavenému z Levínského potoka. V rámci výstavby náhonu bylo upraveno i koryto Červeného potoka před vtokem do Chmelaře. Přes rybník Barvíř je voda odváděna do Úštěckého potoka. Rybník je užíván především k rekreaci. Kromě několika kempů k němu přiléhá chatová oblast Habřinská stráň, k dispozici turistům jsou dvě pláže a tradiční kulturní program. Chmelař obhospodařuje Rybářství Doksy spol. s r.o., výlovy se konají každoročně na přelomu října a listopadu. \n\nKoutek, Tomáš. Nejkrásnější české rybníky. Praha 2008.\n"}
{"id": "1478036", "url": "https://cs.wikipedia.org/wiki?curid=1478036", "title": "Marie di Grazie Neapolsko-Sicilská", "text": "Marie di Grazie Neapolsko-Sicilská\n\nMarie di Grazie Neapolsko-Sicilská (\"Maria delle Grazie Pia Chiara Anna Teresa Isabella Luitgarda Apollonia Agata Cecilia Filomena Antonia Lucia Cristina Caterina di Borbone;\" 12. srpna 1878, Cannes – 20. června 1973, Mandelieu-la-Napoule) byla bourbonsko-sicilskou princeznou a sňatkem s Ludvíkwm Orleánsko-Braganzským princeznou orléans-braganza.\n\nMarie se narodila jako dcera prince Alfonse Neapolsko-Sicilského a jeho manželky Marie Antonie Neapolsko-Sicilské. Obvykle jí říkali \"Marie Pia\". Její otec, třetí syn krále Ferdinanda II. Neapolsko-Sicilského, se stal v roce 1894 po smrti staršího bratra krále Františka II. hlavou královského rodu Obojí Sicílie. V době jejího narození však už byla sicilská královská rodina ve francouzském exilu kvůli Risorgimentu.\n\nMarie se 4. listopadu 1908 ve francouzském Cannes provdala za prince Ludvíka Orleánsko-Braganzského, syna Gastona Orleánského, hraběte z Eu a jeho manželky Isabely Brazilské. Pár měl tři dětiː\n\n\nPrinc Ludvík zemřel v roce 1920 a Marie zůstala po zbytek života vdovou. V roce 1922 Marie doprovázela brazilskou císařskou rodinu do Brazílie na její sté výročí nezávislosti. Během cesty zemřel její tchán hrabě z Eu. Marie upřednostňovala život se svými dětmi ve Francii, kde měli možnost lepšího vzdělání. Zemřela 20. června 1999 ve svém venkovském domě v Mandelieu a později byla pohřbena v orɬéanském mauzoleu v Dreux se svým manželem.\n\n\n"}
{"id": "1478037", "url": "https://cs.wikipedia.org/wiki?curid=1478037", "title": "Zádonština", "text": "Zádonština\n\nZádonština (rusky \"Задонщина\") je staroruská literní památka vzniklá na přelomu 14. a 15. století. Jejím obsahem je poetické vylíčení bitvy na Kulikovském poli z roku 1380, v níž se vojskům ruských knížectví, kterým velel moskevský kníže Dmitrij Donský podařilo poprvé porazit Tatary vedené chánem Mamajem. Jde o lyricko-epické dílo, které by se dalo žánrově označit za hrdinskou báseň v próze. Jeho název by se dal přeložit jako oblast ležící za řekou Don.\n\nDílo vzniklo koncem 14. století a společně s letopisem \"Pověst o porážce Mamajově\" (Сказаниe о Мамаевом побоище) je nejstarším dokladem o Kulikovské bitvě. Jeho text se zachoval v šesti neúplných verzích z 15. až 17. století, První z nich, pozdní opis ze 17. století s názvem \"Slovo o velikém knížeti Dmitriji Ivanovičovi a bratrovi jeho knížeti Vladimiru Andrejeviči\" (Слово о великом князе Дмитрии Ивановиче и о брате его, князе Владимире Андреевиче), byl nalezen a vydán roku 1852 znalcem a sběratelem starých rukopisů Vukolem Michajlovičem Undolským. \n\nRoku 1858 byl objeven v Kirillo-Bělozerském klášteře rukopis z 15. století s názvem \"Zádonština velikého knížete pana Dmitrije Ivanoviče a bratra jeho knížete Vladimira Andrejeviče\" (Задонщина великого князя господина Дмитрия Ивановича и брата его князя Владимира Андреевичe), ve kterém je jako autor uveden rjazaňský kněz nebo mnich Sofonij (Sofronij) Rjazaněc. Není o něm v podstatě nic jiného známo, jen některé prameny ze 16. století uvádějí jakéhosi brjanského bojara Sofonie, pozdějšího rjazaňského duchovního.\n\nBělozerský rukopis obsahuje tzv. krátkou redakci textu končící pláčem bojarských žen nad nesmírnými ruskými ztrátami v bitvě a má charakter žalozpěvu. Rukopis Undolského a další čtyři později nalezené rukopisy obsahují delší redakci, která oslavuje ruské vítězství, zdůrazňuje nutnost ruské jednoty a úlohu moskevských knížat jako nástupců knížat Kyjevské Rusi. Literání vědci se proto pokoušeli zrekonstruovat celou \"Zádonštinu\" propojením krátké a dlouhé redakce. První takový text vznikl a byl vydán již roku 1858 a vytvořil jej ruský filolog Izmail Ivanovič Sreznevskij. Toto vydání pak využil Karel Jaromír Erben při svém překladu \"Zádonštiny\" do češtiny roku 1869.\n\nMnoho literárních vědců považuje delší redakci \"Zádonštiny\" za původní, ačkoliv jsou její rukopisy mladší. Významný český badatel v oblasti staroslověnské a staré ruské literatury Jan Frček publikoval na rozdíl od nich názor, že \"Zádonština\" byla zkomponována primárně jako žalozpěv nad padlými bojovníky. Teprve později, když bylo vítězství nad Tatary již definitivní, vznikla nová verze textu jako delší oslavná skladba.\n\nVýzkumy textu \"Zádonštiny\" odhalily její kompoziční a jazykově stylistickou podobnost s eposem \"Slovo o pluku Igorově\", jehož pravost je často zpochybňována. Tyto filiace mezi oběma texty považují zastánci pravosti eposu za důkaz jeho starobylosti a \"Zádonštinu\" považují za jeho napodobení. Odpůrci pravosti \"Slova\" však vidí v \"Zádonštině\" jeden z jeho zdrojů, na základě kterých byl koncem 18. století jako preromatický podvrh vytvořen. I fakt, že \"Slovo\" je esteticky hodnotnější než \"Zádonština\", se dá vykládat oběma způsoby, tj. ve prospěch i v neprospěch pravosti eposu..\n\nPokud není uvedeno jinak, jde o překlad rekonstruované verze.\n\n"}
{"id": "1478038", "url": "https://cs.wikipedia.org/wiki?curid=1478038", "title": "Kostel svatého Bartoloměje (Žďárná)", "text": "Kostel svatého Bartoloměje (Žďárná)\n\nKostel svatého Bartoloměje je římskokatolický chrám ve Žďárné v okrese Blansko. Jde o farní kostel římskokatolické farnosti Žďárná. Je chráněn jako kulturní památka České republiky.\n\nKostel a fara byly ve Žďárné již ve středověku. Zpráva o žďárenském faráři Martinovi pochází z roku 1418. Ve zprávě z roku 1569 při prodeji boskovického panství Jarošovi z Zástřizl, je uvedena ves Žďárná s kostelním podacím. I na mapě z roku 1716 je obec Žďárná zakreslena jako ves s kostelem. Kostel v nynější podobě byl vystavěn v letech 1759–1760. V letech 2010-2012 byl objekt nově zrekonstruován.\n"}
{"id": "1478039", "url": "https://cs.wikipedia.org/wiki?curid=1478039", "title": "Seznam českých Instagram kanálů podle počtu odběratelů", "text": "Seznam českých Instagram kanálů podle počtu odběratelů\n\nZde je seznam českých Instagram kanálů podle počtu odběratelů. Seznam je aktuální k únoru 2020. Seznam zahrnuje osoby tvořící v České republice, původem z České republiky nebo tvořící v češtině. Zahrnuty jsou osoby, jejichž kanál má alespoň 500 tis. odběratelů.\n\n"}
{"id": "1478041", "url": "https://cs.wikipedia.org/wiki?curid=1478041", "title": "El Peñón de Guatapé", "text": "El Peñón de Guatapé\n\nEl Peñón de Guatapé je ojedinělý skalní útvar v Kolumbii. Jedná se o obrovský kámen stoupající do výše 200 metrů nad okolní plochý terén. V Kolumbii byl vyhlášen jako národní přírodní památka. Spolu s městečkem Guatapé a jezerem Guatapé patří mezi nejoblíbenější výletní cíle obyvatel Medellinu.\n\nÚtvar vznikl po výstupu vyvřelé granitické horniny, tzv. plutonu nad okolní terén. Vlivem větší odolnosti proti zvětrání se těleso postupem času vyčlenilo nad okolní krajinu ve formě bizarní skály, jejíž hmotnost se odhaduje na 10 miliónů tun. Charakteristickou pohledovou vlastností skály je vertikální puklina na severní straně, která umožnila první skálolezecké zdolání a dnes umožňuje návštěvu vrcholu i turistům. V plochém úžlabí bylo vybudováno dvaceti šesti stupňové schodiště o celkovém počtu 650 schodů. Počet schodů byl určen podle výšky 650 stop. Přibližně v polovině schodiště se nachází malá kaplička Panny Marie.\n\nPůdorysné rozměry jsou 280×110 m. Výška nad okolní terén cca 200 m.\n\nVýrazná krajinná dominanta měla hrála významnou kultovní roli v předkolumbovské éře, která se po španělské kolonizaci změnila v řevnivost osad, na jejichž hranici se nachází. Nárok na významové spojení si od svého vzniku činí sídla Guatapé a Penon. Původní název Piedra de Peñón byl změněn na El Peñón de Guatapé, ve kterém se obě sídla vyskytují. Přesto spor pokračoval i nadále a západní stěna se stala cílem pro grafiti odvážlivců z osady Guatapé. Původně měla být celá stěna pokryta nápisem Quatapé, rozhořčený dav ze sídla Peñón však dalším grafiti aktivitám zabránil. Pozůstatkem jsou deštěm do plochy rozvinutá písmena G a U. která zdáli vyvolávají dojem křemenných žil.\n\nPrvovýstup po hladké skále byl uskutečněn v roce 1954. Údajně byl realizován na přání kněze a trval pětici místních kolumbijských mužů pět dní. Po výstupu se naskytly jedinečné pohledy do okolí, tvořené sítí úzkých údolí. Po napuštění přehradní nádrže se panorama změnilo na množství ostrovů zeleně na vodní ploše.\n\nNa vrcholu skály byl objeven nový druh robustní bromélie, která byla později určena jako endemický poddruh jinak v Kolumbii a střední Americe rozšířeného druhu \"Pitcairnia heterophylla\" . Kamenné stěny jsou zejména s postupující výškou pokryty koberci epifytických a petrofytických bromélií, zejména rodu \"Billbergia\" a \"Tillandsia\". Nejčetnějším zástupcem fauny je kondor havranovitý (\"Coragyps atratus\"), bez jehož siluety lze širší snímek pořídit jen velmi obtížně.\n\nSkála El Peñón de Guatapé je oblíbeným turistickým cílem nejen obyvatel Medellínu a provincie Antioquia, ale i obyvatel hlavního města. Místo nabízí i rekreaci na březích přehradní nádrže Guatapé a prohlídku pestrobarevného městečka Quatapé. Klima rovníkové oblasti při nadmořské výšce přes 2000 m je mimořádně příjemné, zejména na vrcholu skály, kde se vjem intenzity slunečního svitu nachází v rovnováze s neustálým mírným větrem.\n\n"}
{"id": "1478048", "url": "https://cs.wikipedia.org/wiki?curid=1478048", "title": "Guatapé", "text": "Guatapé\n\nMěstečko Guatapé je sídlo v provincii Antioquia v Kolumbii. Je významným turistickým centrem v zemi. Návštěvníkům nabízí rekreaci u přehradního jezera Guatapé a výstup na impozantní skalní dominantu v kraji El Peñón de Quatapé.\n\nSídlo se nachází ve východní části provincie Antioquia v blízkosti města Medellin v nadmořské výšce kolem 2000 m. Základní charakteristikou je pestré malování domků a oplocení.\n\nPodle údajů z roku 2015 má obec 6469 stálých obyvatel. Z tohoto čísla 5 045 patří městské populaci, 1 424 populaci venkovského okolí. Většinu pracovních příležitostí nabízí prudce se rozvíjející turistický průmysl.\n\nJako osada se španělskou správou byla obec založena v roce 1611. Dějiny města jsou z velké části tvořeny řevnivostí se sousedním sídlem Penon, se kterými obyvatelé Guatapé vedli spory o územní příslušnost ke kultovní skále  El Peñón de Quatapé . Nejmodernějším produktem těchto čtyřsetletých dějin jsou obrovská písmena G a I (jako nedokončená část U) z pokusu napsat jméno města Guatapé na dvěstěmetrovou skálu. Tato grafiti akce byla přerušena rozzuřeným davem z konkurenční vesnice.\n\nTradiční hospodářství založené na pěstování brambor a patáty se radikálně přeměnilo na cestovní ruch po napuštění přehradního jezera.\n\nPodnebí o vysoké vzdušné vlhkosti umožňuje bujný rozvoj epifytických druhů orchidejí a bromélií. Kolem 30% druhů z rodu Pitcairnia, 5% z rodu Billbergia a dokonce 4% rodu Tillandsia bylo objeveno právě v provincii Antioquia. Většina stromů ve městě je domovem pro bromélie a tak je návštěva města zážitkem i pro botaniky. Z těchto důvodů se město stalo i oblíbeným místem pro setkání členů botanických spolků v zemi.\n\nVěrným průvodcem turistických výprav jsou všudypřítomní kondoři havranovití (Coragyps atratus), kteří se chovají v místní městské zástavbě stejně jako havrani v Evropě.\n\nHlavním zájmem o návštěvu oblasti Guatapé je rekreace na březích přehradního jezera Guatapé a výstup na vrchol El Peñón de Quatapé. Návštěva pestrobarevného městečka bývá tradičním završením výletů. Mezi přitažlivé akce patří koncerty gregoriánského zpěvu ve farním kostele Nuestra Señora del Carmen. Mimořádnému nárůstu turistického tlaku čelí město systémem hotelů a penziónů na březích jezera. Pojem Quatapé se dostává i do povědomí zahraničních turistů.\n\nGunter.W.J, Heller H., Bromeliacae, Schweitzerbartsche Verlag, Stuttgart, 1958, 844 stran\n\n"}
{"id": "1478050", "url": "https://cs.wikipedia.org/wiki?curid=1478050", "title": "Přehradní nádrž Guatapé", "text": "Přehradní nádrž Guatapé\n\nPřehradní nádrž Guatapé (někdy psáno Quatapé) je umělé jezero vytvořené přehrazením řek Rio Guatapé a Rio San Carlos v Kolumbii. Nádrž slouží jako zdroj vody pro soustavu vodních elektráren v levobřežním povodí řeky Rio Grande de la Magdaléna. Břehy jezera jsou vyhledávaným letoviskem obyvatel Medellinu i zahraničních turistů.\n\nReliéf a hydrologické poměry předurčují kolumbijskou vodní energetiku k budování soustav vodních děl alpského typu. Charakteristickou vlastností takovýchto systémů je zpracování vody ve vysokých spádech v podzemních elektrárnách ve značné vzdálenosti od vodní nádrže. Při hledání vhodných míst k založení vysokotlakých podzemních celků se pozornost soustředí především na ploché oblasti ve vysokých polohách v sousedství hlubokých údolí. Plochá místa ve vysokých nadmořských výškách And byla cílem prvních španělských dobyvatelů a tak jsou velké náhorní plošiny v kolumbijských Andách obsazeny městy jako Bogotá nebo Medellin. Přesto dost vhodných míst kolumbijské Andy stále ještě poskytují i pro hydroenergetiku. Plochý terén u legendární skály El Penon de Guatapé se skutečně nachází v sousedství kaňonů dravých horských řek Guatapé, Rio San Carlos, Rio Samaná a Rio Nare.  \n\nPřehrazením řeky San Carlos v délce 120 m a řeky Guatapé v délce 165 m sypanými hrázemi o maximální výšce 30 m vzniklo jezero o potřebném užitečném objemu, které umožňuje regulovat přítok do přehradních jezer Timba a Pinchiná. V jihovýchodní části v blízkosti přehrazení Rio San Carlos jsou umístěny dvě sací věže pro vstup do vysokotlakých podzemních tunelů pro dvě Peltonovy turbíny elektrárny \"El Penon de Quatapé Hidroléctric\"a, která při výkonu 640 MW podporuje soustavu vodních děl kolumbijského hydroenergetického kolosu \"San Carlos Hidroelectrica I,\" II, III, který při celkovém instalovaném výkonu 1250 MW je nejen největší elektrárnou v Kolumbii, ale patří i mezi nejvýkonnější vodní díla na světě.\n\nKlima s vysokou vzdušnou vlhkostí způsobuje neobyčejnou četnost a rozmanitost epifytických druhů bromélií a orchidejí. Nejnebezpečnější zmijovití hadi rodu \"Crotalus\", \"Bothrops\" a \"Lachesis\" se v těchto nadmořských výškách při místní koncentraci lidských obyvatel již nevyskytují. Rozvoj sportovního rybolovu podporuje úspěšné vysazování žádaných druhů, zejména z čeledi sumcovitých.\n\nPrimární hydroenergetický účel přehradní nádrže je doprovázen neustále rostoucím turistickým významem nejen v oblasti, ale i v rámci celosvětové turistiky. Příznivé klima vysokohorské oblasti při malé zeměpisné šířce je kombinováno s možností vystoupat na vrchol  legendárního skalního útvaru El Penon de Guatapé a návštěvy pestrobarevného městečka Guatapé.    \n\n\"Report and Recommendation of the President of the International Bank for reconstruction and develompent with the guarantee of the Rupublic of Colombia for a San Carlos Hydro power project\" ze dne 17. května 1978. 41stran\n"}
{"id": "1478053", "url": "https://cs.wikipedia.org/wiki?curid=1478053", "title": "Kostel svatého Ondřeje (Karlovy Vary)", "text": "Kostel svatého Ondřeje (Karlovy Vary)\n\nKostel svatého Ondřeje (rovněž Kaple svatého Ondřeje) je řeckokatolický farní kostel v Karlových Varech, původně římskokatolický. Byl postaven v prudkém svahu nad pravým břehem Teplé, na místě tehdy zvaném Am Felsen. Za kostelem byl vybudován Ondřejský hřbitov, zrušený roku 1911. Na jeho místě je dnes Mozartův park.\n\nOd roku 1964 je kostel spolu s Mozartovými sady chráněn jako kulturní památka.\n\nKostel zasvěcený svatému Ondřeji nechal vybudovat kolem roku 1500 loketský komoří a zemský soudce Štěpán z Brandenu. Dochovala se část jeho zdiva a tak je spolu se Zámeckou věží a ruinami kostela svatého Linharta jednou z mála gotických staveb v Karlových Varech. Dnešní klasicistní podobu získal kostel ve 40. letech 19. století při radikální přestavbě a přístavbě patrové sakristie s márnicí. Plány přestavby vyhotovil stavitel Morawetz. Po druhé světové válce kostel chátral a nakonec byl zrušen. Teprve v roce 1970 uvolnilo město prostředky na jeho generální opravu, kterou provedlo karlovarské družstvo Stavba. Provedená oprava však dlouho nevydržela a již koncem 70. let 20. století musela být provedena rekonstrukce podle projektu hlavního architekta města Adolf Petra. Rekonstruovaný kostel získal státní podnik Hotely a restaurace, který kostel přebudoval na vinárnu. Po sametové revoluci došlo ke zrušení vinárny a než byl kostel vrácen římskokatolické církvi, sloužil po krátkou dobu jako přednášková a koncertní síň. Další rekonstrukce proběhla v letech 2005–2009. V současné době využívá kostel řeckokatolická církev pro sobotní, nedělní a sváteční bohoslužby.\n\nKostel je jednolodní stavba na půdorysu nepravidelného lichoběžníku s neodsazeným trojboce uzavřeným presbytářem. Dochovala se značná část původního zdiva z doby výstavby. Podle starých vyobrazení kryla kostelní loď strmá sedlová střecha, doplněná na hřebeni sanktusníkem, později zastřešené renesanční helmicí. Současnou stavbu kryje valbová střecha, krytá pálenými taškami. Nad ni se zvedá oplechovaná barokní sloupkový sanktusník s lucernou a cibulovou bání, na vrcholu s dvojramenným křížem. Průčelí kostela s obdélným vchodem je obrácené směrem k jihovýchodu. Nad vchodem do kostela je půlkruhové okno, v ose nad ním nízký klasicistní trojboký štít. Plochostropý interiér prosvětlují úzká podélná, půlkruhově zakončená okna v bočních stěnách lodi. Stejná okna se nacházejí v boční a závěrové stěně presbytáře. Původně byl interiér osvětlen vysokými a úzkými hrotitými okny. Interiér kostela je plochostropý. Nad vstupem je umístěna zděná kruchta tvořící obloukem završenou předsíň. Z vnitřního vybavení je pozoruhodný oltářní obraz svatého Ondřeje na kříži. Část vybavení, například malé barokní varhany z roku 1700 s ručním pákovým měchem, byla uložena do depozitáře městského muzea.\n\nZa kostelem stával starý Ondřejský hřbitov, na kterém se pohřbívalo až do roku 1864. Roku 1911 byl hřbitov zrušen. Na hřbitově se od roku 1764 pohřbívali cizinci zesnulí v Karlových Varech. Po nedávné rozsáhlé parkové úpravě sem byly v roce 1995 navráceny některé původní náhrobky z 18. a 19. století a Mozartovy sady jsou opět veřejnosti přístupné.\n"}
{"id": "1478057", "url": "https://cs.wikipedia.org/wiki?curid=1478057", "title": "Fara v Janově", "text": "Fara v Janově\n\nFara v Janově s číslem popisným 2 je klasicistní budova vystavěná v 19. století. Od roku 1963 patří mezi kulturní památky.\n\nAreál fary v Janově se nachází v blízkosti návsi obce. Budova je vystavěna na obdélném půdorysu, zastřešena je valbovou střechou a díky zachovaným klasicistním prvkům, jako jsou stropy, klenby, okna, dveře a fasáda, je dokladem venkovského klasicistního stavitelství. K faře přiléhá hospodářské zázemí se dvěma hospodářskými budovami, jež kopíruje tradiční typ venkovské usedlosti.\n\nBudova byla vystavěna roku 1832, farní úřad v obci byl zřízen v roce 1858.\n"}
{"id": "1478059", "url": "https://cs.wikipedia.org/wiki?curid=1478059", "title": "Dmytro Pidručnyj", "text": "Dmytro Pidručnyj\n\nDmytro Pidručnyj ( , * 5. listopadu 1991 v Ternopilu, tehdejší Sovětský svaz) je ukrajinský biatlonista. Jeho největším úspěchem je zlatá medaile ze stíhacího závodu z mistrovství světa 2019 v Östersundu.\n\nV individuálních závodech světového poháru před tím nikdy nezvítězil ani neobsadil místo na stupních vítězů. Ale dokázal zvítězit ve stíhacím závodě na mistrovství světa ve švédském Östersundu 2019 před na poslední střelecké položce chybujícím Johannesem Thingnesem Bø.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1478062", "url": "https://cs.wikipedia.org/wiki?curid=1478062", "title": "Malá Dobrá (tvrz)", "text": "Malá Dobrá (tvrz)\n\nMalá Dobrá je tvrz přestavěná na sýpku v obci Velká Dobrá v okrese Kladno. Tvrz sloužila jako panské sídlo od čtrnáctého do počátku sedmnáctého století. Během třicetileté války zpustla a později byla přestavěna na sýpku, která je od roku 1978 chráněna jako kulturní památka.\n\nNejstarší dějiny vesnic Velká a Malá Dobrá a vladycích z Dobré nelze v historických pramenech odlišit. První písemná zmínka o tvrzi v Malé Dobré pochází z roku 1396, kdy patřila Drchovi z Malé Dobré. Drch je naposledy připomínán v roce 1419, ale z roku 1406 pochází také zmínka o Janu Chlípanovi z Malé Dobré. Během husitských válek se majitelem stal Bohuslav ze Tmáně a roku 1453 získal od krále Ladislava Pohrobka odúmrť po Drchovi. Poslední zmínka o Bohuslavovi je z roku 1457 a jeho potomci, zvaní Dobrští ze Tmáně, vesnici vlastnili až do roku 1499.\n\nV roce 1499 na tvrzi sídlil Vilém Hromada z Boršic a po něm roku 1519 Jiří Kfelíř ze Zakšova. Ze jeho nezletilé děti statek spravoval poručník Petr Malý z Chrastu a nejpozději ve třicátých letech šestnáctého století prodal jejich část Malé Dobré Zdeňkovi Kladenskému z Kladna. Zdeněk již předtím vlastnil Velkou Dobrou a část Malé Dobré.. V zápisu do desk zemských z roku 1544 jsou tvrze v Malé i Velké Dobré uvedeny jako pusté. Zdeněk Malou Dobrou připojil ke kladenskému panství. Žďárští ze Žďáru nejprve v Malé Dobré získali roku 1549 plat z jednoho dvora, který jim odkázali bratři Jiří a Kryštof. Ti ho dostali za poskytnuté služby od Zdeňka Kladenského. Později Žďárští získali také zbytek vesnice a Jiří Žďárský ze Žďáru nechal ve druhé polovině šestnáctého století tvrz v Malé Dobré obnovit v renesančním slohu.\n\nPoslední zmínka o tvrzi pochází z roku 1613. Přestala sloužit jako panské sídlo a během třicetileté války zpustla. V osmdesátých letech sedmnáctého století nebo po roce 1696, kdy ji získal Karel Jáchym z Bredy, byla přestavěna na sýpku.\n\nTřípodlažní budova sýpky má obdélníkový půdorys a valbovou střechu krytou bobrovkami. Do prvního patra se vstupuje po kamenném zastřešeném schodišti a vedle něj je pravoúhlý vstup do přízemí. V přízemí se nachází dvě místnosti, z nichž severní je klenutá valenou klenbou s výsečemi a v jižní má křížovou klenbu se středovým pilířem. Obě horní patra s trámovými stropy sloužila k ukládání obilí a vzájemně je spojuje vnitřní dřevěné schodiště.\n\n"}
{"id": "1478065", "url": "https://cs.wikipedia.org/wiki?curid=1478065", "title": "José López Portillo", "text": "José López Portillo\n\nJosé López Portillo y Pacheco (16. června 1920, Ciudad de México – 17. února 2004, Ciudad de México) byl mexický politik, v letech 1976–1982 prezident Mexika.\n\nVystudoval právo na Národní autonomní univerzitě v Mexiku. Poté na své \"alma mater\" učil politickou teorii a veřejnou správu. Vydal několik knih o politické filozofii a napsal i dvě knihy beletristické: \"Quetzalcoatl\" (česky vyšlo roku 1982 jako \"Příchod Opeřeného hada\" v nakladatelství Odeon) a \"Don Q\".\n\nV roce 1959 vstoupil do Institucionální revoluční strany, klíčové politické síly mexického politického systému. Postupně stoupal mocenskou hierarchií, aby se v 70. letech plně vrhl na politiku. Nejprve pracoval v prezidentských kancelářích Gustava Díaze Ordaze a Luise Echeverríi a posléze, roku 1973 byl jím jmenován ministrem financí. Držel tento post do roku 1975. Podařilo se mu omezit daňové úniky a snížit veřejné výdaje. V roce 1976 vyhrál v prezidentských volbách (bez protikandidáta), jako kandidát Institucionální revoluční strany. Roku 1978 obnovil po 38 letech diplomatické vztahy se Španělskem - za zlepšení vztahů mezi španělskojazyčnými zeměmi také roku 1981 získal Cenu kněžny asturské. Podpořil sandinovské hnutí v Nikaragui. Oponoval politice Ronalda Reagana. Provedl reformu, která rozšířila počet členů parlamentu na 400, přičemž 100 muselo náležet opozici. Tím oslabil hegemonii Institucionální revoluční strany, která v Mexiku vládla nepřetržitě od roku 1929 (do roku 2000).\n\nZpočátku jeho vládu provázelo – navzdory dramaticky vysoké inflaci – ekonomické nadšení, které vyplývalo z objevu ropy ve státech Veracruz a Tabasco. Mexiko se v krátké době stalo čtvrtým největším těžařem ropy na světě. Navzdory obrovským ziskům však rychle rostl vládní dluh. Po prudkém snížení cen ropy roku 1981, vypukla v Mexiku obrovská dluhová krize, která se přelila i do zahraničí. Mexiko se stalo druhým největším dlužníkem na světě. López reagoval tím, že znárodnil banky, zavedl kontrolu deviz a o 40 procent devalvoval mexickou měnu peso, ačkoli veřejnosti tvrdil, že bude měnu hájit „zuřivě jako pes“ a úspory občanů nejsou v ohrožení. Stal se pak objektem velké nenávisti veřejnosti a po konci svého mandátu roku 1982 raději odešel ze země. Jeho nástupce, Miguel de la Madrid, zahájil tažení proti jeho klice – López se totiž stal symbolem korupce a rozkrádání, americký novinář Jack Anderson publikoval informace tajných služeb, podle nichž López zpronevěřil více než miliardu dolarů, navíc proslul také svým nepotismem, ministerský post přidělil i své manželce, vysoké vládní funkce získali i jiní členové jeho rodiny.\n\n"}
{"id": "1478067", "url": "https://cs.wikipedia.org/wiki?curid=1478067", "title": "Kostel svatého Petra a Pavla (Petrovice, okres Blansko)", "text": "Kostel svatého Petra a Pavla (Petrovice, okres Blansko)\n\nKostel svatého Petra a Pavla je římskokatolický chrám v Petrovicích v okrese Blansko. \n\nJde o farní kostel římskokatolické farnosti Petrovice u Blanska. Je chráněn jako kulturní památka České republiky.\n\nO farním patronátu je první zmínka roku 1379, Kostel je v jádru možná středověkou stavbou, jejíž současný vzhled je výsledkem přestavby v letech 1733-1735 nákladem 1147 zlatých (donátorem byl Karel Ludvík z Roggendorfu). Kostel byl důkladně opraven roku 1804. \nSpolu s ohradní zdí hřbitova, branou a farou tvoří kostel hodnotný esteticky výrazný celek.\n"}
{"id": "1478072", "url": "https://cs.wikipedia.org/wiki?curid=1478072", "title": "Nyírlugos", "text": "Nyírlugos\n\nNyírlugos [ňírlugoš] () je město ve východním Maďarsku v župě Szabolcs-Szatmár-Bereg, spadající pod okres Nyírbátor, blízko hranic se župou Hajdú-Bihar. Nachází se asi 36 km jihovýchodně od Nyíregyházy. V roce 2015 zde žilo 2 699 obyvatel. Podle údajů z roku 2001 zde bylo 93 % obyvatel maďarské a 7 % romské národnosti.\n\nNejbližšími městy jsou Balkány, Nyíradony, Nyírbátor a Vámospércs. Blízko jsou též obce Nyíracsád, Nyírbéltek a Nyírmihálydi.\n\n"}
{"id": "1478073", "url": "https://cs.wikipedia.org/wiki?curid=1478073", "title": "Makotřasy (archeologická lokalita)", "text": "Makotřasy (archeologická lokalita)\n\nKultovní místo u Makotřas je archeologická lokalita východně od obce Makotřasy v okrese Kladno. Při stavbě silnice Praha–Slaný zde bylo odkryto eneolitické sídliště z poloviny čtvrtého tisíciletí před naším letopočtem s čtvercovým ohrazeným areálem s možnou kultovně astronomickou funkcí. Jeho archeologické stopy jsou od roku 1987 chráněné jako kulturní památka.\n\nEneolitické sídliště mladší fáze baalberského stupně kultury s nálevkovitými poháry s rozlohou asi 100 hektarů bylo z malé části prozkoumáno v roce 1961 plošným odkryvem o rozměrech 40 × 500 metrů. Sonda úhlopříčně zachytila přibližně čtvercový ohrazený areál. Severní strana ohrazení měřila 300 metrů, zatímco západní strana dosahovala délky asi 320 metrů. Do areálu se vstupovalo sedmnáct metrů širokou bránou uprostřed západní strany, ale podobná brána bývala pravděpodobně i na východní straně, kde se stopy ohrazení dochovaly nejhůře. Příkop široký čtyři metry a 1,4 metry hluboký vymezoval plochu o velikosti 9,33 hektaru. Uvnitř ohrazení byly odkryty zásobnicové jámy, pece a pohřby v sídlištních jamách. Pohřby v sídlištních jamách obsahovaly pozůstatky více než padesáti osob, z nichž bylo mnoho dětí. Mnoho jich bylo pohřbeno v obřadní skrčené poloze s milodary, ale v několika případech byly doloženy stopy fyzického násilí nebo odříznutí hlavy. Mimo areál se nacházely obytné chaty a hroby. Výstavbě čtvercového opevnění předcházel starší obloukovitý příkop dlouhý asi 650 metrů, který chránil prostor s rozlohou deset hektarů u Dolanského potoka jihozápadně od čtvercového opevnění.\n\nMakotřasy jsou nejstarším místem v Česku, ze kterého je známé zpracování kovu. Dokládají jej nálezy čtyř zahloubených pecí se zlomkem keramického tyglíku, strusky a kusu měděné rudy. K dalším nálezům patří žací nože vyrobené z bavorského rohovce nebo velká kupolovitá pec.\n\nRozměry ohrazeného čtverce mohou hypoteticky souviset s primitivním vyjádřením ročního cyklu dvanácti lunárních měsíců po 29 a půl dnech. Neobvyklý čtvercový půdorys by snad mohl být odrazem nově zaváděného zemědělství. Čtvercový tvar pole je totiž nejvýhodnější při střídání úseků orby s otáčkami a je znám ze skalních rytin z doby bronzové. Plocha pole o rozloze devíti hektarů také odpovídá, při tehdejším nízkém výnosu, výměře polí nutné k zajištění výživy pro čtrnáct až sedmnáct lidí, což přibližně odpovídá velikosti populace jedné kulturní fáze staroeneolitických pohřebišť.\n\nV Makotřasech je otisky semen v mazanici doloženo pěstování zejména pšenice, ale také malého množství ječmene, bobu a prosa. Z domácích zvířat chovali obyvatelé osady zejména skot. Lov divokých zvířat představoval jen výjimečný zdroj potravy.\n"}
{"id": "1478078", "url": "https://cs.wikipedia.org/wiki?curid=1478078", "title": "Rania Matar", "text": "Rania Matar\n\nRania Matar (* 1964) je libanonská / palestinská / americká dokumentární, portrétní a umělecká fotografka. Fotografuje každodenní život dívek a žen na Blízkém východě a ve Spojených státech, včetně syrských uprchlíků.\n\nMatar se narodila a vyrůstala v Libanonu a do USA se přestěhovala v roce 1984. Původně vystudovala architekturu na Americké univerzitě v Bejrútu a na Cornellově univerzitě, později studovala fotografii na New England School of Photography a Maine Photographic Workshops. Od roku 2009 vede fotografické workshopy pro dospívající dívky v uprchlických táborech v Libanonu. Nyní vyučuje na Vysoké škole umění a designu v Massachusetts a vystavuje svou práci po celém světě.\n\nMatar vytvořila několik sérií fotografií, včetně \"L'Enfant Femme\", \"Unspoken Conversations\", \"Women Coming of Age\", \"A Girl and Her Room\", \"Invisible Children\" nebo \"Ordinary Lives\". Její portréty zkoumají genderové studie a často zvažují různou národní identitu. \"L'Enfant Femme\" zobrazuje mladičké dívky žijící ve Spojených státech a na Středním východě a zaměřuje se na dokumentování věku mezi dětstvím a zralostí. Matky a dcery jsou fotografovány dohromady a prezentují univerzální povahu ženství v sérii \"Unspoken Conversations\". Matar začala tvořit série \"Invisible Children (Neviditelných dětí)\" po návštěvě v Bejrútu v roce 2014. Všimla si, kolik syrských dětí uprchlíků bylo na ulicích a žebralo o práci nebo o peníze. Tato série dokumentuje individualitu každého dítěte. V roce 2017 byla práce Matarové zařazena do Bienále současného arabského světa, které se konalo v Paříži na Institutu arabského světa.\n\n\n\n"}
{"id": "1478083", "url": "https://cs.wikipedia.org/wiki?curid=1478083", "title": "Kostel svatého Petra a Pavla (Božice)", "text": "Kostel svatého Petra a Pavla (Božice)\n\nKostel svatého Petra a Pavla je římskokatolický chrám v Božicích v okrese Znojmo. Jde o farní kostel římskokatolické farnosti Božice. Je chráněn jako kulturní památka České republiky.\n\nNejstarší písemná zpráva o Božicích se vztahuje k roku 1225. Dne 25. dubna tohoto roku byl Jindřichem, titulárním biskupem z Troje, vysvěcen farní kostel svatého Petra a Pavla. Ten patří díky románskému jádru a gotickému vnitřku k nejstarším kostelům v okolí a je dodnes významnou stavbou v obci. Barokní fara pochází z konce 17. století. Zápisy ve farní matrice začínají rokem 1683.\n"}
{"id": "1478088", "url": "https://cs.wikipedia.org/wiki?curid=1478088", "title": "Zelená Ves (Úštěk)", "text": "Zelená Ves (Úštěk)\n\nZelená Ves (), někdy zmiňovaná jako Zelená Ves u Habřiny, je zaniklá ves na pomezí Českého Předměstí a Českolipského Předměstí v Úštěku v okrese Litoměřice. Jádro bývalé vsi je situováno na druhou pláž rybníku Chmelař, na jeho severovýchodním okraji, u kempů Oáza a Na konci. \n\nJako Zelená ves či Zelená Ves (Zelená Ves u Úštěku) je označována též vesnice, která vznikla po zrušení jezuitského řádu (1773) rozparcelováním dvorů a půdy jezuitského dvora u Rybniční ulice, přičemž není zřejmé, zda má jít o označení téže vsi; Památkový katalog NPÚ vede obě Zelené Vsi jako dvě různé lokality. Úštěcký jezuitský dvůr je někdy zmiňován jako součást Zelené Vsi.\n\nLexikon obcí zmiňuje Zelenou Ves k roku 1869 i později jako příslušenství města Ouštěk, později Úštěk. K roku 1900 měla 34 domů a 206 obyvatel a nacházela se zde chmelnice. K roku 1921 je uváděno 32 domů a 192 obyvatel.\n\nVes byla původně založena na místě vysušeného Velkého rybníka, založeného ve středověku, a zcela zanikla mezi lety 1950–1960 v důsledku výstavby rybníku Chmelař, resp. obnovení rybníku.\n"}
{"id": "1478091", "url": "https://cs.wikipedia.org/wiki?curid=1478091", "title": "Vila Waldstein", "text": "Vila Waldstein\n\nVila Waldstein je neogotická stavba v Děčíně, postavená podle návrhu Josefa Mockera. Jedná se o první samostatnou realizaci slavného architekta, autora dostavby chrámu sv. Víta, který krátce po dokončení studií nastoupil do architektonické kanceláře Thunů-Hohensteinů a zároveň vyučoval ve škole Libverdě u Děčína.\n\nPůvodně lázeňská vila je řešena jako volně stojící patrová, plně podsklepená budova s využitým podkrovím, postavená na obdélném půdorysu pod křížovou sedlovou střechou krytou původně břidlicí, dnes její náhražkou. Vila je postavena z neomítnutých, pravidelně opracovaných pískovcových kvádrů; omítnuté je pouze severní průčelí. Stavba umístěná vysoko ve svahu nad levým břehem Labe poutá pozornost svým kamenným průčelím i gotickými tvary a prvky. Po obou stranách vily se rozprostírá zahrada, která je ze severní strany ohraničena opěrnou zdí se zabudovaným schodištěm do lesoparku nacházejícího se nad budovou.\n\nInvestorkou stavby byla hraběnka Františka Waldstein-Wartenbergová, dcera Josefa Osvalda I. Thun-Hohensteina a švagrová podporovatele umění Františka Antonína Thun-Hohensteina, který byl v zemských volbách v Čechách v roce 1861 zvolen v kurii venkovských obcí (volební obvod Děčín – Benešov – Česká Kamenice) jako nezávislý kandidát do Českého zemského sněmu. Hraběnčin tchán Arnošt Antonín z Valdštejna byl silným podporovatelem výstavby nových silnic a železnic a stál například u založení České severní dráhy, jenž se později stala důležitou železniční společností v Rakousku-Uhersku.\n\nFrantiška Waldstein-Wartenbergová se provdala za Arnošta Karla Waldsteina-Wartenberga, který v té době žil životem šlechtice - soukromníka. Zabýval se historií, sbíral staré tisky, archiválie a zajímal se i o archeologii. Po otci se ujal správy rodového majetku až ve svých 55 letech (roku 1904). Hraběnka Waldstein-Wartenbergová však zemřela již v 41 letech roku 1894 v Karlových Varech. Arnošt Karl se po její smrti ještě dvakrát oženil, ale pouze z manželství s Františkou se narodili potomci. Ze tří dětí přežila pouze dcera Josefína. Ta se roku 1902 se v Praze provdala za hraběte Kuniberta Lamberga, který patřil k průkopníkům automobilismu. Rodina se rozrostla o čtyři děti a obývala své sídlo Emsburg nedaleko Salzburgu. Zde Josefina roku 1941 ve věku 63 let umírá.\n\nVila s výhledem na Labe se nachází v areálu Lázní sv. Josefa. Ty nechal postavit majitel Jan Josef Thun, jehož rodina držela ve vlastnictví mj. obec Horní Žleb (Obergrund), kde se lázně i později postavená vila Waldstein nacházejí. Okouzlen turistickým ruchem v Karlových Varech toužil přivést návštěvníky také na své panství na severu Čech. Po objevení léčivého pramene v roce 1768 se hrabě snažil lázně zpopularizovat. V propagačních materiálech uváděl, že voda je „vhodná pro léčení zácpy, plynatosti, zlaté žíly, menstruačních potíží, trudomyslnosti“. Do lázní mířili hosté z řady evropských zemí a jako lékař zde od roku 1832 působil Jan Vincenc Tirsch, otec Miroslava Tyrše. Hrabě Thun vycházel hostům vstříc a v okolí nechával zřídit promenádní cesty s lavičkami. S rozvojem říční dopravy na Labi se zlepšovala také dostupnost lázní a hojná návštěvnost umožnila další investice: rekonstrukci lázní, přístavbu nového traktu s fontánou a sochou Neptuna, který je dnes umístěn v děčínském muzeu. V té době zde vznikaly další nové rekreační objekty, ubytovací hostince a penziony, z nichž většina stojí dodnes. S příchodem železnice, kdy hlučná trať Praha – Drážďany vedla jen kousek od lázní, však začal zájem hostů upadat.\n\nPo 1. světové válce se interiér vily upravoval pro manžele Františka Antonína a Františku Thunovy, kteří se sem přestěhovali z děčínského zámku kvůli neshodám snachy a tchyně (hraběnky Marie Thunové, rozené Chotkové). V roce 1919 přešly lázně do vlastnictví městské správy Podmokel, ta lázně v roce 1922 zrušila, přestavěla na obytnou budovu a v roce 1933 prodala soukromníkům. Po roce 1945 fungoval v objektu domov důchodců, později se sem nastěhoval děčínský sociální ústav.\n\nVila je dochována ve své původní podobě, pozdější úpravy nijak zásadně nenarušily ani základní dispoziční koncepci, ani řešení jednotlivých fasád. Jen lodžie ve východním průčelí, původně otevřená, byla zazděna. Přestavby v průběhu 20. století se dotkly zejména interiérů. Změnily se vnitřní dispozice místností, byla zde probourána řada nových průchodů a vzniklo několik nových příček. Původní zůstala vestavěná skříň, některé dřevěné obklady a vitrážová okna v bývalé kapli, která sloužila jako jídelna pro klientky ústavu sociální péče. Domov pro osoby se zdravotním postižením ve vile ubytovával klientky ve dvou a vícelůžkových pokojích.\n\nZhruba od roku 2011 je vila nevyužitá. Město Děčín upozorňovalo na zhoršující se stavebně technický stav budovy včetně inženýrských sítí i špatný stav opěrných zdí. V říjnu 2017 byla krátce zpřístupněna veřejnosti v rámci Dne architektury.\n"}
{"id": "1478092", "url": "https://cs.wikipedia.org/wiki?curid=1478092", "title": "Vlčí hora (Krušné hory)", "text": "Vlčí hora (Krušné hory)\n\nVlčí hora (891 m n. m.) je kopec ve východní části Krušných hor 6 km severo-severovýchodně od Litvínova a 2 km od Loučné, nejvyšší hory krušnohorského podcelku Loučenská hornatina.\n\nNa vrcholu stojí telekomunikační věž s rozhlednou. Věž je tvořena ocelovým tubusem o výšce 40 m, kolem kterého se spirálovitě vine schodiště k volně přístupné vyhlídkové plošině umístěné ve výšce 15 m. Z rozhledny je výhled na Loučnou a další krušnohorské hory na západě, na Mosteckou pánev na jihu a také na hory Českého středohoří na jihovýhodě, včetně nejvyšší Milešovky, vzdálené 23 kilometrů.\n\nVlčí hora je nejsnáze přístupná z vesnice Dlouhá louka po zeleně a dále modře značené cestě. Výstup je dlouhý necelý 1 km s převýšením 25 metrů. Přes vrchol vede i upravovaná běžkařská trasa, odbočka z Krušnohorské lyžařské magistrály, kterou kopíruje i cyklotrasa č. 23.\n"}
{"id": "1478094", "url": "https://cs.wikipedia.org/wiki?curid=1478094", "title": "Ljudmila Savrulinová", "text": "Ljudmila Savrulinová\n\nLjudmila Nikolajevna Savrulinová ( ; * 25. července 1951 Susuman, Ruská SFSR), provdaná Kiseljovová ( ), je bývalá sovětská rychlobruslařka.\n\nV roce 1971 poprvé startovala na sovětském mistrovství, na velkých mezinárodních závodech se představila o rok později. Z Mistrovství Evropy 1972 si přivezla bronzovou medaili, která se stala jejím největším úspěchem. Zúčastnila se Zimních olympijských her 1972 (1000 m – 10. místo, 1500 m – 14. místo, 3000 m – 8. místo) a absolvovala Mistrovství světa ve víceboji 1972. Na ME 1974 dosáhla čtvrté příčky, po sezóně 1974/1975 již nezávodila. K rychlobruslení se vrátila v roce 1979, v následujících letech ale startovala pouze na sovětských šampionátech a dalších národních závodech. Posledního startu se zúčastnila v roce 1982.\n"}
{"id": "1478105", "url": "https://cs.wikipedia.org/wiki?curid=1478105", "title": "Ingrid Landmark Tandrevoldová", "text": "Ingrid Landmark Tandrevoldová\n\nIngrid Landmark Tandrevoldová (nepřechýleně Ingrid Landmark Tandrevold, * 23. září 1996) je norská biatlonistka, účastnice olympijských her 2018 v Pchjongčchangu. Jejím největším úspěchem je stříbrná medaile ze sprintu z mistrovství světa 2019 v Östersundu.\n\nV závodech světového poháru získala nejlépe několikrát druhé místo, poprvé v závodu s hromadným startem v Ruhpoldingu v roce 2019. Několikrát také zvítězila se štafetou žen.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n"}
{"id": "1478108", "url": "https://cs.wikipedia.org/wiki?curid=1478108", "title": "Kapitolina Serjoginová", "text": "Kapitolina Serjoginová\n\nKapitolina Serjoginová ( ; * 17. ledna 1942 Pavlovsk, Ruská SFSR) je bývalá sovětská rychlobruslařka.\n\nNa sovětských šampionátech startovala od roku 1963, na velkých mezinárodních závodech se poprvé představila v roce 1971. Tehdy také dosáhla svého největšího sportovního úspěchu – bronzové medaile z Mistrovství Evropy 1971. O několik dní později absolvovala také Mistrovství světa ve víceboji (8. místo). Zúčastnila se Zimních olympijských her 1972 (1500 m – 9. místo, 3000 m – 6. místo), po sezóně 1971/1972 již nezávodila. K rychlobruslení se vrátila v letech 1974 a 1975, kdy startovala na sovětských šampionátech a dalších národních závodech.\n"}
{"id": "1478110", "url": "https://cs.wikipedia.org/wiki?curid=1478110", "title": "Almamellék", "text": "Almamellék\n\nAlmamellék () je vesnice v Maďarsku v župě Baranya, spadající pod okres Szigetvár. Nachází se asi 13 km severovýchodně od Szigetváru. V roce 2015 zde žilo 381 obyvatel, z nichž jsou (dle údajů z roku 2011) 76,2 % Maďaři, 8,1 % Němci, 3,9 % Romové, 0,2 % Rumuni a 0,2 % Chorvati.\n\nSousedními vesnicemi jsou Csebény, Horváthertelend, Ibafa a Szentlászló.\n\n"}
{"id": "1478112", "url": "https://cs.wikipedia.org/wiki?curid=1478112", "title": "Vindolanda", "text": "Vindolanda\n\nPevnost se nacházela v blízkosti moderní vesnice Bardon Mill v hrabství Northumberland. Střežila Stanegate, strategicky důležitou římskou silnici. Pevnost proslavily zejména vindolandské tabulky, přibližně dva tisíce tenkých dřevěných tabulek popsaných inkoustem, které byly v době svého objevu nejstaršími zachovanými rukou psanými dokumenty v Británii. \nNázev Vindolanda pravděpodobně vychází z místního pojmenování, které používali místní obyvatelé, a znamenal „světlé travnaté pláně“; toto místo totiž bylo kvůli stínu kopce Barcombe Hill ráno pokryté rosou déle než okolí.\nPoprvé od doby římské psal o ruinách Vindolandy anglický historik William Camden ve své \"Britannii\" (1586). V průběhu příštích dvou staletí tam příležitostně někteří lidé přijeli a líčení, která zanechali, lokalitu popisují ve stavu, který předcházel jejímu velkému poškození tím, že byla připravena o značnou část zdiva. Když místo v roce 1702 navštívil Christopher Hunter, vojenské lázně ještě měly část střechy. Přibližně v roce 1715 v této lokalitě John Warburton objevil oltář, který odtamtud odvezl. V roce 1814 začal první skutečné archeologický výzkum kněz Anthony Hedley. Zemřel však v roce 1835, ještě dřív, než své objevy popsal. Dlouho se nedělo téměř nic, až v roce 1914 byl nalezen další oltář, který postavili jej civilní obyvatelé pevnosti. \n\nPro tuto lokalitu se ve starých textech používá několik jmen, včetně Chesters on Caudley, Little Chesters, The Bower a Chesterholm. Oltář nalezený v roce 1914 potvrdil, že Římané pro toto místo užívali název „Vindolanda“ (jeden dávný pramen totiž uváděl „Vindolana“. \n\nPosádka sestávala z pěchoty nebo pomocné jízdy, tedy z auxiliárních jednotek, ne z legionářů, římských občanů. Od počátku třetího století dále se jednalo o IV. kohortu Gallorum equitata, známou také jako IV. kohorta Galů. Předpokládalo se, že šlo prostě jen o název a členy pomocných sborů nabírali na místě, ale nápis nalezený v nedávné době naznačuje, že v útvaru stále ještě byli Galové a že si dávali záležet, aby se odlišovali od britských vojáků. Nápis zní: \n\nCIVES GALLI\n\nDE GALLIAE\n\nCONCORDES\n\nQUE BRITANNI\n\nText lze přeložit takto: \"Galské jednotky s plnou podporou vojáků narozených v Británii věnují tuto sochu bohyni Gallii\". \n\nNejstarší římské pevnosti ve Vindolandě byly ze dřeva a drnů. Zbytky leží až 4 metry hluboko v půdě, která je anoxická (bez kyslíku) a prosáklá vodou. Stálo tam postupně pět dřevěných pevností, které vždy postavili a před novou výstavbou srovnali se zemí. \n\nPrvní, malou pevnost, pravděpodobně postavila I. kohorta z Tungrianů přibližně v roce 85. Přibližně před rokem 95 ji nahradila větší dřevěná pevnost, kterou vybudovala IX. kohorta Batavů, což byla smíšená jednotka pěchoty i jezdectva o síle zhruba 1000 mužů. Tuto tvrz opravili kolem roku 100, když tam velel římský prefekt Flavius Cerialis. Při odchodu IX. kohorty Batavorum (Batavů) v roce 105 byla pevnost zbořena. \n\nPotom se do Vindolandy vrátila I. kohorta Tungrorum, kteří postavili větší dřevěnou pevnost a zůstali zde, dokud nebyl kolem roku 122 o necelé dva kilometry severněji vybudován Hadriánův val; tehdy se přestěhovali s největší pravděpodobností do pevnosti Vercovicium (Housesteads). \n\nBrzy po vybudování Hadriánova valu se většina římských vojáků přesunula na sever k Antoninovu valu. Ve Vindolandě byla postavena kamenná pevnost, možná pro II. kohortu Nervorum. Od roku 208 do roku 211 probíhalo v Británii velké povstání proti Římu a sám císař Septimius Severus přitáhl s vojskem do Británie, aby zakročil. Stará kamenná pevnost byla zbourána a na jejím místě vznikla nekonvenční skupina vojenských budov na západě a neobvyklé množství kruhových kamenných chýší. Některé pozůstatky těchto chýší jsou vidět u severních hradeb a jihozápadní hradby poslední kamenné pevnosti. Římská armáda je možná postavila pro rodiny britských farmářů, aby v nich přebývaly v tomto neklidném období. \n\nSeptimius Severus zemřel v Yorku v roce 211; jeho synové rebely vyplatili a vrátili se do Říma. Kamenné budovy byly zbořeny a na místě chýší byla postavena velká kamenná pevnost pro IV. kohortu Gallorum. \n\nVindolanda byla v průběhu věků postavena a zbořena nejméně devětkrát. Je zvlášť cenná, protože stavby nebyly rozebrány a jejich materiál nebyl použit znovu při stavbě domů nebo silnic. \n\nV západní části pevnosti se vyvinul \"vicus\" neboli samosprávná vesnice. Skládala se z několika řad budov, z nichž v každé jsou jednotlivé místnosti pro bydlení. Většina z nich nemá připojení na stávající kanalizační systém. Ta místnost, která napojena je, sloužila pravděpodobně jako jatka, kde bylo důležité ze zdravotních důvodů mít dobrý odtok. \n\nKamenný oltář nalezený v roce 1914 (vystavený v muzeu), je důkazem, že osada měla oficiálně postavení samosprávné osady (\"vicus)\" a jmenovala se Vindolanda. Na jih od pevnosti se nacházejí lázně, velký lázeňský komplex, který byl často mnoha lidmi využíván. Později postavená kamenná pevnost a sousední vesnice zůstaly v provozu až do roku 285, kdy je z neznámých důvodů značná část obyvatel opustila. \n\nOkolo roku 300 byla pevnost opět přestavěna, ale \"vicus\" nebyl znovu osídlen, protože žít mimo ochranné zdi pevnosti bylo v této oblasti pravděpodobně příliš nebezpečné. V roce 370 byla pevnost zhruba opravena, snad vojáky nepravidelných jednotek. Neexistuje žádný důkaz pro tradiční názor, že v roce 410 římská okupace náhle skončila; odchod Římanů mohl proběhnout i postupně. \n\nVe třicátých letech 20. století koupil dům v Chesterholmu, kde se nyní nachází muzeum, archeolog Eric Birley, který se zajímal o vykopávky v této lokalitě. V nich potom pokračovali jeho synové, Robin a Anthony, a jeho vnuk Andrew Birley. Práce tam probíhají každé léto a některé z archeologických ložisek dosahují hloubky šesti metrů. \n\nV těchto hloubkách není kyslík, který bakterie rozkládající organické látky potřebují;proto se zachovaly tisíce artefaktů, jako jsou dřevěné psací tabulky a více než 160 hřebenů ze zimostrázu, které se za normálních okolností v zemi rozpadnou.\n\nNalezené věci byly ve velmi dobrém stavu, včetně mnoha tisíců kovových předmětů a mincí, věcí z kůže (zejména různých druhů obuvi), že dřeva a útržků textilií. \n\nZachovaly se pozůstatky lázní z doby před vládou císaře Hadriana a dalších lázní ze 3. století; dále několik domů, kde bydleli velitelé i prostí vojáci a kde měli velitelství. Po vesnici ze 3. s 4. století zůstaly stopy po domech a dílnách či latrínách; také římsko-keltský chrám věnovaný neznámému římsko-keltskému bohu. Je zde jediný chrám, který lze vidět uvnitř pomocné pevnosti kdekoli v Římské říši (Jupiter Dolichenus). \n\nNa místě lze kromě probíhajících vykopávek (je-li sezona) a vykopaných pozůstatků vidět kopii (v původní velikosti) úseku Hadrianova valu, a to jak toho, který byl postaven z kamene, tak i turfu. Rekonstrukce příkopu zvaného \"Vallum\" dosud neexistuje. \n\nDíky bohatým nálezům je možné lépe pochopit, jak se Římanům, vojákům i civilnímu obyvatelstvu žilo na severní hranici říše. \nKromě starších počátečních nálezů inkoustových tabulek, obuvi a hřebenů psala média i o dalších artefaktech a objevech. V roce 2017 se britský deník \"The Guardian\" zaměřil na objev kasáren pro jezdectvo, které byly při vykopávkách odhaleny. Obsahovaly velké množství artefaktů včetně mečů, inkoustových tabulek, textilií, hrotů šípů a dalších vojenských předmětů. Porovnáním s jinými nálezy se zjistilo, že kasárny byly postaveny kolem roku 105. \n\n\"The Guardian\" také psal o objevu skrýše s 25 tabulkami, které byly nalezeny v roce 2017. Tabulky byly objeveny v jedné z nejstarších vrstev pevnosti z 1. století. Tento objev byl považován za druhý největší objev inkoustových tabulek na světě, přičemž první takový poklad byl objeven také ve Vindolandě, ale v roce 1992. \nBěhem sezony vykopávek v roce 2014 zveřejnilo BBC příběh o objevu jednoho z mála zachovalých příkladů dřevěného sedátka na toaletě; těch se v Římské říši našlo jen velmi málo. Ve stejném roce informovali veřejnost o objevu jediné (velmi staré a velmi opotřebované) zlaté mince, která byla kdy nalezena v této lokalitě; ražena byla roku 64 nebo 65 našeho letopočtu. Ležela ve vrstvě ze 4. století. \n\nV roce 2010 BBC oznámila objev pozůstatků dítěte ve věku 8 až 10 let, které byly nalezeny v mělké jámě v kasárnách. Pozice těla naznačovala, že mohlo mít svázané ruce. Další archeologická analýza ukázala, že pravděpodobně šlo o dívku, která zemřela asi před 1800 lety. \n\nDalším objevem zveřejněným na internetových stránkách BBC v roce 2006 byla bronzová a stříbrná fibula, na níž je zobrazen bůh Mars, a spona nese nápis Quintus Sollonius. \n\nMístní muzeum v pevnosti Vindolanda, známé také jako Muzeum Chesterholm, uchovává a vystavuje nálezy z této lokality. Muzeum je v zahradách, v nichž se nachází rekonstrukce budov v původní velikosti: římský chrám, římský obchod, římský dům a další věci, vše s audiovýkladem. Mezi exponáty jsou římské vysoké boty, zbroj, šperky a mince, infračervené fotografie psacích tabulek a od roku 2011 malý soubor samotných tabulek, které zapůjčilo Britské muzeum. V roce 2011 bylo muzeum ve Vindolandě znovu otevřeno, stejně jako Roman Army Museum (muzeum římské armády) v Magnae Carvetiorum (Carvoran). \n\nV roce 1970 byl založen Trust Vindolanda, charitativní organizace, která spravuje tuto lokalitu i tamější muzeum. V roce 1997 převzal tento trust i Římské armádní muzeum v Carvoranu, v další pevnosti Hadriánova valu. \n\n\n\n"}
{"id": "1478117", "url": "https://cs.wikipedia.org/wiki?curid=1478117", "title": "Jozef Beňuš", "text": "Jozef Beňuš\n\nJozef Beňuš (14. července 1928 Vrútky – 2. května 2010 Martin) byl slovenský fotbalista (levý obránce nebo útočník) a trenér.\n\nMěšťanskou školu a večerní průmyslovou školu navštěvoval ve svém rodišti. Tamtéž od roku 1947 pracoval jako soustružník v železničních dílnách. V letech 1956–1988 byl učitelem a mistrem odborného výcviku na vrúteckém SOUŽ (Stredné odborné učilište železničné). Věnoval se také lednímu hokeji (1945–1950) a byl dopisovatelem časopisu Vrútočan, kde průběžně publikoval svoje vzpomínky. Rád lyžoval a působil i jako lyžařský instruktor. Byl aktivním organizátorem sportovního dění ve Vrútkách a spoluautorem sportovní části vrútecké monografie.\n\nStudoval také na Pedagogické fakultě Univerzity Karlovy v Praze (1965–1966).\n\nVrútecký rodák a odchovanec hrál v československé lize za ATK Praha (dobový název Dukly) během základní vojenské služby. Poté se vrátil do Vrútek, kde jako hrající trenér působil do roku 1956, kdy byl nucen ukončit kariéru kvůli zranění.\n\nV letech 1952–1956 byl hrajícím trenérem v klubu Železničiari/Lokomotíva Vrútky.\n\n"}
{"id": "1478121", "url": "https://cs.wikipedia.org/wiki?curid=1478121", "title": "Bitva o pevnost Budapest", "text": "Bitva o pevnost Budapest\n\nBitva o pevnost Budapest je název operace, který se vztahuje ke dvěma egyptským pokusům o obsazení jedné z pevností izraelské Bar Levovy linie během Jomkipurské války. K prvnímu pokusu o dobytí došlo 6. října 1973 poté, co se egyptské jednotky vylodily během operace Badr na východním břehu Sinajského poloostrova. Útok ale skončil neúspěchem. Neúspěchem skončil i druhý egyptský pokus o dobytí pevnosti uskutečněný 15. října 1973. Izraelská pevnost Budapest se tak stala jedinou pevností Bar Levovy linie, kterou se během Jomkipurské války nepodařilo Egyptu obsadit.\n\nPevnost Budapest je nejsevernější pevností ze sestavy izraelské Bar Levovy linie opevnění nacházející se na východním břehu Suezského kanálu a skládala se z devíti bunkrů. Nachází se 16,5 km od přístavu Fuad prakticky na břehu Středozemního moře. Svou polohou patří k nejlépe položeným pevnostem z Bar Levovy linie. Z jihu je chráněna slaniskovými bažinami, ze severu potom Středozemním mořem. Jedinou přístupovou cestou po souši je pás země, který měří ve své nejširší části 170 m. Napadení pevnosti bylo možné buď po této cestě, nebo přes slaniskové močály, přes které se ale nedostala žádná technika, pouze pěchota. Možný byl i námořní výsadek. Samotná pevnost ovládala kromě přístupových cest i komunikační spojnici mezi přístavem Fuad a Al-Aríšem.\n\nPro obranu byla pevnost vybavena velkým množstvím pěchotních zbraní, přístupy k bunkrům byly chráněny ostnatým drátem a minovými poli. Kromě toho byly k obraně vyčleněny dvě čety tanků. Celé pevnosti v okamžiku egyptského útoku velel kapitán Motti Aškenazi. Pevnost s navíc nacházela mimo tzv. protiletecký raketový deštník, takže egyptští útočníci byli vystaveni útokům izraelského letectva.\n\nObsazení suezského sektoru, ve kterém se nacházela pevnosti Budapest byl v plánu operace Badr pověřen gen.mjr. Omar Chalid. Ten obsazením pevnosti Budapest a pevnosti Orkal pověřil brig. gen. Salaha Abd el-Hakima. K obsazení samotné pevnosti Budapest byla vyčleněn 1 prapor pěchoty pod velením plk. Aliho al-Mezachiho ze sestavy 135. nezávislé pěchotní brigády egyptské armády. Pro samotný útok bylo vyčleněno 6 tanků T-34 vybavených zařízením na ničení min, 8 obojživelných vozidel a jednotky vybavené 120mm minomety. K útočícím silám byly dále přičleněna 128. skupina sil zvláštního určení (Sa´iqa). Ta měla být do prostoru vysazena z moře. Rozdělena byla do dvou skupin: první skupina měla být vysazena 4 km východně od pevnosti a jejím úkolem bylo zadržet případné izraelské posily. Druhá skupina měla být vysazena 1 km východně od pevnosti a z tohoto směru měla proti pevnosti vést podpůrný útok. Hlavní útok o síle praporu pěchoty a tanků měl být veden od západu, z přístavu Fuad.\n\nPro výsadek Sa´iqa bylo naplánováno použít 24 gumových člunů, k dispozici jich ale nakonec bylo pouze 10. Velení se podařilo zajistit alespoň dva rybářské čluny. Bylo proto rozhodnuto plánovaný podpůrný útok zrušit a Sa´iqa byla pověřena pouze odříznutím přístupových cest k pevnosti.\n\nÚtok na pevnost Budapest byl zahájen se zahájením operace Badr. Samotnému útoku předcházelo letecké napadení pevnosti bombardéry Il-28 ve 14 hodin, ve 14:05 následovala dělostřelecká palba. Mezitím se vylodili příslušníci Sa´iqa a přesun zahájily i hlavní útočné síly. V jejich čele se pohybovaly 3 tanky T-34 s odminovacím zařízením následované ženisty. Za nimi se pohybovala obojživelná vozidla podporovaná zbývajícími 3 tanky T-34. Jakmile první tanky T-34 dosáhly minová pole, byly zničeny palbou z pevnosti a tak museli minová pole začít ničit samotní ženisté. Postupující egyptské útočné síly byly zároveň napadeny izraelským letectvem, které, aniž narazilo na odpor zničilo zbývající 3 tanky T-34 a 5 obojživelných vozidel. Bombardovány byly i jednotky, které již vstoupily do minového pole. Velitel útoku proto nařídil útok zastavit a stáhnout se zpět, neboť očekával izraelský protiútok.\n\nJediný úspěch zaznamenaly Sa´iqa. Jejím příslušníkům se podařilo vylodit, aniž byli izraelským letectvem napadeni a zaujmout pozice. Z nich potom zabránili izraelským jednotkám přisunout k pevnosti posily. Na svých pozicích Egypťané zůstali čtyři dny, než jim byl dán rozkaz ke stažení se. \n\nDalší útok proti pevnosti Budapest plánoval Salah Abd el-Hakim na 7. října. Jeho provedení bylo ale zrušeno kvůli těžkým izraelským leteckým úderům proti přístavu Port Said.\n\nPro další útok byl 11. října sektor Port Said posílen 103. praporem Sa´iqa ze sestavy 139. brigády Sa´iqa. Prapor byl posléze dovybaven i 10 výsadkovými čluny ze sklolaminátu. V plánu bylo, že tento prapor Sa´iqa obsadí přístupové cesty 4 km východně od pevnosti Budapest s cílem pevnost izolovat. Prapor byl posílen četou vybavenou protitankovými AT-3 Sagger ATGM. První útok (tzv. primární) měl být veden příslušníky Sa´iqa posílenými příslušníky praporu al-Mezahi z východu, přičemž další oddíly Sa´iqa měly bránit Izraelcům v přísunu posil k obléhané pevnosti. Následný útok ze západu měly vést další jednotky praporu al-Mezahi jako sekundární útok. Ty měly být vysazeny z moře přímo před pevností. Samotnému útoku měla předcházet třicetiminutová dělostřelecká příprava. 13. října byl tento plán schválen. Příslušníci praporu Sa´iqa mezitím prováděli průzkum terénu včetně cest skrz slaniskové bažiny, prostřednictvím průzkumných hlídek a leteckých fotografií. \n\nV 19 hodin 14. října za využití temnoty se jednotky prvního útoku začaly přes bažiny ve čtyřech vlnách přesouvat na výchozí pozice 4 km východně od pevnosti. Cesta skrz bažiny byla extrémně namáhavá. Před půlnocí zahájila egyptská armáda palbu na pevnost z děl a raketometů. Ve 3:00 ráno 15. října zahájili Egypťané přesun svých jednotek po moři. Ve 3:30 zahájilo egyptské dělostřelectvo palebnou přípravu. Samotný útok začal ve 4.00. Zatímco jednotky postupující ze západu poutaly pozornost izraelských obránců pevnosti, podařilo se z východního směru jednotkám praporu al-Mezahi dostat prakticky až ke vstupu do pevnosti. Vlivem nepříznivých povětrnostních podmínek se ale části egyptských jednotek určených pro sekundární útok nepodařilo vylodit včas, aby posílila útok ze západu a navíc se vylodila o 1 kilometr dál oproti cílovému prostoru. K útočícím jednotkám její příslušníci připojili se zpožděním. Jednotky útočící ze západu se navíc dostaly v otevřeném terénu pod těžkou izraelskou palbu, při které padl velitel operace plk. Ali al-Mezachi. Přes ztráty se ale Egypťanům podařilo obsadit obranný prostor pevnosti. V té době velitel obránců Aškenazi žádal velení o podporu, zejména leteckou. Té se mu dostalo hned po rozednění. Jednotky primárního útoku postupující z východu byly napadeny izraelskými vrtulníky, jednotky postupující ze západu byly bombardovány dvěma Phantomy-4. Na posílení pevnosti Izraelci vyslali i tankové jednotky. Ty byly ale napadeny příslušníky jednotek Sa´iqa, které kryly přístupové cesty. Během bitvy, která se vyžádala mnoho obětí na obou stranách ztratili Izraelci 20 tanků, zatímco na egyptské straně byli zabiti všichni velitelé čet včetně velitele celého uskupení.\n\nPod účinnou palbou z bunkrů podporovanou leteckými útoky egyptské jednotky útočící ze západu upustily od snahy obsadit pevnost. Jednotky Sa´iqa na východní straně byly nakonec soustředěnou izraelskou palbou nuceny začít ustupovat a postupující izraelské posily začaly napadat i jednotky primárního útoku. Mezitím se příslušníci Sa´iqa pokusili projít zpět přes slaniskové bažiny, které ale izraelské A-4 Skyhawk zadýmily kouřovými kapslemi, takže řada příslušníků Sa´iqa ztratila orientaci a zahynula nebo byla zraněna a ponechána na místě. Velení egyptského útoku se pokusilo žádat o posily pro ustupující jednotky, ale těm byla poskytnuta pouze podpora ve formě krycí dělostřelecké palby. Velitel suezského okruhu gen.mjr. Chalid proto nařídil ústup do obranných pozic u Port Fuadu a odrážení izraelských protiútoků. Během rána se dvě egyptská letadla Su-7 pokusila o průlet na pevností: jedno z nich bylo palbou ze země sestřeleno, druhé se stáhlo.\n\nTřetí pokus o dobytí pevnosti už Egypťané nepodnikli a pevnost Budapest se tak stala jedinou pevností Bar Levovy linie, kterou egyptská armáda neobsadila. Čtyři měsíce po skončení Jomkipurské války se velitel pevnosti Budapest Motti Aškenazi stal vůdčí postavou protivládních protestů, které vyústily ve vznik Agranatovy komise.\n"}
{"id": "1478122", "url": "https://cs.wikipedia.org/wiki?curid=1478122", "title": "Almásfüzitő", "text": "Almásfüzitő\n\nAlmásfüzitő (vyslovováno [almášfyzité]) je velká průmyslová vesnice v Maďarsku v župě Komárom-Esztergom, spadající pod okres Kisbér. Nachází se u břehu Dunaje, těsně u hranic se Slovenskem, asi 2 km východně od Komáromu. V roce 2015 zde žilo 2 047 obyvatel, z nichž jsou 86,5 % Maďaři, 1 % Romové, 0,7 % Němci, 0,4 % Slováci a 0,4 % Rumuni.\n\nSamotné Almásfüzitő se dělí na dvě části: Almásfüzitő a Nagykolónia. Sídlo se sice jmenuje Almásfüzitő, většina obyvatel je ale koncentrována ve větší Nagykolónii, kvůli vzdálenější poloze od průmyslové oblasti a odkaliště, a snadnějším podmínkám k životu.\n\nSousedními vesnicemi jsou Dunaalmás, Naszály a Szomód, sousedními městy Komárom a Tata. Na druhé straně Dunaje, přes který zde neexistuje most, jsou slovenské obce Iža (), Patince () a Potkanovo ().\n\nPrvní písemná zmínka o obci pochází z roku 1001, během turecké okupace byla obec vylidněna. V roce 1854 zde byla uvedena do provozu továrna na cukr, ta však v roce 1899 vyhořela. V roce 1904 byla zahájena výstavba nové továrny, která byla dokončena v roce 1908. V roce 2018 zde byla firmou Photon Energy zahájena stavba solárních panelů.\n\nObec je známá tím, že se zde nachází jedno ze čtyř odkališť v Maďarsku. Před rokem 2015, než byla přijata opatření, se vzduch z odkaliště šířil do domů v Almásfüzitő a to sousedního Dunaalmásu, kontaminoval je a způsoboval závažná dýchací onemocnění. Odkaliště má rozlohu asi 200 ha a obsahuje 12 milionů m³ červeného kalu. Pokud by došlo k protržení, kvůli své poloze u Dunaje by se pravděpodobně jednalo o ještě větší ekonomickou katastrofu než protržení hráze odkaliště u Ajky.\n\n"}
{"id": "1478124", "url": "https://cs.wikipedia.org/wiki?curid=1478124", "title": "Gamla stan", "text": "Gamla stan\n\nGamla stan je historické centrum Stockholmu, název znamená \"staré město\", do roku 1980 oficiální název byl Staden mellan broarna (\"Město mezi mosty\"). Gamla stan se z velké části rozkládá na ostrově Stadsholmen, ale oficiálně jsou součástí starého města také přilehlé malé ostrovy Riddarholmen, Helgeandsholmen a Strömsborg (i když ne vždy je to tak vnímáno).\n\nHistorie starého města sahá až do 13. století, najdeme v něm středověké uličky, které jsou dláždeny kočíčimi hlavami a starobylé domy. \"Německá cihlová gotická architektura\" významně ovlivnila výstavbu stockholmského starého města.\nStortorget je nejstarší náměstí ve Stockholmu, na kterém se nachází celá řada pamětihodností (výstavné domy bohatých obchodníků, budova stockholmské burzy ad.). Název doslova znamená \"velké náměstí\". Roku 1520 se zde odehrála stockholmská krvavá lázeň, kdy dánský, norský a krátce i švédský král Kristián II. Dánský nechal popravit 82 švédských šlechticů a důchovních. Tato událost vyvolala povstání a posléze vedla k rozpadu Kalmarské unie a ke zvolení Gustav I. novým švédským králem. \n\nNa území starého města se nachází mnoho dalších významných památek, uveďme alespoň Storkyrkan (Stockholmská katedrála), \nStockholmský královský palác, budovu švédského parlamentu (\"Riksdagshuset\"), Riddarhuset (budova švédské nobility), \n\"Nobelmuseet\" (Muzeum Nobelovy ceny) a Riddarholmskyrkan na ostrově Riddarholmen, na kterém se nachází také několik významných barokních paláců.\n\nRestaurace Den gyldene freden na ulici \"Österlånggatan\" je v provozu od roku 1722 a podle Guinnessovy knihy rekordů jde o restauraci, která je nejdéle v provozu v nezměněném prostředí a je to současně jedna z nejstarších restaurací na světě. Restauraci nyní vlastní Královská švédská akademie věd (která uděluje většinu Nobelových cen) a která zde každý týden pořádá své \"čtvrteční obědy\". Riddarholmskyrkan sloužil jako pohřebiště švédských panovníků od 17. století až do roku 1950.\n\nOd poloviny 19. století do poloviny 20. století byl Gamla stan považován za slum, mnoho historických budov chátralo a krátce po druhé světové válce bylo dokonce několik bloků domů zbouráno, především za účelem rozšíření budovy švédského parlamentu (\"Riksdagshuset\"). Od 70. let 20. století se však staré město stalo turistickou atrakcí pro své kouzlo středověké a renesanční architektury, později byla oceněna i novější architektura.\n\nArcheologické výzkumy 370 objektů v \"Gamla stan\" zůstávají špatně zdokumentovány, ale řada dobrovolníků nedávno doložila, že mnoho domů, které dosud byly datovány do 17. a 18. století mohou být až o 300 let starší.\n\n"}
{"id": "1478129", "url": "https://cs.wikipedia.org/wiki?curid=1478129", "title": "Rose Ann Crealová", "text": "Rose Ann Crealová\n\nRose Ann Crealová (3. listopadu 1865, Young – 7. srpna 1921) byla australská zdravotní sestra sloužící během první světové války.\n\nNarodila se v Youngu v Novém Jižním Walesu 3. listopadu 1865. Byla jednou z pěti dětí místního horníka s irskými kořeny Johna Creala a jeho ženy Ann, rozené Bradyové. V roce 1872 ve svých 7 letech ztratila svou matku i novorozeného bratra. Nechodila do školy, ale vzdělávala se doma. V 16 letech začala pracovat v malé nemocnici v Parkes v Novém Jižním Walesu.\n\nVrchní sestra v nemocnici, kde pracovala, ji popsala jako \"„diamant v čiré vodě“\". Rozpoznala její kvality a potenciál a zařídila, aby byla přijata jako praktikantka v Sydney Hospital. Tam se také na jednom z oddělení v roce 1891 stala hlavní sestrou. Poté co v roce 1898 ze své pozice rezignovala místní vrchní sestra, byla jmenována zastupující vrchní sestrou. Její trvalé jmenování do této funkce bylo potvrzeno v únoru 1899. Později téhož roku se stala zakládající členkou Svazu kvalifikovaných sester Nového Jižního Walesu (: \"Trained Nurses' Association of New South Wales\").\n\nPo vypuknutí první světové války v srpnu 1914 byly do aktivní služby jako první povolávány zdravotní sestry, které do řad Australian Army Nursing Service Reserve vstoupily již v době míru. V té době také navštěvovaly předepsané lekce. Tyto civilní kvalifikované zdravotní sestry byly známé svou pílí. Rose Ann Crealová se stala vrchní sestrou ve 2. vojenském obvodu, zatímco i nadále působila jako vrchní sestra v Sydney Hospital.\n\nDo aktivní služby byla povolána 14. srpna 1916. Od 19. srpna 1916 pracovala na nemocniční lodi \"Karrola\" a od 23. září 1916 byla převelena k 14. australské všeobecné nemocnici v Abbassii v Egyptě. Tato nemocnice přednostně ošetřovala příslušníky Australského lehkého jezdectva (: \"Australian Light Horse\") a do listopadu 1916 bylo v této nemocnici ošetřeno okolo 570 mužů.\n\nPo těžkých bojích u Magdhaby a Rafahu ztráty přesáhly počet 900 a v květnu 1917, po bitvě u Gazy, již počet dosáhl 1140 mužů. Velký počet zraněných zvyšoval tlak na zdravotnický personál nemocnice a ve své zprávě ze září 1917 vzdává Crealová hold zdravotním sestrám, které podle ní projevily nesobeckou oddanost svým povinnostem, zejména pak po první bitvě u Gazy, kdy některé z nich pracovaly nepřetržitě i 18 hodin. Po přestěhování nemocnice do Port Saidu v únoru 1918 se stala známou svým zvykem vítat zraněné vojáky při jejich příjezdu do nemocnice, a také tím, s jakou péčí se o ně starala.\n\nBěhem srpna a září 1919 podnikla přednáškové turné po anglických a skotských nemocnicích. Během ledna 1920 se vrátila do Austrálie a dne 21. května 1920 pak byla oficiálně propuštěna ze služby.\n\nZa svou službu v Egyptě obdržela Královský červený kříž 1. třídy. Nemocnice v Sydney, kde před válkou pracovala, zavedla na její počest medaili Rose Crealové, udělovanou jako nejvyšší ocenění studentům Zdravotnické školy Lucy Osbornové (: \"Lucy Osborn School of Nursing\").\n\nZemřela na zánět slepého střeva dne 7. srpna 1921. Byla pohřbena s vojenskými poctami a její pohřeb se stal jedním z největších, které se v té době ve městě uskutečnily. Pohřbu se zúčastnily stovky lidí, které lemovaly ulice v okolí kostela, kde probíhal pohřeb. Rakev s jejími ostatky byla položena na lafetu děla a zahalena vlajkou. Poté byl na rakev položen její čepec zdravotní sestry.\n"}
{"id": "1478133", "url": "https://cs.wikipedia.org/wiki?curid=1478133", "title": "Evelyn May Cridlanová", "text": "Evelyn May Cridlanová\n\nEvelyn May Cridlanová (24. prosince 1889 Londýn — 31. března 1961 Londýn) byla britská zdravotní sestra a řidička sanitky během první světové války. V roce 1918 byla za svou službu ve Francii vyznamenána vojenskou medailí.\n\nNarodila se v Londýně 24. prosince 1889 Johnu Josephu Cridlanovi a jeho ženě Ann, rozené Harrisonové. Byla nejmladší z pěti dětí. Jejím koníčkem bylo řezbářství a vázání knih.\n\nPoprvé se snažila stát řidičkou sanitky ihned po vypuknutí první světové války. Byla hnána jak svým vlasteneckým cítěním, tak svou vášní pro inženýrství. V té době však byla neúspěšná, protože ji chyběly zkušenosti s řízením těžkých vozidel. Tento problém vyřešila tím, že začala pracovat u dodavatelské firmy \"Gorringes\", která měla své sklady v Londýně. Tato zkušenost ji pomohla při vstupu do \"First Aid Nursing Yeomanry\", nezávislé charitativní dobrovolnické organizace, která nespadala pod armádu. V rámci této organizace byla poslána do Calais ve Francii. Jejím úkolem zde byla přeprava raněných mezi letištěm, stanicemi první pomoci a nemocnicemi. V této organizaci zůstala aktivní až do konce první světové války a během druhé světové války sloužila v jejím londýnském ústředí. Poté co bylo sídlo organizace vybombardováno, ujala se hlavní role při vytváření náhradních kanceláří v blízkosti nedaleké katedrály sv. Pavla.\n\nV září 1918 byla za své činy během leteckého útoku na strategicky významné letiště v Marquise, nedaleko Boulogne-sur-Mer, vyznamenána vojenskou medailí. Toto letiště bylo místem, kde se přechovávala nově doručená letadla a opravovala ta poškozená. Letiště bylo prudce bombardováno po dobu několika hodin, během kterých bylo shozeno na 5,5 tun bomb. Během útoku bylo zničeno 27 letadel a 46 jich bylo poškozeno. Royal Air Force utrpěla také těžké ztráty mezi personálem, když při útoku zahynulo 46 jejich příslušníků.\n\n"}
{"id": "1478135", "url": "https://cs.wikipedia.org/wiki?curid=1478135", "title": "Lichoslavl", "text": "Lichoslavl\n\nLichoslavl () je město v Tverské oblasti v Ruské federaci. Při sčítání lidu v roce 2010 měla přes dvanáct tisíc obyvatel.\n\nLichoslavl leží přibližně čtyřicet kilometrů severozápadně od Tveru, správního střediska oblasti.\n\nPřes Lichoslavl prochází železniční trať Petrohrad–Moskva a začíná zde trať přes Toržok a Ržev do Vjazmy.\n\nK roku 1624 je na místě dnešní Lichoslavle doložena vesnice \"Ostaškovo\". První zmínka o jméně \"Lichoslavl\" je z počátku 19. století. V roce 1851 byla uvedena do provozu hlavní trať z Moskvy do Petrohradu, v roce 1870 vedlejší trať do Vjazmy.\n\nOd roku 1925 je Lichoslavl městem.\n"}
{"id": "1478136", "url": "https://cs.wikipedia.org/wiki?curid=1478136", "title": "Kličaŭ", "text": "Kličaŭ\n\nKličaŭ (, – \"Kličev\") je město v Mohylevské oblasti v Bělorusku. K roku 2017 v něm žilo přes sedm tisíc obyvatel.\n\nKličaŭ leží na Olse, pravém přítoku Bereziny v povodí Dněpru. Od Mohyleva, správního střediska oblasti, je vzdáleno přibližně devadesát kilometrů jihozápadně.\n\nPrvní zmínka o Kličaŭ je z roku 1592. Městem je obec od roku 2000.\n"}
{"id": "1478139", "url": "https://cs.wikipedia.org/wiki?curid=1478139", "title": "Kostel Nanebevzetí Panny Marie (Krňovice)", "text": "Kostel Nanebevzetí Panny Marie (Krňovice)\n\nKostel Nanebevzetí Panny Marie se nalézá v obci Krňovice v okrese Hradec Králové nedaleko od mostu přes řeku Orlici. Jednolodní bezvěžový kostel je obklopený ohradní zdí hřbitova s bránou. Pozdně barokní kostel je chráněn od 25. března 2003 jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 100193.\n\nPozdně barokní kostel Nanebevzetí Panny Marie byl postaven v letech 1781-1783 na místě původního kostela, který je zmiňován již v roce 1359 a v roce 1778 vyhořel.\n\nKostel Nanebevzetí Panny Marie je jednolodní bezvěžová budova se sanktusníkem u štítu kostela o půdorysu 11,5 × 8,0 m a s valbovou střechou krytou bobrovkami. Průčelí se vstupem na jižní straně tvoří štít s fasádou členěnou zdvojenými lisenovými rámy, soklem a římsou. Boční stěny kostelní lodi jsou členěny třemi segmentovými okny s omítkovými šambránami. Vstupní průčelí má v ose pískovcový portál s ušima na čtvrtkruhově vykrojených rozích. Klenák je svrchu hrotitý. Dvoukřídlé dveře jsou dřevěné. Nad vstupem je svislé oválné okno. Lizénové rámování je i ve štítu, který má segmentově vykrojené boky a nízký trojúhelníkovitý tympanon. Sakristie na jižní straně kostela nemá členěnou fasádu, vstup má pískovcové pravoúhlé ostění. Na boční stěně sakristie je ležaté obdélné okénko s lištovým kamenným ostěním s vloženou kovanou mříží s trny.\n\n\n"}
{"id": "1478144", "url": "https://cs.wikipedia.org/wiki?curid=1478144", "title": "Pomoc v nouzi", "text": "Pomoc v nouzi\n\nPomoc v nouzi, o.p.s., je poskytovatel sociálních služeb, který vyvíjí sociální aktivity a vytváří pro tuto činnost bezpečné prostory, například azylové domy, intervenční centra pro oběti domácího násilí, domy na půl cesty, centra pro osoby bez přístřeší apod. Jedná se o českou neziskovou organizaci - obecně prospěšnou společnost.\n\nK zápisu organizace Pomoc v nouzi, o. p. s. do rejstříku došlo 17. října 2007. \n\nPomoc v nouzi, o.p.s., v současné době poskytuje tyto sociální služby: Azylový dům, Dům na půl cesty, Intervenční centrum pro oběti domácího násilí, Nízkoprahové denní centrum pro osoby bez přístřeší, Pečovatelská služba, Dluhová poradna, Noclehárna.\n\nSídlo organizace je na adrese Fibichova 852, 356 01 Sokolov. \n\nNezisková organizace Pomoc v nouzi se stará o několik stovek klientů na Sokolovsku. \n\nPomoc v nouzi v letech 2014 až 2016 realizovala projekt Bojovníci proti násilí na ženách. Realizovaný byl na území Karlovarského kraje a dotýkal se závažných společenských témat, jako je domácí násilí na ženách a stalking – nebezpečné pronásledování. Hlavním cílem projektu bylo rozšíření poskytování odborné pomoci týraným osobám a eliminace domácího násilí na ženách a stalkingu v Karlovarském kraji. Záměrem bylo vybudování tří nových kontaktních míst pro oběti domácího násilí v Kraslicích, Žluticích a Jáchymově. Součástí bylo také vydání naučné publikace pojmenované S komiksem o domácím násilí a stalkingu. Brožura byla určená pro žáky II. stupně základních škol, studenty středních škol a vyšších odborných škol. Cílem bylo přiblížit mladým lidem problematiku domácího násilí a stalkingu. Publikace vyšla v nákladu 4000 kusů. \n"}
{"id": "1478148", "url": "https://cs.wikipedia.org/wiki?curid=1478148", "title": "Henrietta Godolphin, 2. vévodkyně z Marlborough", "text": "Henrietta Godolphin, 2. vévodkyně z Marlborough\n\nHenrietta Godolphinová, 2. vévodkyně z Marlborough (anglicky \"Henrietta Godolphin, 2nd Duchess of Marlborough\", 19. července 1681 – 24. října 1733) byla dcerou armádního generála Johna Churchilla, vévody z Marlborough a Sarah Jenningsové, vévodkyně z Marlborough, blízké přítelkyně královny Anny.\n\nNarodila se jako Henrietta Churchillová (celým jménem \"Henrietta Godolphinová, 2. vévodkyně z Marlborough, princezna z Mindelheimu, princezna z Mellenburgu, princezna Svaté říše římské, hraběnka z Godolphinu\", anglicky \"Henrietta Godolphin, 2nd Duchess of Marlborough, Princess of Mindelheim, Princess of Mellenburg, Princess of the Holy Roman Empire, Countess of Godolphin\") a když se její otec stal v roce 1682 skotským lordem, získala oslovení ctihodná (\"Honourable\") Henrietta Churchillová. Od roku 1689, kdy se otec stal hrabětem z Marlborough zněl její titul Lady Henrietta Churchillová. V roce 1706 byl její tchán Sidney Godolphin povýšen na hraběte, načež jako manželka Francise Godolphina užívala titul vikomtesy Rialton. V roce 1712 se manželovým nástupem v hrabství Godolphin stala hraběnkou z Godolphinu.\n\nZákon z roku 1706 povolil dcerám 1. vévody dědit jeho anglické tituly. Po otcově smrti v roce 1722 se Henrietta stala \"suo jure\" 2. vévodkyní z Marlborough.\n\nS manželem Francisem Godolphinem, 2. hrabětem z Godolphinu, za něhož se provdala v roce 1698, měla pět dětíː\n\n\nVévodkyně Henrietta zemřela 24. října 1733 v Harrow, Middlesexu a 9. listopadu 1733 byla pohřbena ve Westminsterském opatství. Její tituly zdědil její synovec, 5. hrabě ze Sunderlandu.\n\n\nVévodkyně nezdědila otcovy říšské tituly, protože na ty se vztahoval sálský zákon. Byla však po otci také princeznou Svaté říše římské, z Mindelheimu a Mellenburgu.\n"}
{"id": "1478149", "url": "https://cs.wikipedia.org/wiki?curid=1478149", "title": "Mikádo (účes)", "text": "Mikádo (účes)\n\nMikádo, též bob, je střih, kdy vlasy obvykle sahají maximálně po výši ramen a nemusí být zpravidla v jedné délce. Často se lze setkat s variantou tzv. „podkovy“, kdy vlasy v týlní partii jsou odlehčené stříháním přes prsty a nebo pomocí seřezávače či břitvy.\nZde se rovněž uplatňuje asymetrie střihu – vlasy jedné části hlavy jsou výrazně delší než části druhé. Přitom se i o mikádu kdysi tvrdilo, že vlasy v délkách by se měly „sejít“ – navazovat na sebe v konečné délce.\n\nMikádo může mít podobu tupého střihu. Tento účes může mít několik obměn, ale jakmile délka vlasů přesáhne ramena, nejedná se klasické mikádo.\n"}
{"id": "1478151", "url": "https://cs.wikipedia.org/wiki?curid=1478151", "title": "Prague Security Studies Institute", "text": "Prague Security Studies Institute\n\nPrague Security Studies Institute (PSSI) je nezisková nevládní organizace se sídlem v Praze. Organizace založená v roce 2002 se zaměřuje se na programy školení v otázkách bezpečnosti, rozvoje demokratických institucí a posilování osobních svobod ve střední Evropě. PSSI vytvořilo s podporou Ministerstva zahraničí ČR program transformační spolupráce, který má přenášet zkušenosti z České republiky do Moldavska.\n\n"}
{"id": "1478153", "url": "https://cs.wikipedia.org/wiki?curid=1478153", "title": "Dům čp. 143 (Štramberk)", "text": "Dům čp. 143 (Štramberk)\n\nDům čp. 143 stojí na ulici Zauličí ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nRoubený dům čp. 143 byl postaven na konci 18. století. V domě se narodil Vojtěch Petráš, učitel, malíř a propagátor Štramberka. V padesátých letech 20. století byl dům rekonstruován. Objekt je příkladem lidové architektury v původní zástavbě na předměstí Štramberku.\n\nDům je přízemní roubená stavba obdélníkového půdorysu orientované štítovou stranou do údolí. Je trojdílné dispozice komorovo–chlévního typu. Dům je postaven na vysoké kamenné omítané podezdívce, která vyrovnává svahovou nerovnost a má sklepní prostory s vchodem na levé straně. Levá okapová strana je dvouosá. Štítové průčelí je dvouosé s kaslíkovými okny. Štít je svisle bedněný s výzorníky ve tvaru lipového listu, s kabřincem ve vrcholu a podlomenicí u paty. Střecha je sedlová kryta šindelem. Zadní část je zděná se vstupem do domu.\n\n\n"}
{"id": "1478154", "url": "https://cs.wikipedia.org/wiki?curid=1478154", "title": "Mary Osborne, vévodkyně z Leeds", "text": "Mary Osborne, vévodkyně z Leeds\n\nMary Osborne, vévodkyně z Leeds (\"rozená Godolphinová\"; 1723 – 3. srpna 1764) se narodila jako dcera Henrietty Godolphinové, rozené Churchillové, 2. vévodkyně z Marlborough, a hraběte Francise Godolphina, což z ní činilo vnučku mocného vládního tria za vlády královy Anny. Přes matku byla vnučkou známého generála Johna Churchilla, vévody z Marlborough a královniny blízké přítelkyně Sarah Churchillové a přes otce Sidneyho Godolphina, 1. hraběte z Godolphinu.\n\nMary byla považována za nemanželské dítě známého dramatika Williama Congreva, s nímž udržovala vévodkyně Henrietta dlouhodobý vztah. Francis Godolphin ji však uznal za vlastní dceru a tak mohla vyrůstat s dětmi z Godolphinovy rodiny. I přes to se rychle šířily klepy o otcovství Lady Mary a její babička z matčiny strany ji neuznala až do roku 1740. To bylo v době, kdy Sarah, vévodkyně vdova z Marlborough, sjednala Maryin sňatek s Thomasem Osbornem, 4. vévodou z Leeds; svatba se konala 26. června 1740. Manželé měli jediné přeživší dítě, syna Francise, který se narodil 29. ledna 1751.\n\nMary, vévodkyně z Leeds, zemřela 3. srpna 1764.\n"}
{"id": "1478155", "url": "https://cs.wikipedia.org/wiki?curid=1478155", "title": "Dům čp. 147 (Štramberk)", "text": "Dům čp. 147 (Štramberk)\n\nDům čp. 147 stojí na ulici Zauličí v sousedství domu čp. 148 ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 147 byl postaven na konci 18. století. Objekt je příkladem lidové architektury v původní zástavbě na předměstí Štramberku.\n\nDům je přízemní roubená stavba obdélníkového půdorysu orientované štítovou stranou k silnici, kolmo do svahu. Je trojdílné dispozice komorovo–chlévního typu. Dům je postaven na vysoké kamenné omítané podezdívce, která vyrovnává svahovou nerovnost a má sklepní prostory s vchody ze strany ulice. Štítové průčelí je tříosé s kaslíkovými okny. Štít je svisle bedněný s výzorníky, s kabřincem ve vrcholu a podlomenicí u paty. Střecha je sedlová kryta plechem. Síň, která prochází příčně osou domu, je zděná a má vchody na každé okapové straně domu. Hlavní vstup (levá strana) má dřevěnou přístavbu (verandu).\n\n\n"}
{"id": "1478156", "url": "https://cs.wikipedia.org/wiki?curid=1478156", "title": "Pascale Mainvilleová", "text": "Pascale Mainvilleová\n\nPascale Mainvilleová (* 29. března 1973) je bývalá kanadská zápasnice – judistka.\n\nVrcholově se připravovala na předměstí Montréalu v Boucherville pod vedením Marcela Bourellyho. V kanadské ženské reprezentaci se prosadila v roce 1990 ještě jako juniorka v lehké váze do 56 kg. V roce 1992 uspěla v kanadské olympijské nominaci pro start na olympijských hrách v Barceloně, kde vypadla v úvodním kole s Francouzkou favoritkou Catherine Arnaudovou. V dalších letech se v kanadské reprezentaci neprosazovala na úkor svých krajanek. Sportovní kariéru ukončila v roce 1999.\n\n\n"}
{"id": "1478158", "url": "https://cs.wikipedia.org/wiki?curid=1478158", "title": "Amelia Osborne, markýza z Carmarthenu", "text": "Amelia Osborne, markýza z Carmarthenu\n\nAmelia Osborne, markýza z Carmarthenu, 12. baronka Darcy de Knaythová, 9. baronka Conyersová, 5. hraběnka z Mértoly (\"rozená Darcyová;\" 12. října 1754 – 27. ledna 1784) byla britská peerka a portugalská hraběnka.\n\nAmelia se narodila jako jediné přeživší dítě Roberta Darcyho, 4. hraběte z Holdernessu a jeho manželky Mary Darcyové. 29. listopadu 1773 se v Londýně provdala za Francise Osborna, markýze z Carmarthenu, s nímž měla tři dětiː\n\n\n16. května 1778 Amelia, jakožto jediné dítě, zdědila po otci tituly 12. baronka Darcy de Knaythová a 9. baronka Conyersová. Její práva baronství byla nakonec v roce 1798, dlouho po její smrti, schválena. Zdědila také portugalské hrabství Mértola.\n\nLord a Lady Carmarthenovi se v květnu 1779 rozvedli. Říkalo se, že se markýza příliš přátelila s Johnem \"Mad Jack\" Byronem (otec básníka George Gordona Byrona), který ji v manželově nepřítomnosti navštěvoval u ní doma v Grosvenor Square. Tvrdilo se také, že spolu měli poměr. Téměř okamžitě po rozvodu se Amelia za Byrona provdala. Měli spolu dceru Augustu (26. ledna 1783–12. října 1851).\n\nRok po narození dcery, 27. ledna 1784. Amelia zemřela a její tituly zdědil nejstarší syn George.\n"}
{"id": "1478160", "url": "https://cs.wikipedia.org/wiki?curid=1478160", "title": "Belisario Betancur", "text": "Belisario Betancur\n\nBelisario Betancur Cuartas (4. února 1923, Amagá – 7. prosince 2018, Bogotá) byl kolumbijský politik a diplomat. V letech 1982-1986 byl prezidentem Kolumbie. Byl představitelem pravicové Kolumbijské konzervativní strany (\"Partido Conservador Colombiano\"). \nNarodil se v chudé rodině. Šestnáct z jeho dvaceti sourozenců zemřelo v dětství. Vystudoval práva na Universidad Pontífica Boliviariana v Medellínu. Vzhledem k rodinné tradici se začal angažovat v Konzervativní straně. Ještě před koncem vysokoškolských studií byl prvně zvolen do parlamentu. Konzervativní prezident Laureano Gómez ho roku 1950 jmenoval do skupiny, která měla vypracovat novou ústavu. Když však roku 1953 moc násilně převzal vojenský diktátor Gustavo Rojas Pinillo, stal se Betancur obětí represí a během diktatury (do roku 1957) byl několikrát vězněn. \n\nOd 60. let však znovu stoupal mocenskou hierarchií, aby se v letech 1962–1963 usadil v křesle ministra práce. V letech 1962 a 1970 kandidoval neúspěšně za konzervativce na prezidenta. Pak se rozhodl obrátit k diplomacii a v letech 1975–1977 byl velvyslancem ve Španělsku. Roku 1978 se vrátil k politice a znovu neúspěšně kandidoval na prezidenta. Roku 1982 mu kandidatura napočtvrté vyšla, když využil aktuálního rozštěpení liberálů.\nJako zkušený diplomat se v prezidentském paláci věnoval intenzivně zahraniční politice. Kolumbii uvedl do Hnutí nezúčastněných států a omezil tak její spojenectví se Spojenými státy americkými. Usiloval též o sblížení s Kubou. Spoluzaložil skupinu Contadora, jednotku regionální spolupráce Kolumbie, Mexika, Panamy a Venezuely, která chtěla, krom jiného, zmírnit násilné střety v Hondurasu, Nikaragui a Guatemale a zabránit jejich přelití do celé střední Ameriky. Za tyto kroky také získal roku 1983 španělskou Cenu kněžny asturské za mezinárodní spolupráci.\n\nCo však se ukázalo větším problémem, bylo násilí uvnitř země. Jedním z problémů byla moc drogových kartelů. Ačkoli země získala právo uspořádat v roce 1986 mistrovství světa ve fotbale, násilí drogových kartelů v Medellínu a Cali, tedy ve dvou městech, kde se šampionát měl hrát, přimělo Betancura k rozhodnutí, že Kolumbie není ve stavu, aby šampionát uspořádala - ten se pak narychlo přesunul do Mexika.\n\nJeště větším problémem byly však patyzánské skupiny. Po dlouhých vyjednáváních Betancur roku 1984 uzavřel mír s řadou z nich (FARC, M-19, EPL). Partyzánské skupiny se měly zapojit do politického života. Ovšem část armády se postavila proti Betancurovi a operace proti guerillám neukončila. Mírový proces tak zkrachoval a v roce 1985 milice M-19 zaútočily na Justiční palác v Bogotě. Zajmuly 300 rukojmích a požadovaly, aby se Betancur \"dostavil k soudu\" za porušení mírových dohod. Betancur odmítl vyjednávat a vydal armádě příkaz k útoku na palác. Během něj zahynulo přes 100 lidí, včetně mnoha rukojmích. To oslabilo Betancurovu pozici u veřejnosti, před níž také převzal za incident odpovědnost, i v celém politickém systému, neboť trauma řádění guerilly uprostřed hlavního města legitimizovalo znovu politickou moc armády. Navíc, krátce po bojích uprostřed Bogoty vybuchla s mimořádnou silou sopka u města Armero a zabila 20 000 lidí. Vulkanologové z tragédie obvinili vládu, když do médií uvedli, že ji před hrozbou výbuchu varovali a doporučovali evakuaci oblasti, k níž ovšem vláda nesvolila. To Betancurovi definitivně zlomilo vaz. Odcházel z postu prezidenta již bez reálné moci a bez šance se k ní vrátit. Z politiky se také následně zcela stáhl a věnoval se psaní knih a publicistice.\n\nJeho blízkým přítelem byl kolumbijský spisovatel Gabriel García Márquez.\n"}
{"id": "1478163", "url": "https://cs.wikipedia.org/wiki?curid=1478163", "title": "Chuck Jackson", "text": "Chuck Jackson\n\nChuck Jackson (narozený 22. července 1937) je americký zpěvák R & B, skladatel a producent. Byl jedním z prvních umělců, který úspěšně spolupracoval s dvojicí Burt Bacharach a Hal David. Od roku 1961 účinkoval s mírným úspěchem. Mezi jeho hity patří \"I Don't Want to Cry\", \"Any Day Now\", \"I Keep Forgettin\" a \"All Over the World\". Jeho duet s Dione Wawrick \"If I Let Myself Go\" získal v roce 1986 nominaci na Grammy.\n\nNarodil se v Lattě v Jižní Karolíně a vyrůstal v Pittsburghu v Pensylvánii.\n\nSingly u Tamla Motown (UK)\n\n\n"}
{"id": "1478165", "url": "https://cs.wikipedia.org/wiki?curid=1478165", "title": "Luisino údolí", "text": "Luisino údolí\n\nLuisino Údolí (něm. \"Luisenthal\") je osada nacházející se na úpatí Velké Deštné v Orlických horách v katastru obce Deštné v Orlických horách, vzdálené 2,5 km, v okrese Rychnov nad Kněžnou v Královéhradeckém kraji.\n\nPrvní připomínka původně dřevorubecké osady se datuje k roku 1828. Založil ji Antonín Slivka, rytíř ze Slivic, tehdejší majitel solnického panství, který ji pojmenoval po své matce Marii Luise. Chalupy obývali převážně dřevaři. V roce 1845 zde byla postavena (dnes již zrušená) Anenská sklářská huť pojmenovaná po Slivkově manželce Anně.\n\nV současné době se objekty v osadě využívají zejména pro rekreační účely. V osadě sídlí dřevařská firma.\n\nOsada se nachází 876 metrů nad mořem a protíná ji silnice Deštné v Orlických horách – Zdobnice. S Deštným ji spojuje i turistická stezka. Na okraji osady se nachází počátek výstupu na Velkou Deštnou, na druhé straně pak stezka pokračuje přes vrchní části sjezdovek Marta a Marta II ke kostelu svatého Matouše.\n\n"}
{"id": "1478179", "url": "https://cs.wikipedia.org/wiki?curid=1478179", "title": "Seznam sborů dobrovolných hasičů v okrese Hradec Králové", "text": "Seznam sborů dobrovolných hasičů v okrese Hradec Králové\n\nToto je seznam sborů dobrovolných hasičů v okrese Hradec Králové.\n\n"}
{"id": "1478186", "url": "https://cs.wikipedia.org/wiki?curid=1478186", "title": "Kostel svatého Petra a Pavla (Hrádek)", "text": "Kostel svatého Petra a Pavla (Hrádek)\n\nKostel svatého Petra a Pavla je římskokatolický chrám v Hrádku v okrese Znojmo. Jde o farní kostel římskokatolické farnosti Hrádek u Znojma. Je chráněn jako kulturní památka České republiky.\n\nPrvní písemná zmínka o obci je z roku 1046, románská rotunda svatého Oldřicha pochází z první poloviny 13. století, stejně jako první zmínka o faře. V polovině 17. století byl původní farní kostel zničený, o sto let později obec včetně fary a kostela vyhořela. V letech 1761 až 1764 byl postaven kostel nový. Jde o pozdně barokní stavbu s hodnotným interiérem od význačných barokních umělců Ondřeje Schweigla a Franze Antona Maulbertsche. \n\n"}
{"id": "1478192", "url": "https://cs.wikipedia.org/wiki?curid=1478192", "title": "Dům čp. 159 (Štramberk)", "text": "Dům čp. 159 (Štramberk)\n\nDům čp. 159 stojí na ulici Hraničky ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 159 byl postaven na začátku 19. století. V padesátých letech 20. století byl rekonstruován. Objekt je příkladem lidové architektury v původní zástavbě na předměstí Štramberku.\n\nDům je přízemní částečně roubená stavba obdélníkového půdorysu orientované štítovou stranou k silnici, kolmo do svahu. Je trojdílné dispozice komorovo–chlévního typu. Dům je postaven na vysoké kamenné omítané podezdívce, která vyrovnává svahovou nerovnost a má sklepní prostory s vchody ze strany ulice. Dům je rouben z kuláčů, zadní část je zděná. Štítové průčelí je dvouosé s kaslíkovými okny. Štít je svisle bedněný s výzorníky, s podlomenicí u paty. Střecha je sedlová kryta tzv. bonským šindelem (asfaltový šindel). Vstup (levá strana) mělo dřevěnou přístavbu (verandu), která byla stržena a na jejím místě bylo přistavěno zděné křídlo se sedlovou střechou.\n\n\n"}
{"id": "1478200", "url": "https://cs.wikipedia.org/wiki?curid=1478200", "title": "Dům čp. 161 (Štramberk)", "text": "Dům čp. 161 (Štramberk)\n\nDům čp. 161 stojí na ulici Hraničky ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 161 byl postaven v první polovině 19. století. V devadesátých letech 20. století byla postavena kopie roubené části. Objekt je příkladem lidové architektury v původní zástavbě na předměstí Štramberku.\n\nDům je přízemní částečně roubená stavba obdélníkového půdorysu orientované štítovou stranou k silnici, kolmo do svahu. Je trojdílné dispozice komorovo–chlévního typu. Dům je postaven na vysoké kamenné podezdívce, která vyrovnává svahovou nerovnost a má v přední části sklepní prostory bývalých chlévů s vstupem z levé okapové strany. Dům je rouben z kuláčů, zadní část je zděná. Štítové průčelí je dvouosé s kaslíkovými okny s ozdobným bedněným rámováním. Štít je svisle bedněný s dvěma malými okny, s podlomenicí u paty. Střecha je sedlová kryta štípaným šindelem. Levá dvouosá okapová strana má vzadu zděnou přístavbu (verandu) se vstupem do domu.\n\n\n"}
{"id": "1478203", "url": "https://cs.wikipedia.org/wiki?curid=1478203", "title": "Kostel svaté Markéty (Chvalovice)", "text": "Kostel svaté Markéty (Chvalovice)\n\nKostel svaté Markéty je římskokatolický chrám ve Chvalovicích v okrese Znojmo. Jde o farní kostel římskokatolické farnosti Chvalovice. Je chráněn jako kulturní památka České republiky.\n\nKostel patřil řadu století pod patronát opatů kláštera v Louce. První písemná zmínka o kostele pochází z listiny z 1. července 1284, kterou olomoucký biskup Dětřich potvrdil louckému klášteru právo na desátek, mj. také z kostela ve Chvalovicích.\n\nObvodové zdivo, kněžiště a věž dnešního kostela pocházejí z doby kolem roku 1500. Roku 1690 byla přistavěna předsíň a roku 1766 zaklenuta původní plochostropá loď. Věž je ukončena cimbuřím a uprostřed je zděný jehlan. Hlavní vchod do kostela je obdélníkovým portálem ze znakem louckého opata Řehoře Lambecka s letopočtem roku 1766.\n"}
{"id": "1478205", "url": "https://cs.wikipedia.org/wiki?curid=1478205", "title": "Dům čp. 166 (Štramberk)", "text": "Dům čp. 166 (Štramberk)\n\nDům čp. 166 stojí na ulici Nádražní ve Štramberku v okrese Nový Jičín. Roubený dům byl postaven v polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 166 byl postaven v polovině 18. století. V padesátých letech 20. století byl rekonstruován. Objekt je příkladem lidové architektury v původní zástavbě na předměstí Štramberku.\n\nDům je přízemní částečně roubená stavba obdélníkového půdorysu orientované okapovou stranou k silnici. Je dvoudílné dispozice s komorou vydělenou ze síně. Dům je postaven na vysoké kamenné omítané podezdívce, která vyrovnává svahovou nerovnost a má částečně klenuté sklepní prostory s vchody ze strany ulice. Dům je rouben z kuláčů. Štítové průčelí je dvouosé s kaslíkovými okny. Štíty je svisle bedněné s jedním oknem, s kabřincem ve vrcholu a podlomenicí u paty. Střecha je sedlová kryta šindelem. Vstup vede z otevřené bedněné pavlače, která je na vysoké podezdívce vysunuté do ulice. Pavlač má s pultovou střechu, po stranách jsou okna jedno vlevo a dvě vpravo.\n\n\n"}
{"id": "1478207", "url": "https://cs.wikipedia.org/wiki?curid=1478207", "title": "Rakouská šlechta", "text": "Rakouská šlechta\n\nRakouská šlechta ( \"österreichischer Adel\"), respektive rakousko-uherská šlechta (\"österreichisch-ungarischer Adel\") je označení příslušníků společenského stavu v Rakouském a rakousko-uherském císařství.\n\nRakouský systém uspořádání šlechty se podobal německému modelu (viz německá šlechta), neboť obě země mají společný základ z doby, kdy byly dříve součástí Svatá říše římská, existující v letech 962-1806.\n\nOficiálně byl šlechtický stav na území Rakouska zrušen v roce 1919 po vzniku Rakouské republiky. Zástupci šlechty jsou ovšem ve většině někdejších zemí monarchie stále součástí společnosti, zpravidla však nepožívají žádných zvláštních privilegií.\n\nKaždý šlechtic žijící pod habsburským žezlem a vázaný loajalitou panující dynastii a císaři, byl považován za součást rakouské aristokracie. To platilo pro každého člena české, uherské, polské, chorvatské aristokracie a dalších urozených rodů v Habsburské monarchii. Rozlišení etnicity jednotlivých rodů je ovšem velmi obtížné, zjeména pro šlechtu v době Svaté říše římské a rakouské, respektive rakousko-uherská monarchie (1867-1918). Kupříkladu šlechtic z Haliče, jako hrabě Jordan-Rozwadowski (viz oddíl \"Šlechtické tituly\": \"Graf/Gräfin\" (hrabě/hraběnka), byl polský šlechtic, ovšem patřil současně k rakouské šlechtě.\n\nV rámci rakouské šlechty se rozlišují dvě kategorie:\n\n\nOd roku 1453 měl rakouský arcivévoda pravomoc udělovat tituly a hodnosti také neurozeným osobám, podobně, jako činili např. salcburští arcibiskupové, jelikož Salzburské biskupské knížectví zůstávalo nezávislým územím. Kromě císaře Svaté říše (úřad, který v letech 1438 až 1806 téměř nepřetržitě drželi arcivévodové z habsburské dynastie), mělo takovou pravomoc jen několik málo regionálních vládců v císařství. V době absolutismu, šlechta sídlící ve městech se pozvolna měnila v dvorní šlechtu (\"Hofadel\"). Služba u dvora se stala primárním cílem šlechty. To následně initiated zájem na vzdělání a zájmy dvora. V rámci dvora se vytvořil okruh osob blízkých panovníkovi, zvaný \"100 Familien\" (100 rodin), který disponoval značnou mocí a majetky. Zároveň s tím měla tato skupina značný vliv u dvora, a hrál tak významnou roli v politice a diplomacii země.\n\nPo zániku Svaté říše římské v roce 1806, Habsburští panovníci, kteří byli od roku 1804 rakouskými císaři, nadále povyšovali některé osobnosti do šlechtického stavu až do konce monarchie v roce 1918. Některé z urozených rodin dokonce získaly dědičné zasedací právo v Panské sněmovně (\"Herrenhaus\"), horní komoře Říšské rady (\"Reichsrat\"). Příslušníci šlechty z dříve suverénních států jako např. země v severní Itálii (Benátsko, Mantova, Milán) byl rovněž uznáváni úřady a směli si ponechat svůj titul a práva.\n\nV roce 1919 byly vydány dva zvláštní zákony, týkající se zrušení aristokracie v Rakousku:\n\nNaproti tomu v jiných evropských monarchiích, smějí rakouské šlechtické rody užívat svůj titul stejně jako aristokratické předložky jako \"von\" a \"zu\" ve jméně a náleží jim šlechtický status. Například jméno následníka rakousko-uherského trůnu v samotném Rakousku zní pouze Karl Habsburg-Lothringen, kdežto například v Belgii jeho jméno zní arcivévoda Karel Rakouský.\n\nTo může být v některých případech matoucí, jelikož potomci šlechtických rodů bývají v zahraničí běžně oslovováni či uváděni plným jménem včetně šlechtických titulů. Často také mají členové šlechtických rodin vícero občanství. To byl také případ Otto Habsburského (prvorozeného syna posledního rakousko-uherského císaře a otce Karla Habsbursko-Lotrinského), který byl zároveň německým občanem.\n\nZejména příslušníci nižší šlechty (jako zaměstnanci veřejné správy) považovali radikální krok zrušení jako ponižující, neboť jejich úsilí vynaložené na dosažení šlechtického titulu byl způsob, jak dosáhnout větší společenské stabilty a zabezpečení svých rodin. Příslušníci vyšší šlechty formální zrušení titulů přijali o poznání lépe. Přišli sice o své tituly a privilegia, zůstaly jim však jejich společenské vazby a postavení, způsoby i majetky.\n\nRakouský prezident Michael Hainisch oficiální zrušení označil za: \nZákon, který zrušil šlechtu a tituly, nebyl nikdy odvolán, a to ani v době austrofašismu (1934–1938). Po \"anšlusu Rakouska\" Nacistickým Německem (1938–1945), zákon zůstával v platnosti, nebyl však vynucován, a umožňoval rakouským šlechticům opět užívat svobodně své tituly.\n\nAčkoli šlechtické tituly a předložky \"von\" a \"zu\" nejsou dle současného rakouského práva legální, některé osoby jsou neoficiálně označovány svým titulem. Například Karel Schwarzenberg někdy bývá v médiích titulován jako \"kníže\" ze Schwarzenbergu (\"Fürst zu Schwarzenberg\"). Ten však má české a švýcarské, nikoli rakouské občanství.\n\nNa rozdíl od šlechty v ostatních částech monarchie, tzn. v Čechách (Československu), Polsku, Rusku, či někdejším Prusku, majetky rakouské šlechty v Rakousku nebyly nikdy zkonfiskovány (s výjimkou panovníka a jeho rodiny, jejichž majetek byl zkonfiskován rakouskou republikánskou vládou v roce 1919). Republikánská vláda zavedla sociální opatření ve snaze o vytvoření větší rovnosti mezi obyvatelstvem a financovala veřejné projekty, což však způsobilo napětí v tradičním systému vlastníků půdy a nerovnováhu v ekonomickém systému. To představitele šlechty vedlo k nucenému prodeji mnoha paláců a budov z důvodu příliš nákladné správy a údržby. Nicméně nebylo záměrem vlády zaměřit se výslovně na šlechtu a odejmout její vlastnictví.\n\nI přes veškerou snahu republikánských vlád je šlechta stále vnímána poněkud odlišně od ostatních vrstev společnosti. Rakouská šlechta stále hraje významnou roli například v poválečných filmech (např., \"Sissi\" a \"Za zvuků hudby\"), a stále se pravidelně objevuje v médiích a literatuře. Společenské události šlechty jsou stále bedlivě sledovány bulvárním tiskem. Navíc je někdy výslovně porušován zákon při příležitostech kdy jsou příslušníci šlechty oslovováni při různých příležitostech: na každoroční oslavě narozenin císaře Františka Josefa I. v Bad Ischlu jsou např. členové někdejší císařské habsbursko-lotrinské dynastie rakouskými médii titulováni jako \"Jejich císařské a královské Výsosti\".\n\nI přes zákaz užívání titulů, některé šlechtické rody stále patří mezi nejbohatší rodiny v Rakousku, jako např. Esterházyové, Mayr-Melnhofové či Mautner-Markhofové. Mnoho členů rakouské šlechty dosud působí v tradičních oblastech, jako jsou diplomacie či politika, působí jako podnikatelé a finančníci, nebo filantropové a společenské osoby.\n\nV roce 2005 byl počet členů rakouské šlechty odhadem 20 000. V témže roce byla založen svaz s názvem \"Vereinigung der Edelleute in Österreich\" (Svaz rakouských aristokratů, zkr. V.E.Ö.), která se považuje za nástupce \"Vereinigung katholischer Edelleute in Österreich\" (Svaz katolické aristokracie v Rakousku), založené v roce 1922. Ta byla zakázána nacisty v roce 1938. Až do nedávné doby byly veškeré pokusy o oživení svazu blokovány rakouskými úřady.\n\n"}
{"id": "1478209", "url": "https://cs.wikipedia.org/wiki?curid=1478209", "title": "Ludgarda Meklenburská (rozcestník)", "text": "Ludgarda Meklenburská (rozcestník)\n\nLudgarda Meklenburská může být:\n\n"}
{"id": "1478210", "url": "https://cs.wikipedia.org/wiki?curid=1478210", "title": "Polsko-turecká válka", "text": "Polsko-turecká válka\n\nPolsko-turecká válka odkazuje na několik konfliktů mezi Polsko-litevskou unií a Osmanskou říší:\n\n\n"}
{"id": "1478212", "url": "https://cs.wikipedia.org/wiki?curid=1478212", "title": "Vodní tvrz Svinov", "text": "Vodní tvrz Svinov\n\nVodní tvrz Svinov byla připomínána v roce 1553, po roce 1573 jako tvrz ztratila význam a zanikla jako šlechtické sídlo. Nadále byla používána jako hospodářská budova, sklad. \n\nTvrz byla součásti vesnice Svinov, která byla poprvé zmiňována v roce 1265 v listině biskupa Bruna ze Schauenburku, kdy se vesnice nazývala Schonnebrunne (\"volný překlad je Světle hnědé, snad podle barvy země\"). Dále pak v roce 1270 v listině Přemysla Otakara II., kdy král potvrdil majetek cisterciánskému klášteru ve Velehradě.\n\nTvrz byla postavena v blíže neurčeném roce, na levé straně říčky Porubky, na části vesnice, které se říkalo Velká Strana. Jména prvních držitelů této části vesnice se nedochovaly. V polovině 16. století, okolo 1553–1555 zde byl uváděn jistý Petr Bzenec z Markvartovic, po něm pak Ondřej Bzenec z Markvartovic (\"synovec, bratr Petra byl Jindřich\"). Tvrz se stala součásti klimkovického panství (Klimkovice, Lagnov, Martinov, dvůr Hýlov, díly Polanky) a tím její význam upadl. \n\nPo Ondřeji Bzencovi tvrz a ves držel Kryštof Bzenec, Jindřich Vanecký z Jemničky (1599), Skrbenští z Hříště a Oppersdorfové (1689), kteří vše prodali Jindřichovi Vilémovi Wilczkovi z Dobré Zemice.\n\nTvrz se nachází na ulici: \"Nad Porubkou 1190/1C, 721 00 Ostrava-Svinov\". \n\nV současné době je objekt v držení dvou fyzických osob a slouží jako příležitostný sklad. Dle CUZK se jedná o \"menší chráněné území\".\n\n\n\nHrady.cz - Fotogalerie tvrze Svinov\n"}
{"id": "1478214", "url": "https://cs.wikipedia.org/wiki?curid=1478214", "title": "Městská jatka se studnou", "text": "Městská jatka se studnou\n\nDům čp. 456 stojí na ulici Zauličí ve Štramberku v okrese Nový Jičín. Bývalá jatka a masné krámy byly postaveny v roce 1822. Dům byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPrvní písemná zmínka o domě v blízkosti dolní brány pochází z roku 1614 a je také zachycen na malbě města z roku 1722. V roce 1822 domek byl odkoupen řeznickým cechem od rodiny Hanzlíkovy, v jejichž majetku byl přes sto let. Řeznický cech upravil dům (do dnešní podoby) na zděná městská jatka a masné krámy. V domě bylo šest masných krámů, ve kterých prodávalo pět řeznických mistrů a jeden nájemce. V roce 1955 v budově bylo zřízeno Městské muzeum a v roce 1992 Muzeum Zdeňka Buriana. Po opravě domu čp. 31 na Náměstí v roce 2011 je zde umístěna Městská galerie.\n\nDům je přízemní zděná stavba obdélníkového půdorysu orientované okapovou stranou k silnici. Severní štítovou stranou se přimyká k městské hradbě. Dům je postaven na vysoké kamenné omítané podezdívce, která vyrovnává svahovou nerovnost. Uliční čtyřosá strana je mírně zalomena, se třemi okny s okenicemi a bočním vchodem. Pravá (východní) okapová strana je prolomena třemi malými zamřížovanými okny. Jižní štítová strana je se vstupem do objektu. K podestě vchodu se zděnou poprsní vede dvouramenné kamenné schodiště. Dvouosý štít nasedá na korunní římsu a podlomenici. Okna jsou ve štukových šambránách na podokenní římse. Nad nimi jsou dva kruhové štukové reliéfy a letopočet MDCCCXXII. Dům má sedlovou polovalbovou střechu krytou šindelem.\n\nV rohu východní okapové strany a hradební zdi je postavena roubená bedněná studna s rumpálem z poloviny 19. století.\n\n\n"}
{"id": "1478215", "url": "https://cs.wikipedia.org/wiki?curid=1478215", "title": "Augusta Leighová", "text": "Augusta Leighová\n\nAugusta Leighová (\"rozená Augusta Maria Byronová;\" 26. ledna 1783 – 12. října 1851) byla jediným dítětem Johna \"Mad Jacka\" Byrona, otce básníka George Gordona Byrona, a jeho první manželky Amelie Darcyové (Lady Conyersová a první manželka Francise Osborna, markýze z Carmarthenu).\n\nMatka zemřela brzy po Augustině narození a tak jí několik let vychovávala babička, Lady Holdernessová. Ta však zemřela, když byla dívka ještě malá a dítě bylo nějaký čas u příbuzných a přátel.\n\nAugusta se později provdala za svého bratrance komandanta George Leigha (1771–1851), syna generála Charlese Leigha (1748–1815) a jeho manželky Frances Byronové, její tety. Manželé spolu měli sedm dětí. Richard Grenville, 1. vévoda z Buckinghamu a Chandosu, si o svatbě pohrdavě poznamenal do svého deníkuː \"Ubohá Augusta se dnes vdává! Chudáček! Je mi líto, že se spojuje s takovou rodinou, takový blázen! Nemůže však vinit nikoho než sebe\". Manželství se ukázalo jako nešťastné, protože manžel prohrál všechny své peníze. Nakonec svou ženu opustil a zanechal jí děti a dluhy.\n\nAugustin nevlastní bratr, George Gordon Byron, se s ní nesetkal dokud nepřijel na Harrow School, a pak se vídali jen velmi zřídka. Od roku 1804 mu však pravidelně psala a stala se jeho důvěrnicí, zvláště v jeho hádkách s matkou. Jejich korespondence skončila dva roky poté, co Byron odešel do zahraničí, a nebyla obnovena, dokud mu neposlala dopis vyjadřující soucit se smrtí jeho matky Catherine v roce 1811.\n\nNeboť spolu nevyrůstali, byli si vzájemně cizí. Nakonec si však rozuměli a zdálo se, že se do sebe zamilovali. Když se Byronovo manželství zhroutilo a on odplul z Anglie, aby se už nikdy nevrátil, objevily se zvěsti o incestu, což byl velmi vážný a skandální přestupek.\n\nExistují určité důkazy na podporu obvinění z incestu. Augustina třetí dcera, narozena na jaře 1814, byla pokřtěna Elizabeth Medora Leighová. Několik dní po narození Byron navštívil svou sestru v jejím domě Swynford Paddocks v Cambridgeshire, aby dítě viděl, a napsal své důvěrnici, lady Melbournovéː \"Oh! Aleto \"stojí za to\". Nemohu říci proč a není to \"Opice\", a pokud je, tak to musí být moje chyba; nicméně se polepším. Musíte však uznat, že je naprosto nemožné, že jsem někdy mohl být tak rád jinde. Celý život jsem se snažil, aby mě někdo miloval, a nikdy jsem neměl takový druh, jakému jsem dával přednost\". Výrazem \"Opice\" se odvolává na strach, že se dítě narodí zdeformované.\n\nBylo pro ni osobní neštěstí, když jednu z jejích dcer, Georgianu, v letech 1829–30 (čtyři roky po svatbě) opustil manžel Henry Trevanion kvůli její mladší sestře Elizabeth Medoře (údajné dceři lorda Byrona). Medora žila s Trecanionem několik let ve Francii, než se nakonec rozešli. Opuštěná Georgiana, dvojnásobně zrazená, postrádala prostředky na žádost o parlamentní rozvod.\n\nAugusta je také předmětem Byronových básní Epištola Augustě (1816) a Strofy Augustě.\n"}
{"id": "1478216", "url": "https://cs.wikipedia.org/wiki?curid=1478216", "title": "Historia Langobardorum", "text": "Historia Langobardorum\n\nHistorie Langobardů (latinsky: \"Historia Langobardorum\") je ústředním dílem Pavla Diacona, které bylo sepsáno na konci 8. stol. Tato nedokončená historie zpracovaná do 6 knih byla vytvořena po roce 787 avšak ne později než v roce 796, pravděpodobně v klášteře Monte Cassino.\n\nHistorie postihuje příběh Langobardů od jejich mýtického původu až po smrt krále Liutpranda v roce 743 a obsahuje řadu důležitých informací týkajících se Byzantské říše, Franků a dalších. Příběh je vyprávěn z pohledu lombardského patriota a je zvláště hodnotný pro své zpracovnání vztahů mezi Franky a Langobardy. Jako své primární zdroje použil Pavel dokument zvaný \"Origo gentis Langobardorum\", \"Liber Pontificalis\", nedochované dějiny Secunda z Trentu a taktéž nedochované anály z Beneventa. Volně vycházel i z prací Bedy Ctihodného, Řehoře z Tours a Isidora ze Sevilly.\n\nPodle studie Laury Pani z roku 2000 se k dnešku dochovalo 115 kodexů Pavlových dějin. Zdá se, že práce byla ve středověku značně oblíbená, což naznačuje množství kopií a jejich rozšíření napříč západní Evropou. Více než dvacet těchto rukopisů se dá datovat před 11. stol., zatímco zbylých 80 bylo opsáno později.\n\nVztahy mezi těmito rukopisy studoval německý historik Georg Waitz, který v roce 1876 rozpoznal jedenáct různých rodin v rámci tohoto díla. Nejstarším z nich je palimpsest z Assisi napsaný unciálou koncem 8. stol. téměř okamžitě po dokončení originálního díla. Nicméně tento palimpsest je značně torzovitý, obsahuje totiž pouze části knih II a V z původních Pavlových dějin. Nejstarším úplným rukopisem je \"Codex Sangallensis 635\" vytvořený v 8.–10. stol., označený Waitzem jako F1. Podle Waitze z manuskriptu F1 tvoří jeho stáří nejspolehlivější z dochovaných kodexů \"Historia Langobardorum\". Toto tvrzení však bylo zpochybněno Antonio Zanelou a Dante Bianchim, přičemž oba tvrdí, že F1 nereflektuje dostatečně přesně pavlův originál.\n\nPavlovo dílo bylo široce přejímáno pozdějšími autory, často na něj bylo navazováno a v roce 1514 se v Paříži dočkalo prvního výtisku. Nejvíce uznávaná edice latinského textu pochází z per Ludwiga Konrada Bethmanna a Georga Waitze, která byla publikována v Monumenta Germaniae Historica v roce 1878.\n\nDějiny byly několikrát přeloženy do angličtiny, němčiny, francouzštiny, polštiny, španělštiny, švédštiny, italštiny, aragonštiny i chorvatštiny.\n"}
{"id": "1478218", "url": "https://cs.wikipedia.org/wiki?curid=1478218", "title": "Bohumír Dejmek", "text": "Bohumír Dejmek\n\nBohumír Dejmek (19. prosince 1928 Kutná Hora – 25. listopadu 2003 Hradec Králové) byl český bohemista, slavista, dialektolog a vysokoškolský pedagog.\n\nPo absolvování gymnázia v Kutné Hoře studoval v letech 1948–1952 obory český jazyk a anglický jazyk na Filozofické fakultě UK v Praze. Zde se setkal s V. Šmilauerem, J. Vachkem a A. Pražákem, kteří ho ovlivnili v jeho pozdější badatelské činnosti. Po studiích krátce působil na základní škole v Uhelné Příbrami. Od roku 1954 vyučoval na střední škole v Přelouči, kde zůstal až do roku 1968. Výjimkou však byla léta 1962–1964, kdy působil jako učitel na Pedagogickém institutu v Pardubicích. V roce 1968 se stal vyučujícím na Pedagogické fakultě v Hradci Králové. Byl členem výboru královéhradecké pobočky Jazykovědného sdružení, v níž šest let působil jako předseda. Mimo lingvistiku měl velmi blízký vztah k hudbě, o čemž svědčí jeho členství v hradeckém pěveckém sboru Smetana, ve kterém později taktéž zastával funkci předsedy. V roce 1982 se stal docentem.\n\nNejvýraznějším předmětem jeho badatelské činnosti byla dialektologie, k níž se dostal na podnět J. Běliče. Odborná činnost B. Dejmka byla úzce spjatá s místy, kde žil a pedagogicky působil. Nejprve se v 50. a 60. letech zabýval běžnou mluvou města Přelouče, v dalších letech potom zkoumal jazykovou situaci Hradce Králové. Původní zájem o dialektologii postupně rozšiřoval o příbuzné obory, zejména o sociolingvistiku, onomastiku, slovotvorbu a studii slangů. \n\n\n"}
{"id": "1478222", "url": "https://cs.wikipedia.org/wiki?curid=1478222", "title": "Kostel svatého Jakuba Staršího (Ježov)", "text": "Kostel svatého Jakuba Staršího (Ježov)\n\nKostel svatého Jakuba Staršího je římskokatolický farní kostel v Ježově v okrese Hodonín, v kyjovském děkanátu a olomoucké arcidiecézi. Je chráněn jako kulturní památka České republiky.\n\nKostel byl postaven pravděpodobně v letech 1677–1681 na kopci Křib vysokém okolo 250 m n. m. Rok ukončení výstavby se odvozuje podle pamětní desky se dvěma erby nad hlavním vstupem do kostela. Připomíná Jana Bedřicha Forgáče s manželkou Kateřinou Barborou a je datována právě rokem 1681. O ježovském faráři Gerhardovi je písemná zmínka v roce 1320 a kostel proto může mít starší jádro.\n\nNad hlavními dveřmi je vitráž s Kristem a nápisem \"\"Pojďte ke mně všichni a já vás občerstvím\"\" (citát z Matoušova evangelia 11,28).\n\nOd roku 1570 patřil Ježov do panství Dolní Moštěnice, z něhož zůstal zchátralý zámeček v katastru obce Hýsly. V ježovském kostele je pět náhrobků moštěnických pánů. Na první pískovcové desce je v rytířském brnění vyobrazen Mikuláš ze Zástřizl, který zemřel v roce 1552. Druhý náhrobek z roku 1590 patří Janu Morkovskému ze Zástřizl, jeho manželce Anně z Modřic a synům Jiříkovi, Pročkovi, Bernardovi a Václavovi. Ve zdi za oltářem má náhrobek Alina Skrbenská z Hříště, vnučka Jaroše Morkovského ze Zástřizl, která zemřela v roce 1616. Další dvě žulové desky patří Marii Cecílii, hraběnce z Lody († 1791) a jejímu synovi rytíři Rudolfu z Lövenfeldu († 7. října 1846). Pískovcové desky na kryptě uprostřed kostela byly zasazeny v podlaze, kde značně trpěly. Proto byly později přemístěny ke stěně kostela včetně těch žulových. Kostel je jedním z mála moravských míst, kde se dochovaly náhrobní kameny rodu pánů ze Zástřizl. Církev po třicetileté válce náhrobky protestantské šlechty v kostelech často likvidovala. Krypta byla údajně otevřena v roce 1906.\n\nVarhany vyrobil Matěj Strmiska z Uherského Hradiště v roce 1874. V letech 1989–1990 byly restaurovány. V kostelní věži bývaly tři zvony: Jakub, Maria (z roku 1743) a Anna. V roce 1916 byly rekvírovány a roztaveny. V roce 1924 byly pořízeny tři nové zvony se stejným zasvěcením a ty byly roku 1942 opět odevzdány na válečné účely. Současný zvon Maria byl pořízen v roce 1940. V sanktusníku je menší zvon s reliéfy sv. Vojtěcha a sv. Jana Nepomuckého z roku 1780.\n\nKostel je obklopen hřbitovem a hřbitovní zdí. Hlavní přístup vede po schodech od silnice ze západní strany. Po stranách schodů je po levé straně socha svaté Anny s Pannou Marií, kterou v roce 1917 věnovali manželé Štěpán a Karolina Hlaváčovi z domu č. 42 v sousední Skalce na upomínku syna Cyrila. Ten padl 24. srpna 1917 v první světové válce. Po pravé straně je socha sv. Josefa s Ježíšem, kterou nechal zhotovit Josef Šupal a jeho rodina v roce 1907.\n"}
{"id": "1478223", "url": "https://cs.wikipedia.org/wiki?curid=1478223", "title": "Kostel svatého Jiří (Litobratřice)", "text": "Kostel svatého Jiří (Litobratřice)\n\nKostel svaté Markéty je římskokatolický chrám v Litobratřicích v okrese Znojmo. Jde o farní kostel římskokatolické farnosti Litobratřice. Je chráněn jako kulturní památka České republiky.\n\nKostel v Litobratřicích se poprvé připomíná již roku 1278. Současný kostel svatého Jiří byl vystavěn roku 1790 na místě zbořeného chrámu, ze kterého zůstala jen věž z přelomu 15. a 16. století. Vybavení kostela je novodobé.\n\nV letech 2008–2009 se uskutečnila celková oprava kostela svatého Jiří. V první etapě v roce 2008 byla provedena oprava střechy nad chrámovou lodí, věže kostela a fasády nadokapní části věže. V druhé etapě v roce 2009 bylo provedeno odvlhčení obvodového zdiva kostela a svedení dešťové vody do dešťové kanalizace. Také se opravila fasáda, výplně stavebních otvorů a schody.\n"}
{"id": "1478234", "url": "https://cs.wikipedia.org/wiki?curid=1478234", "title": "Petr Dostalík", "text": "Petr Dostalík\n\nPetr Dostalík (23. prosince 1979, Přerov) je český právník (romanista) a vysokoškolský pedagog.\nMezi záliby Petra Dostalíka vždy patřila antika a Řím, dokonce byl přijat na obor historie - latina. Po zásahu svého otce vystudoval práva, která absolvoval v roce 2003. Zájem o antiku se projevil v jeho studiu. Dílu M. T. Cicerona, se věnoval jak v diplomové práci tak i ve své dizertaci, kterou psal pod vedením tehdejší ústavní soudkyně Michaely Židlické.\n\nPetr Dostalík působí od roku 2003 jako odborný asistent na katedře teorie práva a právních dějin Právnické fakulty Univerzity Palackého v Olomouci a od roku 2007 externě vyučuje rovněž na Fakultě právnické Západočeské univerzity v Plzni (od roku 2007).\n\nV únoru 2019 vědecká rada Právnické fakulty Univerzity Karlovy kladně hlasovala o jeho habilitaci.\n\nPetr Dostalík se spolu s Kamilou Bubelovou a studentkou Lucií Černou podílel na moderním vydání Justiniánových Digest.\nVýbor z díla Petra Dostalíka.\n\n"}
{"id": "1478237", "url": "https://cs.wikipedia.org/wiki?curid=1478237", "title": "Serie A 1950/51", "text": "Serie A 1950/51\n\nSoutěžní ročník Serie A 1950/51 byl 49. ročník nejvyšší italské fotbalové ligy a 19. ročník od založení Serie A. Soutěž začala 10. září 1950 a skončila 17. června 1951. Účastnilo se jí opět 20 týmů z toho 18 se kvalifikovalo z minulého ročníku. Poslední dva týmy předchozího ročníku, jimiž byli AS Bari a AC Venezia sestoupili do druhé ligy. Opačným směrem putovali dva týmy, jimiž byli AC Como (vítěz druhé ligy) a AC Venezia.\n\nPo velkém Švédském úspěchu na OH 1948 a na MS 1950 přišlo do Serie A mnoho fotbalistů z téhle země.\n\nTitul v soutěži obhajoval klub Juventus FC, který v minulém ročníku získal své 8. prvenství v soutěži.\n\n\nNejlepším střelcem tohoto ročníku Serie A se stal opět švédský útočník Gunnar Nordahl. Hráč AC Milán vstřelil 34 branek.\n"}
{"id": "1478240", "url": "https://cs.wikipedia.org/wiki?curid=1478240", "title": "Ilse Kochová", "text": "Ilse Kochová\n\nIlse Kochová (22. září 1906 Drážďany – 1. září 1967 Aichach známá také jako Čarodějnice z Buchenwaldu) byla dozorkyně v koncentračních táborech známá především svojí krutostí a brutalitou. Ilse byla manželka Karla-Otto Kocha, velitele nacistických koncentračních táborů Buchenwald (1937-1941) a Majdanek (1941-1943). V roce 1947 se stala jednou z prvních prominentních nacistů souzených americkou armádou.\n\nIlse Kochová se narodila v Drážďanech jako dcera předáka v továrně. Vystudovala účetnictví a v tomtéž oboru také pracovala. V roce 1932 se stala členem NSDAP.\n\nV roce 1936 začala pracovat jako dozorkyně v koncentračním táboře Sachsenhausen poblíž Berlína, kterému velel její snoubenec Karl-Otto Koch a ve stejném roce si jej vzala za manžela. V roce 1937 přijela do Buchenwaldu, když se její manžel stal velitelem tábora.\n\nV Buchenwaldu se Ilse údajně zapojila do strašlivého experimentu, že si vybrala tetované vězně, aby byli zavražděni a získala tak kůži z jejich tetovaných částí těl.\n\nV roce 1941 byl Karl-Otto Koch převelen do Lublinu, kde pomáhal založit koncentrační a vyhlazovací tábor Majdanek. Ilse Kochová zůstala v Buchenwaldu až do 24. srpna 1943, kdy byla spolu se svým manželem zatčena na základě příkazu Josefa von Waldeck-Pyrmonta, SS a policejního vůdce pro Výmar, který měl dozor nad Buchenwaldem. Obžaloby proti manželům Kochovým zahrnovaly soukromé obohacování, zpronevěru a vraždy vězňů, aby jim zabránili svědčit.\n\nIlse Kochová byla uvězněna až do roku 1944, kdy byla osvobozena z důvodu nedostatečných důkazů. Její manžel byl odsouzen k trestu smrti u soudu SS v Mnichově a byl popraven dne 5. dubna 1945 na dvoře tábora, kterému dříve velel. Kochová se vrátila ke své rodině do města Ludwigsburg, kde byla 30. června 1945 zatčena americkými úřady.\n\nKochová a dalších 30 obžalovaných stanuli před americkým vojenským soudem v Dachau (generální vojenský soud pro soudní proces válečných zločinců) v roce 1947. Byla obviněna z účasti na vraždách v Buchenwaldu. Dne 19. srpna 1947 byla odsouzena k doživotnímu trestu za porušení válečných zákonů.\n\nGenerál Lucius D. Clay byl dočasným vojenským guvernérem americké zóny v Německu a dne 8. června 1948 snížil rozsudek na čtyři roky výkonu trestu odnětí svobody poté, co si odpykala dva roky svého trestu na základě toho, že nebyly žádné přesvědčivé důkazy o tom, že vybírala tetované vězně k usmrcení, aby z nich získala tetované kůže, nebo že vlastnila nějaké předměty vyrobené z lidské kůže.\n\nPod tlakem veřejného mínění byla Kochová v roce 1949 znovu zatčena a souzena před západoněmeckým soudem. Slyšení bylo zahájeno dne 27. listopadu 1950 před okresním soudem v Augsburgu a trvalo sedm týdnů, během nichž bylo předvoláno 250 svědků, včetně 50 pro obhajobu. Čtyři svědkové pro obžalobu svědčili o tom, že viděli Kochovou vybírat tetované vězně, kteří pak byli zabiti, viděli nebo byli zapojeni do výroby stínidel na lampy z lidské kůže s tetováním. Od tohoto obvinění bylo upuštěno jelikož nebylo dokázáno, že předměty byly skutečně vyrobeny z lidské kůže.\n\nDne 15. ledna 1951 soud vydal svůj výrok za nepřítomnosti Kochové. Byla odsouzena z podněcování k vraždě, podněcování k pokusu o vraždu a podněcování k trestnému činu spáchání těžkého ublížení na zdraví. Dne 15. ledna 1951 byla odsouzena k doživotnímu vězení a trvalému propadnutí občanských práv.\n\nKochová podala odvolání k zrušení rozsudku, ale odvolání bylo 22. dubna 1952 zamítnuto Spolkovým soudním dvorem. Později podala několik žádostí o odpuštění, které byly odmítnuty bavorským ministerstvem spravedlnosti. Kochová protestovala proti jejímu rozsudku u Mezinárodní komise pro lidská práva.\n\nKarl a Ilse Kochovi měli dva syny, z nichž jeden po válce spáchal sebevraždu, protože nemohl žít s hanbou zločinů svých rodičů.\n\nIlse Kochová se ve věku 60 let v ženském vězení v Aichachu oběsila.\n"}
{"id": "1478243", "url": "https://cs.wikipedia.org/wiki?curid=1478243", "title": "Elizabeth Medora Leighová", "text": "Elizabeth Medora Leighová\n\nElizabeth Medora Leighová (15. dubna 1814 – 28. srpna 1849) byla třetí dcerou Augusty Leighové. Široce se spekuluje o tom, zda nebyl jejím otcem matčin nevlastní bratr George Gordon Byron, přestože jejím otcem byl oficiálně matčin manžel George Leigh.\n\nNarodila se jako prostřední ze sedmi dětí. Tři dny po jejím narození navštívil ji i matku Byron. Ten napsal později své přítelkyni, lady Melbournovéː \"Oh, ale stojí za to! Nedokážu říct proč. A není \"Opice\", a pokud ano, tak to musí být moje chyba\". Lidé byli přesvědčeni, že děti narozené z incestu mohou být opice. Prostřední jméno dítě dostalo po hrdince z Byronovy básně \"The Corsair\". Rodina jí říkala Elizabeth nebo \"Libby\", apozději ale používala také jméno Medora. Kvůli skandálu nad jeho odchodem od manželky Annabelly, zvěsti o jeho vztahu s Augustou a rostoucí dluhy donutily Byrona v roce 1816 opustit Anglii. Nikdy se už nevrátil.\n\nAugustin manžel George nikdy nezodpověděl otázku Medořina otcovství a tak vyrůstala spolu se svými bratry a sestrami, nevědoma si toho, že může být první z Byronových tří dcer. Jako dospívající dívka byla svedena svým švagrem, Henrym Trevanionem, nešťastně ženatým s její starší sestrou Georgianou. Doprovázela pár, když se ubytovával v Canterbury v domě jejich tety, lady Byronové. Když sousedé ohlásili dívčino zjevné těhotenství lady Byronové, zajistila, aby trojice odcestovala do Francie, kde se dítě narodilo a bylo dáno k adopci. Medora se vrátila domů, ale vztah s nevyhnutelnými důsledky pokračoval. Všichni tři odcestovali do Bath k Henryho příbuzným, aby se pokusili skrýt Medořino druhé těhotenství před Medořiným otcem, plukovníkem Leighem. Plukovník byl nakonec informován a po cestě do Bath s právníkem odvezl Medoru od Trevanionových do zařízení v Londýně, aby mohla v tajnosti dítě porodit. Poté, co potratila, Henry zajistil její útěk a pár prchl v roce 1831 do Francie.\n\nHenry Trevanion a Medora se pod jménem Aubin usadili ve starobylém zámku v blízkosti Morlaix ve Francii. V roce 1833 žili v Bretani na Breton Carhaix.\n\nMedora se stala katoličkou a rozhodla se vstoupit do kláštera. Otěhotněla však znovu. Abatyše našla Medoře ubytování mimo klášter, kde 19. května 1834 porodila dceru, která byla 21. května 1834 pokřtěna Marie Violette Trevanion.\n\nKvůli chudobě a nemoci musel pár nakonec prosit rodinu o peníze. Henryho otec, major John Bettesworth-Trevanion, poslal jednoho z Henryho strýců do Bretaně, aby Henryho přesvědčil k návratu do Anglie. Henry odmítal odejít. Augusta Leighová pečovala o tři děti své dcery Georgiany a Henryho, ale poslala Medoře peníze. Augusta však nakonec ztratila styk s Medorou, která po řadě potratů onemocněla.\n\nV roce 1838 se Henry Trevanion a Medora Leighová natrvalo rozešli.\n\nLeighová a její dcera byly řadu let finančně i emocionálně podporovány Byronovou bývalou manželkou Annabellou Milbankovou a Byronovou jedinou manželskou dcerou Adou Lovelace. Annabella řekla Adě, že Medora je její nevlastní sestra, že jejím otcem je Byron.\n\nMedora měla poměr s francouzským důstojníkem, který ji opustil. Nakonec skončila s jeho sluhou, bývalým seržantem Jean-Louisem Tailleferem, s nímž žila na jihu Aveyronu ve Versols et Lapeyre. Měla s ním syna Elieho (1846–1900), který se stal katolickým knězem v Aveyronu. Pár se 23. srpna 1848 vzal.\n\nMedora zemřela 28. srpna 1849 ve Versols-et-Lapeyre na neštovice. Henry zemřel v roce 1855 v Bretani a jejich dcera vstoupila v roce 1856 do kláštera pod jménem \"sestra St. Hilaire\".\n"}
{"id": "1478245", "url": "https://cs.wikipedia.org/wiki?curid=1478245", "title": "Lednice v Krňovicích", "text": "Lednice v Krňovicích\n\nLednice také ledárna asi z konce 18. století se nalézá v obci Krňovice u kostela Nanebevzetí Panny Marie v Krňovicích v okrese Hradec Králové. Budova lednice byla určena ke skladování celoročních zásob ledu pro blízký hostinec dnes \"Hostinec U skanzenu\". Led byl do ledárny navážen v zimě z nedaleké řeky Orlice. Ministerstvem kultury České republiky byla v roce 2003 ledárna prohlášena kulturní památkou ČR. Národní památkový ústav tuto budovu uvádí v katalogu památek pod rejstříkovým číslem ÚSKP 100194. Budova je od roku 2015 součástí Podorlického skanzenu. V roce 2005 byl objekt lednice opraven za podpory krajského úřadu Hradec Králové a města Třebechovice pod Orebem.\n\nLednice je přízemní zděná stavba obdélného půdorysu s vápennými omítkami bez oken, se sedlovou střechou krytou bobrovkami. Vstupní štítové průčelí je členěno třemi obdélnými vpadlými poli, v ose je pravoúhlý vstup. Ve štítu v ose je okno do podkroví. Zadní štít je omítaný, cihelný, částečně vyzděn i z plochých cihelných dlaždic. Do ulice má lednice jeden okenní otvor s kamenným ostěním. Lednice je tvořena dvěma místnostmi o nestejné velikosti s valenou klenbou, jejichž podlahy jsou pod úrovni okolního terénu. Použité zdivo je lomová opuka.\n\n"}
{"id": "1478246", "url": "https://cs.wikipedia.org/wiki?curid=1478246", "title": "Markéta ze Šternberka († 1365)", "text": "Markéta ze Šternberka († 1365)\n\nMarkéta ze Šternberka († 1365) (datum narození není známo, zemřela po 5. červnu 1365) byla moravskou šlechtičnou z dynastie Šternberků a kněžnou bytomskou.\n\nMarkéta byla dcerou Jaroslav ze Šternberka a Hoštejna a Markéty z Bíliny (\"Machna z Bíliny\"). O jejím životě před manželstvím s Boleslavem Kozelsko-Bytomským se ví málo. Lze uvést, že měla čtyři bratry: Zdeňka († 1408) a Smila (†1398) z prvního manželství Jaroslava s Eliškou, dále pak Aleše a Jana.\n\nDne 14. února 1347 se provdala za Boleslava Kozelsko-Bytomského. Manželství trvalo osm let, kdy její manžel za nevyjasněných okolností zemřel v Itálii, kde byl na výpravě s Karlem IV. Po dobu nepřítomnosti svého manžela vládla samostatně, a to na základě úmluvy mezi jejím tchánem Vladislavem Kozelským a králem Karlem IV. V dohodě bylo, že dědičný nárok na knížectví mohly mít i dcery, pokud by kníže neměl syna.\n\nPo smrti manžela v roce 1355 měla pak vdovská práva v knížectví. V roce 1357, 8. ledna, bylo knížectví rozděleno mezi těšínského knížete Kazimíra I. Těšínského (\"poručník dcer po Boleslavovi Kozelsko-Bytomském\") a olešnického knížete Kondráda I. Olešnického (\"manželka Eufemie Kozelská byla sestrou Boleslava Kozelsko-Bytomského\"). Markéta si vdovská práva udržela až do roku 1369.\n\nBoleslav byl ženatý s bohatou nevěstou, Markétou ze Šternberka († 1365), dcerou Jaroslav ze Šternberka a Hoštejna a Markéty z Bíliny. Věnem získal 60 kop pražských grošů. V manželství se narodily tři dcery:\n\n\nMarkéta zemřela po 5. červnu 1365. Místo jejího pochování není známo.\n\n\n"}
{"id": "1478250", "url": "https://cs.wikipedia.org/wiki?curid=1478250", "title": "Kostel Panny Marie Bolestné (Načeratice)", "text": "Kostel Panny Marie Bolestné (Načeratice)\n\nKostel Panny Marie Bolestné je římskokatolický chrám v Načeraticích v okrese Znojmo. Jde o farní kostel římskokatolické farnosti Načeratice. Je chráněn jako kulturní památka České republiky.\n\nFarní kostel Panny Marie Bolestné vybudovala obec na vlastní náklady v roce 1804. Rozšířen do dnešní podoby byl roku 1840.\n"}
{"id": "1478256", "url": "https://cs.wikipedia.org/wiki?curid=1478256", "title": "Lyne Poirierová", "text": "Lyne Poirierová\n\nLyne Poirierová (* 16. června 1968) je bývalá kanadská zápasnice – judistka.\n\nVrcholově se připravovala v Trois-Rivièresu pod vedením Gérarda Blancheta a Roberta Arboura. V kanadské ženské reprezentaci se pohybovala od roku 1986 v superlehké váze do 48 kg a od roku 1990 v pololehké váze do 52 kg. V roce 1992 se kvalifikovala na olympijské hry v Barceloně, kde v úvodním kole prohrála na body s Portugalkou Paulou Saldanhaovou. Sportovní kariéru ukončila v polovině devadesátých let dvacátého století.\n\n\n"}
{"id": "1478257", "url": "https://cs.wikipedia.org/wiki?curid=1478257", "title": "Jack Mitchell (fotograf)", "text": "Jack Mitchell (fotograf)\n\nJack Mitchell (13. září 1925 - 7. listopadu 2013) byl americký fotograf. Portrétoval americké umělce, tanečníky, filmové a divadelní umělce, hudebníky a spisovatele.\n"}
{"id": "1478262", "url": "https://cs.wikipedia.org/wiki?curid=1478262", "title": "Serie A 1951/52", "text": "Serie A 1951/52\n\nSoutěžní ročník Serie A 1951/52 byl 50. ročník nejvyšší italské fotbalové ligy a 20. ročník od založení Serie A. Soutěž začala 9. září 1951 a skončila 17. června 1952. Účastnilo se jí opět 20 týmů z toho 18 se kvalifikovalo z minulého ročníku. Poslední dva týmy předchozího ročníku, jimiž byli AS Řím a CFC Janov sestoupili do druhé ligy. Opačným směrem putovali dva týmy, jimiž byli SPAL (vítěz druhé ligy) a AC Legnano.\n\nLigová Serie A se rozhodla, že od příští sezony se bude hrát liga s 18 kluby. V téhle sezoně padají do druhé ligy 3 kluby a do příští sezony postoupí 1 klub z druhé ligy. Klub který skončil na 17. místě v Serii A hrál s klubem který skončil na 2. místě v druhé lize o jedno místo v Serii A.\n\nTitul v soutěži obhajoval klub AC Milán, který v minulém ročníku získal své 4. prvenství v soutěži.\n\n\nNejlepším střelcem tohoto ročníku Serie A se stal dánský útočník John Hansen. Hráč Juventus FC vstřelil 30 branek.\n"}
{"id": "1478264", "url": "https://cs.wikipedia.org/wiki?curid=1478264", "title": "Pošírování", "text": "Pošírování\n\nPošírování (z franc. \"poche\" – kapsa) je způsob úpravy masa, ryb, ovoce, zeleniny při teplotě mezi 75 a 95 °C. Teplota tekutiny nesmí přesáhnout 95 °C, voda se tedy nesmí vařit. Tekutinou bývá nejčastěji různými ingrediencemi ochucená voda nebo různé nálevy. Při pošírování platí pravidlo, že části masa a ryb se vkládají do studené vody nebo nálevu, protože vařící voda by způsobila, že vrchní část by byla provařená a vnitřní části pokrmu by byly syrové.\n\nMetoda „pošírování“ vznikla původně pro přípravu „ztracených vajec“ (franc. \"oeufs pochés\"), kdy se vejce vykleplo do horké vody. Nyní se tímto způsobem připravují především ryby, ústřice, jemné knedlíčky, nebo drůbež. Při této přípravě zůstávají zachované hodnotné látky a původní chuť upravovaných surovin.\n\n"}
{"id": "1478273", "url": "https://cs.wikipedia.org/wiki?curid=1478273", "title": "Moravo, Moravo", "text": "Moravo, Moravo\n\nMoravo, Moravo je lidová nebo zlidovělá vlastenecká píseň, poprvé vydaná počátkem 19. století a někdy užívaná jako moravská hymna.\n\nPodle literárního kritika Bedřicha Václavka byla píseň \"Moravo, Moravo\" poprvé vydána v kramářském tisku \"Nový marš pro obveselení mysle na světlo vydaný\" s poznámkou: „Má známou notu“. Píseň zde začíná slovy: \n„Moravo, Moravo, Moravěnko milá, jak z tebe pochází chasa roztomilá. \nChasa roztomilá, poslušná, náchylná, proti Francouzovi bojovati silná.“ \nDále následují sloky o Napoleonově vpádu na Moravu v roce 1805, o bitvě u Slavkova a o prešpurském míru. \n\nV roce 1822 vydal František Ladislav Čelakovský svoje Slovanské písně, kde v prvním dílu (Přídavek, II. Zlomky písní a některé krátké) je uveden text: \n„Moravo, Moravo, Moravičko milá, co z tebe pochází chasa roztomilá, \nchasa roztomilá a děvčátka hezký, a děvčátka hezký, ty mluví jen česky, \nkteré jsou škaredy, ty mluví německy.“ \n\nV roce 1831 (strana 5-6 šestého svazku časopisu Čechoslav) reagoval Václav Hanka na dopis Aloise Vojtěch Šembery takto: \n„Při čtení dopisu z Brna pana Š. do 1. ledna 1831 a odpovědi naň v Čechoslavu V, str. 37 a 41, nemejlím-li se v pamět se mi vrátila píseň, kterouž nebožka matka moje často zpívala, a poněvadž se na odtržení Moravy roku 1468 Mathiášem Korvínem vztahuje, tuto ji podávám: \nMoravo, Moravo, Moravičko milá. Co z tebe pochází chasa ušlechtilá. \nChasa ušlechtilá, žádostivá boje, a jaké to koňstvo, rodí půda tvoje.“ \nNásleduje dalších 7 slok na téma sounáležitosti Čech a Moravy. \n\nV roce 2018 spolek Moravské srdce vydal upravenou píseň Moravo, Moravo s dvěma slokami. Text zněl: \n\nMoravo, Moravo, vlasti naše milá; \n\nco z tebe pochází? Chasa ušlechtilá. \n\nChasa ušlechtilá, žádostivá boje, než se ti zas vrátí čest a sláva tvoje. Než se ti zas vrátí čest a sláva tvoje. \n\nMoravo, Moravo, po otcích dědictví; \n\nna polích, vinicích, slunce se v tobě skví. \n\nSlunce se v tobě skví a v srdcích naděje, že boj za Moravu k vítězství dospěje. Že boj za Moravu k vítězství dospěje, \n\nMoravo, Moravo, země Moravanů. \n\nNápěv písně byl poprvé vydán tiskem v roce 1843 ve Vlasteneckých písních vydaných Ludvíkem Dietrichem v Olomouci. Okolo roku 1848 byla píseň zpívána jako moravská hymna. Od té doby byl několikrát upraven nápěv i text, poslední dobou např. v roce 2013 občanským sdružením Moravské srdce. \n\nV roce 1935 se úryvek písně Moravo, Moravo stal znělkou brněnského studia Československého rozhlasu. Znělka byla nahrána na znělkostroji vyrobeným firmou Petrof, a na jejím vzniku se podílel dirigent Břetislav Bakala. Znělkostroj je dnes uložen v Technickém muzeu v Brně.\n\nDnes se píseň Moravo, Moravo používá jako znělka na nádraží v Blansku a noční verze na nádražích Blansko a Blansko město.\n\n"}
{"id": "1478299", "url": "https://cs.wikipedia.org/wiki?curid=1478299", "title": "Kostel Jména Panny Marie (Slup)", "text": "Kostel Jména Panny Marie (Slup)\n\nKostel Jména Panny Marie je římskokatolický chrám ve Slupi v okrese Znojmo. Jde o farní kostel římskokatolické farnosti Slup. Je chráněn jako kulturní památka České republiky.\n\nJedná se o pozdně gotickou architektonicky zajímavou stavbu z konce 15. století, snad na starších základech. Byla přestavěna v barokním stylu v 17. století a klasicistně roku 1845. Kostel představuje architektonickou dominantu obce a duchovní centrum okolí, od počátku 17. století se datují poutě k „Panně Marii pod vrbami\". Na hlavním oltáři stojí uctívaná mariánská socha z 15. století.\nV roce 2009 byla na kostele opravena celá střecha. Báň opravená v roce 2010 zvítězila v soutěži o nejlépe opravenou památku Jihomoravského kraje v roce 2010.\n"}
{"id": "1478302", "url": "https://cs.wikipedia.org/wiki?curid=1478302", "title": "Ron Kroon", "text": "Ron Kroon\n\nRonald „Ron“ Kroon (17. září 1942, Amsterdam – 12. července 2001, Huizen) byl holandský freestyle plavec a fotograf.\n\nJako sportovec získal dvě bronzové medaile na evropském šampionátu v roce 1991. Také soutěžil na letních olympijských hrách 1960 a 1964 s nejlepším dosažením 8. místa na 4×100 metrů polohový závod. Mezi lety 1960 a 1964 byl čtyřikrát národním šampionem a stanovil 12 národních rekordů na 100 metrů freestyle. Byl prvním holandským sportovcem, který zaplaval 100 metrů za méně než 55 sekund. \n\nPo své plavecké kariéře se Kroon stal fotografem pro fotografickou tiskovou agenturu Anefo (1965-1968) a v sedmdesátých letech přispívajícím redaktorem pro AVRO Sportpanorama.\n\nÚložiště Wikimedia Commons obsahuje téměř .\n"}
{"id": "1478305", "url": "https://cs.wikipedia.org/wiki?curid=1478305", "title": "Dům čp. 155 (Štramberk)", "text": "Dům čp. 155 (Štramberk)\n\nDům čp. 155 stojí na ulici Zauličí ve Štramberku v okrese Nový Jičín. Zděný dům byl postaven v roce 1845. Ministerstvem kultury České republiky byl prohlášen za kulturní památku ČR roce 1995 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nRoubený dům čp. 155 byl postaven v roce 1845 na místě roubené stavby z přelomu 18. a 19. století. Datace přestavby je na záklopovém trámu. Objekt je součástí zástavby na předměstí Štramberku.\n\nDům je přízemní zděná stavba obdélníkového půdorysu orientované štítovou stranou do ulice. Je trojdílné dispozice komora, síň a jizba. Dům je postaven na vysoké kamenné omítané podezdívce, která vyrovnává svahovou nerovnost a má sklepní prostory, bývalé chlévy, s cihlovou valenou klenbou. Štítové průčelí je dvouosé s kaslíkovými okny. Štít je svisle bedněný s oknem ve tvaru zvonku, s výzorníkem a podlomenicí u paty. Zadní štít má tři výzorníky ve tvaru trojlistu. Střecha je sedlová. Vstupní chodba a kuchyně je zaklenuta segmentově valenou klenbou, jizba má rovný trámový záklopový strop.\n\n\n"}
{"id": "1478318", "url": "https://cs.wikipedia.org/wiki?curid=1478318", "title": "Nathalie Gosselinová", "text": "Nathalie Gosselinová\n\nNathalie Gosselinová (* 31. března 1966) je bývalá kanadská zápasnice – judistka.\n\nS vrcholovou přípravou začínala v Québecu pod vedením Gérarda Blancheta. V kanadské ženské reprezentaci se pohybovala od roku 1986 v lehké váze do 56 kg. Zdravotní komplikace jí v roce 1991 přiměli ke změně trenénikového místa a váhové kategorie. Od roku 1992 se připravovala v Ottawě pod vedením Tiny Takahashiové a startovala v pololehké váze do 52 kg. V roce 1996 se kvalifikovala na olympijské hry v Atlantě, kde prohrála na body v úvodním kole s Argentinkou Carolinou Marianivou. Vzápětí ukončila sportovní kariéru. Věnuje se trenérské práci.\n\n\n"}
{"id": "1478331", "url": "https://cs.wikipedia.org/wiki?curid=1478331", "title": "Gregory Winter", "text": "Gregory Winter\n\nGregory P. Winter (* 14. dubna 1951, Leicester) je anglický biochemik, jenž proslul v oblasti tzv. řízené evoluce, prakticky pak vývojem protilátek za pomoci virů. Za to roku 2018 získal Nobelovu cenu za chemii, spolu s Georgem P. Smithem a Frances Arnoldovou.\n\nVystudoval na univerzitě v Cambridgi a poté působil na tamním ústavu Medical Research Council Laboratory of Molecular Biology, kde později byl i zástupcem ředitele. V Cambridgi založil i tři komerční společnosti: Cambridge Antibody Technology (odkoupena firmou AstraZeneca), Domantis (odkoupena firmou GlaxoSmithKline) a Bicycle Therapeutics. Roku 2004 byl uveden do šlechtického stavu. Roku 2012 získal Cenu kněžny asturské.\n\nWinter využil metodu George P. Smitha zvanou fágový displej, při níž je virus využit pro vývoj nových proteinů. Winter zdokonalil fágový displej tím, že virus je využit k tvorbě léčivé látky či protilátky. První takovou látku, \"adalimumab\", Winter vyvinul roku 2002, proti revmatoidní artritidě. Později byla uznána za lék i proti lupénce nebo zánětlivým onemocněním střev. Metoda byla později použita i v boji s rakovinou.\n"}
{"id": "1478333", "url": "https://cs.wikipedia.org/wiki?curid=1478333", "title": "Nišiki-e", "text": "Nišiki-e\n\nNišiki-e (錦 絵) zvaný též \"brokátový obrázek\", je typ japonského vícebarevného tisku z dřevěného štočku. Původně byla většina tisků černobílá, ručně kolorovaná přidáním jedné či dvou barev. Tisk je tvořen pomocí samostatného vyřezaného dřevěného bloku. Ty jsou vyřezány pro každou barvu zvlášť a jsou pak používány postupně.\n\nTechnická inovace umožňující tisk různými barvami tak, aby vytvořily jeden kompletní obraz, je připisována japonskému rytci Kinroku. Technika se používá především pro tisk obrázků ve stylu \"ukijo-e\" a vychází z historického japonského slohu, používaného pro ilustraci původní japonské literatury a poezie. Tento styl navazuje na styl \"jamato-e\", nazvaný podle kraje Jamato, japonské provincie rozkládající se kolem starého hlavního města Nara (710–794). Od 9. století se tento styl dále rozvíjel v hlavním městě Heian-kjó, dnešním Kjótu. Tehdy zde sídlil císařský dvůr doby Heian (794–1185). Obřadní zvyky císařského dvora popisovala nejstarší díla japonské literatury a poezie, která byla provázena ilustracemi. Od 7. století v Japonsku existovaly také kulturní styky s Čínou. Importovaný čínský sloh se odrazil v tušové malbě zvané \"kara-e\". Výsledkem spojení těchto dvou technik byl vznik škol \"ukijo-e\" a klasických škol. V šedesátých letech 18. století byla technika zdokonalena a propagována tiskárnou japonského výtvarníka uměleckého tisku ve stylu ukijo-e Suzuki Harunobu. V průběhu pěti let, od roku 1765 do své smrti v roce 1770, vyprodukoval tento umělec mnoho nišiki-e tisků. Tento styl a technika je také známá jako Edo-e (江 戸 絵 edo-e), odkazující na Edo, což byl název Tokia dříve, než se stalo hlavním městem. V období Meidži (明治 時代 Meiji-jidai), zvané někdy Meiji éra, která trvala od 23. října 1868 do 30. července 1912, tisky nišiki-e ilustrovaly novou módu, dovezené zboží, události, železnici a další nová témata. \"Noviny nišiki-e\" (新聞 錦 絵, Šinbun nišiki-e) byly během tohoto období u veřejnosti velmi populární. Tvůrci tisku vytvářeli nišiki-e podle témat přebíraných z novin jako \"Tókyó Nichinichi Šinbun\" a Yúbin Hóchi Šinbun. V průběhu první čínsko-japonské války (1894–1895) popularita těchto tisků vzrostla. Během devítiměsíčního období bylo vytištěno na 3 000 kusů. Zpravidla oslavovaly japonskou armádu a znevažovaly Číňany. Jasné barvy tisku, vzrušující scény a snadná pochopitelnost pro běžné obyvatele dělaly z nišiki-e dobrou alternativu k černobílým fotografiím.\n\n\n\n"}
{"id": "1478335", "url": "https://cs.wikipedia.org/wiki?curid=1478335", "title": "Cenzura v Rusku", "text": "Cenzura v Rusku\n\nCenzura v současném Rusku se zaměřuje na kontrolu oficiálního ruského výkladu historických událostí, na potírání opozičních skupin a na informační válku se Západem. Od roku 2011 se postupně v Rusku omezuje svoboda slova a potlačuje opozice, k čemuž jsou zneužívány nové zákony o extremismu. Úřady se snaží agresivně zakročit proti extremismu na webu, jako jsou například materiály s rasovou nenávistí. Podle kritiků ale postupují úřady příliš horlivě a potírají i legitimní politické projevy, které jsou chráněny ruskou ústavou.\n\nV Rusku je tlak na opoziční média kvůli jejich liberálním postojům a neutralitě. Opoziční deník \"Novaja Gazeta\" fungující od roku 1993 se stal terčem mnoha útoků mocných podnikatelů nebo politiků. Do redakce byly doručeny například ovce nebo uříznutá prasečí hlava. V roce 2000 došlo k několika vraždám redaktorů, zabity byly například kritička Kremlu Anna Politkovská nebo novinářka a obhájkyně lidských práv Natalja Estěmirovová.\n\nNa internetu je cenzura řízena od 1. listopadu 2012, a to agenturou Roskomnadzor. V hledáčku cenzora jsou například sociální sítě typu VKontakte.ru nebo Facebook, vyhledávač Google stránky stovek bloggerů a další desítky tisíc stránek, které musely přistoupit na cenzurování obsahu a nebo byly zablokovány. Například v Rusku stále oblíbenější služba Telegram četným pokusům o blokování odolává (2018). Kvůli snaze kontrolovat veškerý informační tok na internetu a řídit jeho cenzuru plánuje Rusko vytvořit autonomní internet nezávislý na zahraničí. Bude tak moci cenzurovat domácí i zahraniční servery. Přístup na veřejnou wifi například v kavárně lze získat pouze po prokázání totožnosti.\n\nZa blogy s protivládními postoji hrozí v Rusku až 8 let vězení. Podle ruského centra Sova bylo v roce 2010 v Rusku za extremismus odsouzeno 30 uživatelů sociálních sítí a do roku 2015 se číslo zvedlo na 216. Za příspěvky na internetu bylo odsouzeno v období od října 2015 do února 2017 94 lidí.\n\nVeškeré projevy homosexuality na veřejnosti nebo jakákoliv propagace či osvěta jsou v Rusku zakázány a stíhány na základě Zákona o zákazu propagace netradičních sexuálních vztahů z roku 2013.\n\nNa jaře 2017 začalo v Čečensku podle serveru \"Novaja gazeta\" pronásledování homosexuálů úřady i příbuznými. Předcházela tomu neúspěšná žádost ruské GayRussia.ru o povolení gay průvodů ve čtyřech severokavkazských městech. Čečensko a celý region Severního Kavkazu je většinově islámský a ve společnosti převažuje silně tradiční pojetí rodiny. Běžné jsou vraždy homosexuálů ze cti. Podle Chedy Saratové, členky Výboru pro rozvoj občanské společnosti a lidských práv při vládě Čečenské republiky, „je homosexualita zlo, se kterým bude bojovat přece každý“.\n\nVladimir Putin a jeho časté oficiální vystupování jako vůdce Kremlu při mužných aktivitách bylo často v 10. letech 21. století karikováno. Karikaturisté mu například přidali bohaté nalíčení make-upem a podklad barevné duhy a tento obrázek byl mnohokrát upravován různými autory. V květnu 2016 se pak ve Tveru konal soud s aktivistou Aleksandrem Cvetkovem, obviněným, že podněcoval k projevům nenávisti tím, že dal tuto karikaturu na sociální síť VKontakte. Podle ruských úřadů vytváří tato karikatura typickou představu homosexuála v ruské společnosti. Soud označil aktivistu za duševně narušeného a nařídil mu psychiatrickou léčbu. Rok nato v dubnu přihlédlo ministerstvo spravedlnosti k tomuto případu a zařadilo karikaturu na seznam zakázaných extremistických materiálů, jelikož naznačuje „nestandardní sexuální orientaci ruského prezidenta“. Za zveřejnění karikatury tak hrozí až 5 let vězení.\n\nV dubnu 2017 ruský nejvyšší soud vyhověl návrhu ministerstva spravedlnosti a zakázal svědky Jehovovy jakožto extremistickou organizaci. Rozsudek nařídil s okamžitou platností uzavřít všech 395 regionálních poboček společnosti v Rusku s tím, že majetek propadá státu.\n\nV 10. letech 21. století probíhá kybernetická válka mezi Ruskem a Západem. V rámci toho Rusko přijalo v prosinci 2018 zákon, který nakazuje zajistit autonomní funkci ruského internetu. Účelem je ochránit ruský internet před situací, kdy by se zahraniční mocnosti rozhodly Rusko odstřihnout. Zároveň má Rusko v plánu v rámci tohoto zákona dostat pod kontrolu ruský internet a řídit tak přístup k zahraničním i domácím webům.\n"}
{"id": "1478337", "url": "https://cs.wikipedia.org/wiki?curid=1478337", "title": "Alžběta Visconti", "text": "Alžběta Visconti\n\nAlžběta Visconti (1374 – 2. února 1432) se narodila jako dcera Bernaba Viscontiho a jeho manželky Beatrice Reginy della Scala. Alžběta byla členkou rodu Visconti.\n\nAlžběta se narodila v Miláně jako nejmladší ze sedmnácti dětí. Její starší sestra Taddea se provdala za vévodu Štěpána III. Bavorského a byla matkou Isabely Bavorské, manželky francouzského krále Karla VI. Isabela pak byla matkou mimo jiné krále Karla VII. Francouzského, anglické královny Kateřiny z Valois a anglické královny Izabely z Valois.\n\nAlžbětinými prarodiči byli Mastino II. della Scala a jeho manželka Taddea da Carrara a Stefano Visconti s manželkou Valentinou Doriou.\n\nAlžbětin otec Bernabo byl krutý a nemilosrdný despota a neúprosný nepřítel církve. Zabavil papežské město Bolognu a odmítl papeže a jeho autoritu, zkonfiskoval církevní majetek a zakázal svým poddaným setkat se jakýmkoliv způsobem s kurií. V roce 1363 byl papežem Urbanem V. exkomunikován za herezi a vyhlásil proti němu křížovou výpravu. Když byl Bernabo v jednom ze svých záchvatů zuřivosti, mohla k němu přistoupit pouze Beatrice Regina.\n\nAlžběta byla nejprve zaslíbena Gianu Galeazzovi, synu Giana Galeazza Viscontiho a jeho první manželky Izabely Francouzské. Svatba se neuskutečnila, protože mladý Gian Galeazzo předčasně zemřel. Po smrti jeho matky Izabely se Alžbětina starší sestra Kateřina za ovdovělého Giana Galeazza provdala.\n\nVévoda Jan II. Bavorský začal jednat o sňatku mezi svým synem Arnoštem a Alžbětou.\n\nJednání byla úspěšná a Alžběta se 26. ledna 1395 v Pfaffenhofen an der Ilm za Arnošta provdala. O dva roky později zemřel vévoda Jan a z páru se stal vévoda a vévodkyně z Bayern-München. Alžběta měla s Arnoštem čtyři dětiː\n\n\nPřed Alžbětinou smrtí v roce 1432 se její syn Albrecht tajně oženil s lazebnicí Anežkou Bernauerovou; poté, co se s ní Albrecht odmítl rozejít, vydal Arnošt rozkaz k jejímu zavraždění a Anežka byla utopena v Dunaji jako čarodějnice. Válka se synem nakonec skončila usmířením.\n\nAlžběta zemřela 2. února 1432 a byla pohřbena se svým manželem v Mnichově.\n"}
{"id": "1478341", "url": "https://cs.wikipedia.org/wiki?curid=1478341", "title": "Jenny-Wanda Barkmannová", "text": "Jenny-Wanda Barkmannová\n\nJenny-Wanda Barkmannová (* 1922 Hamburk – 4. července 1946 Gdaňsk) byla během druhé světové války dozorkyně v německém koncentračním táboře.\n\nNarodila se a dětství strávila v Hamburku. V roce 1944 se stala dozorkyní v ženské části koncentračního tábora Stutthof, kde brutálně týrala vězně, někdy až k smrti. Účastnila se teké selekcí žen a dětí do plynových komor.\n\nBarkmannová z tábora utekla, když se přiblížila sovětská armáda. Byla zatčena v květnu roku 1945, když se pokoušela opustit vlakové nádraží v Gdaňsku. Byla obžalována v procesu Stutthof a spolu s dalšími obžalovanými odsouzena za své zločiny v táboře. Byla shledána vinnou a odsouzena k trestu smrti. Trest smrti byl vykonán 4. července 1946 na kopci poblíž Gdaňsku, kde byla oběšena společně s deseti dalšími odsouzenými.\n"}
{"id": "1478343", "url": "https://cs.wikipedia.org/wiki?curid=1478343", "title": "Rotunda svatého Mikuláše a svatého Václava", "text": "Rotunda svatého Mikuláše a svatého Václava\n\nRotunda svatého Mikuláše a svatého Václava v Těšíně (polsky \"Rotunda św. Mikołaja w Cieszynie\") je románská rotunda, postavena v druhé polovině 11. století. Plnila funkci hradního kostela a zámecké kaple.\n\nV 50. letech 20. století historici odhadovali datum jejího vzniku na první polovinu 11. století. Poslední výzkumy ukázaly, že mohla být postavena teprve okolo roku 1180.\n\nRotunda byla postavena za zdmi hradu na tzv. Zámeckém vrchu (polsky \"Góra Zamkowa\"), který byl postaven v 10. století až první polovině 11. století. První zmínka o rotundě byla z roku 1223, kdy je zmíněna kaple sv. Mikuláše, která má povinnost odvodu desátku klášteru norbertánek v Rybniku.\n\nZpůsob zdění obvodových stěn je velmi podobný tomu, jakým byl postaven kostel Svatého Jiljí v Inowlodzí (polsky \"kościoł św. Idziego w Inowłodzu\"). Koncem 13. století a po celé 14. století byla přestavována, a to spolu s knížecím zámkem, kdy došlo k výměně dřevěných hmot za zděné hmoty. Románská rotunda byla vzhledem přizpůsobena gotickému sídlu, úroveň podlahy byla zvednuta o 2 metry, byla zazděna románská okna v apsidě, a byla vytvořena nové okna v gotickém stylu.\n\nV roce 1484 při požáru Těšína vyhořela taktéž kaple, spolu se zámkem. Tato událost neměla vliv na její konstrukci.\n\nV roce 1495 pštínský probošt Václav Hynal, který pocházel ze Stonavy, zaplatil oltář, který byl zasvěcen Boží prozřetelnosti, Panně Marii, Janu Křtiteli, svatému Erasmovi a svatému Václavovi (polsky \"p. w. Opatrzności Bożej, Najświętszej Marii Panny, Jana Chrzciciela, św. Erazma oraz św. Wacława\"). To dalo později základ pro zasvěcení rotundy sv. Václavovi.\n\nV roce 1653, když zemřela kněžna Alžběta Lukrécie, poslední z dynastie Piastovců, rotunda pozbyla charakter zámecké kaple. Od té doby, spolu s Těšínem, byla součásti Těšínské komory, kterou založili Habsburkové. Noví správci majetku se o rotundu příliš nezajímali, přesto však byla zachována. V roce 1722 a 1755 bylo zapsáno, že rotunda je: \"\"stará, krytá kupolí, a dva dny v roce na sv. Václava a sv. Mikuláše, se v ní konají bohoslužby\"\". V počátku panování Habsburků sloužila jako sklad nářadí, které bylo používáno pro údržbu tzv. božích sadů (polsky \"sądów bożych\") a později jako sklad zbraní.\n\nV období přestavby dolního zámku (1838–1840), byly románské zdi svatyně obezděny cihlou, byly vytvořeny nová větší okna, byla položena nová plechová krytina a byla zvýšena vnitřní úroveň lodě a úroveň venkovního terénu. Rotunda byla do poloviny obsypána zeminou. Románská kaple získala neoklasicistní vzhled fasády, čímž byla přizpůsobena vzhledu zámku. Projekt romantického pavilonu vypracoval Josef Kornhäusel. Vnitřek rotundy ozdobil neogoticky, dřevěným oltářem a obrazem sv. Václava.\n\nV období druhé světové války, na základě výsledků výzkumu, který vedl německý archeolog Georg Raschke (13. února 1903, Kluczbork, Polsko – 19. července 1973, Norimberk, Německo), byly odstraněny vnitřní a venkovní omítky. Následně byl proveden první průzkum rotundy. Výsledkem těchto prací bylo, že došlo k odkrytí zbytků \"in situ\", vč. základen románských sloupů a zazděného schodiště do chrámové lodi.\n\nDalší archeologické a konzervační práce byly prováděny v letech 1947–1952. Konzervační práce byly vedeny Z. Gawlikem v letech 1949–1955, kdy došlo k rekonstrukci empory, byly odkrytá prvotní okna, oltářová nika a podlahy, čímž byl rotundě navrácen prvotní románský vzhled.\n\nPo druhé světové válce se rotunda stala turistickým místem. První bohoslužba zde byla sloužena po dlouhé přestávce (\"50 let\") dne 6. prosince 1997, a byla spojena s novým vysvěcením svatyně.\n\nRotunda je postavena z plochých (\"placatých\") z vápence tesaných bloků, které tvoří fasádu a vnitřek. Na půdorysu kruhu je apsida o tvaru podkovy. Prostor mezi ostěním byl naplněn rozbitým kamenem a sutí, která je pojena vápennou maltou. Kruhová loď je kryta kopulí ze soustředných kamenů (\"apsinoidní půlkupole\").\n\nV severní části lodi jsou jednostupňové schody vedoucí k empoře, jde o druh balkonu, který je podepřen na sloupech a polostolech (\"umístěných od západní strany\"). Empora je ve zdi, která má tloušťku 1,75 m. Na vrcholu schodů vedoucích k galerii je zazděný románský portál, který zdobil chodbu do palatia, sídla kastelána, pro kterého byla galerie určena. Polokruhová apsida, na kterou vedou tři schody, směřuje na východ. Apsida byla oddělena vnitřním odskokem a byla zakončena kulovou klenbou (\"Koncha\"). Oltářní mensa je umístěná v apsidě, a je místem pro relikvie nebo svaté oleje.\n\nPodobnou funkci plní také výklenek v jižní zdi, v gotickém cihlovém prvku, pod kterým jsou tři malé kulaté otvory pro hašení svíček. V apsidě se nacházejí dvě dvojitá prosklená románská okna. Dvě úzká štěrbinová okna osvětlují horní část lodi. Loď byla také osvětlena štěrbinovými okenními otvory, umístěnými ve 3/4 výšky zdi. Na duhovém oblouku, který odděluje hlavní loď od apsidy, byly nalezeny stopy gotické malířské výzdoby z druhé poloviny 15. století, s motivem kružby. Loď byla kryta kopulí se soustředným uspořádáním kamenů.\n\nVýška lodi je 13 metrů, apsida má 6,8 metrů a celková výška rotundy je asi 15 metrů. Vstup do rotundy je umístěn na západní straně.\n\nZ vnějšku na místě schodiště je stěna hrubší a tvoří druh arkýřového okno visící na krakorcích. Střechy nad hlavní lodí a apsidou jsou kónické a pokryté šindelem.\n\nKlasicistní přestavba v roce 1839 podle návrhu Josefa Kornhäusela byla spojena s rozbitím velkých, půlkruhových oken a oklepání omítek fasády. V letech 1947–1955 byla provedena památková péče, během které byla rotunda obnovena do původní podoby a to na základě dochovaných fragmentů, kdy v západní části byla rekonstruována empora.\n\nObecně se přijímá, že patrony rotundy jsou sv. Mikuláš a sv. Václav. V listině z roku 1223, ve kterém byl zmíněn zcela poprvé jakýkoliv sakrální objekt na území Těšína, se objevuje zápis: \"\"ecclesia sancti Nicolai\"\". Z dochovaného textu však nevyplývá zcela jasně, že v listině uvedený kostel je shodný s rotundou na hradě.\n\nZdá se, že z analýzy několika málo dochovaných písemností a v kontextu osídlení místa, bylo možno usoudit, že kostel, který je zmíněn v listině vratislavského biskupa Vavřince Dolivety (polsky \"biskup wrocławski Wawrzyńiec\") z roku 1223, byl kostel svatyní lokalizovanou mimo hrad, nejspíše tedy v podhradí. Je tedy pravděpodobné, že v Těšíně byly v první čtvrtině 13. století nejméně dva kostely: sv. Mikuláše v pozdějším \"suburbiu\", a rotunda na hradě.\n\nJe vhodné zaměřit se na fakt, že v roce 1495 pštínský probošt Václav Hynal, který zaplatil za oltář, a který byl zasvěcen Boží prozřetelnosti, Panně Marii, Janu Křtiteli, svatému Erasmovi a svatému Václavovi (polsky \"p. w. Opatrzności Bożej, Najświętszej Marii Panny, Jana Chrzciciela, św. Erazma oraz św. Wacława\"). V pozdějších dokumentech byla rotunda zapsána jako zámecká kaple pod patronací právě sv. Václava. Také dochované urbáře z 18. století dokládají onu patronaci sv. Václava.\n\nČeskoslovensko-polský spor o Těšínsko v letech 1919–1920 způsobil, že kult sv. Václava jako tzv. \"česky element\" byl postupně záměrně oslabován. Nebylo přihlédnuto k faktu, že sv. Václav není pouze patronem Českých zemí, ale byl v roce 1436 uznán a ustálen jako jeden z čtyřech hlavních patronů Polského království, a to díky kardinálovi Zbyškovi Olešnickému. Nehledě na fakt, že několik piastovských knížat nosilo jméno Václav:\n\n\n\nBohoslužba bývá sloužena jednou ročně, a to 6. prosince, na svátek sv. Mikuláše.\n\n\n\n\n\nRotundu je možné navštívit denně, mimo několik vybraných dní (Velikonoce a Vánoce):\n\n\nKlíče od dveří do rotundy jsou k zapůjčení v pokladně Piastovské věže.\n\n"}
{"id": "1478349", "url": "https://cs.wikipedia.org/wiki?curid=1478349", "title": "Barry Barish", "text": "Barry Barish\n\nBarry Clark Barish (* 27. ledna 1936, Omaha) je americký fyzik židovského původu. V roce 2017 získal Nobelovu cenu za fyziku, za objev gravitačních vln. Cenu získal společně s Kipem Thornem a Reinerem Weissem.\n\nVystudoval fyziku na Kalifornské univerzitě v Berkeley (doktorát 1962). V letech 1962-1963 vědecky pracoval v Berkeley a poté se stal výzkumným pracovníkem na Kalifornském technologickém institutu (Caltech). Zde zůstal do konce kariéry. Od roku 1994 pracoval pro projekt LIGO, od roku 1997 byl jeho ředitelem. Roku 2017 získal Cenu kněžny asturské.\n\nNejprve pracoval s částicovými urychlovači, s jejichž pomocí chtěl prozkoumat kvarkovou strukturu nukleonů. Objevil takto neutrální toky ve slabé interakci. Později hledal exotické částice a magnetické monopóly, jejichž zdrojem bylo kosmické záření. Přitom mj. potvrdil nenulovou hmotnost neutrin. V roce 2015 v rámci projektu LIGO objevil gravitační vlny.\n"}
{"id": "1478352", "url": "https://cs.wikipedia.org/wiki?curid=1478352", "title": "Kostel svaté Maří Magdalény (Ledce)", "text": "Kostel svaté Maří Magdalény (Ledce)\n\nKostel svaté Máří Magdalény se nalézá na jihovýchodním okraji obce Ledce, vlevo u hlavní silnice do města Třebechovice pod Orebem v okrese Hradec Králové. Gotický kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 36882/6-2323.\n\nGotický kostel svaté Máří Magdalény byl postaven počátkem 15. století. Roku 1614 byl kostel stavebně upravován a v roce 1736 byla přistavěna kostelní předsíň. V oknech se částečně zachovaly malované erby Trčků z Lípy. V kostele je zajímavá zděná kazatelna či gotický dřevěný sloup.\n\nKostel je jednolodní plochostropá bezvěžová obdélná stavba o rozměrech 10,7 x 8,2 m. Uprostřed kostelní lodi je gotický podpůrný trám. Kostelní loď je osvětlena dvěma páry úzkých oken. V interiéru se nalézá zděná kazatelna. Hlavní oltář je zdoben obrazem sv. Maří Magdalény. Presbytář je rovněž plochostropý. Za postranním oltářem je zapuštěn pískovcový náhrobek s obrazem rytíře, jenž v levici drží meč a v pravici přílbu. U pravé jeho nohy se nachází znak s klenotem a ve znaku krokvice.\n\nKostel se nachází uprostřed hřbitova na kterém jsou i dva náhrobníky ze 16. století.\n\n\n"}
{"id": "1478357", "url": "https://cs.wikipedia.org/wiki?curid=1478357", "title": "Anna Brunšvicko-Grubenhagensko-Einbecká", "text": "Anna Brunšvicko-Grubenhagensko-Einbecká\n\nAnna Brunšvicko-Grubenhagensko-Einbecká (1414 – 4. dubna 1474) se narodila jako dcer vévody Erika I. Brunšvicko-Grubenhagenského a jeho manželky Alžběty Brunšvicko-Göttingenské.\n\nAnna se poprvé provdala 22. ledna 1437 za Albrechta III. Bavorského, s nímž měla několik dětíː\n\n\nAnna v roce 1460 ovdověla a znovu se provdala za vévodu Fridricha III. Brunšvicko-Lüneburského. Manželství zůstalo bezdětné.\n"}
{"id": "1478385", "url": "https://cs.wikipedia.org/wiki?curid=1478385", "title": "Tina Takahashiová", "text": "Tina Takahashiová\n\nTina Takahashiová (* 13. ledna 1960 Toronto) je bývalá kanadská zápasnice – grapplerka japonského původu.\n\nS judem začínala od útlého dětství v rodinném dojo v Ottawě pod vedením své matky June. Patřila k průkopnicím sportovního juda v Kanadě v době kdy ženské judo nebylo olympijským sportem. V kanadské ženské reprezentaci se pohybovala od druhé poloviny sedmdesátých let dvacátého století v superlehké váze do 48 kg. Sportovní kariéru ukončila v roce 1986. Věnuje se trenérské práci.\n\nVedle juda se aktivně věnovala jiným úpolovým sportům (sambo, karate).\n\n\n"}
{"id": "1478386", "url": "https://cs.wikipedia.org/wiki?curid=1478386", "title": "Charles Breijer", "text": "Charles Breijer\n\nCharles Breijer (26. listopadu 1914, Haag – 18. srpna 2011, Hilversum) byl nizozemský fotograf a filmař.\n\nByl známý jako „fotograf odporu“ zejména díky fotografiím, které pořídil během posledního roku německé okupace Nizozemska během 2. světové války.\n\nPracoval jako fotograf pro fotografickou tiskovou agenturu Anefo.\n\nÚložiště Wikimedia Commons obsahuje téměř .\n"}
{"id": "1478394", "url": "https://cs.wikipedia.org/wiki?curid=1478394", "title": "Hradiště na Vysokém vrchu", "text": "Hradiště na Vysokém vrchu\n\nHradiště na Vysokém vrchu je pravěké hradiště západně od Malých Kyšic v okrese Kladno. Osídleno bylo pravděpodobně na sklonku doby bronzové. Od roku 1967 je chráněno jako kulturní památka.\n\nHradiště objevil v roce 1961 doktor Z. Peřina. Antonín Knor je poté podle opevnění datoval do mohylového období doby halštatské. Detailnější informace poskytl malý archeologický výzkum provedený v roce 1985. Na základě nepočetného souboru nalezené keramiky bylo hradiště zařazeno do sklonku doby bronzové a mladší doby halštatské. Podle malého množství archeologických nálezů bylo hradiště osídleno jen sporadicky.\n\nHradiště se nachází v nadmořské výšce okolo 489 metrů na Vysokém vrchu, odkud je široký výhled do krajiny středních Čech. Opevněný areál měří asi 1,5 hektaru. Má přibližně čtvercový tvar, ze kterého v jihovýchodním nároží vybíhá protáhlá bašta, která zamezila přístupu po táhlém hřbetu. Původní hradba byla široká 275 centimetrů a skládala se z vnější a vnitřní zdi z nasucho kladených kamenů, přičemž prostor mezi zdmi byl zasypán menšími kameny. Příkop nebyl nalezen. Hradba se dochovala v podobě valu širokého až šest metrů. Výška valu dosahuje až dva metry, ale většinou se pohybuje okolo padesáti centimetrů. Vstup do hradiště se nacházel nejspíše na jižní straně poblíž jihozápadního nároží, kde se obě ramena valu stáčejí směrem dovnitř a ponechávají asi 2,5 metru široký průchod.\n\nNa ploše hradiště bylo odkryto jedenáct sond, ze kterých pochází malé množství keramických střepů. K nálezům patří také oblázky, které se na vrchu nevyskytují a sloužily pravděpodobně jako munice do praků.\n\n"}
{"id": "1478396", "url": "https://cs.wikipedia.org/wiki?curid=1478396", "title": "Hradiště na Čertovce", "text": "Hradiště na Čertovce\n\nHradiště na Čertovce je pravěké hradiště u Vraného v okrese Kladno. Osídleno bylo v eneolitu příslušníky řivnáčské kultury a později také ve starší době bronzové. Archeologické stopy osídlení jsou od roku 1987 chráněny jako kulturní památka.\n\nLokalitu objevil v roce 1950 Karel Žebera a prozkoumal ji Antonín Knor. Eneolitické opevněné sídliště bylo osídleno lidem řivnáčské kultury. Podobná sídliště se nacházela na Slánské hoře, na Homolce u Stehelčevsi a v Praze-Šárce. Předpokládá se proto, že uvedená sídliště tvořila nějaký organizačně správní systém řivnáčské kultury.\n\nHradiště se nachází na pískovcovém ostrohu nad údolím Vranského potoka. Chránily je strmé svahy, které převyšují dno údolí o dvacet metrů. Přístupnou severní stranu zajistil příkop, za kterým stávalala palisáda doložená ve dvou stavebních fázích. Uprostřed palisády se nacházela brána. Archeologický výzkum odkryl tři zahloubené chaty s kůlovou konstrukcí a košatinovými stěnami, velké množství odpadu z nezdařeného výpalu keramiky a dva žárové popelnicové hroby. Pozůstatky kůlových staveb dokládají také osídlení v době pokročilé únětické kultury ve starší době bronzové. Při starších povrchových sběrech byly získány střepy vysokých štíhlých nádob a štípané nástroje z pazourku a oligocénních křemenců z Českého středohoří.\n\nDruhé památkově chráněné sídliště řivnáčské kultury bez patrného opevnění se nacházelo na údolní hraně o 200 metrů dále na východ.\n"}
{"id": "1478397", "url": "https://cs.wikipedia.org/wiki?curid=1478397", "title": "Robert Mikluš", "text": "Robert Mikluš\n\nRobert Mikluš (* 31. října 1982 Ostrava) je český herec.\n\nRobert Mikluš vystudoval Matiční gymnázium a poté činoherní herectví na brněnské JAMU. \nV letech 2006 až 2012 byl členem souboru Divadla Husa na provázku, od 1.8.2019 byl angažován do Činohry Národního divadla . Kromě toho účinkuje v Divadle pod Palmovkou, v HaDivadle nebo v Divadle Komediograf. \n\nHrál například v seriálech \"Doktor Martin\" a následném spin-offu \"Strážmistr Topinka\", kde ztvárnil strážmistra Tomáše Topinku.\n\n\n"}
{"id": "1478400", "url": "https://cs.wikipedia.org/wiki?curid=1478400", "title": "Kalikovský most (Plzeň)", "text": "Kalikovský most (Plzeň)\n\nKalikovský most (též most u Kalikovského mlýna) je secesní most z roku 1906, překonávající řeku Mži v Plzni. Ve své době byl nejdelším železobetonovým trámovým mostem na území celého Rakouska-Uherska.\n\nMost vybudovala roku 1906 společnost Müller a Kapsa (připomínáno pamětní deskou na pilíři mostu). Most vznikl v rámci budování komunikace z Plzně do Radčic a nachází se v části města Plzeň - Severní předměstí.\n\nKalikovský most nese jméno po Kalikovském mlýně, se kterým sousedí. Mlýn vlastnila od 16. století rodina Kalikových, a přestože se jeho majitelé poté mnohokrát změnili, jméno zůstalo do dnešních dnů. \n\nV roce 2002 proběhla rekonstrukce mostu, kterou provedla společnost Berger Bohemia a.s. (rovněž pamětní deska).\n\nOblast Mže v blízkosti Kalikovského mostu je často ohrožována jarní povodňovou situací. \n\nMost měří 24,1 m a je široký 7,21 m. Je lemován železobetonovým zábradlím, které je uprostřed zdobeno plastickým městským znakem s rostlinným dekorem. Na obou koncích mostu jsou umístěny dvě dvojice kandelábrů: pilíře čtvercového průřezu nesou kulovitá osvětlovací tělesa s originálně řešenými ocelovými konzolami v podobě kohoutů.\n\nPůvodní žulové dlažební kostky byly během rekonstrukce nahrazeny asfaltovým povrchem. \n"}
{"id": "1478401", "url": "https://cs.wikipedia.org/wiki?curid=1478401", "title": "Emmy Andriesse", "text": "Emmy Andriesse\n\nEmmy Eugenie Andriesse (14. ledna 1914 v Haagu - 20. února 1953 v Amsterodamu) byla holandská fotografka známá svou prací pro De Ondergedoken Camera (Skrytá kamera, Underground kamera) během druhé světové války.\n\nEmmy Andriesse byla jediným dítětem liberálních Židů Abrahama Andriesse a Else Fuldové, pracujících v textilních společnostech. V patnácti letech ztratila svou matku a od té doby, co její otec cestoval za prací v zahraničí, ji vychovávaly tety.\n\nOd roku 1932 do roku 1937, po střední škole, Andriesse studovala reklamní design na Akademii výtvarných umění v Haagu založené v roce 1929 návrhářem Gerritem Kiljanem. Na akademii patřila ke skupině studentů kolem designéra Paula Schuitemy. Navštěvovala experimentální třídu, kde vyučovali Paul Schuitema a Gerrit Kiljan, kde se naučila fotografovat a používat fotografie na plakátech a v reklamních a novinových článcích. V posledních ročnících studia žila ve Voorburgu v \"komunitním domě\" spolu se skupinou politicky vědomých spoluobčanů. Mezi patnácti obyvateli byli také fotograf Hans Wolf a akademici Eva Loeb, Hans Ijzerman nebo Lex Metz. V tomto prostředí se Andriesse a její přátelé dostali do kontaktu s Mezinárodní rudou pomocí a různými organizacemi antifašistických umělců.\n\nV červnu 1941 se Andriese vzala za muže grafického designéra a vizuálního umělce Dicka Elfferse (s nímž měla dvě syny, jeden zemřel jako mladý), ale jako Židovka během okupace Andriesse už nemohla publikovat a byla nucena se ukrývat. Na konci roku 1944 za pomoci antropologa Arie de Froe vytvořila průkaz totožnosti, znovu se zapojila do každodenního života a připojila se ke skupině fotografů, včetně Casa Oorthuyse a Charlese Breijera, kteří pracovali tajně pro De Ondergedoken Camera (Underground kamera nebo Skrytá kamera). Skupina vznikla z iniciativy fotografů Fritze Kahlenberga a Tonnyho van Renterghema a zahrnovala jak profesionální fotografy, tak i amatéry. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí. Museli se vypořádat s velkými logistickými problémy, jako byl nedostatek materiálu a omezená elektrické energie, vyžadující použití karbidových výbojek a centrální temné komory, ale i tak se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv.\n\nFotografie, které Andriesse udělala za velmi těžkých podmínek hladomoru v Amsterodamu, zahrnují \"Boy with pan\", \"The Gravedigger\" nebo \"Kattenburg Children\" a jsou důkazem hladu, chudoby a utrpení během okupace v \"Hladové zimě\" 1944-1945.\n\nPo válce se stala módní fotografkou a spolupracovala jako mentorka fotografa Eduarda van der Elskena. Účastnila se skupinové výstavy \"Photo '48\" a v roce 1952 spolu s Carlem Blazerem, Evou Besnyö a Casem Oorthuysem se zúčastnila výstavy \"Photographie\" v Městském muzeu Amsterodamu. Edward Steichen vybral její portrét staršího holandského páru z roku 1947 pro sekci 'we two form a multitude' v Muzeu moderního umění během světového turné výstavy \"Lidská rodina\", kterou vidělo více než 9 milionů diváků.\n\nV nedávné době (říjen 2006 - leden 2007) byla součástí výstavy evropské fotografie Twentieth Century v Barbican Art Gallery v Londýně.\n\nPoslední kniha Andriesseové \"The World of Van Gogh\" (\"Svět Van Gogha\") - publikovaná posmrtně v roce 1953 - ještě nebyla úplná, když se onemocněla a po dlouhé bitvě s rakovinou zemřela ve věku 39 let.\n\n\n\n"}
{"id": "1478402", "url": "https://cs.wikipedia.org/wiki?curid=1478402", "title": "Seznam dílů seriálu For the People", "text": "Seznam dílů seriálu For the People\n\nToto je seznam dílů seriálu \"For the People\". Americký dramatický televizní seriál \"For the People\" měl premiéru 13. března 2018 na stanici ABC.\n\n<onlyinclude>\n</onlyinclude>\n\n"}
{"id": "1478403", "url": "https://cs.wikipedia.org/wiki?curid=1478403", "title": "Jan Václav Zimmermann", "text": "Jan Václav Zimmermann\n\nJan Václav Zimmermann (5. května 1788 Tomice - 27. srpna 1836 Praha) byl český katolický kněz, knihovník a cenzor, ale také autor náboženské a historické literatury. Do české literární historie se zapsal zejména nálezem rukopisu nazývaného Milostná píseň krále Václava, na jehož druhé straně je text shodný s básní \"Jelen\", která je i součástí Rukopisu královédvorského.\n\nJan Zimmermann (plným jménem Jan Nepomuk Václav Zimmermann, uváděný i jako Johann Wenzel nebo zkráceně J. W. Zimmermann) se narodil roku 1788 v Podhrázském mlýně v Tomicích u Votic jako syn mlynáře Václava Zimmermanna – narození je zapsáno dokonce ve dvou matrikách, jednou s příjmením ve tvaru Cimerman. V roce 1804 se v Tomicích narodil i jeho synovec Josef Václav Zimmermann, rovněž kněz, autor náboženské literatury a knih pro mládež, který zemřel roku 1877 v Českém Brodě. Josef Zimmermann je známý zejména jako autor české adaptace německého překladu dobrodružného románu anglického spisovatele Fredericka Marryata Kormidelník Vlnovský.\n\nJan Zimmermann vystudoval v Praze nejprve gymnázium, potom na univerzitě filozofii a teologii. V roce 1806 vstoupil do řádu Křižovníků s červenou hvězdou a stal se klášterním knihovníkem. Knězem byl vysvěcen v roce 1812 a potom krátce působil na faře na Starém Městě v Praze.\n\nJeho hlavním působištěm se ale po roce 1815 stala pražská Univerzitní knihovna, kde byl nejprve ustanoven skriptorem - měl na starosti výpůjční agendu a zpracovával katalogy českých, německých a latinských rukopisů. V roce 1819 tu údajně ve staré vazbě jakési knihy nalezl ústřižek pergamenu s \"Milostnou písní krále Václava\" a básní \"Jelen\", která byla obsažena teké v krátce předtím nalezeném Rukopisu královédvorském.\n\nV roce 1821 byl Jan Zimmermann ustanoven cenzorem českých knih a údajně, i když neoficiálně, cenzuroval také hebrejskou literaturu. Ve funkci cenzora se ovšem až příliš projevovala Zimmermannova snaha o loajalitu k rakouské monarchii a údajně i jeho odborná nekompetentnost, takže nebyl mezi českými spisovateli nijak oblíben a někdy se stával terčem posměchu. Je známo, že např. \"Máj\" Karla Hynka Máchy prošel Zimmermannovou cenzurou bez problémů, později ale nepovolil vydání románu \"Cikáni\".\n\nVedle své funkce cenzora působil i jako knihovník v Univerzitní knihovně. Sám také napsal několik prací s historickými a teologickými náměty a pravidelně přispíval do \"Časopisu pro katolické duchovenstvo\".\n\nZemřel 27. srpna 1836 ve věku 48 let na tyfus. Jeho nástupcem ve funkci cenzora byl pak v roce 1837 poněkud překvapivě jmenován Pavel Josef Šafařík.\n\nPublikace Jana Václava Zimmermanna mají vesměs náboženský nebo historický charakter, některé byly psány česky, některé německy:\n\n\n"}
{"id": "1478410", "url": "https://cs.wikipedia.org/wiki?curid=1478410", "title": "Stadsholmen", "text": "Stadsholmen\n\nStadsholmen je název ostrova v centru Stockholmu na kterém se rozkládá daleko největší část historického centra města Gamla stan\n(další části leží na malých ostrovech Riddarholmen, Helgeandsholmen a Strömsborg). Označení Gamla stan se v běžné řeči někdy používá i pro samotný ostrov, i když to není přesné, protože staré město se rozkládá také na výše uvedených ostrůvcích v okolí.\n\nNázev ostrova doslovně znamená \"ostrov města\", protože v těchto místech byl založen původní Stockholm, který se teprve postupně rozrůstal na další ostrůvky v okolí a posléze i na další větší ostrovy a poloostrovy, které tvoří současné hranice Stockholmu. Ostrov má mírně nepravidelný tvar, největší délka (od severu k jihu) je asi 700 metrů a největší šířka (od západu k  východu, v severní části ostrova) je přibližně 650 metrů (v jižní části je ostrov užší) a celková rozloha ostrova je cca 33 hektarů. Délka pobřeží ostrova je zhruba 2200 metrů a je z velké částí přístupné.\n\nProtože na ostrově leží největší část historického centra Gamla stan, nachází se zde velké množství památek, zejména:\n\nStadsholmen je propojen s dalšími ostrovy a částmi města několika mosty:\n\n"}
{"id": "1478412", "url": "https://cs.wikipedia.org/wiki?curid=1478412", "title": "Orkán Eberhard", "text": "Orkán Eberhard\n\nOrkán Eberhard byla cyklona, která zasáhla střední Evropu v březnu 2019. Její vítr dosahoval rychlosti až 206 km/h, na následky tohoto orkánu zahynuli 2 lidé. Vítr strhával střechy, bez proudu bylo v Česku 320 tisíc obyvatel. Orkán řádil dne 8. března 2019 a dne 12. března se rozpadl. K největším škodám došlo zejména v Německu, ale také v Česku, Polsku, Maďarsku a Slovensku.\n"}
{"id": "1478413", "url": "https://cs.wikipedia.org/wiki?curid=1478413", "title": "Maud McCarthyová", "text": "Maud McCarthyová\n\nEmma Maud McCarthyová (22. září 1859 Sydney \"–\" 1. dubna 1949 Londýn) byla vrchní zdravotní sestra v britské armádě, která během první světové války velela zdravotním sestrám nasazeným v rámci britského expedičního sboru.\n\nNarodila se v Sydney v Novém Jižním Walesu 22. září 1859, jako nejstarší potomek advokáta Williama Fredericka McCarthyho a jeho ženy Emmy Mary, rozené Beckettové, rodačky ze Sydney. Maud studovala na Springfield College v Sydney a seniorské zkoušky na University of Sydney složila s vyznamenáním. Po smrti svého otce v roce 1881 pomáhala matce s výchovou svých mladších sourozenců.\n\nV roce 1891 přijela do Anglie a 10. října toho roku nastoupila do London Hospital jako praktikantka studující na všeobecnou sestru. Nemocniční záznamy o ní říkají, že „měla výjimečně pěkné dispozice“ a „byla velice dobře vychovaná a zaujatá pro svou práci“, ačkoliv „bylo pro ni těžké řídit ostatní, nebo v případě potřeby jednat rozhodněji“. Nicméně v lednu 1894 byla povýšena na sestru (: \"Sister\").\n\nV době kdy propukla búrská válka, byla vedoucí ošetřující sestrou na Žofiině ženském oddělení (: \"Sophia Women's Ward\") a byla jednou ze šesti zdravotních sester z London Hospital vybraných princeznou Alexandrou Dánskou, aby odjely do Jihoafrické republiky jako její vlastní „vojenské“ zdravotní sestry. 25. prosince 1899 tedy rezignovala ze své pozice v londýnské nemocnici a poté až do roku 1902 sloužil u Army Nursing Service Reserve, kdy za svou službu obdržela Královský červený kříž a také byla v únoru 1903 povýšena na vrchní sestru (: \"Matron\"). Ve stejné funkci pak úspěšně působila následujících sedm let v různých vojenských nemocnicích. Jmenovitě se jednalo o nemocnice v Aldershotu, Netley a Millbanku. V roce 1910 byla jmenována \"Principal Matron\" ve válečném kabinetu a tuto funkci zastávala až do propuknutí první světové války.\n\nJako příslušnice britského expedičního sboru odplula s první lodí do Francie, kam dorazila 12. srpna 1914. V roce 1915 byla v Abbeville jmenována vrchní sestrou (: \"Matron-in-Chief\") britského expedičního sboru ve Francii a Flandrech. Převzala tak velení nad celou oblastí sahající od Lamanšského průlivu ke Středozemnímu moři. Velela tak všem britským a spojeneckým zdravotním sestrám, které na daném území sloužily. Sama potom podléhala přímo Generálnímu velitelství (: \"General Headquarters\"). V srpnu 1914 velela 516 zdravotním sestrám, postupem času počet jejich podřízených vzrůstal a nakonec přesáhl počet 6000. V letech 1914 až 1918 tak zodpovídala za péči o stovky tisíc raněných. Byla jedinou z velitelů britského expedičního sboru, která ve své funkci vydržela po celou válku, ačkoliv byla v období od března do srpna 1917 mimo službu kvůli akutní apendicitidě. V roce 1918 získala řád britského impéria a také sponu za opětovné udělení Královského červeného kříže. V té době byla také oceněna Medailí Florence Nightingalové, belgickou medailí Medaille de la Reine Elisabeth, a francouzským Řádem čestné legie a Medaille des Epidèmes. Když 5. srpna 1919 odjížděla z Francie, přišli se s ní rozloučit jak zástupci francouzské vlády, tak i zdravotnických služeb. Z Francie si odvezla pečlivé záznamy, které si vedla od svého příjezdu.\nJeden generál o ní řekl: „Je ohromná, je báječná...je to voják!... Kdyby byla jmenována generálmajorem, ona by na to přišla, vedla by celou armádu, a nikdy se nerozčílila, nikdy neudělala chybu. Ženský génius.“ Přispěvatel do \"Sydney Morning Herald\" o ní v roce 1914 mluvil jako o „mírné, jemné ženě“ s „absolutně báječným darem pro koncentraci a organizaci, která ji učinila nenahraditelnou ve funkci vojenských nemocnic“. Od roku 1920 až do svého odchodu do výslužby v roce 1925 byla vrchní velitelkou Teritoriální armádní ošetřovatelské služby (: \"Territorial Army Nursing Service\").\n\nNikdy se neprovdala a zemřela doma v Chelsea, v Londýně dne 1. dubna 1949 ve věku 89 let. Její portrét od Austina Spara visí v Imperial War Museu v Londýně. V roce 2014 byla na jejím bývalém domě odhalena pamětní deska, ve Spojeném království zvaná \"modrá plaketa\" (: \"blue plaque\").\n"}
{"id": "1478421", "url": "https://cs.wikipedia.org/wiki?curid=1478421", "title": "Kisköre", "text": "Kisköre\n\nKisköre [kiškere] je město a rekreační středisko v Maďarsku v župě Heves, spadající pod okres Heves. Leží u řeky Tiszy u jezera Tisza-tó, blízko hranice se župou Jász-Nagykun-Szolnok, od župního města Egeru se nachází asi 41 km jihovýchodně. V roce 2015 zde žilo 2 911 obyvatel. Podle údajů z roku 2001 zde bylo 87 % obyvatel maďarské, 12 % romské a 1 % jiných národností.\n\nNachází se zde vodní elektrárna. Jsou zde vybudovány dva mosty přes Tiszu, jeden leží na hlavní silnici 3209, je ale velice složité se přes něj dostat, protože je silniční a železniční zároveň a má pouze jeden jízdní pruh. Druhý můstek se nachází u elektrárny, má ale také pouze jeden jízdní pruh a maximální povolená rychlost je zde 10 km/h.\n\nNejbližšími městy jsou Abádszalók a Heves. Blízko jsou též obce Hevesvezekény, Kömlő, Tarnaszentmiklós, Tiszabura a Tiszanána.\n\n"}
{"id": "1478424", "url": "https://cs.wikipedia.org/wiki?curid=1478424", "title": "Vraný (zámek)", "text": "Vraný (zámek)\n\nVraný je zámek ve stejnojmenném městysi v okrese Kladno. Sloužil jako správní centrum panství metropolitní kapituly u svatého Víta. Od druhé poloviny dvacátého byl zámek využíván jako domov důchodců a Ústav sociální péče. Zámecký areál je od roku 1967 chráněn jako kulturní památka.\n\nVraný patřil od roku 1706 metropolitní kapitule u Svatého Víta v Praze, která z něj učinila sídlo nového panství. V letech 1764–1769 (podle Rudolfa Anděla v letech 1785–1794) najala pražského stavitele Josefa Ottu Gabriela Juschku, aby v městečku postavil pozdně barokní zámek. Na přelomu padesátých a šedesátých let devatenáctého století na zámku strávil část dětství spisovatel Svatopluk Čech, jehož pobyt připomíná busta před vchodem.\n\nVe druhé polovině dvacátého století v zámku fungoval domov důchodců a po něm se budova stala sídlem Domova Vraný určeného pro osoby s mentálním a kombinovaným postižením.\n\nHlavní zámecká budova je jednopatrová a má tři křídla. Rokokově upravené průčelí hlavního křídla zdůrazňuje rizalit s portálem rámovaným na koso postavenými pilastry. Fasádu zvýšeného prvního patra člení čtveřice pilastrů, které vizuálně podpírají architráv. Nad ním vybíhá prohnutý, zhruba segmentový štít, který se prolíná s atikou. Obdélná okna jsou v přízemí zdobena klenáky a v prvním patře zdobnými supraportami. Přízemní okna rizalitu jsou supraportami zavěšena na kordonové římse. Okna v prvním patře rizalitu mají náročněji řešené supraporty. Vnitřní nádvoří zámku uzavírají hospodářské budovy postavené v devatenáctém století. K památkově chráněnému areálu patří také ohradní zeď s branami.\n\n"}
{"id": "1478428", "url": "https://cs.wikipedia.org/wiki?curid=1478428", "title": "Dálnice M4 (Maďarsko)", "text": "Dálnice M4 (Maďarsko)\n\nDálnice M4 bude v budoucnu spojovat hlavní město Maďarska, Budapešť, s rumunským městem Oradea.\n\nV budoucnu má být dlouhá 111,5 km, v provozu je již 37,1 km. Zatím jsou tři vybudované úseky; první úsek spojuje a obchvacuje města Vecsés a Üllő, další úsek spojuje města Albertirsa a Cegléd a poslední malý úsek navazuje na dálnici M35 u města Derecske. V roce 2018 byla zahájena stavba dalšího úseku, spojující současný poslední úsek s městem Berettyóújfalu a pokračující až do obce Nagykereki, kde bude přecházet v budoucí rumunskou dálnici A3.\n"}
{"id": "1478436", "url": "https://cs.wikipedia.org/wiki?curid=1478436", "title": "Pavla Buzková", "text": "Pavla Buzková\n\nPavla Buzková, narozena jako Pavla Ježková (22. října 1885 Ohnišov – 15. dubna 1949 Praha), byla spisovatelka, novinářka, autorka literární monografie, spisů o ženské otázce a pracovnice ženského hnutí v Praze.\n\nV roce 1907 se provdala za učitele Kamila Buzka (1874–1950), který podporoval její intelektuální činnost a přivedl ji do Masarykovy realistické strany, kam vstoupila roku 1906. Pracovala v ženském hnutí, roku 1909 vydala spis \"Pokrokový názor na ženskou otázku\". Za první světové války pracovala v odboji a roku 1918 vstoupila do České strany (národně) socialistické. Tvořila eseje, beletrii a literární kritiku.\n\n"}
{"id": "1478437", "url": "https://cs.wikipedia.org/wiki?curid=1478437", "title": "Fara v Kunžaku", "text": "Fara v Kunžaku\n\nFara v Kunžaku s číslem popisným 1 je klasicistní budova vystavěná v 18. století. V roce 1963 byla zapsaná do Ústředního seznamu kulturních památek ČR.\n\nFara se nachází severně od kostela sv. Bartoloměje. Východně od fary se rozprostírá dvůr, na východě a na severu uzavřený. Na západní a severní straně faru obklopuje zahrada. Na severu k ní přiléhá hospodářská budova. Jižně před budovou fary se nalézá předzahrádka vymezená zídkou s plotem. Stavba fary je klasicistní. V přízemí a prvním patře se nalézá valená stlačená klenba s pětibokými výsečemi. V objektu se dochovala řada původních truhlářských výrobků jako například dveřní křídla, zárubně, schodiště. Cenná jsou rovněž kachlová kamna v patře budovy a vstupní branka na jihozápadě fary. Celý objekt se nachází v poměrně dobrém stavu.\n\nFara byla vystavěna roku 1767.\n"}
{"id": "1478439", "url": "https://cs.wikipedia.org/wiki?curid=1478439", "title": "Zlomené srdce (film)", "text": "Zlomené srdce (film)\n\nZlomené srdce (\"A Change of Heart\") je americký hraný film z roku 1998, který režíroval Arvin Brown. Film popisuje osudy středostavovské rodiny, jejíž členové se musejí vyrovnat s tím, že jeden z jejich členů je gay.\n\nJim Marshall je lékař, který spoluzakládal kliniku na léčbu sluchového postižení. Jeho manželka Elaine zde pracuje jako manažerka. Mají dvě děti – Jesse, který má před maturitou, a o něco mladší Sarah. Jejich manželství se zdá být dokonalé a ničím nenarušené. Nicméně jednoho dne Elaine zjistí, že Joe udržuje poměr s jiným mužem. Tento fakt vede k narušení vztahů nejen mezi manžely, ale ovlivní i chování dětí vůči otci. \n"}
{"id": "1478446", "url": "https://cs.wikipedia.org/wiki?curid=1478446", "title": "Bob Ross", "text": "Bob Ross\n\nRobert Norman Ross (29. října 1942 – 4. července 1995) byl americký malíř, učitel umění a televizní moderátor svého vlastního pořadu \"The Joy of Painting\". Pořad se vysílal od roku 1983 do roku 1994 na televizní stanici PBS ve Spojených státech, Kanadě, Jižní Americe, ale i v Evropě. Ze známé televizní osobnosti osmdesátých a devadesátých let se stal i po jeho smrti ve 21. století internetovou celebritou a hvězdou YouTube.\n\nR. N. Ross se narodil ve městě Daytona Beach na Floridě Jackovi a Ollie Rossovým a byl vychován v Orlandu. Jako malé dítě pečoval o zraněná zvířata, údajně i o pásovce, hada a aligátora. O jednom z těchto zvířat, želvě \"Peapod\", se v několika epizodách svého pořadu i zmínil. V deváté třídě odešel ze školy a začal pracovat se svým otcem jako truhlář. V této práci si uřízl kousek levého ukazováčku, což ale neovlivnilo jeho malování v následujících letech.\n\nV roce 1961 narukoval do US Air Force a začal pracovat na pozici technika lékařských záznamů. Později získal hodnost vrchního seržanta a jako první seržant sloužil na aljašské letecké základně, kde také poprvé uviděl hory a sníh, což byl v jeho budoucí tvorbě často opakující se znázorněný motiv. Vytvořil svoji vlastní rychlou malířskou techniku, díky níž prodával své výtvory během krátké pracovní přestávky. Jelikož sloužil na pozici, která od něj vyžadovala přísnost a tvrdost vůči osobám nižší vojenské hodnosti, po odchodu z armády slíbil, že už nikdy nebude křičet a zvyšovat svůj hlas.\n\nBěhem svého dvacetiletého působení v US Air Force si Ross oblíbil malování poté, co začal navštěvovat umělecký kurz v Anchorage. Často se ocitl v rozporu s mnoha svými malířskými instruktory, kteří se více zajímali o abstraktní malbu. \n\nRoss pronesl:\"Řekli by ti, co dělá strom, ale neřekli by ti, jak ho namalovat.\"\n\nRoss pracoval jako barman na částečný úvazek, když objevil televizní show s názvem Kouzlo olejomalby, kterou moderoval německý malíř Bill Alexander. Alexander vyzdvihoval styl malby z 16. století zvaný „\"Alla prima\"“. (Italsky “první pokus”), který mu dovolil dokončit malbu pod 30 minut. Ross se tento styl naučil a začal prodávat kresby Aljašské krajiny. Když mu jeho umění začalo vydělávat více než jeho stálá práce, podal výpověď.\n\nNa Floridě se seznámil s Annette Kowalski, která se zúčastnila jedné z jeho uměleckých lekcí a chtěla aby si kvůli svým malířským schopnostem založil firmu. Roberta se jí podařilo přesvědčit a společně i s jeho manželkou do firmy investovali svoje úspory.\n\nNení přesně známo, jak vznikla televizní show \"The Joy of Painting\". Byla natočena ve studiu PBS v Muncie, Indianě. Show se vysílala od roku 1983 do roku 1994. Během každé půl hodiny Ross učil diváky krok po kroku jak s využitím své představivosti namalovat olejomalbu.\n\nS pomocí Annette Kowalski Rossova firma dosáhla hodnoty 15 milionů dolarů. Jejich firma prodávala malířské potřeby a instruktážní knihy o malování. \n\nRoss používal techniku zvanou ,\"Alla prima\"<nowiki>\"</nowiki>, ve které se barva nanášela na stále mokrou barvu předchozí vrstvy, což zkracovalo čas zhotovení a umožňovalo mu dílo dokončit na televizních obrazovkách do půl hodiny. \n\nRoss měl jednoho syna jménem Steven Ross se svojí první manželkou Vivian Ridge. Jejich manželství skončilo v roce 1977 rozvodem. Se svojí druhou ženou, Jane, děti neměl. Jane v roce 1992 zemřela na rakovinu. Dva měsíce před svou smrtí se oženil potřetí, s Lindou Brown.\n\nRoss byl známý tím, že svůj osobní život vedl převážně v tajnosti a udržoval si jen úzký okruh přátel.\n\nJeho společnost Bob Ross Inc. je dodnes chráněna jeho duševním vlastnictvím.\n\nR. N. Rossovi byl na jaře roku 1994 diagnostikován lymfom, kvůli němuž musel ukončit svoji malířskou kariéru. Poslední epizoda \"The Joy of Painting\" byla odvysílána 17. dubna téhož roku. Ross zemřel ve věku 52 let a je pohřben na hřbitově Woodlawn Memorial Park na Floridě. Diagnózu Ross před veřejností tajil a do jeho smrti o jeho zdravotním stavu věděla pouze jeho rodina a blízcí přátelé.\nRoss byl po své smrti vyzdvihován v pop kultuře po celém světě. Objevil se i v některých televizních seriálech, jako například: Griffinovi, Peep Show nebo Wreck-It Ralph. Jeho videa se stala populární v řadách stoupenců ASMR, jelikož mají retro nádech.\n\nV červnu 2016 byla do sestavy Netflixu přidána série Ross's Beauty Is Everywhere. Tyto 30minutové epizody jsou převzaty z 20., 21., a 22. sérii původní show.\n\nV roce 2017 byla obchodním řetězcem Target Stores prodávána hra s názvem \"Bob Ross: The Art of Chill.\"\n\nV listopadu 2017 byl Bob Ross a jeho televizní show použit v základě traileru na film Deadpool 2. (za účelem pobavení)\n"}
{"id": "1478449", "url": "https://cs.wikipedia.org/wiki?curid=1478449", "title": "Slánská hora (hradiště)", "text": "Slánská hora (hradiště)\n\nSlánská hora je zaniklé pravěké hradiště a sídliště na stejnojmenném vrchu ve Slaném v okrese Kladno. Jeho nepatrné pozůstatky jsou od roku 1967 chráněny jako kulturní památka.\n\nArcheologická lokalita na Slánské hoře je známá od první poloviny devatenáctého století, kdy ji zkoumali Matyáš Kalina z Jäthensteinu a Václav Krolmus. Velká část až tři metry mocných kulturních vrstev byla zničena při těžbě kamene v padesátých letech dvacátého století a poslední archeologický výzkum na vrchu proběhl v roce 1964.\n\nSlánská hora je polykulturní lokalitou. Nejstarší pozůstatky osídlení byly nalezeny na severním úpatí a pocházejí ze středního paleolitu. Tvoří je soubor kamenné štípané industrie vyráběné z křemenných valounů. V eneolitu na vrcholu vzniklo palisádou opevněné výšinné sídliště osídlené příslušníky kultury s nálevkovitými poháry a řivnáčské kultury. Ze staršího období kultury s nálevkovitými poháry pochází depot picích nádob nalezených v sídlištní jámě okořského typu.\n\nVrchol byl znovu osídlen ve starší době bronzové lidem únětické kultury a věteřovské skupiny. Během věteřovského osídlení pravděpodobně vzniklo hradiště opevněné hradbou, která se částečně dochovala v podobě valu. Ze stejné doby pochází nálezy kovoliteckých pecí, zahloubených i sloupových domů a pohřbů dětí v zásobních jámách pod podlahami domů. V souboru kostí zvířat převažovala domácí zvířata nad lovnou zvěří.\n\nNa úbočí kopce, nikoliv však na jeho vrcholu, bylo doloženo osídlení z mladší doby bronzové (knovízská kultura) a pozdější osídlení z doby halštatské. Na jižním svahu se nachází dva čedičové balvany považované někdy za obětní mísu, ale jejich kultovní využití v pravěku není nijak doloženo.\n"}
{"id": "1478451", "url": "https://cs.wikipedia.org/wiki?curid=1478451", "title": "De Ondergedoken Camera", "text": "De Ondergedoken Camera\n\nDe Ondergedoken Camera (Underground kamera nebo Skrytá kamera 1943 - 1945) byla skupina nizozemských fotografů, kteří během druhé světové války dokumentovali německou okupaci Nizozemska.\n\nSkupina vznikla z iniciativy fotografů Fritze Kahlenberga a Tonny van Renterghema a zahrnovala jak profesionální fotografy, tak i amatéry. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí.\n\nMuseli se vypořádat s velkými logistickými problémy, jako byl nedostatek materiálu a omezená elektrické energie - vyžadující použití karbidových výbojek a centrální temné komory - se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv. Zvláště ženy mohly nenápadně pracovat s nákupní taškou, která nevzbuzovala podezření.\n\nFotografie mohli pořizovat také němečtí vojáci. Zatčení členů odporu a podobně mohlo být použito odbojem a přeměněno na spojence.\n\nSkupina fungovala aktivně od roku 1943 do roku 1945.\n\nJejich práce přinesla tisíce fotografií, z nichž část byla již vystavena dva týdny po osvobození, \"Amsterdam v době hladové zimy\" byla další výstavou v roce 1947.\n\nEmmy Andriesse byla Židovka, která fotografovala za velmi těžkých podmínek hladomoru v Amsterodamu. Je autorkou snímků: \"Boy with pan\", \"The Gravedigger\" nebo \"Kattenburg Children\", které jsou důkazem hladu, chudoby a utrpení během okupace v \"Hladové zimě\" 1944-1945.\n\nMenno Huizinga fotografoval každodenní život v Haagu, v roce 1942 fotografoval stavbu Atlantického valu, v roce 1943 zaznamenal kácení lesů Haagse a v zimě roku 1944 fotografoval zoufalé hledání všeho hořlavého. Během špionážního fotografování schoval svůj fotoaparát Leica do krabice od sýru s otvorem vyříznutým pro objektiv a cestoval na svém bicyklu. Nakonec fotografoval osvobození a příchod vojsk a oslavy konce války. Fotografie jsou součástí rozsáhlé sbírky NIOD Instituut voor Oorlogs-, Holocaust- en Genocidestudies (Institut pro studium války, genocidy a holokaustu).\n\nČlenové této speciální skupiny byli:\n\n"}
{"id": "1478460", "url": "https://cs.wikipedia.org/wiki?curid=1478460", "title": "Symboly Jihočeského kraje", "text": "Symboly Jihočeského kraje\n\nSymboly Jihočeského kraje jsou znak, vlajka a logo. Znak a vlajku udělil kraji usnesením č. 97 ze dne 22. listopadu 2002 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Jihočeského kraje 17. března 2009.\n\nOficiální popis: \"„Čtvrcený štít, v prvním červeném poli český lev, ve druhém stříbrno-modře polceném poli červeno-zlatě polcená růže se semeníkem opačných barev a zelenými kališními lístky, ve třetím poli zlato-stříbrně polcený kůl, ve čtvrtém červeném poli stříbrná kvádrovaná hradba se třemi věžemi, prostřední větší, se zlatými střechami a makovicemi.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Čtvrcený list. V horním žerďovém červeném poli český lev. V dolním žerďovém čtyři svislé pruhy, zelený, žlutý, bílý a zelený v poměru 2:1:1:2. V horním vlajícím poli dva svislé pruhy bílý a modrý, uprostřed růže, červená v bílém a žlutá v modrém poli, se semeníkem opačných barev a zelenými kališními lístky. Dolní vlající pole červené s bílou kvádrovanou hradbou se třemi věžemi, prostřední větší, se žlutými střechami a makovicemi.“\"\n\nLogo Jihočeského kraje je tvořeno pestrobarevným čtyřúhelníkem s mírně zaoblenými hranami.\n\nPrvní pole znaku a vlajky zaujímá historický znak Čech, na jehož historických územích se kraj rozkládá. Druhé, polcené pole s růží, připomíná z první poloviny znak šlechtického rodu Rožmberků a Rožmberské dominium a z druhé poloviny znak Pánů z Hradce a jejich významné postavení na území dnešního Jihočeského kraje. Barvy třetího pole symbolizuji lesy a přírodní bohatství kraje (zelená barva), zlatou stezku (zlatá barva) a řeku Vltavu (stříbrná barva). Čtvrté pole je pak, v souladu s metodikou, derivátem znaku Českých Budějovic, krajského města Jihočeského kraje.\n\nLogo, zavedené v roce 2009, symbolizuje přírodní krásy, kulturní dědictví a dynamický rozvoj.\n\nPo vzniku krajů v dnešní podobě (s účinností od 1. ledna 2001) schválila 27. března 2001 rada (tehdy Budějovického) kraje soutěžní podmínky pro vytvoření krajských symbolů. Do 15. června, uzávěrky soutěže, se přihlásilo 27 autorů, mnozí podali více návrhů. Odborná porota (ve složení Antonín Javora, J. Klimeš, F. Kubů, I. Říhová a Aleš Zelenka) vyřadila návrhy nesplňující pravidla soutěžní i heraldická a předložila radě kraje užší výběr. Rada na svém zasedání 31. července vyhodnotila soutěž a tři nejlepší návrhy předložila zastupitelstvu kraje:\n\n\nZastupitelstvo posoudilo 11. září 2001 návrhy, potvrdilo vítězný návrh Tomáše Barana a postoupila jej Podvýboru pro heraldiku a vexilologii Poslanecké sněmovny Parlamentu, který jej projednal 31. října. Podvýbor doporučil dvě drobné úpravy:\n\n\nZnak i vlajka byly poté podmínečně schváleny a orgány Jihočeského kraje obratem zaslaly podvýboru upravené kresby obou symbolů.\n\nUsnesením č. 283/2001 ze dne 14. listopadu 2001 doporučil výbor pro vědu, vzdělání, mládež a tělovýchovu udělení znaku a vlajky. Rozhodnutím č. 97 ze dne 22. listopadu 2002 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Jihočeského kraje Jana Zahradníka proběhlo v místnosti státních aktů Poslanecké sněmovny dne 21. ledna 2002.\n\n29. ledna 2002 schválilo zastupitelstvo Jihočeského kraje obecně závaznou vyhlášku č. 1/2002 \"O symbolech Jihočeského kraje\".\n\nPrvní logo Jihočeského kraje v podobě vlnky bylo užíváno od roku 2001(?). Někdy do roku 2008 vznikla varianta pro jižní Čechy. Tyto pojmy však, dle hejtmana Jiřího Zimoly splývaly, proto příspěvková organizace Jihočeského kraje \"Jihočeská centrála cestovního ruchu\" ve spolupráci s krajem vypsala v období 2007/2008 soutěž na nové logo. Logo vytvořila Helena Jiskrová, tehdy studentka VŠUP v Praze. Již na podzim roku 2008 začalo být logo Jižních Čech využíván pro prezentaci kraje v oblasti cestovního ruchu. 17. března 2009 pak schválila nové krajské logo Rada Jihočeského kraje.\n\n\n"}
{"id": "1478473", "url": "https://cs.wikipedia.org/wiki?curid=1478473", "title": "Martin Sedláček", "text": "Martin Sedláček\n\nMartin Sedláček (* 17. listopadu 1989) je český podnikatel, majitel řady internetových obchodů, zakladatel brandu Naturalis (Superpotraviny Naturalis) a výrobce zdravé výživy pod stejnou značkou. Nápad založit vlastní firmu s konceptem superpotravin/zero waste ho napadl při studiu VŠE (Vysoké školy ekonomické v Praze). Již při bakalářském stupni jeho firma prodávala tisíce produktů. Později vysoké desetitisíce. Na magisterském studiu úspěšně absolvoval podnikatelský akcelerátor xPort (patřil mezi TOP 3 vybrané firmy).\n\nAbsolvent střední průmyslové školy elektrotechnické v Praze se zaměřením na výpočetní techniku (i v současné době jeho e-shopy a informační systémy běží na jeho algoritmech). Vysokou školu zvolil ekonomického charakteru se zaměřením na IT. (VŠE - Fakulta informatiky a statistiky). Magisterský stupeň absolvoval na stejné univerzitě, avšak krom informačních technologií se zaměřoval i na podnikání (díky tomu se osobně seznámil s nejúspěšnějšimi českými podnikateli). Získal titul Ing.\nNa střední škole úspěšně obchodoval na burze cenných papírů. To ho přimělo začít studovat VŠE. Na bakalářském stupni studia vysoké školy založil svůj první e-shop se zaměřením na zdavou výživu.\n\nO rok později uvedl na trh vlastní značku tzv. zelených potravin, superpotravin a zdravé stravy. Navázal úzkou spolupráci s předními pěstiteli napříč celým světem. Dovážel zboží z Německa, Velké Británie, Číny, Španělska, Indie, USA, Peru, Srí Lanky i ostatních zemí světa. Tyto produkty se schválením Ministerstva zdravotnictví a dalších akreditovaných organizací nadále zprostředkovával tuzemským zákazníkům.\n\nZe surovin vypěstovaných tradičními farmáři začal vyvíjet a následně i vyrábět své vlastní produkty s důrazem na prvotřídní kvalitu. Kromě zelených potravin či superpotravin nyní na trh uvádí i speciální \"funkční směsi\" inspirované ájurvédskou medicínou, BIO čaje, BIO smoothies a řadu dalších výrobků. Kromě stanovování firemní strategie se též zaměřuje na osvětu zdravého životního stylu široké veřejnosti.\n\n2. místo v soutěži studentských projektů zaštiťováné katedrou podnikání Vysoké školy ekonomické v Praze.\n\nDíky absolvování xPortu se seznámil s předními českými businessmany, přičemž jeden nich se následně stal jeho společníkem a investorem.\n\nFinalista podnikatelské soutěže Český Godwill, která oceňuje české firmy, kterých si váží tuzemští zákazníci, investoři, manažeři i ostatní drobní i velcí dodavatelé i odběratelé.\n\nIng. Martin Sedláček se svou značkou Naturalis navázal partnerství s firmami jako jsou Mall.cz, Vivantis.cz, Pilulka.cz, Rohlik.cz, Lekarna.cz, Notino.cz, Albi a stovkami dalších menších i větších e-shopů a krámků. Kromě klasických B2B spoluprací též v rámci věrnostních programů spolupracuje nebo dlouhodobě spolupracoval s OZP (Oborová zdravotní pojišťovna) či T-mobilem. V roce 2017 do svého portfolia přidal i největší e-shop na světě - Amazon, s nimž podepsal smlouvu na dodávku většiny svých produktů. Nyní je prémiovým dodavatelem do Amazonu především v rámci Evropské únie.\n\nV ramci svého sociálního cítění se rozhodl spolupracovat s chráněnými dílnami, které zaměstnávají a spravedlivě finančně odměňují zdravotně handicapované občany ČR.\n"}
{"id": "1478477", "url": "https://cs.wikipedia.org/wiki?curid=1478477", "title": "Konzervatoř Jana Deyla", "text": "Konzervatoř Jana Deyla\n\nKonzervatoř a střední škola Jana Deyla v Praze je zaměřena na výuku hudebních oborů a ladění klávesových nástrojů a specializuje se především na výuku zrakově postižených žáků. Navazuje na tradici Deylova ústavu založeného v roce 1910. Škola sídlí v bývalém paláci Straků z Nedabylic na Malé Straně v Praze. \nIniciátorem vzniku původního \"Deylova ústavu pro slepé\" založeného roku 1910 pro nevidomé byl význačný oftalmolog a univerzitní profesor Jan Deyl. Zde se žáci učili řemeslným dovednostem. Od 20. let 20. století postupně nabýval význam role hudby a v meziválečném období zde vznikl vyhlášený dechový soubor. Po II. světové válce nebyla další existence školy a podoba studia příliš jasná, avšak díky úsilí Jana Drtiny, nevidomého klavíristy a od roku 1948 ředitele školy, se podařilo instituci uhájit a povýšit ji z úrovně základních škol mezi konzervatoře. V r. 1956 byla vytvořena \"Odborná škola hudební pro slepé\", později transformovaná na střední hudební školu s hudebním zaměřením (1961) a na Konzervatoř pro mládež s vadami zraku (1976). \n\nV současnosti se na konzervatoři vyučuje zpěv a hra na hudební nástroje, střední škola poskytuje vzdělání v oboru ladění klavírů.\n\n"}
{"id": "1478485", "url": "https://cs.wikipedia.org/wiki?curid=1478485", "title": "Tielman Susato", "text": "Tielman Susato\n\nTielman Susato (též Tylman, narozen kolem 1510/15 – zemřel po roce 1570) byl nizozemský hudební skladatel, hudebník a vydavatel. Podle jména se soudí, že mohl pocházet z některé z obcí jménem Soest, buď ve Vestfálsku, nebo v Nizozemí. Jeho jméno se objevuje v Antverpách roku 1530, tehdy pracoval jako katedrální kaligraf a hráč na dechové nástroje. Roku 1543 založil první nizozemské hudební vydavatelství a se svými kolegy postupně vytvořil z Antverp důležité středisko vydávání hudebních materiálů. Roku 1561 jeho podnik převzal syn Jacob Susato a Tielman se odstěhoval nejdříve do Alkmaaru v severním Holandsku a později do Švédska, kde jeho stopa končí.\n\nJako skladatel Susato vytvořil a vydal několik knih mší a motet v polyfonním stylu. Dále napsal dvě knihy písní určené méně zdatným pěvcům, neboť jsou jen dvouhlasé nebo tříhlasé. Kromě toho psal instrumentální, zejména taneční hudbu, která je dnes nejživější částí jeho odkazu; tato kniha vyšla roku 1551. \n"}
{"id": "1478492", "url": "https://cs.wikipedia.org/wiki?curid=1478492", "title": "Almásháza", "text": "Almásháza\n\nAlmásháza (vyslovováno [almášháza]) je malá vesnička v Maďarsku v župě Zala, spadající pod okres Zalaegerszeg. Nachází se asi 17 km východně od Zalaegerszegu. V roce 2015 zde žilo 70 obyvatel.\n\nSousedními vesnicemi jsou Ligetfalva, Nagykapornak, Padár, Tilaj a Zalacsány.\n"}
{"id": "1478493", "url": "https://cs.wikipedia.org/wiki?curid=1478493", "title": "Národní osvobození", "text": "Národní osvobození\n\nNárodní osvobození (někdy psáno i jako Národní Osvobození) byl deník založený v roce 1924. Vznikl sloučením Času, Československých novin a Legionářského směru. Na podporu svých myšlenek a zásad ho vydávala Československá obec legionářská v akciové společnosti Pokrok. K jeho čtenářům a příznivcům patřili vedle československých legionářů učitelé, státní zaměstnanci a řada bývalých členů Masarykovy realistické strany. List působil ve prospěch politiky Hradu, podporoval, hájil, popularizoval a propagoval politiku T. G. Masaryka a E. Beneše.\n\nŠéfredaktorem Národního osvobození byl Lev Sychrava, jeden z čelných představitelů zahraničního odboje za první světové války, blízký Masarykův a Benešův spolupracovník. Významnými členy redakce byli Antonín Pešl a ve dvacátých letech Hubert Ripka. Do Národního osvobození přispívali František Langer, Adolf Černý, Jaroslav Werstadt, Jan Slavík, Alois Hajn a další osobností politického a kulturního života. Fejetony psal Josef Kopta, literární práce zde uveřejňovali Konstantin Biebl nebo Karel Teige. Několik článků zde otiskl i  T. G. Masaryk, který tak často činil pod pseudonymem. \n\nPřed válkou Národní osvobození vycházelo v letech 1924 - 1939. Poslední číslo vyšlo 25. ledna 1939. Obec legionářská deník v roce 1945 obnovila, v roce 1948 ho ovládla komunistická propaganda. Od čísla 110 (19. ročníku) tak Národní osvobození vycházelo jako deník Svazu bojovníků za svobodu.\n"}
{"id": "1478495", "url": "https://cs.wikipedia.org/wiki?curid=1478495", "title": "1. florbalová liga žen", "text": "1. florbalová liga žen\n\n1. florbalová liga žen je druhá nejvyšší ženská florbalová soutěž v Česku.\n\n1. liga žen je rozdělena na dvě skupiny, východ a západ. V sezóně 2019/20 je ve východní skupině 8 týmů a v západní 12 týmů. V základní části odehraje každý tým 22 zápasů. Za vítězství získává tým 3 body, za vítězství v prodloužení 2 body a za prohru v prodloužení 1 bod.\n\nPo skončení základní části postupuje prvních 8 týmů z každé skupiny do play-off. První čtyři týmy každé skupiny si postupně zvolí soupeře pro osmifinále z druhé čtveřice. Jednotlivá kola play-off se hrají na dva vítězné zápasy. Vítěz play-off postupuje přímo do Extraligy žen. Poražený finalista hraje o postup v baráži s vítězem druhého kola extraligového play-down.\n\nTýmy v sezóně 2019/20:\n\n\n\n"}
{"id": "1478497", "url": "https://cs.wikipedia.org/wiki?curid=1478497", "title": "Ethel Gordon Fenwicková", "text": "Ethel Gordon Fenwicková\n\nEthel Gordon Fenwicková, rozená Mansonová (26. ledna 1857 Elgin – 13. března 1947) byla britská zdravotní sestra a reformátorka ošetřovatelské péče ve Spojeném království. Bojovala za přijetí národního ošetřovatelského certifikátu, aby dodala na vážnosti profesi zdravotní sestry (: \"Nurse\"). V parlamentu také lobovala za regulaci této profese, která by byla dostupná pouze „registrovaným“ zdravotním sestrám.\n\nNarodila se nedaleko Elginu ve Skotsku 26. ledna 1857 do rodiny bohatého lékaře a farmáře Davida Davidsona Mansona a jeho ženy Harriette, rozené Palmerové. Její otec zemřel, ještě když byla malé dítě, a její matka se znovu provdala za poslance George Storera. Ethel Gordon Mansonové se dostalo soukromého vzdělání na škole Middlethorpe Hall v Yorkshiru. Ve věku 21 let zahájila výcvik na zdravotní sestru v Dětské nemocnici v Nottinghamu (: \"Children's Hospital Nottingham\"), kde byla praktikantkou. Poté působila v Královské nemocnici v Manchesteru (: \"Manchester Royal Infirmary\"). Její odborné schopnosti byly brzy rozpoznány a krátce nato odešla do Londýna, kde pracovala v nemocnici ve Whitechapelu a Richmondu.\n\nV roce 1881 ve věku 24 let se stala vrchní sestrou v Nemocnici sv. Bartoloměje (: \"St Bartholomew's Hospital\") a v této funkci zde zůstala až do roku 1887, kdy rezignovala kvůli své svatbě s doktorem Bedfordem Fenwickem. S ním později měla syna Christiana, který se narodil roku 1888.\n\nV roce 1887 založila Královský svaz britských zdravotních sester (: \"Royal British Nurses' Association\"). Byla také nápomocna při zakládání Mezinárodní nadace Florence Nightingalové. Mimo jiné se zasloužila o podstatné prodloužení výcviku zdravotních sester a lobovala také za jejich registraci ve Spojeném království. Toho dosáhla v roce 1919 kdy byl přijat Zákon o registraci zdravotních sester (: \"Nurses Registration Act 1919\") a sama se po otevření registru v roce 1923 stala „zdravotní sestrou č. 1“. Nešlo ale o první národní registr zdravotních sester na světě. Jako první byl podobný registr zaveden v roce 1902 na Novém Zélandu a první registrovanou sestrou se stala Ellen Doughertyová.\n\nV roce 1893 převzala časopis \"Nursing Record\", jehož se v roce 1903 stala editorkou. Časopis byl poté přejmenován na \"The British Journal of Nursing\". Po dobu 54 let pak do tohoto časopisu přispívala svými myšlenkami a názory. Nesouhlasila například s Florence Nightingalovou a Henrym Burdettem v otázce registrace zdravotních sester. Věřila v potřebu kvalitního výcviku pro zajištění odpovídající kvality této profese. Zároveň nesouhlasila s placeným výcvikem, protože to podle ní přivádělo k oboru špatnou sortu dívek. Také velmi toužila mít kontrolu i nad domácí ošetřovatelskou prací.\n\nV roce 1927 založila British College of Nurses s dotací 100000 £ od jednoho vděčného pacienta doktora Fenwicka. Stala se ředitelkou této školy a až do konce svého života zde také zastávala funkci pokladníka.\n\nSe svým manželem žila po mnoho let odloučeně a v roce 1939 ovdověla. V červnu 1946 si následkem pádu zlomila stehenní kost a ani přes veškerou péči, které se jí dostalo, se zranění nikdy nezahojilo. Zemřela 13. března 1947 ve věku 90 let v domě své přítelkyně. Její popel byl poté uložen vedle její matky.\n\nV roce 1999 byla na dům v Londýně, ve kterém dříve bydlela, umístěna „modrá plaketa“ (: \"blue plaque\"), která ji připomíná.\n"}
{"id": "1478502", "url": "https://cs.wikipedia.org/wiki?curid=1478502", "title": "Jan Karel Jáchym Slavata z Chlumu a Košumberka", "text": "Jan Karel Jáchym Slavata z Chlumu a Košumberka\n\nJan Karel Jáchym Slavata z Chlumu a Košumberka (1640 nebo 13. ledna 1641 – 21. července 1712 Řím), řeholním jménem \"Karel Felix od svaté Terezie\", latinsky \"Carolus Felix a Sancta Teresia\" byl český šlechtic, poslední mužský člen rodu Slavatů a v letech 1680–1683 generální představený řádu bosých karmelitánů.\n\nNarodil se jako poslední syn Jáchyma Oldřicha Slavaty z Chlumu a Košumberka (1606–1645) a jeho manželky Marie Františky z Meggau (1609–1676). Jeho starší bratři se prosadili v zemské správě, Ferdinand Vilém zastával úřad nejvyššího dvorského sudího Českého království, zatímco Jan Jiří Jáchym byl nejvyšším zemským sudím a posléze nejvyšším hofmistrem Českého království.\n\nDostalo se mu dobrého vzdělání. V dětství se v letech 1648–1654 vzdělával na jezuitském gymnáziu v Jindřichově Hradci. V letech 1654–1657 byl vychováván spolu s budoucím císařem Leopoldem I., se kterým si i v pozdějším věku dopisoval a podporoval ho. Ke dvoru se dostal díky své matce, která tam působila jako hofmistryně. Češtinu však zapomněl nebo se česky nikdy nenaučil. V roce 1658 se zapsal ke studiu filozofie na univerzitě v Ingolstadtu v Bavorsku a zůstal tam asi rok. V listopadu 1659 se zapsal na práva na univerzitě v Lovani v Habsburském Nizozemí.\n\nZasnoubil se s Klárou z Attems, ale zásnuby byly zrušeny. Na počátku 60. let 17. století se rozhodl pro církevní dráhu. Během kavalírské cesty do Itálie vstoupil do žebravého řádu bosých karmelitánů. V roce 1663 složil slavné sliby a byl vysvěcen na kněze. Působil v konventech Santa Maria della Scala a Trastevere (Zatibeří) v Římě a Santi Silvestro e Teresa v Caprarole. V roce 1668 žil s devíti karmelitány v nově otevřené poustevně Montevirginio nedaleko Říma. Poskytl finanční prostředky, které zajistil od matky, na dostavbu tamější kaple sv. Karla Boromejského.\n\nV roce 1671 se stal představeným kláštera bosých karmelitánů na Malé Straně a později také ve Vídni. Osmkrát byl generální kapitulou zvolen do nejvyšších řádových funkcí, což bylo ojedinělé. Funkční období bylo tříleté. Stal se generálním prokurátorem (1674–1677, 1677–1680, 1692–1695, 1698–1701), který zastupoval řád u papežské kurie, a jedním z generálních definitorů (1689–1692, 1701–1704, 1707–1710), to znamená bezprostřední poradce generálního představeného. V letech 1680–1683 byl dokonce jako první Čech generálním představeným (generálním proboštem) celého řádu.\n\nJako řádový funkcionář cestoval, setkal se dokonce s francouzským králem Ludvíkem XIV. (vládl 1643–1715). Navštívil Jindřichův Hradec, kde františkánskému klášteru věnoval ostatky sv. Theodora, a v roce 1682 Telč. V Praze oddal svou neteř Marii Josefu Slavatovou s Heřmanem Jakubem Černínem z Chudenic. Po smrti posledního bratra Františka Leopolda Viléma v roce 1691 se vzdal dědictví.\n\nZemřel 21. července 1721 v Římě ve věku 71 let a byl pochován v tamějším kostele sv. Pankráce. Byl \"ultimus familiae\" (poslední z rodu), jím vymřel rod Slavatů po meči.\n\nJan Karel Jáchym se měl oženit s Klárou Terezií z Attems, avšak po zásnubách uspořádal 13. října 1662 v lesích okolo Telče hon. Spadl z koně, zabloudil a spadl do vlčí jámy, jak se tehdy říkalo dírám po důlní činnosti. Jiné verze tvrdí, že to byla past na vlky. Nedařilo se mu vyšplhat, jeho volání nikdo z družiny neslyšel, proto se modlil k Panně Marii a slíbil, že pokud bude zachráněn, vstoupí do kláštera řádu, jehož mnicha potká jako prvního. Ráno ho prochladlého našli. Zrušil zásnuby a stal se karmelitánem. Na místě mezi Telčí a Vanovem, kde šlechtic prožil bezesnou noc, nechala jeho matka v roce 1663 postavit osmibokou kapli svatého Karla Boromejského. Zajímavostí kaple je, že dva menší vchody vedou do krypty, kde je pietně zachována obezděná vlčí jáma. Klenbu kaple pokrývá freska, která představuje scénu šlechtice ve společnosti své snoubenky, dále jeho pád z bílého koně, modlitbu v jámě a nakonec scénu venkovanů tahajících šlechtice z jámy. Nad nimi uprostřed se vznáší Panna Marie. Protože byl Jan Karel Jáchym posledním mužským příslušníkem rodu, mohl od papeže získat dispens a pokusit se zplodit potomka, on však tvrdošíjně odmítl. Asi by byla změna pro padesátiletého mnicha příliš radikální. Údajně prohlásil: „Když rod Slavatů vymře, svět přece nezahyne.“\n\nPříběh je sice líbivý, ale asi ne zcela pravdivý. Podle korespondence se rozhodl vstoupit do řádu už v březnu 1661. Navíc se dochovala jím psaná listina, kde zmiňuje pád do jámy v lese, ale už 13. října 1653, když mu bylo 13 let. O slibu stát se řeholníkem zmínka chybí. Také teorie, že opravdu takový slib učinil a rodiče ho odmítli respektovat a zasnoubili ho, se nejeví jako správná, protože byl čtvrtým synem a pro mladší potomky byla většinou určena církevní dráha. Příběh má příliš mnoho otazníků.\n\nNa zámku v Jindřichově Hradci je vystavena dvojice barokních obrazů, z nichž první představuje Jana Karla Jáchyma Slavatu v divadelním kostýmu trojského prince Parida, který drží podobiznou snoubenky v ruce. Druhý obraz zpodobňuje jeho snoubenku Kláru z Attems v kostýmu bohyně lovu Diany.\n\nV Jindřichově Hradci se nachází také olejomalba (inv. číslo 581), která znázorňuje mladého Jana Karla Jáchyma před jeho vstupem do řádu. Je oděn do zdobeného světského roucha s výrazým krajkovým límcem a bohatě nabíranými rukávy. Symboly ukryté na obraze jsou dobře čitelné. Vlevo dole jsou namalovány přilba a štít se slavatovským erbem – odznaky šlechtického stavbu a rodové důstojnosti, kterých se šlechtic gestem své pravé ruky zříká. Zatímco levou rukou poukazuje na krucifix, na svou další životní dráhu v řádu.\n\nV portrétní galerii generalátu bosých karmelitánů v Římě visí podobizna Jana Karla Jáchyma, tehdy už otce Karla Felixe od sv. Terezie jako generálního převora řádu.\n\n\n"}
{"id": "1478503", "url": "https://cs.wikipedia.org/wiki?curid=1478503", "title": "Iljušin Il-22", "text": "Iljušin Il-22\n\nIljušin Il-22 Bizon (v kódu NATO: Coot B) je sovětské vzdušné komunikační a velitelské stanoviště vyvinuté na přelomu 60.–70. let 20. století konstrukční kanceláří OKB Iljušin. Jde o vojenskou specializovanou verzi dopravního letounu Iljušin Il-18D (v kódu NATO: Coot).\n\nV polovině 60. let 20. století v SSSR vznikla poptávka po velitelských stanovištích umístěných na palubách letadel, či vrtulníků, neboť stávající pozemní velitelství byla zranitelná útokem jadernými zbraněmi zaváděnými do výzbroje NATO. Kvůli urychlení vývoje bylo rozhodnotu využít již vyráběné letouny a vrtulníky. Požadován byl typ s velkou vytrvalostí a doletem, vysokou spolehlivostí, prostorným trupem a nízkými provozními náklady.\n\nZa základ konstrukce byl zvolen osvědčený a spolehlivý dopravní letoun Iljušin Il-18D (zvažovány byly též letouny An-10 a An-12). Zadání na vývoj Il-22 obdržela OKB Iljušin v roce 1965, byla však příliš vytížena jinými projekty. Práce na vývoji létajícího velitelského stanoviště Il-22 proto byly zahájeny roku 1968 v experimentálním závodě EMZ V. M. Mjasiščeva. Roku 1971 byly dva Il-18D vojenského letectva přestavěny na prototypy velitelského letounu označené Il-18D-36.\n\nV letech 1972-1974 letoun úspěšně absolvoval státní zkoušky, takže mohla začít sériová výroba základního modelu Il-22 Bizon (Izdělije 36). Probíhala v závodě Znamja Truda (závod č. 30) v Luchovicích u Moskvy, specializované vybavení instaloval závod EMZ Mjasiščeva. Nejprvé bylo vyrobeno 10 sériových Il-22 (jiný pramen uvádí 9). Do výzbroje byl letoun zaveden roku 1977. Následně výroba přešla na zdokonalenu variantu Il-22M Zebra (Izdělije 40), zavedenou roku 1981. Vzniklo asi 35 kusů této verze, zčásti přestavbou jiných letounů Il-22 a Il-18D. Vyroben byl také jeden kus Il-22M-15 Zebra (Izdělije 41).\n\nV 80. letech 20. století probíhal vývoj nového velitelského letounu Iljušin Il-80 na bázi proudového dopravního letounu Iljušin Il-86. Zůstal však nedokončen. Il-22 proto zůstávají ve službě a jsou průběžně modernizovány (počítače, elektronika, navigační systémy GLONASS/GPS). V letech 2011—2014 byly tři Il-22 přestavěny na letouny pro vedení elektronického boje a průzkumu Il-22PP. Do služby vstoupily v říjnu 2016.\n\nLetouny Il-22 dostaly zcela nový komfortní interiér, rozdělený na sekce pro velitele, jeho štáb a operátory systémů. Na palubu bylo instalováno množství nové elektroniky – spojovací aparatury, systémy družicového spojení, šifrování, nebo systémy elektronického boje. Instalován byl silnější pomocný zdroj energie TA-6, což zlepšilo provozuschopnost letounu na nevybavených letištích a vytápět/klimatizovat kabinu při vypnutých motorech. Zvenku je typ rozeznatelný podle instalace množství nových antén na horní a spodní část trupu. Další rozměrné antény se nacházejí pod rozměrným krytem pod trupem a na vrcholu svislé ocasní plochy. Letoun pohánějí čtyři turbovrtulové motory Ivčenko Al-20M, každý o výkonu 3127 kW.\n\nLetouny Il-22 byly využívány nejvyšším velením sovětských a později ruských ozrojených sil (velitelé okruhů a druhů vojsk), přičemž často sloužily i pro přepravu VIP. Hlavní základnou je Čkalovkaja u Moskvy. Létaly ve zbarvení Aeroflotu a s  civilní registrací. Veřejnosti byly poprvé představeny roku 1994 na dni otevřených dveří na letišti Kubinka. Po rozpadu SSSR zůstalo několik letounů na území nástupnických států Bělorusku, Kazachstánu, Lotyšsku (YL-LAO), Moldávii (ER-75929) a Ukrajině, kde byly upraveny na dopravní. Il-22PP byly nasazeny v Sýrii. Jejich přítomnost byla několikrát zaznamenána na syrské letecké základně Chmejmim.\n\n\n\n"}
{"id": "1478505", "url": "https://cs.wikipedia.org/wiki?curid=1478505", "title": "Třída Ronis", "text": "Třída Ronis\n\nTřída Ronis byla třída ponorek lotyšského námořnictva. Celkem byly postaveny dvě jednotky této třídy. Po okupaci země Sovětským svazem roku 1940 byly zařazeny do sovětského námořnictva. Po německé invazi do SSSR je potopily vlastní posádky.\n\nObě dvě ponorky této třídy postavila francouzská loděnice Ateliers et Chantiers de la Loire v Nantes. Do služby byly přijaty roku 1927.\n\nJednotky třídy \"Ronis\":\nPonorky byly vyzbrojeny jedním 75mm kanónem a šesti 450mm torpédomety. Pohonný systém tvořily dva diesely Sulzer o výkonu 1300 hp a dva elektromotory o výkonu 700 hp. Ponorky dosahovaly nejvyšší rychlosti 14 uzlů na hladině a 9 uzlů pod hladinou. Dosah byl 1600 námořních mil při rychlosti 14 uzlů na hladině a 85 námořních mil při plavbě rychlostí 4,5 uzlu pod hladinou. Operační hloubka ponoru byla až 50 metrů.\n\nLotyšské námořnictvo ponorky provozovalo v letech 1927–1940. Námořnictvo zaniklo po sovětské okupaci pobaltských států a obě ponorky byly pod stejnými jmény začleněny do sovětského námořnictva. Po německé invazi do SSSR je v přístavu Liepāja dne 24. června 1941 potopily vlastní posádky.\n"}
{"id": "1478506", "url": "https://cs.wikipedia.org/wiki?curid=1478506", "title": "Třída Viesturs (1926)", "text": "Třída Viesturs (1926)\n\nTřída Viesturs byla třída minolovek a minonosek lotyšského námořnictva. Celkem byly postaveny dvě jednotky této třídy. Po okupaci země Sovětským svazem roku 1940 byly zařazeny do sovětského námořnictva. Jedna byla potopena za druhé světové války a druhá roku 1950 vyřazena.\n\nCelkem byly postaveny dvě jednotky této třídy. První postavila francouzská loděnice Ateliers et Chantiers de la Loire v Nantes a druhou loděnice Ateliers de Chantiers Augustin-Normand v Le Havre. Do služby byly přijaty roku 1926.\n\nJednotky třídy \"Viesturs\":\nPlavidla byla vyzbrojena jedním 75mm kanónem. Mohla nést až 30 min. Pohonný systém tvořily dva kotle Normand a parní stroj o výkonu 750 hp. Nejvyšší rychlost dosahovala 14 uzlů. Dosah byl 1100 námořních mil při rychlosti 11 uzlů.\n\nLotyšské námořnictvo plavidla provozovalo v letech 1926–1940. Námořnictvo zaniklo po sovětské okupaci pobaltských států roku 1940 a obě minolovky byly pod stejnými jmény začleněny do sovětského námořnictva. Následně byly nasazeny ve druhé světové válce. \"Viesturs\" byla potopena 1. července 1941. \"Imanta\" válku přečkala a byla roku 1950 vyřazena.\n"}
{"id": "1478507", "url": "https://cs.wikipedia.org/wiki?curid=1478507", "title": "Sarah Elizabeth Wardroperová", "text": "Sarah Elizabeth Wardroperová\n\nSarah Elizabeth Wardroperová, rozená Bisshoppová (12. listopadu 1813 – 14. prosince 1892) byla anglická zdravotní sestra, která pracovala jako vrchní sestra v Nemocnici sv. Tomáše (: \"St Thomas' Hospital\") v Londýně. Byla také první ředitelkou ve Zdravotnické škole Nightingalové (: \"Nightingale School of Nursing\"), která působila ve stejné nemocnici.\n\nNarodila se ve West Burtonu v hrabství West Sussex 12. listopadu 1813. V roce 1840 se provdala za Woodlana Wyatta Wardropera, lékaře z Arundelu, který však v roce 1849 zemřel.\n\nV lednu 1854 byla 42letá vdova starající se o čtyři děti jmenována vrchní sestrou v Nemocnici sv. Tomáše v Londýně. Místo získala díky svému všeobecnému vzdělání a dobrým organizačním schopnostem, ač neměla žádné zkušenosti s ošetřovatelskou prací, kromě starosti o vlastní rodinu. Ačkoliv v té době profese zdravotní sestry byla stále z větší části zaměstnáním nevalné pověsti, podařilo se ji z Nemocnice sv. Tomáše vytvořit reformované pracoviště s profesionální ošetřovatelskou péčí. V roce 1860 byla v nemocnici založena výcviková škola pro zdravotní sestry z fondu Nightingalové a Wardroperová byla jmenována její ředitelkou.\n\nFlorence Nightingalová si Nemocnici sv. Tomáše pro svou novou školu z velké části vybrala kvůli schopnostem Wadroperové. Nightingalová, Wardroperová a Whitfield pracovali ve společné shodě, ve snaze vybudovat školu, která byla první světskou školou pro výcvik zdravotních sester na světě. Nicméně Wadroperová se o školu tolik nezajímala. Pro Nightingalovou zůstávala „nemocničním géniem“, pro svou schopnost účinně nasazovat sestry na jednotlivá nemocniční oddělení a také díky názoru, aby vycvičené zdravotní sestry odcházely do dalších zdravotnických zařízení. Léta blízce spolupracovala se sekretářem Rady fondu Nightingalové, Henrym Bonhamem Carterem, a společně posílaly vycvičené řadové i vrchní sestry do dalších zařízení, kam s sebou přinášely nové vysoké standardy. Také brala do Nemocnice sv. Tomáše návštěvy, aby jim ukázala jak reformovaný systém pracuje. Jménem Nightingalové pak sama navštěvovala jiné nemocnice, o kterých bylo uvažováno jako o místech dalšího působení vycvičených sester ze sv. Tomáše.\n\nZemřela v East Grinsteadu v Anglii ve věku 79 let. V květnu 1894 byl v kapli Nemocnice sv. Tomáše arcibiskupem z Canterbury odhalen její památník. Jde o mramorový basreliéf zobrazující sochu dobrého samaritána vytvořeného sochařem Georgem Tinworthem.\n"}
{"id": "1478508", "url": "https://cs.wikipedia.org/wiki?curid=1478508", "title": "Třída Lindormen", "text": "Třída Lindormen\n\nTřída Lindormen je třída minonosek provozovaných v letech 1978–2004 dánským královským námořnictvem. Postaveny byly dvě jednotky. Po vyřazení dánským námořnictvem obě koupilo Estonsko.\n\nDvě minonosky této třídy postavila dánská loděnice Svendborg Skibsværft ve Svendborgu.\n\nJednotky třídy \"Lindormen\":\nPlavidla byla vyzbrojena dvěma 20mm kanóny Mk M/42 LvSa (od roku 1985 třemi). Roku 1997 výzbroj posílily dva přenosné protiletadlové raketové komplety Stinger. Po prodeji Estonsku bylo složení výzbroje změněno. Pohonný systém tvoří dva diesely Frichs, každý o výkonu 800 hps, pohánějící dva lodní šrouby. Nejvyšší rychlost dosahuje 14 uzlů.\n\nDánské námořnictvo plavidla provozovalo v letech 1978–2004. Primárně sloužily jako minonosky, vždy jedna však byla vyčleněna jako velící a podpůrná loď minolovné jednotky Severoatlantické aliance MCMFORNORTH (\"NATO standing mine clearance force\"). Po vyřazení plavidla koupilo Estonsko.\n"}
{"id": "1478510", "url": "https://cs.wikipedia.org/wiki?curid=1478510", "title": "Żagiew", "text": "Żagiew\n\nŻagiew (: \"Pochodeň\") známá také jako Židovská svobodná garda (: \"Żydowska Gwardia Wolności\") byla pronacistická kolaborantská skupina židovských agentů provokatérů, která působila během druhé světové války v Německem okupovaném Polsku. Organizaci založilo a finančně podporovalo Gestapo. V čele skupiny stál Abraham Gancwajch, který stál v čele i další kolaborantské organizace Skupina 13. Primárně „Pochodeň“ působila ve varšavském ghettu. Vznikla na konci roku 1940 a fungovala až do zlikvidování ghetta během povstání v roce 1943.\n\nJejím hlavním cílem byla infiltrace do židovské odbojové sítě a odhalování jejich spojení s polským podzemním hnutím, které Židům pomáhalo a některé z nich i ukrývalo mimo ghetto na území Generálního gouvernementu (: \"Generalgouvernement\"). Organizace byla založena a financována Gestapem a měla přes 1000 židovských tajných agentů. Některým z nich bylo Gestapem dokonce dovoleno nosit zbraň.\n\nV čele organizace stál Abraham Gancwajch, který vedl také organizaci s názvem Skupina 13. „Pochodni“ se podařilo způsobit výrazné škody na obou stranách, jak v odbojové síti uvnitř ghetta tak i mimo něj. Kromě jiných akcí byli někteří agenti zapojeni také do operace Hotel Polski.\n\nKoncem roku 1941 začaly dvě židovské organizace (jedna ze Švýcarska a druhá tvořená skupinou polských diplomatů) spolupracující s honorárními konzuly z některých jihoamerických zemí, posílat do varšavského ghetta dokumenty. Doufali že tyto dokumenty umožní určitým lidem z ghetta emigrovat (zde počítali s německou shovívavost k jedincům, kteří by se mohli prokázat národní příslušností k některé z neutrálních zemí). Ovšem v mnoha případech tato čestná prohlášení a pasy dorazily do okupovaného Polska až po smrti jejich zamýšlených majitelů. Mnoho z těchto dokumentů, ne-li všechny, byly zachyceny Gestapem nebo skončily v rukou židovských kolaborantů ze sítě „Pochodeň“, a to zejména v rukou Leona Skosowského a Adama Żurawina.\n\nVaršavské ghetto bylo sice v květnu 1943 zlikvidováno, ale ve Varšavě tajně dál přežívali tisíce Židů. Němci spolu se svými židovskými spolupracovníky přišli s plánem, jak tyto skrývající se osoby dostat ze skrýše. Zejména se do tohoto plánu zapojil Leon Skosowski, o kterém se dokonce mluvilo jako o koordinátorovi plánu \"Hotel Polski\". Další kolaborantkou zapojenou do tohoto plánu byla Wiera Granová. Kolaborantům se podařilo rozšířit zvěsti o tom, že osoby vlastnící cizí pas patřící neutrální zemi jako byly Paraguay, Honduras, Salvador, Peru nebo Chile, mají dovoleno opustit území Generálního gouvernementu. Zároveň rozšířili informaci, že nejdříve v hotelu Rogal na Chmelnské ulici, později v hotelu Polski, jsou na prodej příslušné dokumenty nesoucí židovské jméno a patřící již nežijícím osobám. Dané dokumenty byly prodávány za vysoké ceny. V extrémních případech cena přesáhla i milion amerických dolarů. Kupcům ovšem nebylo známo, že mnohé z těchto dokumentů byly padělané.\nHotel Polski se tak stal sběrným místem Židů, kteří doufali v brzké opuštění Němci okupované Evropy. Okolo 2500 (nejvyšší odhady hovoří dokonce o 3500) lidí opustilo na základě těchto informací svůj úkryt. Polské podzemní hnutí sice Židy varovalo, že se jedná pravděpodobně o past, ale mnozí jejich varování ignorovali. Německé úřady pak Židy od 21. května 1943 po malých skupinkách z Hotelu Polski transportovaly do Vittelu, který ležel v Němci okupované Francii. Později byli transportováni do koncentračního tábora v Bergen-Belsenu v Německu. 420 Židů nacházejících se 15. července 1943 v Hotelu Polski bez cizích dokumentů bylo Němci popraveno ve varšavském vězení v Pawiaku.\nV září 1943 Němci odhalili skutečnou pravdu o původu většiny dokumentů z Hotelu Polski a vlády jihoamerických zemí tak většinu pasů odmítly uznat. Proto většinu lidí v tranzitním táboře čekala cesta do koncentračního tábora v Osvětimi. Ovšem několik stovek Židů vlastnících palestinské dokumenty přežilo a bylo vyměněno za Němce uvězněné v Palestině. Zde se udávaný počet přeživších mezi zdroji liší. Židovský historický institut uvádí 260 přeživších, A. Haska odhaduje počet na přibližně 300. Kvůli chybějící dokumentaci není možné přesný počet obětí a přeživších plánu Hotel Polski odhadnout.\n\nMezi obětmi tohoto plánu byl i básník Itzhak Katzenelson, spisovatel v jazyce jidiš Yehoshua Perle a také přední představitel židovského odboje Menachem Kirszenbaum.\n"}
{"id": "1478513", "url": "https://cs.wikipedia.org/wiki?curid=1478513", "title": "Nauny", "text": "Nauny\n\nNauny nebo Nany, dříve také psané jako Entiuny, byla staroegyptská princezna z 21. dynastie. Pravděpodobně byla dcerou velekněze a pozdějšího faraona Pinodžema I. Její matkou byla Tentnabekhenu, kterou však známe pouze ze zmínky na Naunině pohřebním papyru.\n\nJejí tituly známé z její hrobky jsou „Králova dcera jeho těla“, „Zpěvačka Amonova“ a „Paní domu“. Tituly jsou napsány na sošce Usireva, která patřila k její pohřební výbavě. Pravděpodobně byla dcerou Pinodžema I. Tomu nasvědčuje i místo jejího pohřbu, Dér el-Bahrí, které bylo populárním pohřebištěm příslušníků královské rodiny té doby. Nedaleko této lokality se nachází také Bab el-Gasus, které často sloužilo k pohřbům kněží. I Pinodžemova dcera Henuttawy a jeho pravděpodobná snacha Djedmutesankh byly pohřbeny nedaleko. Mumie Henuttawy i její rakve vykazují určité podobnosti s Nauny. Její matka Tentnabekhenu je titulována také jako „Králova dcera“. Není jisté, jestli Tentnabekhenu byla dcerou Herihora, nebo krále Tanita.\n\nMumie princezny byla rozbalena Winlockem. Ten ji také spolu s Derrym v roce 1929 nebo 1930 prozkoumal. Byla silné postavy a malého vzrůstu (výška asi 145 cm). Podobala se tedy i dvěma dalším dětem Pinodžema I., a to Henuttawě a veleknězi Masahartovi. V době její smrti ji bylo okolo 70 let.\n\nByla pohřbena v Thébách v hrobce nesoucí označení TT358. Tato hrobka původně patřila královně z počátku 18. dynastie Ahmose-Meritamon, manželce Amenhotepa I. V 19. roce vlády Pinodžema I. byla předělána a později využita k pohřbení princezny Nauny.\n\nJejí smokvoňové rakve byly původně vytvořeny pro její matku. Kromě jiných předmětů se v hrobce našlo také 392 vešebtů, amulet skaraba, socha Usireva a kopie Knihy mrtvých vepsaná uvnitř duté sochy.\n"}
{"id": "1478514", "url": "https://cs.wikipedia.org/wiki?curid=1478514", "title": "Írótu", "text": "Írótu\n\nÍrótu (, ) je město v Tamilnádu, jednom ze svazových států Indie. K roku 2011 mělo přes 150 tisíc obyvatel a bylo správním střediskem svého okresu.\n\nÍrótu leží na jihozápadním břehu řeky Kávérí, přítoku Bengálského zálivu. Je vzdáleno přibližně 90 kilometrů severovýchodně od Kójamputtúru a přibližně 340 kilometrů jihozápadně od Madrásu.\n\nHlavním jazykem je tamilština, která je rodnou řečí přibližně 90 % obyvatel. Přibližně 5 % obyvatel mluví hlavně telugsky, 2 % hlavně urdsky a přibližně jednoprocentní zastoupení mají malajálamština, hindština a kannadština.\n\nNejvyznávanějším náboženstvím je s 83 % hinduismus, následují islám s 12 % a křesťanství s 4 %.\n\nVýznam města začal stoupat v 18. století, když město dobylo Maisúrské království, které zde zřídilo pevnost. V následujících válkách Maisúrského království proti Maráthské říši a Britské Východoindické společnosti bylo sice město značně poničeno, ale vítězní Britové z něj v roce 1799 udělali posádkové město.\n\n"}
{"id": "1478517", "url": "https://cs.wikipedia.org/wiki?curid=1478517", "title": "Asino", "text": "Asino\n\nAsino () je město v Tomské oblasti v Ruské federaci. Při sčítání lidu v roce 2010 mělo přes pětadvacet tisíc obyvatel.\n\nAsino leží v jihovýchodní části Západosibiřské roviny na levém, západním břehu Čulymu, přítoku Obu. Od Tomsku, správního střediska oblasti, je vzdáleno přibližně devadesát kilometrů severovýchodně.\n\nNa Čulymu je v Asinu říční přístav. Přes Asino vede železniční trať z Tomsku do sídla městského typu Belyj Jar ležícího na řece Keť přibližně 180 kilometrů severně. \n\nAsino vzniklo v roce 1896 pod jménem \"Xeňjevka\" () později změněným na \"Xenijevskij\". Jméno bylo vybráno k poctě Xenie Alexandrovny, sestry vládnoucího cara Mikuláše II. K přejmenování na Asino došlo v roce 1933 a nové jméno bylo odvozeno od jména \"Asja\", což je ruská domácká podoba jména Xenie.\n\nDne 12. prosince 1945 získalo Asino status sídla městského typu a dne 31. března 1952 se stalo městem.\n"}
{"id": "1478520", "url": "https://cs.wikipedia.org/wiki?curid=1478520", "title": "Duchovní kantáty (album, Kvěch, Dvořák)", "text": "Duchovní kantáty (album, Kvěch, Dvořák)\n\nDuchovní kantáty je první album svého druhu. V početné diskografii barytonisty Ivana Kusnjera navazuje na premiérový záznam kantáty \"Juda Maccabeus\" (Bodorová) premiérou Requiem temporalem (Kvěch). Zároveň doplňuje Kusnjerova alba dalších světských kantát (\"Gilgameš, Svatební košile, Epilog, Carmina burana\"), jeho operní komplety (\"Dalibor, Vanda, Dimitrij, Rusalka, Šárka, Osud, Příhody lišky Bystroušky, Věc Makropulos,\" \"Výlety páně Broučkovy, Večer tříkrálový, Čím lidé žijí\") a alba písňových recitálů (\"Dvořák, Janáček, Foerster, Eben\"). Album spojuje dvě závažná díla, mezi jejichž vznikem leží celé století. Vrcholí chvalozpěvem Te Deum (Dvořák), komponovaným k 400. výročí objevení Ameriky. Zhudebněný obsah obou děl přitom vytváří jednolitý oblouk od starozákonní představy, že \"„všechno je marnost“\" přes záblesk jistoty v biblických slovech \"„pouštěj chléb svůj po vodě, po létech najdeš jej“\" po abrosiánské \"„Tebe, Bože, chválíme“\". Pěvecký výkon protagonisty kantát Ivana Kusnjera obě díla nejen spojuje, ale dodává jejich vyznění výrazovou naléhavost a pěveckou brilanci. Rovněž další sólisté, sbory, komorní soubory, orchestr a dirigenti podávají v obou živých nahrávkách pozoruhodné výkony. Album vyjde v roce 2019.\n\nRequiem temporalem je záznam Českého rozhlasu z festivalu Pražské premiéry ve Dvořákově síni Rudolfina 16. března 2009.\n\nTe Deum je záznam Českého rozhlasu z provedení při 59. ročníku Pražského jara v katedrále sv. Víta 21. května 2004.\n\nSlova latinské liturgie Requiem æternam a skladatelův výběr veršů z knihy Kazatel a z Žalmů v kralickém překladu.\n\n\"(orchestr, varhany, smíšený sbor)\"\n\"(dechové kvinteto, dětský sbor)\"\n\nKazatel 11/9; 9/7; 9/9; 12/1\n\n\"Kazatel (orchestr)\"\n\nKazatel 11/10\n\n\"(orchestr, smíšený sbor)\"\n\"(varhany, baryton a basbaryton)\"\n\nKazatel 1/17; 7/25; 7/23\n\n\"Kazatel\"\n\nKazatel 8/17; 2/15\n\n\"(orchestr, ženský sbor)\"\n\"(žesťové kvinteto, mužský sbor, Kazatel, orchestr)\"\n\n\"Kazatel\"\n\n\"Mužský sbor\"\n\n\"Kazatel\"\n\n\"Mužský sbor\"\n\nKazatel 2/1; 2/24; 2/4; 2/5; 2/8; 2/22; 2/11\n\n\"(orchestr, varhany, smíšený sbor)\"\n\"(orchestr, ženský sbor)\"\n\n\"(smíšený sbor)\"\n\"(dechové kvinteto, bící nástroje, žesťové kvinteto, varhany, baryton a basbaryton, dětský sbor, orchestr)\"\n\n\"Baryton a basbaryton\"\n\n\"Dětský sbor\"\n\n\"Mužský sbor\"\n\n\"Dětský sbor\"\n\n\"Mužský sbor\"\n\n\"Baryton a basbaryton\"\n\n\"Baryton a basbaryton, dětský sbor, mužský sbor\"\n\n\"Kazatel\"\n\nKazatel 4/1; 5/8; 2/17; 7/15; 10/6; 7/15; 8/11\n\n\"(orchestr, smíšený sbor)\"\n\"(orchestr, smíšený sbor)\"\n\"(orchestr, dechové a žesťové kvinteto, varhany)\"\n\n\"(smíšený sbor, mužský a dětský sbor, orchestr, dechové a žesťové kvinteto, a varhany)\"\n\nŽalmy 104/24; 92/6; 104/24; 146/2; 71/22\n\n\"Kazatel\"\n\"(smíšený sbor, mužský a dětský sbor)\"\n\"Kazatel\"\n\"(smíšený sbor, mužský a dětský sbor)\"\n\"Kazatel\"\n\"(smíšený sbor, mužský a dětský sbor)\"\n\"Kazatel\"\n\"(tutti)\"\n\n\"Kazatel\"\nKazatel 4/4; 1/14; 1/3; 9/10\n\n\"(ženský a mužský sbor, baryton a basbaryton)\"\n\"Hlas z dáli (dětský sbor, smyčcové kvarteto)\"\nKazatel 11/1; 9/10; 12/14\n\nSlova chvalozpěvu připisovaného svatému Ambrožovi a svatému Augustinovi, překlad RNDr. Jan Králík, CSc., jiný překlad např. Te Deum laudamus.\n\n\"(smíšený sbor)\"\n\"(baryton)\"\n\"(sbor)\"\n\"(baryton)\"\n\"(sbor)\"\n\"(sbor)\"\n\"(soprán)\"\n\"(sbor)\"\n\"(soprán)\"\n\"(soprán a baryton)\"\n\"(tutti)\"\n"}
{"id": "1478521", "url": "https://cs.wikipedia.org/wiki?curid=1478521", "title": "Římskokatolická farnost Soběnov", "text": "Římskokatolická farnost Soběnov\n\nŘímskokatolická farnost Soběnov je územním společenstvím římských katolíků v rámci českokrumlovského vikariátu českobudějovické diecéze.\n\nV roce 1359 je v Soběnově doložena plebánie. \nFarnost je spravována ex currendo z Velešína.\n\n"}
{"id": "1478526", "url": "https://cs.wikipedia.org/wiki?curid=1478526", "title": "Italská liga", "text": "Italská liga\n\nItalská liga byla mezistátní dohoda uzavřena 30. srpna 1454 v Benátkách mezi Papežským státem, Benátskou republikou, Milánským vévodstvím, Florentskou republikou a Neapolským královstvím. Liga navazovala na smlouvu z Lodi uzavřenou o několik měsíců dříve. \n\nV první polovině 15. století větší italské mocnosti konsolidovaly svá území. Savojsko expandovalo směrem k ligurskému pobřeží; Benátky se soustředily na \"Teraferma\" (své území na severu Apeninského poloostrova) zatímco \"Stato da Màr\" (ostatní benátská území) byl ohrožen tureckou expanzí; Milán ovládl větší část Lombardie a expandoval na jih; Florencie ovládla většinu Toskánska; Papežský stát započal zcelování svého území, jež pokračovalo ještě další dvě století; a Alfons V. Aragonský získal obě Sicílie a pokračoval v rozšiřování území směrem na sever.\n\nLiga byla slavnostně vyhlášena 2. března 1455 papežem Mikulášem V. Mezi ním, králem Alfonsem a dalšími malými státy ligy (s výjimkou malatestovského Rimini, na jehož vyloučení Alfonso trval) tím vznikla dohoda o vzájemné obraně a 25leté příměří, zakazující vytvářet oddělená spojenectví či smlouvy a potvrzující stávající hranice. Tím skončilo delší období konfrontace italských států. Signatáři uznali kondotiéra Francesca Sforzu za nástupce posledního Viscontiho v Miláně poté, co se oženil s jedinou dcerou Filippa Marie Viscontiho. Relativní mír a stabilita následkem smlouvy z Lodi a ligy, podporované Francescem Sforzou, umožnily Sforzům upevnit vládu nad Milánem; a nejdůležitějším zahraničněpolitickým rozhodnutím Cosima Medicejského bylo ukončení tradiční rivality mezi jeho Florencií a Milánem. \n\nLiga byla logickým rozvinutím míru Lodi, zrozeného z poznání, že žádný z malých italských států, navzdory dlouhým a krvavým válkám předchozích sta let, nebyl schopen ovládnout sever, natož celý poloostrov. Liga proto poskytovala \"détente\", založený na vzájemné podezřívavosti a strachu z Francie spíše než na spolupráci, která by bývala mohla vést k vytvoření širšího, sjednoceného státu. \n\nItalská liga hrála důležitou roli v mocenské rovnováze, o kterou později usiloval florentský vládce Lorenzo Medicejský (1449-92). Poskytovala dostatek stability umožňující poloostrovní ekonomice, aby se zotavila ze ztráty populace a ekonomické deprese způsobené černou smrtí a jejími následky, a vedla k ekonomické expanzi, která vydržela až do začátku 17. století. Liga také umožnila vytvoření prvních stálých vyslanectví mezi státy italského poloostrova, jež sledovala dodržování podmínek zakazujících podporu exilových disidentů. Zřejmě první pojednání o vyslancích \"De Officio Legati\" napsal Ermolao Barbaro v Benátkách v roce 1490 poté, co sloužil jako benátský vyslanec v Burgundsku a Miláně. \n\nSmrt hlavního podporovatele ligy Lorenza Medicejského roku 1492 předznamenala její rozklad. Lorenzo chápal výhodnost udržování rovnováhy mezi pěti mocnostmi v kontrastu ke snaze eliminovat nepřátele. I když liga nedokázala předejít francouzské invazi v roce 1494, jež zahájila italské války, dokázala aktivovat (jako Benátská liga) ozbrojený odpor proti Karlovi VIII. poté, co vyplenil Neapolské království. Armáda ligy zaútočila na Francouze u Fornova a ovládla bitevní pole, ale nedokázala předejít spořádanému francouzskému ústupu. Benátská aliance s Francií a Španělskem proti Milánu a Neapoli v druhé italské válce 1499–1504 však dala lize smrtící ránu. \n\nV důsledku příměří ligy se Itálie na rozdíl od Francie, Španělska a Anglie nedokázala koncem středověku spojit do národního státu, a stala se tak terčem agrese hlavních evropských mocností. Za příčiny tohoto stavu bylo považováno několik faktorů; Francesco Guicciardini například obviňoval partikularismus, zatímco Niccolò Machiavelli věřil, že to vyplývá z úpadku institucí a morálky a také z papežské politiky, po celá staletí působící proti vytvoření sjednocené Itálie. Je však třeba mít na paměti, že Machiavelliho velké dílo \"Vladař\" byl reflexí politické rovnováhy vyplývající z existence ligy. \n"}
{"id": "1478529", "url": "https://cs.wikipedia.org/wiki?curid=1478529", "title": "Šóhei Imamura", "text": "Šóhei Imamura\n\nŠóhei Imamura (15. září 1926, Tokio – 30. května 2006, Tokio) byl japonský filmový režisér a scenárista. Bývá označován za klíčového představitele japonské Nové vlny, neboli „Nuberu bagu“ (spolu s Nagisou Ošimou či Masahirem Šinodou). Typickými náměty jeho „antropologických“ děl zkoumajících skrývanou tvář japonské společnosti je život lidí na okraji (prostitutek, tvůrců pornografie, zločinců) či temné vášně a touhy (incest apod.) Za film \"Balada o Narajamě\" získal Zlatou palmu na festivalu v Cannes roku 1983, stejného ocenění se roku 1997 dostalo jeho snímku \"Úhoř\". Na Zlatou palmu byly nominovány i jeho snímky \"Kuplíř\" (1987), \"Černý déšť\" (1989) a \"Vlažná voda pod červeným mostem\" (2001). Na Zlatého medvěda na Berlinale byly nominovány filmy \"Můj druhý bratr\" (1960) a \"Záznam o japonském hmyzu\" (1964). Na Césara pak snímek \"11'09'01\" (2003). Ke klasickým dílům japonské nové vlny patří i \"šedesátnické\" snímky jako \"Rudá vražedná touha\" (1964), \"Úvod do antropologie\" (1966) či \"Hluboká touha po božstvu\" (1968). Vystudoval dějiny na Univerzitě Waseda, absolvoval roku 1951. Lákal ho však film, a tak po škole dělal asistenta Jasudžiró Ozuovi. Roku 1958 natočil první vlastní film, v roce 1965 založil vlastní produkční společnost, roku 1975 filmovou školu. Jeho syn Daisuke Tengan se stal scenáristou a spolupracoval s otcem na některých jeho filmech. \n\n"}
{"id": "1478543", "url": "https://cs.wikipedia.org/wiki?curid=1478543", "title": "Serie A 1952/53", "text": "Serie A 1952/53\n\nSoutěžní ročník Serie A 1952/53 byl 51. ročník nejvyšší italské fotbalové ligy a 21. ročník od založení Serie A. Soutěž začala 14. září 1952 a skončila 31. května 1953. Účastnilo se jí nově 18 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli US Lucchese Libertas, AC Padova a AC Legnano sestoupili do druhé ligy. Opačným směrem putoval tým AS Řím (vítěz druhé ligy).\n\nLigová Serie A se rozhodla, že od téhle sezony se bude hrát liga s 18 kluby. V minulé sezoně spadli do druhé ligy 3 kluby a do sezony 1952/53 postoupí 1 klub z druhé ligy. Hrálo se ještě utkání o jedno místo v Serii A. Hráli jej kluby ze 17. místa první ligy (US Triestina) a ze 2. místa z druhé ligy (Brescia Calcio). Zachránil se klub US Triestina.\n\nTitul v soutěži obhajoval klub Juventus FC, který v minulém ročníku získal své 9. prvenství v soutěži.\n\n\nNejlepším střelcem tohoto ročníku Serie A se stal švédský útočník Gunnar Nordahl. Hráč AC Milán vstřelil 26 branek.\n"}
{"id": "1478554", "url": "https://cs.wikipedia.org/wiki?curid=1478554", "title": "Sandra Greavesová", "text": "Sandra Greavesová\n\nSandra Greavesová (* 17. června 1963) je bývalá kanadská zápasnice – judistka.\n\nS judem začínala v Thunder Bay v klubu Budokan ve 14 letech. V kanadské ženské reprezentaci se pohybovala od roku 1981 ve střední váze do 66 kg. V letech 1983-84 pod jménem Sandra Insleyová. V roce 1987 vyhrála zlatou medaili na panamerických hrách v Indianapolis. V roce 1988 reprezentovala Kanadu na olympijských hrách v Soulu v ukázkové disciplíně ženského juda. Od roku 1990 jí v přípravě limitovalo vleklé zranění pravého ramene. V roce 1992 se kvalifikovala na olympijské hry v Barceloně. V úvodním kole vybodovala Japonku Rjóko Fudžimotovou, ve čtvrtfinále však prohrála na ippon s Němkou Alexandrou Schreiberovou. Vzápětí ukončila aktivní sportovní kariéru. Věnuje se trenérské práci.\n\n\n"}
{"id": "1478555", "url": "https://cs.wikipedia.org/wiki?curid=1478555", "title": "Kaple svatého Václava (Praha-Troja)", "text": "Kaple svatého Václava (Praha-Troja)\n\nKaple svatého Václava stojí v Praze - Troji, V podhoří na vyvýšeném místě bývalé rybářské osady.\n\nKlasicistní kapli nechal postavit někdejší majitel Lysolají dr. Vrzák roku 1865. Stavba postupně chátrala, na počátku 90. let byla v havarijním stavu. Díky veřejné sbírce byla opravena. Od roku 1994 se o kapli stará Společnost pro obnovu kaple svatého Václava a zvelebení kaple svaté Kláry v Praze - Troji. K novému vysvěcení po opravě došlo 27. října 1996.\n\nKaple stojí na soklu, má obdélníkový půdorys, zadní stěna je zaoblená. Vstup do kaple je rámovaný portálem, dřevěné dveře jsou kryté mříží. Nad vchodem je nápis \"Bůh s námi\", po stranách nápisu je rozdělený letopočet 1865. Trojúhelníkový štít nad hlavní římsou zdobí znak Boží prozřetelnosti. V pravém boku kaple je půlkruhově zaklenuté okno. Střecha je sedlová, krytá taškami, na střeše je umístěná čtyřboká zvonička se stanovou stříškou, na vrcholu stříšky je kříž. Uvnitř kapličky stojí malý oltář.\n\nKaple je majetkem městské části Praha 7 - Troja, je zapsána do seznamu kulturních památek.\n"}
{"id": "1478560", "url": "https://cs.wikipedia.org/wiki?curid=1478560", "title": "Serie A 1953/54", "text": "Serie A 1953/54\n\nSoutěžní ročník Serie A 1953/54 byl 52. ročník nejvyšší italské fotbalové ligy a 22. ročník od založení Serie A. Soutěž začala 13. září 1953 a skončila 30. května 1954. Účastnilo se jí 18 týmů z toho 16 se kvalifikovalo z minulého ročníku. Poslední dva týmy předchozího ročníku, jimiž byli AC Como a Pro Patria sestoupili do druhé ligy. Opačným směrem putovali dva týmy, jimiž byli CFC Janov (vítěz druhé ligy) a AC Legnano.\n\nTitul v soutěži obhajoval klub FC Internazionale, který v minulém ročníku získal své 6. prvenství v soutěži.\n\n\n\nNejlepším střelcem tohoto ročníku Serie A se stal opět švédský útočník Gunnar Nordahl. Hráč AC Milán vstřelil 23 branek.\n"}
{"id": "1478569", "url": "https://cs.wikipedia.org/wiki?curid=1478569", "title": "Pusté Sady", "text": "Pusté Sady\n\nPusté Sady jsou obec v okrese Galanta na Slovensku. Žije zde obyvatel.\n\nV obci se nachází římskokatolický kostel Krista Krále z roku 1970 a kaplička Obětování Panny Marie z roku 1850.\n\nObec se nachází v centrální části Podunajské nížiny na jihozápadním okraji Nitranské pahorkatiny. Leží východně od města Sereď, v blízkosti rychlostní silnice R1 (E58) Trnava – Nitra.\n\n"}
{"id": "1478570", "url": "https://cs.wikipedia.org/wiki?curid=1478570", "title": "Kometa:film", "text": "Kometa:film\n\nKOMETA:FILM s podtitulem \"Z nebe do pekla a zpět\" je filmový sportovní dokument natočený v roce 2018 poté, co hokejový klub HC Kometa Brno získal v hokejové extralize svůj 12. a další rok 13. mistrovský titul a stal se tak co do počtu získaných titulů historicky nejúspěšnějším hokejovým týmem v České republice.\n\nDokument je vystavěn na zlomových skutečnostech z historie klubu, které nemají daleko k dramatu – násilný vznik klubu v roce 1953 způsobil zánik dvou jiných klubů, hvězdná kariéra přinesla v téměř nepřerušené řadě 11 mistrovských titulů, ekonomický pád a téměř úplný zánik klubu, sportovní pád do třetí nejvyšší soutěže, návrat do extraligy a vybojování dalšího titulu a jeho obhájení. Dokument se věnuje okolnostem příchodu nového majitele Libora Zábranského, který způsobil faktickou i ekonomickou záchranu klubu. Jeho pozdější role hlavního kouče se podepsala na zisku 12. a 13. titulu.\n\nV dokumentu vystupují pamětníci, kteří byli jako tehdejší hokejisté oběťmi likvidace dvou klubů, jejichž spojením vznikl základ tehdejšího mužstva, hráči z hvězdného období 50. let, ale i ti, kteří popisují následné období herního úpadku. Režisér se podrobně věnuje veřejně dosud neznámým okolnostem záchrany klubu, soudním sporům a politickým tlakům, které vyústily v jeho převzetí bývalým hokejovým obráncem Liborem Zábranským. Současní špičkoví hráči hovoří o nutnosti výchovy malých hráčů a o svých motivacích hrát hokej jak v době, kdy byli malými chlapci, tak v současnosti. Vyvrcholením dokumentu je emotivně vystavěná cesta za 12. titulem a za jeho obhájením. Spojujícími liniemi jsou rozhovory s hokejovým historikem Tomášem Kučerou a šéfkomentátorem České televize Robertem Zárubou.\n\nDokument obsahuje velké množství filmových archivů, a to jak z 50. let, tak ze všech popisovaných období. Emotivní část filmu popisující návrat mezi sportovní elitu je sestříhána ze záběrů z televizních přenosů a doruchována ve zvukovém systému 5.1.\n\nFilm měl premiéru 28. února 2019 v brněnském univerzitním kině Scala a byl distribuován do kin především na jižní Moravě. Producent vyrobil i televizní verzi filmu, která je z důvodu standardní délky pro pořad do hodinového vysílacího schématu zkrácena na 51 minut. Držitelem licence pro TV šíření této zkrácené verze je Česká televize. Při krácení filmu byly vyňaty především pasáže, které kriticky popisují nátlakové jednání některých osob i ze sféry komunální politiky v době převzetí klubu současným majitelem a také některé kontroverzní kroky v průběhu soutěže o postup do extraligy ze strany jiného týmu. Vysílatel se nechtěl odvysíláním těchto pasáží dopustit porušení zákona ve smyslu nevyvážené publicistiky a zpravodajství (v dokumentu nezaznívají názory druhé strany, protože záměr autorů nebyl vytvořit publicistické dílo).\n\nPři distribuci filmu v kinech je jeho součástí vždy bonusový materiál. Jde o 3-5minutové sestřihy nepoužitého materiálu z natočených rozhovorů. Projekce bonusů není zcela standardní tím, že diváci dopředu nevědí, která skupina bonusů (zpravidla tři bonusy) jim bude promítnuta. Bonusů je celkem 13. I s povinnou krátkou přestávkou po filmu je tedy doba projekce v kině asi 1 hodina a 20 minut. Televizní verze bonusy neobsahuje.\n\nV květnu 2019 byl vydán DVD nosič (DVD-VIDEO) s filmem v jeho plné stopáži a se všemi bonusy. Nosič obsahuje i bonusy, které nebylo možné zhlédnout v kinodistribuci a také Film o filmu. Samotný film je doplněn volitelnými titulky pro neslyšící, nebo titulky v angličtině. Přebal nosiče obsahuje malou knížku mj. s fotografiemi nejznámějších osobností hokejového klubu s a citacemi toho, co v dokumentu z jejich úst zaznělo. Vydavatelem a distributorem DVD je hokejový klub.\n\n"}
{"id": "1478571", "url": "https://cs.wikipedia.org/wiki?curid=1478571", "title": "Renée Hocková", "text": "Renée Hocková\n\nRenée Hocková (* 6. května 1971) je bývalá kanadská zápasnice – judistka.\n\nZačínala s karatem. K judu přešla v 16 letech ve Vancouveru. V kanadské ženské reprezentaci se prosazovala od roku 1993 v lehké váze do 56 kg. V roce 1996 neuspěla v kanadské olympijské nominaci pro start na olympijských hrách v Atlantě a vzápětí ukončila sportovní kariéru. Věnuje se trenérské práci v Britská Kolumbii.\n\n\n"}
{"id": "1478572", "url": "https://cs.wikipedia.org/wiki?curid=1478572", "title": "Husova (Prachatice)", "text": "Husova (Prachatice)\n\nHusova je název ulice v Prachaticích situované v Městské památkové rezervaci na silniční parcele 1511/15. Název nese po Janu Husovi, který podle tradice navštěvoval v této ulici školu v čp. 71. Podle toho je tato budova označována jako Husův dům. \nZačátek ulice tvoří křižovatka s ulicí Křišťanovou (původně ulice začínala na Velkém náměstí) a končí na rozhraní současných ulic Zahradní a Družstevní v prostoru někdejšího prachatického parkánu. Na Husovu ulici se kolmo napojují ulice Věžní a Dlouhá \n\nDnešní Husova ulice vznikla již při zakládání města Prachatic, kdy vycházela z Velkého náměstí. V době vzniku nevedla za hranici města, protože ji ohraničoval parkán a hradby Prachatice. Dalším stavebním vývojem (výstavbou domů v Křišťanově ulici) její význam klesl na vedlejší ulici oddělenou stavebně od Velkého náměstí. Po požáru v Prachaticích v roce 1832 byla městským opevněním proražena Nová brána a Husova ulice se stala jednou ze tří ulic umožňujících výjezd a vjezd do města.Situace v místě dnešní ulice je zachycena na mapách druhého vojenského mapování, které byly dokončeny v roce 1852.V rámci obnovy Městské památkové rezervace Prachatice byl v roce 2009 rekonstruován povrch silnice, inženýrských sítí a nová zádlažba chodníků žulovou kostkou nákladem téměř 6 mil. Kč.\n\nNejstarší doložené pojmenování Husovy ulice je Široká ulice. Tomu nasvědčuje označení „die breite Gasse“ z konce 19. století v souvislosti s prodejem domu čp. 108. Skutečnost, že stejný dům je v roce 1745 lokalizován „in der untern Gassen“ (tedy v Dolní ulici) zakládá možné vysvětlení, že –\nPo požáru města (1832) uvádí plán města Prachatice z roku 1837 název Schul Gasse, podle kterého vznikl po roce 1918 český ekvivalent Školní ulice a ten se udržel až do roku 1947. Tento název patrně reflektoval sídla škol v čp. 103 (obecná škola) a v čp. 109 (nižší gymnázium). Na některých dokumentech z období první republiky je použito též označení Nová brána (jmenovitě úsek mezi křižovatkami, kde vyúsťují ulice Dlouhá a Zahradní. Toto označení patrně reflektovalo proražení městské hradby po požáru v roce 1832. V některých případech je na pohlednicích dnešní Husovy ulice použit název Schillergasse, ale zde se zřejmě jedná o omyl.\nPo začlenění Prachatic do Německé říše Mnichovskou dohodou byl a ulice dne 24. 10. 1938 pojmenována jako Hermann Görging Strasse podle Hermanna Göringa. Po II. světové válce byla ulice vyhláškou Městského národního výboru Prachatice pojmenována jako Husova a tento název nese dosud..\n\n\n\n"}
{"id": "1478574", "url": "https://cs.wikipedia.org/wiki?curid=1478574", "title": "Žichovice (zámek)", "text": "Žichovice (zámek)\n\nŽichovice jsou tvrz přestavěná na zámek ve stejnojmenné obci v okrese Klatovy. Zámecký areál je od roku 1964 chráněn jako kulturní památka.\n\nRoku 1559 koupil vesnici Žichovice od Viléma z Rožmberka Jan Kavka Říčanský z Říčan a někdy poté v ní založil renesanční tvrz. Podle Augusta Sedláčka tvrz nechal postavit až jeho syn Jan, který statek zdědil v roce 1577. První písemná zmínka o tvrzi pochází z roku 1603 (podle Památkového katalogu už z roku 1577), kdy od něj statek koupil za 25 tisíc kop míšeňských grošů Jindřich Libštejnský z Kolovrat. Ke statku tehdy patřilo kromě vsi popluží s poplužním dvorem, pivovar, spilka, sladovna, les, chmelnice, mlýn a dále vsi Čepice, Domoraz s poplužním dvorem, Nezamyslice s ovčínem a Kejnice.\n\nNovému majiteli patřila také panství Hrádek, Střela, Řepice a Frymburk. Žichovice od něj v roce 1631 získal syn Oldřich František Libštejnský z Kolovrat, ale když v roce 1650 zemřel bezdětný, zdědila je jeho matka Alžběta († 1663), rozená z Lobkovic. Ta potom statek odkázala Vilémovi Krakovskému z Kolovrat. Za něj se panství výrazně rozrostlo, a když je v roce 1689 zdědil Jan František Krakovský z Kolovrat, patřilo k němu mimo jiné sedmnáct vesnic. Přes velikost majetku se majitel zadlužil, a v roce 1707 je musel prodat Marii Anně Iselinové z Lanau. Ta Žichovice ještě téhož roku prodala pasovskému biskupovi Janu Filipovi z Lamberga. Biskup získal také Rabí, Budětice, Žihobce a Strádaly a vytvořil z nich svěřenství v ceně 266 206 zlatých. Jeho majitelem se stal biskupův synovec hrabě Antonín z Lamberga, jehož potomkům patřilo až do roku 1948.\n\nVe druhé polovině dvacátého století v zámku místní národní výbor zřídil byty a část budovy sloužila potřebám školy, která v zámku provozuje školní družinu.\n\nJádrem zámku jsou dvě vzájemně kolmo postavené budovy, z nichž menší pochází z renesanční tvrze, zatímco delší křídlo bylo přistavěno až koncem osmnáctého století. Na renesanční budově se dochoval náročný štít členěný drobnými pilastry, nikami a koncovými volutami. Ze střechy vybíhá čtverhranná věž, přístupná z průjezdu vřetenovým schodištěm. Fasáda budovy je zdobena sgrafity. Místnosti a chodby v přízemí jsou zaklenuté valenými klenbami. V mezipatře se nachází velký sál se štukovou výzdobou a valenou klenbou s výsečemi. Boční dvoudílné křídlo je architektonicky méně hodnotné. Bývala v něm valeně klenutá zámecká kaple Stigmatizace svatého Františka. V kapli se nacházel pozdně gotický obraz svaté Barbory a svaté Kateřiny z doby okolo roku 1500, který je uložen v Národní galerii v Praze. K památkově chráněnému areálu patří také hospodářské budovy, bývalý pivovar a kovárna (čp. 59) a park s ohradní zdí a bránou.\n"}
{"id": "1478580", "url": "https://cs.wikipedia.org/wiki?curid=1478580", "title": "Národní dům (Bohumín)", "text": "Národní dům (Bohumín)\n\nBohumínský Národní dům je architektonickou památkou v secesním stylu. Byl vystavěn začátkem 20. století původně jako městský hotel .\n\nDům se nachází na dnešním náměstí Svobody ve Starém Bohumíně, v blízkosti řeky Odry a hranic s Polskem.\n\nBudova stojí v místě původního zájezdního hostince ze 17. století. Podle legendy zde strávil noc také polský král Jan III. Sobieski. Do své nynější secesní podoby byl dům přestavěn začátkem 20. století a až do konce 2. světové války války nesl název \"Grüner Baum\" (Zelený strom). Po válce byl přejmenován na Národní dům. Později se zde pořádaly diskotéky.\n\nOd roku 2013 do roku 2015 zde probíhala rozsáhlá rekonstrukce. Do té doby dům chátral. Dnes je zde tříhvězdičkový hotel s restaurací a sálem, ve kterém se pořádají společenské akce (např. svatby, plesy, koncerty). V suterénu jsou pivní a hudební lázně, v přízemí pak informační centrum a muzeum. Budova dostala také nový název \"Dům pod zeleným dubem\".\n"}
{"id": "1478587", "url": "https://cs.wikipedia.org/wiki?curid=1478587", "title": "Strömsborg", "text": "Strömsborg\n\nStrömsborg je malý ostrůvek v historickém centru Stockholmu, který se nachází severně od ostrova Stadsholmen (v jeho těsné blízkosti), jen asi 200 metrů západně od dalšího malého ostrova Helgeandsholmen, mezi mosty Centralbron (most a silnice dálničního typu, procházející centrem Stockholmu) a Vasabron. Strömsborg je součástí Gamla stan (starého města). S okolím je spojen mostem \"Strömsborgsbron\", což je vlastně jen odbočka\nz mostu Vasabron (který vede z ostrova Stadsholmen do čtvrti Norrmalm).\n\nMísto bylo po staletí známo jako několik nevýznamných útesů obklopených řadou zrádných skrytých skal. Na mapě z roku 1733, kterou vytvořil\n\"Petrus Tillæus\", je zakreslen jako neobydlený ostrov, pojmenovaný \"Stenskär\" (kamenný ostrůvek). Toto jméno je považováno za původní název ostrova \"Strömsborg\", ale není zdaleka jisté, zda se tento název všeobecně používal. Je dost pravděpodobné, že útesy neměly žádný oficiální název a určitě se neobjevily v úředních záznamech města. Roku 1647 královna Kristýna I. darovala tyto bezvýznamné útesy svému nevlastnímu bratrovi, což ovšem nebylo míněno jako dar, ale pravděpodobně jako pečlivě připravená urážka. Tyto útesy však zůstávaly neprozkoumané a je pravděpodobné, že sdílely osud mnoha podobných ostrůvků a obecně byly označovány jako „nevhodné pro zobrazení na mapách pro nedostatek informací“. Ze 17. století se dochovalo asi 35 map Stockholmu, ale pouze na jedné najdeme ostrůvek Strömsborg zakreslen, mapa však o něm poskytuje minimum informací.\n\nObchodník \"Berge Olofson Ström\" zakoupil ostrůvek v roce 1740 a podle dochovaného popisu z roku 1896 (\"G. Nordensvan\"), měl v roce 1750 na ostrově k dispozici kamenný dům „dostatečné velikosti“ obklopený lípami. Bez ohledu na to, kdy skutečně získal ostrov současné jméno, je nepochybně odvozeno jak od mořských proudů, které ostrov obtékaly (švédsky \"ström\"), tak od jména obchodníka (\"Ström\") a označení jeho obydlí (\"Ströms-borg\"). G. Nordensvan ve svém popisu z roku 1896 dále uvádí, že na ostrově se nacházelo několik restaurací, kuželkoven a veřejných lázních a „...bylo to malé idylické místo, zvláště v době, kdy na ostrovek nevedl žádný most a bylo nutné na něj cestovat veslicemi, kde u vesel byly pestrobarevně oděné ženy z provincie Dalarna“.\n\n\"Arthur Sjögren\", který je nejvíce známý svými ilustracemi románů spisovatele, umělce a novináře Augusta Strindberga, podrobně prostudoval historii ostrova Strömsborg. Ve své zprávě z roku 1926 uvádí, že současný víceméně kruhový tvar ostrova se zformoval nejpozději na konci 19. století. Dále píše, že předtím byl ostrůvek hustě zalesněný a nepravidelně tvarovaný, se souborem několika různých malých budov. Tento půvabně malebný vzhled vzal za své spolu s demolicí původní hlavní budovy v roce 1895. Tato idylka (popsaná ve zprávách G. Nordensvana a Arthura Sjögrena) zmizela spolu se stavbou současného paláce, postaveného v letech 1895–97, který zabírá skoro celou plochu malého ostrova. Palác navrhl stavitel “Johan Andersson“ a architekt “Claes Grundström“, v letech 1929–30 byl přestavěn podle návrhů architekta Ragnara Östberga, který navrhl mimo jiné také budovu Stockholmské radnice.\n\nIdyla izolovaného ostrova se však začala vytrácet již dříve, během výstavby mostu Vasabron v letech 1872–78. Tento most spojuje ostrov Stadsholmen se čtvrtí Norrmalm a vede jen asi 50 metrů severovýchodně od ostrůvku \"Strömsborg\", navíc z toho mostu odbočuje další menší most “Strömsborgsbron“, který vede přímo na ostrov. Idyla definitivně zmizela spolu s výstavbou mostu Centralbron v letech 1961–67. Tato rušná silnice dálničního typu se ostrova prakticky dotýká.\n\nPalác na ostrůvku po mnoho let sloužil jako sídlo pro ústředí “Švédské sportovní konfederace“ (švédsky “Riksidrottsförbundet“), v přízemí přitom byla restaurace. V roce 1953 byl obnoven taneční sál, zatímco další patra se využívaly jako kanceláře až do roku 1994. Od roku 1996 byla celá budova rekonstruována do vzhledu před rokem 1953, ale od té doby v ní byly již jen kanceláře. V současnosti celou budovu využívá Mezinárodní institut pro demokracii a volební podporu (\"International Institute for Democracy and Electoral Assistance – International IDEA\"), což je mezivládní organizace na podporu demokracie po celém světě, mající statut oficiálního pozorovatele při OSN.\n\n\n\n"}
{"id": "1478589", "url": "https://cs.wikipedia.org/wiki?curid=1478589", "title": "Socha svatého Jana Nepomuckého (Mnichovice)", "text": "Socha svatého Jana Nepomuckého (Mnichovice)\n\nSocha svatého Jana Nepomuckého stojí od roku 1941 na Jánském náměstí v Mnichovicích. Původně stála před domem čp. 126, na nynější stanoviště byla přesunuta při terénních úpravách. \n\nEsovitě prohnutá postava světce v bohatě řaseném rouchu opírá o levé rameno kříž s plastikou Ježíše Krista, který přidržuje oběma rukama, vousatou tvář má přivrácenu k ukřižovanému. Jan Nepomucký je zobrazen jako kněz v rouchu, klerice, rochetě, almuci a s biretem na hlavě. Oproti tradici chybí svatozář, avšak ještě v roce 1988 hlavu obkružovalo pět pozlacených hvězd. \n\nPodstavec je po stranách symetricky rozšířen volutovými opěráky a ukončen členěnou římsou. Na podestě jsou dvě hlavy andělů. Z čelní strany podstavce vystupuje reliéf zobrazující svržení Jana Nepomuckého z mostu do řeky, pod ním je chronostichon:<br>\n\"K VÌetssÌ sLaVÌe<br>a pobozoNostÌ sVatÌ<br>ho Jana tento obraz VÌhoto<br>VÌtÌ DaL MatÌeolän frantissek\"\n\nSocha i podstavec jsou vytesány z červenohnědého nučického pískovce. Dílo je datováno do roku 1634, ačkoli kult Jana Nepomuckého vzniká o několik desetiletí později.\n"}
{"id": "1478592", "url": "https://cs.wikipedia.org/wiki?curid=1478592", "title": "Kostel Českobratrské církve evangelické (Klášter nad Dědinou)", "text": "Kostel Českobratrské církve evangelické (Klášter nad Dědinou)\n\nKostel Českobratrské církve evangelické se hřbitovem se nalézá v polích severně od vesnice Klášter nad Dědinou v okrese Hradec Králové. Náleží Farnímu sboru Českobratrské církve evangelické v Klášteře nad Dědinou.\n\nKostel Českobratrské církve evangelické v Klášteře nad Dědinou byl vybudovaný po vydání Tolerančního patentu v roce 1785. V roce 1855 byla vystavěna hranolová věž a v polovině 80. let 19. století byl kostel novorenesančně přestavěn. Na jaře roku 2009 byla provedena oprava střechy a v září 2012 byla dokončena oprava chrámové lodi.\n\nKostel je jednolodní stavba obdélného půdorysu s půlkruhovým presbytářem. Z východní strany, je přistavěna sakristie. Před hlavním západním průčelím kostela byla v roce 1855 vystavěna hranolová věž se zvonicovým patrem a s předsíní v přízemí. Presbytář je osvětlen vysokými okny s půlkruhovým záklenkem. Vlastní presbytář je zevně od lodi oddělen párem svislých lisenových pásů. \n\nKostelní loď je osvětlena třemi páry vysokých oken s půlkruhovým zaklenutím. Mezi střední a východní okenní osou je v obou stěnách proražen boční pravoúhlý vchod do kostelní lodi. Do prostého kamenného ostění jsou osazena dřevěná dvoukřídlá dveře. Západní nároží lodi jsou polygonálně vykrojena. Kostelní loď je zastřešena sedlovou střechou, krytinou je pálená ražená taška. \n\nPřed hlavní západní průčelí kostela je předsazeno hranolové tělo věže, v jehož přízemí je předsíň. V místech obou koutů vzniklých tímto předsazením věže před průčelí kostela jsou vložena točitá schodiště na hudební kůr a do dalších pater věže. Na ose západní stěny věže je ve vpadlém poli zřízen obdélný segmentem zaklenutý hlavní vchod. Do kamenného portálového ostění s dekorativními motivy jsou osazena dřevěná dvoukřídlá dveře s plným dvoukřídlým světlíkem. Nad vchodem, ve vpadlém poli lunetového tvaru, je prolomen široký lunetový okenní otvor. Nad ním probíhá profilovaná patrová římsa hranolu věže, která pokračuje jako korunní římsa nad lodí a presbytářem. Nároží patra, stejně jako přízemí, je zvýrazněno bosáží. Nad římsou je vyneseno zvonicové patro, v jehož všech čtyřech stěnách je na jejich ose prolomen obdélný, půlkruhem zaklenutý otvor s podokenní římsičkou a klenákem ve vrcholu záklenku. Do rovného ostění jsou osazeny dvoukřídlé dřevěné žaluzie. Jednotlivá nároží zvonicového patra jsou zvýrazněna širokými bosovanými pilastry. Věž ukončuje oplechovaná přílbová střecha zakončená hrotem se schránkou a špicí s hvězdou. \n\n\n"}
{"id": "1478593", "url": "https://cs.wikipedia.org/wiki?curid=1478593", "title": "Menno Huizinga", "text": "Menno Huizinga\n\nMenno Huizinga (28. října 1907 Nes – 14. září 1947 Amsterdam) byl nizozemský fotograf. Ve 30. letech byl jedním ze známých holandských profesionálních fotografů. V průběhu okupace se z firemního fotografa proměnil v nelegálního reportéra, který vždy fotografoval aktuální události. Podílel se na různých druzích fotografie, včetně městských scén, pouliční fotografie, architektury, komerční a reklamní fotografie. Vytvořil sérii snímků Hladové zimy 1944–1945 pro místní Plaatselijk Interkerkelijk Bureau's Gravenhage a Omstreken. Huizinga také fotografoval na mikrofilm pro skupinu odporu, pracoval pro spolek De Ondergedoken Camera (Skrytá kamera, Underground kamera) během druhé světové války. Válečné negativy Huizinga byly během jeho života převedeny do Nizozemského institutu pro válečnou dokumentaci (NIOD) v Amsterdamu. Jeho další práci spravuje Nederlands Fotomuseum. \n\nV roce 1926 pracoval v Amsterdamu, o dva roky později v Haagu a v roce 1929 absolvoval studijní cestu do Spojených států amerických, kde pracoval v malém fotografickém studiu The Hughes Company, navštívil také Baltimore (Maryland) a pracoval tam ve velké společnosti Lucas Kanarian v New Yorku. \n\nHuizinga založil vlastní studio pro korporátní fotografii, ale v roce 1938 toto studio zavřel. Byl firemním fotografem v Provinciale Geldersche Electriciteits-Maatschappij, Philips a Vliegtuigenfabriek Koolhoven. Během bombardování Rotterdamu ztratil téměř veškeré své fotografické vybavení. \n\nV průběhu okupace se z firemního fotografa proměnil v nelegálního reportéra, který vždy fotografoval aktuální události. Huizinga také fotografoval na mikrofilm pro skupinu odporu, pracoval pro spolek De Ondergedoken Camera (Skrytá kamera, Underground kamera) během druhé světové války. Skupina vznikla z iniciativy fotografů Fritze Kahlenberga a Tonnyho van Renterghema a zahrnovala jak profesionální fotografy, tak i amatéry. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí. Museli se vypořádat s velkými logistickými problémy, jako byl nedostatek materiálu a omezená elektrické energie, vyžadující použití karbidových výbojek a centrální temné komory, ale i tak se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv.\n\nHuizing fotografoval od roku 1941 do roku 1943 v Amsterdamu, Rotterdamu, Goudě, Delftu, Haarlemu a Nijmegenu pro Nizozemskou asociaci ochrany ovzduší a v roce 1942 byl filmovým operátorem pro Holandský červený kříž. Natočil záznamy o důsledcích německé okupace v Haagu pro skupinu odporu Packard, město Haag a místní Interchurch Office pro Haagu a okolí. Vytvořil sérii snímků Hladové zimy 1944–1945 pro místní Plaatselijk Interkerkelijk Bureau's Gravenhage a Omstreken. V roce 1945 se přestěhoval do Amsterdamu a vstoupil do Institutu Lichtbeeldeninstituut.\n\nFotografoval každodenní život v Haagu, v roce 1942 fotografoval stavbu Atlantického valu, v roce 1943 zaznamenal kácení lesů Haagse a v zimě roku 1944 fotografoval zoufalé hledání všeho hořlavého. Během špionážního fotografování schoval svůj fotoaparát Leica do krabice od sýru s otvorem vyříznutým pro objektiv a cestoval na svém bicyklu. Nakonec fotografoval osvobození a příchod vojsk a oslavy konce války. Fotografie jsou součástí rozsáhlé sbírky NIOD Instituut voor Oorlogs-, Holocaust- en Genocidestudies (Institut pro studium války, genocidy a holokaustu).\n\nOd roku 1935 je známý fotomontáží pro obal knihy \"De Pantserkrant\", kterou vydal \"Nijgh\" a van Ditmar.\n\nOd roku 1930 byl členem Nederlandsche Fotografen Patroons Vereeniging (NFPV).\n\nÚložiště Wikimedia Commons obsahuje téměř .\n\n\n"}
{"id": "1478594", "url": "https://cs.wikipedia.org/wiki?curid=1478594", "title": "Reboot (rozcestník)", "text": "Reboot (rozcestník)\n\nAnglické slovo reboot může znamenat:\n\n"}
{"id": "1478595", "url": "https://cs.wikipedia.org/wiki?curid=1478595", "title": "Pusté Úľany", "text": "Pusté Úľany\n\nPusté Úľany jsou obec v okrese Galanta na Slovensku. Žije zde  obyvatel.\n\nPrvní písemná zmínka o obci pochází z roku 1221, z listiny krále Ondřeje II. V obci se nachází římskokatolický kostel sv. Ladislava z roku 1714 a evangelický kostel z roku 1630.\n\n"}
{"id": "1478598", "url": "https://cs.wikipedia.org/wiki?curid=1478598", "title": "Zátor (Polsko)", "text": "Zátor (Polsko)\n\nZátor ( , ) je polské téměř čtyřitisícové město v Malopolském vojvodství ležící při ústí řeky Skawy do Visly. Z hlediska kulturně-geografického se řadí k Malopolsku, resp. Západní Haliči.\n\nPrvní písemné zmínky o Zátori (\"Zator\") pocházejí z roku 1240. V té době byl Zátor hradištěm. V době vzniku osady probíhal v Polsku proces feudálního rozdrobení. Pravděpodobně už vrchní polský kníže Kazimír II. Spravedlivý (seniorátní kníže) daroval tuto území svému bratranci a vazalovi Měškovi, knížeti ratibořskému. Feudální rozdrobení Polska nabíralo tempo, takže v roce 1280/1282 došlo k rozpadu opolského knížectví a město Zátor se stalo roku 1290 součástí nově vzniklého Těšínského knížectví. V roce 1292 Těšínský kníže Měšek I. Těšínský nadal Zátor městskými právy.\n\nV roce 1315 došlo k dalšímu dělení a vzniklo Osvětimské knížectví. V roce 1327 se kníže Jan I. stal vazalem českého krále Jana Lucemburského a Osvětimsko ze Zátorem lénem Českého království. Z roku 1400 pocházejí zmínky o \"Newenstat\".\n\nZátorské knížectví vzniklo roku 1445 při dělení Osvětimského knížectví. Nicméně, již roku 1456 piastovský kníže Václav I. Zátorský složil lenní slib polskému králi Kazimírovi IV. a roku 1495 bezdětný kníže Jan V. prodal celé knížectví Polsku, s tím, že doživotně zůstane knížetem. Po jeho smrti roku 1513 se knížectví stalo autonomní součástí Polska a roku 1564 byla autonomie zrušena.\n\nV roce 1772, během 1. dělení Polska, Zátor zabrala Habsburská říše. Po první sv. válce se Zátor stal opět součástí obnoveného Polska. Po německé invazi do Polska v 1939 roce bylo město okupanty připojeno bezprostředně k Říši. Po porážce Německa (Zátor byla osvobozena sovětskými vojsky) se tu obnovila polská správa.\n\n\nK turistickým atrakcím města patří zábavní park \"Energylandia\", lunapark \"Zatorland\", zámek Potockých (původně knížecí hrad) a gotický kostel sv. Vojtěcha a sv. Jiří.\n\n"}
{"id": "1478600", "url": "https://cs.wikipedia.org/wiki?curid=1478600", "title": "Turistická značená trasa 7205", "text": "Turistická značená trasa 7205\n\nTuristická trasa má svůj počátek na rozcestí ve Svatém Petru u hotelu Horal na rozcestí se dvěma trasami přicházejícími ze Špindlerova Mlýna a to výše zmíněnou červeně značenou trasou 0402 k Luční boudě a zeleně značenou trasou 4203 k Richtrovým Boudám. Trasa stoupá lesní tzv. \"Judeichovou cestou\" jižním úbočím Kozích hřbetů k východu, v nadmořské výšce přibližně 1025 metrů jí opouští a přechází na pěšinu. Po ní stále stoupá stejným směrem téměř do výšky 1200 metrů, kde na rozcestí opět s červeně značenou trasou 0402 končí.\n\nTrasa měla dříve své počáteční rozcestí asi o sto metrů západněji.\n"}
{"id": "1478601", "url": "https://cs.wikipedia.org/wiki?curid=1478601", "title": "Pomník Varšavského pokleknutí", "text": "Pomník Varšavského pokleknutí\n\nPomník Varšavského pokleknutí je památník umístěný ve Varšavě, hlavním městě Polska, při křížení ulic „Kamelicka“ a „Józefa Lewartowskiego“. Skulptura upomíná na událost ze 7. prosince 1970, kdy Polsko navštívil tehdejší západoněmecký kancléř Willy Brandt, a během návštěvy zavítal i k Pomníku hrdinů ghetta odkazujícím na povstání ve varšavském ghettu během druhé světové války. Před pomníkem Brandt mlčky poklekl a symbolicky tak uctil památku milionů zavražděných.\n\nPomník Brandtova gesta byl odhalen německým kancléřem Gerhardem Schröderem a polským ministerským předsedou Jerzy Buzkem dne 6. prosince 2000, v předvečer 30. výročí události. Účastníky aktu byli také Günter Grass a Brandtova dcera Brigitte Seebacherová-Brandtová. Vlastní památník vytvořil Piotr Drachal, který na něj umístil bronzovou desku zobrazující klečícího kancléře od Wiktorie Czechowské-Antoniewské.\n"}
{"id": "1478607", "url": "https://cs.wikipedia.org/wiki?curid=1478607", "title": "Aqua (rozcestník)", "text": "Aqua (rozcestník)\n\nAqua je latinské označení pro vodu, případně další tekutiny. Může znamenat:\n\n\n"}
{"id": "1478611", "url": "https://cs.wikipedia.org/wiki?curid=1478611", "title": "Reciproční inhibice", "text": "Reciproční inhibice\n\nReciproční inhibice je termín z kineziologie a svalové soustavy člověka (obratlovců). Jedná se o útlum jednoho svalu (antagonisty) během činnosti svalu druhého (agonisty). V rámci pohybové komplexnosti disponují končetiny různými svaly, které vykonávají pohyby, jež jsou vůči sobě opačné (např. předkročení – zakročení, nádech – výdech). Přesto svaly, které tyto pohyby provádějí, pracují v určité souhře, např. během činnosti dvouhlavého svalu paže (\"m. biceps brachii\") se tlumí jeho antagonista – sval trojhlavý (\"m. triceps brachii\"). Tento proces je neustále vyhodnocován centrální nervovou soustavou, která primárně kontroluje plynulost pohybu, takže i když udává podněty agonistům a antagonistům, tyto svaly působí v podstatě synergicky (tedy spolupracují). Jev lze ilustrovat např. spouštěním nákladu kladkou, kdy při spouštění z vyššího místa je lano vědomě brzděno, aby bylo možné ovlivňovat rychlost nákladu a předejít jeho zničení nekontrolovaným dopadem.\n\nVedle této fyziologické, pozitivní inhibice je možno mluvit i o negativní reciproční dysbalanci, kdy se vzájemně funkčně omezují ochablé svaly fázické proti zkráceným svalům posturálním a nedochází k plnému rozsahu v kloubu končetiny. Jedním z nejčastějších je zkrácení hlubokého ohybače kyčle (\"m. iliopsoas\") vůči ochablým svalům hýžďovým (\"mm. glutei\"), k čemuž vede sedavý životní styl a čímž trpí stereotyp chůze, pohybový aparát (klouby, chrupavky, šlachy) i tělesné funkce (dech, trávení, krevní oběh aj.)\n\nUrčení patologických svalových dysbalancí u člověka náleží kineziologickému vyšetření fyzioterapeuta.\n"}
{"id": "1478612", "url": "https://cs.wikipedia.org/wiki?curid=1478612", "title": "Turistická značená trasa 4203", "text": "Turistická značená trasa 4203\n\nTuristická trasa má svůj počátek na východním okraji zástavby Špindlerova Mlýna na rozcestí se zde výchozí žlutě značenou trasou 7204 na Špindlerovku a červeně značenou trasou 0402 z centra města na Luční boudu. S tou trasa 4203 stoupá v souběhu na okraj osady Svatý Petr, kde končí na rozcestí se žlutě značenou trasou 7205 tvořící trase 0402 alternativní směr v jižním úbočí Kozích hřbetů.\n\nTrasa 4203 klesá po asfaltové komunikaci Svatým Petrem do údolí Svatopetrského potoka a jeho tok sleduje proti proudu až k prameništi. Nejprve opouští zástavbu Svatého Petra a poté pokračuje Dlouhým dolem. Komunikace se postupně mění z asfaltové na zpevněnou lesní cestu a nakonec na kamenitou pěšinu. Ta stoupá kolem Červinkovy mohyly do sedla u Výrovky. Zde se trasa křižuje s červeně značenou trasou 0406 z Luční boudy do Vrchlabí. Trasa 4203 dále klesá východním směrem po asfaltové komunikaci \"Čertovy schody\" k Richtrovým Boudám, kde končí na rozcestí s červeně značeným Okruhem Zeleným a Modrým dolem.\n\nTrasa byla dříve výchozí z centra Špindlerova Mlýna a na současný počátek vedla souběžně s trasou 0402. Z Richtrových bud pokračovala dále po \"Čertových schodech\" až do Pece pod Sněžkou.\n\n"}
{"id": "1478613", "url": "https://cs.wikipedia.org/wiki?curid=1478613", "title": "Microcar M19", "text": "Microcar M19\n\nMicrocar M19 byl malý nákladní automobil vyráběný v Bánovcích nad Bebravou v rámci holdingu Tatra Sipox. Výroba i prodej byly neefektivní a mezi lety 1993 – 1999 bylo smontováno zhruba 600 kusů Microcarů.\n\nKonkurencí byly lehké užitkové vozy Agromotor (Alfine) Magma, Desta Destacar, Multicar, Avia Terrier či STAS Pony.\n\nZdroj:\n\n\n\nMotor je umístěn pod sklopnou trambusovou kabinou. Byly montovány dva typy italských motorů.\n\n\nMicrocar byl prodáván zejména na Slovensku, v České republice a v Německu.\n\nMezi lety 1996 až 1999 bylo podle SAPu smontováno 166 kusů včetně 14 elektromobilů. Statistika z let 1993 až 1996 není dostupná.\n\nMicroeco Již v roce 1993 začal z pověření inženýra Urbana inženýr Ján Krnáč pracovat na elektrické verzi Microcaru. Jak celý projekt dopadl, popsal pan Krnáč ve článku „\"V našom meste vznikl prvý slovenský elektromobil\"\", který vyšel v novinách \"Tajms č. 14,\" 13. 4. 2015 a také na internetových stránkách Elektromobily.sk. \n\nPodle SAPu bylo roku 1997 vyrobeno 7 elektromobilů Microeco, roku 1998 1 kusů a 1999 6 kusů, t. j. celkem 14 kusů, z nichž více než polovina byla určena na export. \n"}
{"id": "1478618", "url": "https://cs.wikipedia.org/wiki?curid=1478618", "title": "Jane Pattersonová", "text": "Jane Pattersonová\n\nJane Pattersonová (* 22. července 1960) je bývalá kanadská zápasnice – judistka.\n\nJe rodačkou z obce Priddis nedaleko Calgary. Připravovala se v Montréalu pod vedením Hiroshi Nakamury. V kanadské ženské reprezentaci se pohybovala od roku 1984 v těžké váze nad 72 kg. V roce 1992 se kvalifikovala na olympijské hry v Barceloně, kde vypadla v úvodním kole s Francouzkou Natalinou Lupinovou. Sportovní kariéru ukončila po vystoupení na domácím mistrovství světa v Hamiltonu v roce 1993.\n\n\n"}
{"id": "1478619", "url": "https://cs.wikipedia.org/wiki?curid=1478619", "title": "Dům čp. 170 (Štramberk)", "text": "Dům čp. 170 (Štramberk)\n\nDům čp. 170 stojí na ulici Zauličí ve Štramberku v okrese Nový Jičín. Částečně zděný a částečně roubený dům byl postaven na konci 18. století. Ministerstvem kultury České republiky byl prohlášen za kulturní památku ČR roce 1995 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 170 byl postaven na konci 18. století. V průběhu let byl několikrát opravován. Objekt je příkladem přestaveb roubených domů předměstské zástavby ve Štramberku.\n\nDům je přízemní částečně roubená stavba obdélníkového půdorysu, částečně podsklepená, orientovaná okapovou stranou k ulici. Byla trojdílné dispozice. Dům je rozdělen na roubenou obytnou část a na ni navazující hospodářskou zděnou a kamennou část. Štítové průčelí roubené části je tříosé s kaslíkovými okny. K průčelí je přistavěna bedněná hospodářská stavba s pultovou střechou. Štít je svisle bedněný s výzorníky a podlomenicí u paty. Zděné štítové průčelí má jedno okno, štít má dvě okna pravoúhlá a nad nimi kulatý otvor. Střecha je sedlová. Síň je plochostropá. Komora (vlevo od kuchyně) má valenou klenbu. K domu z dvorní strany je přistavěna prosklená veranda.\n\nPřed domem se nachází rumpálová studna chráněna bedněným přístřeškem se sedlovou střechou.\n\n\n"}
{"id": "1478621", "url": "https://cs.wikipedia.org/wiki?curid=1478621", "title": "Turistická značená trasa 7204", "text": "Turistická značená trasa 7204\n\nTuristická trasa má svůj počátek na rozcestí na východním okraji zástavby Špindlerova Mlýna na rozcestí s červeně značenou trasou 0402 z centra města na Luční boudu a výchozí zeleně značenou trasou 4203 na Richtrovy Boudy. Trasa obchází nejprve západním a posléze severním úbočím Železný vrch po zpevněné lesní cestě nesoucí název Dřevařská cesta k Boudě u Bílého Labe. Zde jednak překonává stejnojmenný vodní tok a jednak se zde křižuje s modře značenou Weberovu cestu. Trasa 7205 odtud nejprve stoupá po pěšině proti proudu Čertovy strouhy severním a poté západním směrem a přimyká k cestě Hofmanka. Po ní stoupá severozápadním směrem úbočím Malého Šišáku pod Erlebachovy Boudy. Zde opouští Hofmanku a pěšinou stoupá k samotným boudám. Po silnici od nich pokračuje k Lužické boudě, kde vstupuje do souběhu se zeleně značenou trasou 4202 od Dívčích lávek. Společně stoupají loukou ke Špindlerovce, kde končí na rozcestí s červeně značenou Cestou česko-polského přátelství a zde rovněž končící modře značenou trasou 1882 od Medvědí boudy.\n\n"}
{"id": "1478623", "url": "https://cs.wikipedia.org/wiki?curid=1478623", "title": "Microsoft Teams", "text": "Microsoft Teams\n\nMicrosoft Teams je firemní platforma, která umožňuje textovou komunikaci, video hovory, datové úložiště pro ukládání souborů (na těchto souborech lze také spolupracovat) a integraci dalších aplikací do tohoto prostředí.\n\nSlužba je integrována v předplatném Office 365. Platforma také umožňuje integrovat produkty jiných společností. Microsoft Teams je konkurence služeb jako je například Slack. \n\nSpolečnost Microsoft představila Teams na události v New Yorku a spustila službu dne 14. března 2017. \n\nPlatforma Microsoft Teams byla vytvořena a v současné době ji vede Brian MacDonald, který je viceprezidentem společnosti Microsoft. \n\nMicrosoft Teams je nástupcem platformy Skype for Business. \n\nDne 4. března 2016 Microsoft vyvrátil v médiích původní záměr koupit Slack za 8 miliard dolarů, jelikož Bill Gates byl proti této koupi s odůvodněním, že firma by se měla namísto toho zaměřit na zlepšení Skype for Business. Qi Lu, výkonný viceprezident aplikací a služeb, prosazoval nákup Slacku. Po odchodu Qi Lu později tohoto roku Microsoft představil veřejnosti platformu Microsoft Teams jako přímou konkurenci Slacku dne 2. listopadu 2016. \n\nSpolečnost Slack spustila celostránkovou inzerci v \"New York Times\", což potvrdilo jejich obavu z konkurenční služby. Ačkoli Slack používá 28 společností ve Fortune 100, \"The Verge\" napsal, že představitelé společnosti se budou zaobírat platbou za službu Slack, která poskytuje podobné funkce ve stávajícím předplatném služby Office 365 bez dalších nákladů. Společnost ZDNet oznámila, že společnosti si nekonkurují ve stejné oblasti služeb. \n\nDne 3. května 2017 společnost Microsoft oznámila, že nahradí Microsoft Classroom v Office 365 Education. Ode dne 7. září 2017 mohli uživatelé zaznamenat zprávu, která uvádí, že „Skype for Business je nyní Microsoft Team“. To také bylo potvrzeno 25. září 2017 na výroční konferenci společnosti Microsoft. \n\nDne 12. července 2018 společnost Microsoft představila bezplatnou verzi Microsoft Teamu, která nabízí většinu funkcí, ale omezuje počet uživatelů a kapacitu pro ukládání souborů. V lednu 2019 společnost Microsoft vydala aktualizaci zaměřenou na „Firstline Workers“, aby zlepšila interoperabilitu Microsoft Teams mezi různými počítači pro maloobchodní pracovníky. \n\n\nMicrosoft Teams podporují veřejnou telefonní síť (PSTN), která umožňuje uživatelům volat na telefonní čísla skrz tuto platformu. \n\nSchůzky lze naplánovat nebo vytvořit ad-hoc a uživatelé, kteří navštíví kanál, budou moci vidět, že právě probíhá schůzka. Týmy mají také plugin pro aplikaci Microsoft Outlook, aby mohly ostatní pozvat na setkání týmů. \n\nTýmy společnosti Microsoft umožňují učitelům distribuovat, poskytovat zpětné vazby a klasifikovat studentské úkoly, které odešly prostřednictvím týmů, pomocí karty Přiřazení, která je k dispozici účastníkům Office 365 for Education. Kvízy mohou být také přiřazeny studentům prostřednictvím integrace s formuláři Office.\n\n\n\n\n"}
{"id": "1478625", "url": "https://cs.wikipedia.org/wiki?curid=1478625", "title": "Markéta ze Šternberka (rozcestník)", "text": "Markéta ze Šternberka (rozcestník)\n\nMarkéta ze Šternberka může být:\n\n"}
{"id": "1478632", "url": "https://cs.wikipedia.org/wiki?curid=1478632", "title": "Greta Böselová", "text": "Greta Böselová\n\nGreta Böselová také Grete Boeselová (* 9. května 1908 Elberfeld (dnes Wuppertal) - 3. května 1947 Hameln) byla během druhé světové války dozorkyně v německém koncentračním táboře Ravensbrück.\n\nGreta Böselová se narodila v Elberfeldu v Německu, kde se vyučila jako zdravotní sestra. V srpnu 1944 se stala táborovou dozorkyní v Ravensbrücku. V listopadu 1944 měla Böselová patřit mezi zaměstnance, kteří se účastnili selekce vězňů pro plynovou komoru nebo pro převoz do koncentračního tábora Uckermark.\n\nPo pochodu smrti vězňů z Ravensbrücku při blížícím se osvobození sovětských vojsk Rudé armády Böselová utekla z tábora společně s manželem. Později byla zatčena britskými vojsky.\n\nBöselová společně s dalšími ženskými dozorkyněmi včetně Dorothey Binzové byla obviněna v procesu Ravensbrück, který se konal od prosince 1946 do února 1947 v německém Hamburku. Soud zjistil, že se dopustila týrání, vraždy a účasti na selekci vězňů do plynových komor. Byla popravena za své zločiny dne 3. května 1947 v 9:55 ve vězení v Hamelnu.\n"}
{"id": "1478633", "url": "https://cs.wikipedia.org/wiki?curid=1478633", "title": "Zámecký vrch (Těšín)", "text": "Zámecký vrch (Těšín)\n\nZámecký vrch v Těšíně (polsky Góra Zamkowa w Cieszynie) je historicky nejstarší část města Těšín, leží ve výšce 298 m.n.m. Jde o nevelké místo se strmými úbočími do třech stran. Je součásti Slezského podhůří, nachází se blízko centra města Těšín, na soutoku řek od jihu Olše a od severu Bobrůvky (polsky \"Bobrówka\"), u hranice s Českou republikou. Na plošině se nachází několik historických památek: Rotunda sv. Mikuláše a sv. Václava v Těšíně, Piastovská věž, studna, základy staveb a romantický park s mnoha cennými stromy. \n\nVzhledem k poloze, bylo toto místo osídleno již od starověku (asi 5. století př. n l.). Stálé osídlení je doloženo k 10. století, kdy zde bylo založeno nové hradiště kmenem Holasiců, když opouštěli své původní hradiště Starý Těšín. Hradiště na \"Zámeckém vrchu\" sloužilo pravděpodobně jako zázemí (\"zásobovací hradiště\") pro nově stavěná hradiště, ale brzy získalo většího významu. V 10. století se přeměnilo na opevněné hradiště.\n\nV polovině 11. století, nebo kolem roku 1180 zde byl postaven první sakrální objekt a to románská rotunda sv. Mikuláše a sv. Václava. Archeologické nálezy dokazují hypotézu, že se hradiště na \"Zámeckém vrchu\" rychle rozvíjelo a v krátkém čase převzalo funkci, kterou mělo původní hradiště Starý Těšín, který byl opuštěn na přelomu 11. a 12. století. Rozrůstalo se také podhradí, celé území je zmíněno v bule papeže Hadriána IV. z roku 1155, jako \"Tessin\". Historici se tak domnívají, že hradiště na \"Zámeckém vrchu\" bylo prazákladem dnešního města Těšín.\n\nPravděpodobně ještě v první polovině 12. století se Těšín rozvinul do velikosti kastelánie, a sídlo pána byl dřevěný hrad na \"Zámeckém vrchu\". Později přestavěna románská rotunda plnila funkci hradní kaple a od roku 1240 farního kostela. Okolo roku 1290, když vzniklo Těšínské knížectví, se tento hrad stal sídlem knížete. Okolo roku 1374 dal těšínský kníže Přemysl I. Nošák v místě dřevěného hradu postavit hrad nový, zděný. Z tohoto období pochází gotická věž, zvaná jako Piastovská věž. Hrad byl stále rozšiřován a postupně zabral celou plochu vrchu (\"návrší\"). Požár v roce 1484 a Třicetiletá válka, kdy různá vojska přešla několikrát přes Těšínské knížectví, zanechal na hradu svou stopu. Hrad chátral dalších 200 let, ale stále plnil reprezentační funkci a byl sídlem knížectví.\n\nV roce 1839, na doporučení knížete Karel Ludvík Rakousko-Těšínský, byl hrad rozebrán (\"s výjimkou základů, jedné věže, části bašty a románské rotundy, která byla přestavěna\"). Na jeho místě byl postaven klasicistní palác, na vrchu byl pak vytvořen romantický park. Na patě vrchu byl v roce 1846 založen knížecí pivovar a před palácem byla postavena oranžérie. Palác pak sloužil jako sídlo hudební školy. \"Zámecký vrch\" se stal místem intenzivních archeologických výzkumů. Mnoho stromů získalo status památný strom.\n\nNa počátku 21. století došlo k obnově habsburského paláce, byly odkryty základy dávného hradu (\"spolu s věží z 12. století, tzv. Věž poslední obrany\"), a bylo obnoven Lovecký zámeček Habsburků, který byl byl otevřen na počátku roku 2005. \n\nU paty vrchu byl obnoven Pomník slezským legionářům. Původní byl postaven v roce 1934 a byl zničen německými vojsky v roce 1939.\n\n\nDeník.cz: Těšín z Piastovské věže. Místo, kde se psala polská i česká historie\n\nHrady.cz: hrad Těšín\n"}
{"id": "1478643", "url": "https://cs.wikipedia.org/wiki?curid=1478643", "title": "Isabel Latulippeová", "text": "Isabel Latulippeová\n\nIsabel Latulippeová (* 2. července 1983) je bývalá kanadská zápasnice – judistka.\n\nPřipravovala se v Longueuil na předměstí Montréalu. V kanadské ženské reprezentaci se prosazovala od roku 2005 v superlehké váze do 48 kg. V roce 2008 se na olympijské hry v Pekingu nekvalifikovala. Sportovní kariéru ukončila v roce 2012 po nevydaření kvalifikaci na olympijské hry v Londýně.\n\n\n"}
{"id": "1478644", "url": "https://cs.wikipedia.org/wiki?curid=1478644", "title": "Metroidvania", "text": "Metroidvania\n\nMetroidvania je podžánrem akčních dobrodružných videoher. Vznikl složením z názvů herních sérií \"Metroid\" a \"Castlevania\". Hry žánru Metroidvania používají herní design a mechanismy, které jsou podobné hrám z těchto dvou sérií. Pojem je konkrétně odvozen z názvu \"Castlevania,\" titulu \",\" a z mnoha dalších her tohoto stylu, které vznikly po tomto titulu a které obsahují určité aspekty hry, srovnatelné s herní sérií \"Metroid\". Termín jako takový je používán k popsání konceptu herní hratelnosti a koncepce podobných titulům z těchto dvou sérií.\n\nHry typu Metroidvania se vyznačují velkou, propojenou mapou světa, kterou může hráč prozkoumat, ovšem přístup do určitých částí světa je často omezen dveřmi nebo jinými překážkami, které mohou být překonány jen pokud hráč ve hře získal speciální předměty, nástroje, zbraně nebo schopnosti. Získání takových vylepšení může také pomoci hráči porazit složitější nepřátele a lokalizovat zkratky a tajné oblasti, a často zahrnuje vracení se do různých částí mapy. Díky tomu se hry typu Metroidvania zaměřují na integraci příběhu a design různých částí světa, pečlivý design úrovní a ovládání postavy, který má podpořit chuť prozkoumávat a experimentovat, aby si hráč více oblíbil svou herní postavu. Metroidvania hry jsou obvykle sidescrolling plošinovky, ale mohou zahrnovat jiné žánry. Ačkoli se žánr popularizoval během časných dob konzolí, obnoven byl začátkem roku 2000 kvůli množství kriticky vychvalovaných nezávisle vyvinutých her.\n\nAčkoliv \"Metroid\" (1986, Nintendo Entertainment System ) nebyla první hra svého druhu, je obecně považována za nejvlivnější hru v žánru Metroidvania. Cílem společnosti Nintendo bylo vytvořit nelineární dobrodružnou hru, která by se oddělila od ostatních her v té době, která by po hráči vyžadovala vracet se po svých stopách a současně poskytla trvalá vylepšení, na rozdíl od jiných dobrodružných her které nabízely jen dočasná vylepšení. Série byla populární a budoucí tituly vylepšily přístup k průzkumu a zároveň přidávaly více příběhových prvků k titulu jako je \"Super Metroid\" (1994, Super Nintendo Entertainment System ).\n\nMezitím získávala na popularitě gotická hororová série plošinovek \"\"Castlevania\"\". Původní \"Castlevania\" (1986, NES) představovala oddělené úrovně, které hráč postupně procházel. Byla následována hrami \"Vampire Killer\" (1986, MSX ) a \"\" (1987, NES), které experimentovaly s nelineárním dobrodružným stylem hraní, předtím než se série vrátila k více lineárnímu stylu původní hry \"Castlevania\". Vedoucí série Koji Igarashi zjistil, že jak pokračovali v produkci sequelů, zkušení hráči probíhali úrovněmi velmi rychle, zatímco noví hráči zápasili s některými úrovněmi. V pokusu o vytvoření titulu, který by byl více ceněn napříč úrovněmi hry a prodloužil dobu hraní titulu, Igarashi a další v jeho týmu se dívali na myšlenky používané hrou \"The Legend of Zelda\" do vývoje hry \"Castlevania: Symphony of the Night\" (1997, PlayStation); tyto nápady zahrnovaly velký otevřený svět, který je třeba prozkoumat, potřebu získat klíčové věci pro vstup do určitých oblastí a schopnost zlepšit hráčovu postavu, jako bylo zvykem v konzolových RPG hrách. Změna se u hráčů ukázala jako oblíbená a následující hry v sérii následovaly tento vzorec. S vydáním her \"Super Metroid\" a \"Castlevania: Symphony of the Night\" byl představený vzorec který byl základem pro to co se dnes považuje za hry typu Metroidvania. \"Castlevania: Symfony of the Night\" se také stala velkým finančním úspěchem v průběhu času, což potvrdilo zájem hráčů o hry typu Metroidvania.\n\nZatímco obě série nadále vyvíjely tituly v tomto formátu, koncept Metroidvanií začal získávat více trakce když jiné strany začaly vyvíjet hry ve stejném stylu. \"Cave Story\" (2004, Microsoft Windows) byla vyvinula panem Daisuke Amaya jako pocta hře \"Metroid\" a dalším klasickým hrám; byla velmi chválena pro ukázání rozsahu toho, co zvládne udělat jeden člověk, a upozornila na další pokusy o hry typu \"Castlevania\" a \"Metroid\", stejně jako oživení 2D plošinového žánru jako životaschopného INDIE herního formátu. \"Shadow Complex\" (2009, Xbox 360 ) od společnosti Chair Entertainment byl vyvinut na základě předpokladu, že \"Super Metroid\" byl \"vrcholem 2D herního designu\". Hra obdržela vysoce pozitivní recenze a zůstává jedním z nejprodávanějších titulů ke stažení na konzole Xbox 360. Kvůli takovým hrám začal žánr Metroidvania stoupat jak ve vydavatelem řízeném vývoji hry, tak v nezávislých hrách.\n\nZatímco slovo \"Metroidvania\" se v současné době běžně používá k popisu her tohoto žánru nebo her které obsahují prvky tohoto žánru, původ tohoto termínu je nejasný; Igarashi poznamenává, že s touto frází nepřišel, ale je vděčný za její vynalezení. Igarashi poznamenal, že cílem hry \"Symphony of the Night\" bylo přiblížit se ke stylu her série \"The legend of Zelda\", avšak s přívětivou atmosférou side-scrolling hry se přirovnávala více ke hře \"Metroid\" a věří, že díky tomu vznikl tento termín. Podobný termín \"Castleroid\" se také používá pro popis tohoto žánru. Videoherní žurnalista Jeremy Parish, který spravuje web Metroidvania.com která se pokoušela katalogovat všechny známé hry typu Metroidvania uznává, že pomohl zpopularizovat tento termín, ale naučil se ho od svého bývalého spolupracovníka na \"1UP.com\", Scotta Sharkeyho , který používal tento termín k popisu her v seriálu \"Castlevania\" , který přijal některé prvky ze série \"Metroid\".\n\nTermín 'Metroidvania' se nejčastěji používá při odkazování na plošinovou hru, která obsahuje jednu velkou propojenou mapu, obecně s tajnými místnostmi nebo sekcemi. Ne všechny oblasti této mapy jsou na začátku dostupné, často vyžadují, aby hráč získal určitou věc (například zbraň nebo klíč) nebo novou schopnost, aby mohl odstranit překážku, která blokuje cestu dál. Často je tato věc chráněna Bossem. Mapy jsou nelineární a často vyžadují, aby hráč v průběhu hry mapu prošel několikrát. Slabší příšery se nacházejí v místnostech v ostatních částech úrovně, znovu se objevují, když se hráč vrátí do těchto místností, a často mohou být poraženi, aby hráč získal body zdraví, munici nebo zkušenosti.\n\nVětší hry obecně obsahují body pro ukládání, stejně jako schopnost přesunout hráče rychle mezi určitými body na vzdálenějších stranách mapy, čímž se eliminuje zdlouhavé vracení se na tato místa v pozdějších částech hry. Přístup k novým schopnostem také umožňuje otevřít zkratky, které zkracují čas cesty a objevit tajemství, která pomáhají zlepšit schopnosti hráčovy postavy. Například získání přístupu k dvojitému skoku nebo odrážení se od stěn může hráčům poskytnout větší mobilitu, zatímco získání schopnosti přeměnit se na menší objekt může umožnit hráči proklouznout úzkými chodbami. Žánr jako takový se zaměřuje na zkoumání rozsáhlé mapy světa a postupné zlepšování schopností hráče v průběhu času. Metroidvania hry jsou někdy označovány jako \"platformové dobrodružné hry\" právě kvůli tomuto.\n\nMetroidvania je obecně spojována s herními úrovněmi/mapami, které jsou vytvořeny jako dvourozměrné side-scrollery, přičemž postava hráče se může pohybovat vlevo, vpravo, nahoru a dolů. Tyto hry jsou obvykle vykresleny pomocí dvourozměrné grafiky, ale mohou obsahovat hry s 2,5D zobrazením pomocí 3D grafických nástrojů, kdy omezují pohyb hráče na dva rozměry, jako například výše zmíněný titul \"Shadow Complex\". Koncepty průzkumu a vývoje charakteru Metroidvania her mohou být použity v jiných žánrech, i když tyto hry nejsou typicky zařazeny do kategorie Metroidvania. Například trilogie \"Metroid Prime\" je dobrodružná hra z prvního pohledu, které staví na stejném stylu hry jako \"Metroid\". \"Dark Souls\" je akční RPG hra, která se volně zařazuje do žánru Metroidvania s tzv. \"softlocks\" - překážkami ve formě bossů, které je obtížné, ale ne nemožné, porazit, když hráč začíná, a je mnohem jednodušší je porazit se zvýšenými zkušenostmi a schopnostmi. Akční third-person série \"Batman: Arkham\" používá také podobné prvky jako Metroidvania, přičemž Batman shromažďuje nové gadgety pro přístup k novým oblastem. V roce 2017 byla vyvinuta hra \"Prey\" jako simulace z pohledu první osoby, ale kvůli použití designování úrovní ve stylu Metroidvania her vyžaduje, aby hráč několikrát prošel nastavením, aby získal další nástroje a schopnosti.\n\nIgarashi popsal, co považoval za klíčové prvky žánru. Patří mezi ně návrhy na mapy, které povzbuzují průzkum, ale které stále vedou hráče po hlavní cestě skrze hru a poskytují prostředky, aby hráč kdykoli věděl, kde se v herním světě nachází. Toho lze dosáhnout pomocí grafických motivů skrze herní svět, vizuálně unikátních milníků v klíčovém bodě hry, náhledy zobrazujících stav mapy a hráče a způsoby rychlého přesouvání se po mapě. Russ Frushtick z \"Polygonu\" vypozoroval, že mnoho moderních roguelike her nejen sdílí tyto vlastnosti, ale také prostředky k vyprávění prostřednictvím prostředí světa, aniž by se nutně spoléhalo na dodatečné scény nebo dialog.\n\nPopularita žánru Metroidvania je připisována jednoduchosti, s jakou se plošinové hry dají naučit a zvládnout, a zároveň dávají hráčovi postavu, kterou si může v průběhu hry oblíbit. Mnoho vývojářů nezávislých Metroidvania titulů uvedlo průzkum jako hlavní prvek žánru, který přitahuje hráče, pracuje s přirozeným lidským instinktem prozkoumávat, a dává hráčům pocit objevu a sebeovládání během hry. Donald Mustard z Chair Entertainment, tvůrce \"Shadow Complex\", uvedl, že dobrá Metroidvania zvládne dovést hráče k nečekaným zjištěním, které jim umožňují pokračovat ve hře, popisující příklad římsy, která je zpočátku příliš vysoká na to, aby na ni hráč dosáhl, ale jak hráč získá určité schopnost, zjistí, že se může dostat na římsu i bez nich.\n\nPro vývojáře žánr Metroidvania poskytuje mnohé výhody. Podporuje těsné propojení mezi designem úrovní a příběhem hry, což může dát vývojářům příležitost vytvořit pro hráče působivý svět. Design úrovní těchto her může být náročný, aby se vývojář ujistil, že je výzva pro hráče spravedlivá a příjemná a dosažení tohoto cíle lze považovat za znamení úspěchu pro vývojáře. Thomas Mahler z Moon Studios, který vyvinul hru \"Ori and the Blind Forest\", řekl, že je důležité navrhnout soudržný svět s nezapomenutelným uspořádáním pro žánr Metroidvania, protože \"hráči, pamatující si úrovně, jsou součástí základního designu\".\n"}
{"id": "1478647", "url": "https://cs.wikipedia.org/wiki?curid=1478647", "title": "Fritz Kahlenberg", "text": "Fritz Kahlenberg\n\nFritz Dietrich Kahlenberg (Berlín, 12. února 1916 - New York, 15. října 1996) byl holandský fotograf a účastník nizozemského odboje během druhé světové války.\n\nKvůli židovskému původu Kahlenberg uprchl ve třicátých letech z nacistického Německa do Nizozemska a pracoval jako fotograf a filmař. V roce 1944 spolu s Tonny van Renterghem založil odbojovou skupinu De Ondergedoken Camera (Underground kamera nebo Skrytá kamera), která se skládala z profesionálních fotografů, ale i amatérů, kteří nelegálně zachycovali německou okupaci na fotografii. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí. Museli se vypořádat s velkými logistickými problémy, jako byl nedostatek materiálu a omezená elektrické energie, vyžadující použití karbidových výbojek a centrální temné komory, ale i tak se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv.\n\nFritz a jeho manželka Ingeborg Kahlenberg-Wallheimerová (také německá uprchlice a fotografka) se v roce 1946 vzali a do Spojených států emigrovali o několik let později. Zemřeli v New Yorku krátce po sobě v říjnu 1996 ve věku 80 let a 76 let.\n\nJe po něm pojmenována ulice \"Fritz Dietrich Kahlenbergstraat\" v Haveneiland-Oost v Amsterdamu.\n"}
{"id": "1478648", "url": "https://cs.wikipedia.org/wiki?curid=1478648", "title": "Mikromobilita", "text": "Mikromobilita\n\nMikromobilita označuje způsob osobní dopravy ve městech na kratší vzdálenosti. Dopravní prostředky pro mikromobilitu jsou skladnější a bezemisní vozidla např. jízdní kola, koloběžky (včetně elektrických) a malá elektrická vozítka. Mikromobilita si klade za cíl snížit dopravní zátěž či znečištění obcí tím, že se namísto osobních automobilů budou při krátkých lokálních pojížďkách používat dopravní prostředky pro mikromobilitu.\n\nTermín mikromobilita v jeho současném významu začal používat a dále popularizuje analytik Horace Dediu. Ten za základní parametr toho, aby bylo možné vozidlo označit za prostředek mikromobility považuje především hmotnost do 500 kg a elektrický pohon. V tomto smyslu se pak do mikromobility řadí i některá tří či čtyřkolá vozidla vzhledem připomínající automobily. Existují však i jiné způsoby definice prostředků mikromobility.\n\nZnačný problém v mnoha státech představuje způsob klasifikace a regulace jednotlivých dopravních prostředků, kdy není zcela zřejmé, co má v jakém konkrétním případě smysl považovat za jaký typ vozidla s jakými právy, povinnostmi a omezeními pro jeho využití. Další problémy pak vyplývají z ne zcela vyjasněné situace ohledně překladů mezi různými jazyky. Typickým příkladem je například problém nepřesného převodu mezi anglickými slovy kickscooter/scooter a českými termíny koloběžka/skútr.\n\nZásadním předpokladem rychlého rozvoje mikromobility zhruba od roku 2015 především je rozšíření lehkých lithium-iontových akumulátorů. Mezi významné výrobce prostředků mikromobility patří především společnost Ninebot či Xiaomi, nicméně existuje množství různých výrobců zaměřujících se na různé typy vozidel (elektrokola, elektrické mopedy, elektrické motorky, elektrokoloběžky, elektrické skateboardy, užitkové elektrické trojkolky a čtyřkolky, monocykly atp.) a na různé segmenty trhu - od spotřebních koloběžek s trvanlivostí jen několik měsíců při nasazení ve sdíleném systému až po robustní pracovní trojkolky určené například pro záchranáře.\n\n\nVýznamné je také spojení využívání prostředků mikromobility se systémy jejich sdílení, a to především ve větších městech. Tyto systémy se rozvíjejí především díky rozšíření smartphonů s pokrytím GPS a sítí 4G, případně 5G v populaci, které jejich provozování ve stávající podobě umožňují. Globálně známé firmy provozující systémy sdílení prostředků mikromobility jsou Lime, Ofo, Bird, Jump či Mobike. Existují však stovky či tisíce dalších společností.\n\nNěkteré ze systémů pracují pouze s jedním typem dopravního prostředku, v případě jiných jde o kombinaci více druhů prostředků. Příkladem systému s jedním typem vozidla je v Česku systém Freebike společnosti Homeport (elektrokola) či česká odnož firmy Lime (elektrokoloběžky). Ve vlastní aplikaci pak různé prostředky mikromobility kombinuje například český projekt Re.volt (elektrická \"miniautíčka\", elektrické motorky, elektrokoloběžky) i v Česku aktuálně nejrozšířenější Rekola (běžná jízdní kola, elektrokola, koloběžky bez pohonu a občasné kuriozity typu bobů, paddleboardů atp.).\n\nVedle rozdělení do oddělených systémů sdílení je pak trendem integrace do společného rozhraní. V Česku vyvíjí podobný systém například Škoda CityLab v podobě aplikace Citymove, částečně takto funguje i oficiální městský projekt Na kole Prahou. V Berlíně podobně funguje aplikace Jelbi. S podobnými systémy integrace pracují společnosti po celém světě. Snaha o vytvoření univerzálně využitelných rozhraní pro usnadnění této integrace pak dala vzniknout mimo jiné standardu MDS (Mobility Data Standard), který je vyvíjen na základě iniciativy města Los Angeles.\n\n"}
{"id": "1478651", "url": "https://cs.wikipedia.org/wiki?curid=1478651", "title": "Dům čp. 172 (Štramberk)", "text": "Dům čp. 172 (Štramberk)\n\nDům čp. 172 stojí na ulici Nádražní ve Štramberku v okrese Nový Jičín. Roubený dům byl postaven na konci 18. století. Ministerstvem kultury České republiky byl prohlášen za kulturní památku ČR roce 1995 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 172 byl postaven na konci 18. století. V průběhu let byl několikrát opravován. Objekt je příkladem původní předměstské zástavby ve Štramberku.\n\nDům je přízemní částečně roubená stavba obdélníkového půdorysu orientovaná okapovou stranou s pavlačí k ulici. Je dvojdílné dispozice komorovo–chlévního typu s komorou vydělenou z předsíně. Dům je rouben z kuláčů na vysoké kamenné omítané podezdívce, která vyrovnává svahovou nerovnost a má klenuté sklepní prostory s vchody z uliční strany. Původní chlévy byly přeměněny na obchod a sklípek. Štítové průčelí (východní) je dvouosé s kaslíkovými okny ve zdobených bedněných rámech. Štít je svisle bedněný s oknem. Střecha je sedlová, v uliční straně protažena nad pavlač. Uliční průčelí je čtyřosé s kaslíkovými okny v ozdobných bedněných rámech a se vstupem na otevřenou bedněnou pavlač.\n\n\n"}
{"id": "1478652", "url": "https://cs.wikipedia.org/wiki?curid=1478652", "title": "Osamu Dazai", "text": "Osamu Dazai\n\nOsamu Dazai, rodným jménem Šúji Cušima, japonsky 太宰 治 (19. června 1909, Kanagi – 13. června 1948, Tokio) byl japonský spisovatel.\nNarodil se v rodině bohatého statkáře. Studoval francouzskou literaturu na vysoké škole, ale studium nedokončil. Na škole se prvně pokusil, kvůli školním výsledkům, spáchat sebevraždu. O další sebevraždu se pokusil spolu s vdanou milenkou. Poté si vzal gejšu, načež ho rodina vydědila – ovšem také kvůli jeho angažování se v levicových skupinách. Byl v té době rovněž drogově závislý. I s manželkou se pokusil o sebevraždu (společná sebevražda je v japonské kultuře poměrně častý jev). Poté se rozvedli. Následně, v letech 1940-1946, prožil své nejproduktivnější období, kdy vydal řadu knih a dosáhl i jistých úspěchů. Po roce 1946 se však dostal znovu do krize, trpěl alkoholismem i psychickými poruchami. Během této krize napsal jedno ze svých nejúspěšnějších děl, \"Člověk ve stínu\". Poté spáchal sebevraždu, která se mu tentokrát již povedla.\n\nJeho prózy jsou značně autobiografické, až sebestředné, zobrazují ale i sociální konflikty japonské společnosti a bariéry mezi třídami.\n"}
{"id": "1478653", "url": "https://cs.wikipedia.org/wiki?curid=1478653", "title": "Galleonosaurus", "text": "Galleonosaurus\n\nGalleonosaurus (\"galeonový ještěr\", podle tvaru jeho čelistní kosti) byl menší ornitopodní dinosaurus, žijící v období spodní křídy (pozdní barrem, asi před 125 miliony let) na území dnešní jižní Austrálie (stát Victoria, oblast Gippsland). Fosilie byly objeveny v sedimentech souvrství Wonthaggi (geologická formace Strzelecki Group). Ornitopodního dinosaura formálně popsal tým australských paleontologů v březnu roku 2019.\n\n"}
{"id": "1478667", "url": "https://cs.wikipedia.org/wiki?curid=1478667", "title": "Piastovská věž (Těšín)", "text": "Piastovská věž (Těšín)\n\nPiastovská věž v Těšíně je obranná věž, pozůstatek z původního hradu Těšínských Piastovců v Těšíně, na Zámeckém vrchu. Původně zde byly čtyři takovéto věže, dochovala se jediná. Věž je památkově chráněna a je veřejně přístupná. Z ochozu je výhled na Těšín, Český Těšín. Při dobré viditelnosti je pak vidět panorama Beskyd.\nPiastovská věž byla postavena v první polovině 14. století. Tvořila část horního hradu a jako jedna ze čtyřech věží byla opravdovým prvkem obranného systému hradu v době vlády Piastovců. Věž byla nadstavena v druhé polovině 14. století a byla ozdobena nárožními erbovními štíty s vyobrazením Piastovské orlice. Koncem 15. století byla nadstavena o další patro s cimbuřím a obkladem z cihly. V té době byla na věži postavena také střecha (stanového typu).\n\nVěž má téměř 30 metrů a na ochoz vede 120 schodů. Věž je složena ze čtyř základní části:\n\n\nVnitřek věže je prosvětlen pomocí oken různých tvarů a velikostí, zejména s obrannou funkcí. Hrad, stejně jako věž, v minulosti mnohokrát podlehly požárům. Požáry z let 1484, 1520, 1552, 1570 a 1603 měly vliv na stav objektu. Největší škody však způsobila Třicetiletá válka. V roce 1647 rakouské vojska obléhaly piastovský hrad, který byl tou dobou v držení švédské jednotky, která jej obsadila. V důsledku bojů a ostřelování z děl byla poškozena střecha věže, a také nárožní věžičky a velká část horní části. Od té doby hrad pomalu chátral a stával se ruinou. \n\nVěž byla několikrát opravena. Mezi roky 1819 a 1840 byla stanová střecha nahrazena střechou pultovou. Na věž byly umístěny hodiny. V 20. století byla věž restaurována v letech 1976–1989, kdy byla dostavěna vyhlídková terasa na vrcholu věže, bylo obnoveno cihlové obložení a obnoveny erbovní štíty. \n\nPoslední oprava proběhla v roce 2015. V horní části bylo opraveno cimbuří. byly opraveny betonové schody, byly doplněny chybějící stavební prvky, opravena podesta a strop posledního patra. \n\nZ hlediska historie byla tato věž uznána za symbol města Těšín. Jako svědectví její minulosti, spojení s Piastovci a ostrahy hranice nad řekou Olší (polsky \"Olza\"). \n\nPiastovská věž se nachází na vrcholu kopce v jeho severozápadní části. Gotická, zděná z cihly, byla postavená v první polovině 14. století, nároží je ze štípaných kamenných bloků, stejně tak jsou provedena i ostění oken. Horní část je provedena z cihly. Zdění je provedeno tzv. vazbou polsko-gotickou. \n\nVěž je postavena na čtvercovém půdorysu. Suterén s částečnými sklepy je zahlouben. Z této části měla vést podzemní chodba mimo hradní zdi. \n\nVěž je celkem pětipodlažní s výškou 24 m. Stěny v dolních částech mají tloušťku do 2 m, uvnitř se zužují směrem nahoru s úskoky. Obdélníková okna jsou gotická, ukončena půlkruhem, nebo lomením. V horní části byla v 15. století postavená zděná veranda, podepřená kamennými krakorci a se střílnami a cimbuřím. Jak je vidět na rytině z roku 1735, věž byla původně pokryta stanovou střechou se samostatnými věžemi nad rohovými arkýřovými okny. Pod nárožními arkýřovými okny byly čtyři kamenné gotické erbovní štíty z konce 14. století s Piastovskými orlicemi, zdobeny mělkým reliéfem. Zde jde nejspíše o dílo z dílny pražského mistra Petra Parléře.\n\nRotundu je možné navštívit denně, mimo několik vybraných dní (Velikonoce a Vánoce):\n\n\n\n\n\nPiastovská věž: Virtuální prohlídka\n\nCíle a trasy: Piastovská věž\n\nMěsto Český Těšín: Piastovská věž\n"}
{"id": "1478668", "url": "https://cs.wikipedia.org/wiki?curid=1478668", "title": "Italské války", "text": "Italské války\n\nItalské války nebo renesanční války byl sled ozbrojených konfliktů v letech 1494 až 1559 na většině Apeninského poloostrova. Zapojily se do nich skoro všechny italské státy, evropské velmoci a Osmanská říše. Vznikly jako dynastický konflikt o obsazení neapolského trůnu (první italská válka) a přerostly v celoevropský boj mezi dvěma nejmocnějšími dynastiemi Západu, Habsburky a francouzským královským domem Valois. Konflikt skončil mírem z Cateau-Cambrésis ve prospěch habsburského Španělska. \n"}
{"id": "1478674", "url": "https://cs.wikipedia.org/wiki?curid=1478674", "title": "Džuničiró Tanizaki", "text": "Džuničiró Tanizaki\n\nDžuničiró Tanizaki, japonsky 谷崎 潤一郎 (24. července 1886, Nibonbaši – 30. července 1965, Jugawara) byl japonský spisovatel. K jeho velkým tématům patřily sexuální obsese a příval západní kultury do Japonska. Často využíval ironický humor.\n\nStudoval japonskou literaturu na Tokijské císařské univerzitě, ale studia nedokončil. Začal přispívat do literárních časopisů (\"Subaru\", \"Mita bungaku\", \"Čúó kóron\" aj.). Roku 1909 pak vydal povídku \"Šisei\" (\"Tetování\"). Na počátku své tvorby byl ovlivněn evropskou literaturou, zvláště francouzskými dekadenty, ale poté se soustředil na hledání specificky japonské podoby krásy. V roce 1923, po mohutném zemětřesení v Tokiu, se přestěhoval do okolí Kjóta. Vrchol jeho tvorby přišel ve 20. a 30. letech, kdy vydal prózy jako \"Ti, kteří raději kopřivy\" (1928), \"Pokus o životopis Šunkin\" (1933), \"Požaté rákosí\" (1933) atd. Roku 1935 se rozhodl do moderní japonštiny přeložit klasické dílo spisovatelky Murasaki Šikibu \"Příběh prince Gendžiho\", jímž byl fascinován. K překladu se několikrát vrátil a znovu ho přepracovával. V roce 1948 vydal jedno ze svých nejúspěšnějších děl, román \"Sestry Makiokovy\". V pozdních románech \"Klíč\" (1955) a \"Deník šíleného starce\" (1961) řeší téma stáří.\n"}
{"id": "1478690", "url": "https://cs.wikipedia.org/wiki?curid=1478690", "title": "Kostel Navštívení Panny Marie (Svatobořice-Mistřín)", "text": "Kostel Navštívení Panny Marie (Svatobořice-Mistřín)\n\nKostel Navštívení Panny Marie je římskokatolický farní kostel ve Svatobořicích-Mistříně v okrese Hodonín, v kyjovském děkanátu a olomoucké arcidiecézi. Je chráněn jako kulturní památka České republiky.\n\nStará mistřínská obec stávala dříve o něco jižněji než dnes. Byla v majetku cisterciáckého velehradského kláštera. Toto vlastnictví potvrdil král Přemysl Otakar I. ve své listině z 27. listopadu 1228. Zdejší románský kostel patrně ze 13. století byl zasvěcen Nanebevzetí Panny Marie, stejně jako klášterní kostel na Velehradě. Stála u něj i fara, která sloužila také jako farní škola. Poloha obce se průběžně měnila. Ve své historii byla třikrát vypleněna a postavena. Po třicetileté válce byl postaven Nový Mistřín a přifařen do sousedních Milotic. Starý kostel byl 8. července 1626 zrušen a odsvěcen. V roce 1672 se uvádí, že byl bez střechy. V roce 1717 byla podána žádost o zboření kostela a použití stavebního materiálu na nový kostel. Dochovala se pouze křtitelnice vytesaná z jednoho kusu pískovce. K úplnému zboření nakonec došlo v roce 1784 během josefinských reforem a připomíná jej dubový kříž v místech zvaných Kosteliska jižně od obce. Získaný stavební materiál byl použit na vybudování kostnice na nově založeném hřbitově.\n\nNový jednolodní kostel byl postaven na návrší u hranic se Svatobořicemi v roce 1743 na místě starší dřevěné zvonice. Vysvěcen byl 2. července toho roku na svátek Navštívení Panny Marie. Věž se začala stavět v roce 1767 a spolu s nově založeným přilehlým hřbitovem byla vysvěcena 10. srpna 1770. Další přístavba proběhla v letech 1936 a 1937 a 17. listopadu 1940 byl kostel znovu vysvěcen. V roce 1949 byly pořízeny dva nové zvony. Původní varhany od těšínského varhanáře Johanna Haukeho byly v roce 1964 přesunuty do kostela sv. Floriána ve Skoronicích a do zdejšího kostela byly pořízené nové od krnovské firmy Rieger-Kloss za 270 000 korun.\n"}
{"id": "1478692", "url": "https://cs.wikipedia.org/wiki?curid=1478692", "title": "Pravec", "text": "Pravec\n\nPravec () je město ležící ve středním Bulharsku, v kotlině mezi Starou planinou na jihu a Předbalkánem na severu. Je správním střediskem stejnojmenné obštiny a má zhruba 4 tisíce obyvatel.\n\nNejstarší osídlení místa má spojitost s Thráky, kteří na rozvodí řek Iskăr a Mali Iskăr vybudovali několik pevností k ochraně obchodních cest. Pozůstatky po opevnění z oněch dob a také po pozdějších římských stavbách se nalézají v blízkém okolí města. Jeho název se váže se spojením \"prav păt\" () neboli \"správná cesta\". Ochranný význam města přetrvával i ve středověku, protože významné obchodní trasy vedly přes nedaleké průsmyky ve Staré planině. Podle záznamů tudy v roce 1088 táhl byzantský císař Izák II. na své poslední výpravě proti Asenovcům.\n\nPrvní písemná zmínka o sídle samém však pochází a z osmanských dob a je datována rokem 1475, kdy bylo zaznamenáno jako Bravic. Podle starších dokumentů se usuzuje, že existovalo nejméně od roku 1431. V té době se rozkládalo oproti současnosti poněkud severněji, u staré cesty, dnes silnice I-3. Místní obyvatelé měli povinnost cestu udržovat, včetně jejího označení dřevěnými kůly, a zvukem bubnu oznamovat pocestným, že cesta je bezpečná. Současně jim byli povinováni pomáhat na obtížných úsecích cesty vlastním tažným dobytkem. Na oplátku byli osvobozeni od veškerých daní a tyto výhody platily až do poloviny 18. století. Na rozdíl od běžného bulharského obyvatelstva měli statut derbendžijů a mohli nosit zbraně. Sídlo hospodářsky prosperovalo, nicméně bylo pod vlivem blízké Etropole, a turecky bylo nazýváno též Altın Bravça (Zlatý Pravec). V 17. a 18. století postihlo obec několik pohrom: represe jako důsledek druhého trnovského povstání v roce 1686, ochlazení klimatu, série zemětřesení okolo roku 1750, morové epidemie v letech 1749 a 1771, nájezdy zbojníků (1792, 1794) a nakonec vyčerpání rudných dolů v Etropoli. V důsledku toho hledali obyvatelé zdroj obživy v zemědělství a pastevectví a svoje sídlo v ústí průsmyku opustili a přestěhovali se dovnitř kotliny.\n\nZde se obec z přechozích katastrof záhy vzpamatovala. Vlivem bulharského obrození zde byla v roce 1820 založena církevní škola, v roce 1853 postaven nový kostel a v roce 1866 klášter. Pravec se stal významným střediskem bulharských revolucionářů, kteří v zájezdní hospodě na místě staré obce založili tajný spolek a někteří z nichž bojovali v roce 1876 v srbsko-turecké válce. Během rusko-turecké války se sem po pádu Plevna soustředila turecká vojska ve snaze bránit Rusům v překročení Staré planiny. Pravec byl osvobozen 23. listopadu 1877 po dvoudenních bojích a následně se stal součástí Bulharského knížectví. V roce 1881 zde žilo 2 273 obyvatel a jednalo se tak o největší ves v širokém okolí. Došlo k rozvoji zemědělství, především ovocnářství a začalo se s výrobou slivovice a bozy. Nicméně s rozvojem blízké a výhodněji položené Orchanie význam sídla klesal. Část obyvatel se tam odstěhovala, ale také do vzdálenější Sofie a později i do jižní Dobrudži v souvislosti s jejím dosidlováním. V roce 1956 měl Pravec 941 obyvatel. Poté zde byly založeny průmyslové závody, především elektrotechnické, později vyrábějící mikroprocesory pro celé RVHP, což zařídil Todor Živkov, který se zde narodil. Na město byl Pravec povýšen v roce 1981.\n\nVe městě žije 3 523 stálých obyvatel a je zde trvale hlášeno 4 369 obyvatel. Podle sčítání 1. února 2011 bylo národnostní složení následující:\n"}
{"id": "1478695", "url": "https://cs.wikipedia.org/wiki?curid=1478695", "title": "Carel Blazer", "text": "Carel Blazer\n\nCarel Blazer (16. června 1911 Amsterdam - 16. ledna 1980 Nijmegen) byl nizozemský fotograf a člen odboje během druhé světové války. Byl členem spolku De Ondergedoken Camera.\n\nBlazer pracoval a žil v Amsterdamu. Byl sociálně a politicky aktivní a již jako mladý se účastnil iniciativ proti nově vznikajícímu fašismu. Ve třicátých létech odešel do Španělska kde fotografoval během španělské občanské války.\n\nVe válce se připojil k odbojové skupině fotografů De Ondergedoken Camera (Skrytá kamera, Underground kamera) během druhé světové války.. Skupina vznikla z iniciativy fotografů Fritze Kahlenberga a Tonnyho van Renterghema a zahrnovala jak profesionální fotografy, tak i amatéry. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí. Museli se vypořádat s velkými logistickými problémy, jako byl nedostatek materiálu a omezená elektrické energie, vyžadující použití karbidových výbojek a centrální temné komory, ale i tak se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv. S dalšími dvěma přáteli Adem Windigem a Krijnem Taconisem byli v roce 1943 zatčeni, ale všichni tři byli propuštěni.\n\nBlazer pořídil mnoho fotografií bídy v Amsterdamu a zařadil se k trendu sociální fotografie. Natočil dokumentární seriály, které odrážely společensky angažovaný vývoj a zneužívání.\n\nBlazer byl učitelem Ady Windiga, Dolfa Krugera nebo Paula Hufa a spoluzakladatelem asociace fotografů GKf. V padesátých a šedesátých letech se věnoval především reklamě a průmyslové fotografii, ale také cestoval po Holandsku i do zahraničí. Fotografoval lidi během jejich každodenních aktivit. Jeho známá a vyhledávaná kniha nese název \"50 jaar Bruynzeel 1897–1947\". \n\nJeho fotoarchiv spravuje Institut Maria Austria v Amsterdamu.\n\n\n\n"}
{"id": "1478698", "url": "https://cs.wikipedia.org/wiki?curid=1478698", "title": "Pravec (rozcestník)", "text": "Pravec (rozcestník)\n\nPravec může znamenat:\n\n"}
{"id": "1478701", "url": "https://cs.wikipedia.org/wiki?curid=1478701", "title": "Fueled by Ramen", "text": "Fueled by Ramen\n\nFueled by Ramen LLC je americké hudební vydavatelství vlastněné skupinou Warner Music Group a distribuované společností Atlantic Records. Vydavatelství založené v Gainesville na Floridě nyní sídlí v New Yorku. \n\nJohn Janick na střední škole přemýšlel o založení hudebního vydavatelství. Tento sen se mu však splnil až na University of Florida v Gainesville, kde se setkal s bubeníkem a textařem Vinnie Fiorellem. V té době si mohli dovolit pouze levné instatní nudle, protože většinu svých peněz investovali do tvorby nahrávek. Tím vznikl název společnosti Fueled By Ramen. \n\nPrvní velký úspěch přišel v roce 1998 se self-titled EP od Jimmy Eat World, který umožnil společnosti koupit jeho první kancelářské prostory v Tampě. \n\nRamen brzy spolupracoval s nezávislou distribuční odnoží společnosti Warner, ADA ; Warnerův Lyor Cohen uzavřel dohodu s Fueled By Ramen, kterou Jannick okomentoval: „Pracujeme jako indie hudební vydavatelství, které je velmi malé a svěží a dokáže udělat vlastní věci, ale k tomu má zdroje velké společnosti.“ \n\nV roce 2004 představil Pete Wentz ze skupiny Fall Out Boy vydavatelství Fueled By Ramen kolegům z chicagské pop rockové skupiny The Academy Is ..., kteří pod ní v následujícím roce vydali své debutové album \"Almost Here\". Brzy poté Janick spojil síly s Wentzem, aby vytvořili společnost Decaydance Records spadající pod Fueled By Ramen, a vydali sérii alb od alternativního hip hopu Gym Class Heroes k indie-pop kombo The Hush Sound. V září 2005 vydali Decaydance a Fueled by Ramen album \"Fever You Can't Sweat Out\", debutové a k tomu dvojnásobně platinové album skupiny z Las Vegas Panic! na Disco. \n\nV roce 2006, Vinnie Fiorello opustil společnost s odvoláním na neshody \n\n\"\"Vlastně ten důvod, proč jsem založil vydavatelství a nyní z něj odcházím je úplně stejný, a tím je vášeň pro hudbu. Nesouhlasil jsem s podepsáním smlouvy s určitými kapelami, či směrem, kterým se Fueled By Ramen ubírá.\"\" \n\nV roce 2007, společnost otevřela kancelář v centru Manhattanu a téhož roku album skupiny Paramore s názvem \"Riot!\" debutovalo v top 20 amerického \"Billboard\" 200, byl certifikován zlatem a o rok později získal dokonce platinový status. Druhé studiové album Panic! na Disco s názvem Pretty. Odd dosáhl podobného úspěchu, debutoval na druhém místě \"Billboard 200.\" Prodáno bylo v prvním týdnu přes 139 000 kopií, a tím získalo platinový status. V roce 2016, páté studiové album Panic! At The Disco s názvem \"Death of a Bachelor\" debutoval na prvním místě, prodáno v prvním týdnu 196 000 kopií v jeho prvním týdnu, čímž se toto album stalo nejrychleji prodávaným v historii společnosti. \n\nV roce 2012 podepsalo smlouvu s Fueled By Ramen hudební duo Twenty One Pilots . V roce 2013 vydali své první album pod tímto hudebním vydavatelství, \"Vessel,\" které obsahovalo písně \"Ode to Sleep\", \"Holding On to You\", \"House of Gold\" či \"Car Radio\". V roce 2015 vydali své album Blurryface, které obsahovalo singly \"Tear in My Heart\", \"Fairly Local\", \"Stressed Out\", \"Heavydirtysoul\" a \"Ride\". Album se umístilo na prvním místě v žebříčku Billboard 200, a bylo certifikováno trojnásobnou platinou prodejem více než 1,5 milionu kopií ve Spojených státech amerických. \"Stressed Out\" je nejsledovanějším hudebním videem na YouTube kanále společnosti, v současnosti má více než 1 miliardu zhlédnutí. \n\nV červnu 2018 Warner Music Group oznámila, že společnost Fueled by Ramen společně s dalšími společnostmi bude spadat pod novou společnost, Elektra Music Group . Stalo se tak 1. října 2018. \n\nOsm alb vydaných Fueled by Ramen bylo oceněno platinou za milion a více prodaných kopií: \"Some Nights od\" fun., \"Riot!,\" \"Brand New Eyes\" a \"Paramore\" od Paramore, \"A Fever You Can't Sweat Out\" a \"Death of a Bachelor\" od Panic! at the Disco, a \"Vessel\" společně s \"Blurryface\" od Twenty One Pilots.\n\n\"Blurryface\" a \"Some Nights\" byly trojnásobně certifikovány platinou za prodej alespoň třech miliónů kopií, a \"Riot!\", \"A Fever You Can't Sweat Out\" a \"Vessel\" byly za prodej dvou miliónů kopií platinové dvakrát. \n\nTento seznam byl sestaven na základě informací nalezených na webových stránkách Fueled by Ramen a diskografii společnosti. \n\n\n\n\n\n\n"}
{"id": "1478704", "url": "https://cs.wikipedia.org/wiki?curid=1478704", "title": "Meresanch I.", "text": "Meresanch I.\n\nMeresanch I. byla starověká egyptská královna a buď manželka, dcera nebo matka faraona Snofrua, zakladatele 4. dynastie, či manželkou faraona Huneje, posledního krále 3. dynastie. Její jméno se nachází na fragmentu palermské desky.\n"}
{"id": "1478705", "url": "https://cs.wikipedia.org/wiki?curid=1478705", "title": "Csopak", "text": "Csopak\n\nCsopak (vyslovováno [čopak]) je velká vesnice a letovisko v Maďarsku v župě Veszprém, spadající pod okres Balatonfüred. Nachází se u břehu Balatonu, asi 2 km severovýchodně od Balatonfüredu. V roce 2015 zde žilo 1 759 obyvatel, z nichž jsou 88 % Maďaři, 5,1 % Němci a 0,2 % Rumuni.\n\nSousedními vesnicemi jsou Felsőörs, Paloznak a Veszprémfajsz, sousedními městy Balatonfüred a Veszprém.\n"}
{"id": "1478712", "url": "https://cs.wikipedia.org/wiki?curid=1478712", "title": "Balatonföldvár", "text": "Balatonföldvár\n\nBalatonföldvár [balatonfeldvár] ( je město a letovisko v Maďarsku v župě Somogy, spadající pod okres Siófok. Nachází se na jihovýchodním břehu jezera Balaton, asi 59 km severovýchodně od Kaposváru a asi 125 km jihozápadně od Budapešti, s níž je spojeno dálnicí M7. Do roku 2013 byl správním městem okresu Balatonföldvár, ten byl však zrušen a přidělen okresu Siófok. V roce 2015 zde žilo 2 195 obyvatel. Podle statistik z roku 2011 zde byli Maďaři (81,3 %), Němci (4,1 %) a i malé menšiny (vždy po 0,2 % obyvatel města) Romů, Chorvatů a Rumunů. Název znamená \"zemní hrad u Balatonu\".\n\nNejbližšími městy jsou Balatonlelle, Tab a Zamárdi. Blízko jsou též obce Balatonszárszó, Kőröshegy a Szántód.\n"}
{"id": "1478713", "url": "https://cs.wikipedia.org/wiki?curid=1478713", "title": "Rachel Mwanzaová", "text": "Rachel Mwanzaová\n\nRachel Mwanzaová (* 1997 Mbuji-Mayi) je herečka z Demokratické republiky Kongo. \n\nPochází z provincie Kasai, v dětství se s rodinou přestěhovala do Kinshasy. Po rozvodu rodičů a odchodu matky za prací do Angoly zůstala Rachel se sourozenci v péči babičky, pro nedostatek financí nemohla chodit do školy. Po obvinění z čarodějnictví byla vyhnána z domu a žila čtyři roky mezi bezprizornými dětmi zvanými \"chégué\".\n\nJako herečku ji objevil belgický režisér Marc-Henri Wajnberg, který ji obsadil do filmu \"Děti z Kinšasy\". Mezinárodní úspěch jí přinesla hlavní role Komony v kanadském válečném dramatu \"Malá čarodějka\" (\"Rebelle\", 2012), režírovaném Kimem Nguyenem a nominovaném na Oscara za nejlepší cizojazyčný film. Získala Stříbrného medvěda na Berlínském mezinárodním filmovém festivalu, cenu za nejlepší ženský herecký výkon roku obdržela také na Tribeca Film Festivalu, Canadian Screen Awards a Gala Québec Cinéma. V roce 2018 natočila další film \"Troisièmes noces\".\n\nVydala autobiografickou knihu \"Survivre pour voir ce jour\" a přednášela o svých životních osudech na pařížské konferenci TED.\n\n"}
{"id": "1478715", "url": "https://cs.wikipedia.org/wiki?curid=1478715", "title": "Tíha lásky", "text": "Tíha lásky\n\nTíha lásky [v anglickém originále I Want You (She's So Heavy)] je 16. díl 30. řady amerického animovaného seriálu Simpsonovi. Tento díl režíroval Steven Dean Moore, scénář napsal Jeff Westbrook. V USA měl premiéru 10. března 2019 na televizní stanici Fox, v Česku 20. května 2019 na stanici Prima Cool.\n\nHomer s Marge chtějí vyrazit na seminář o alkoholu a drogách a zajistí dětem hlídání Shauny Chalmersové. Ze semináře odejdou na výstavu svatebních potřeb. Na výstavě si vezmou cedulky Dr. Heffernana a paní Heffernanové. Homerovi a Marge se výstava líbí. Mezitím si Shauna s přítelem udělají u Simpsonových mejdan a děti jdou za Nedem Flandersem. Homer se dozvídá, že za dvě minuty má referát (pod falešnou identitou Dr. Heffernana). Po romantickém večeru se Homer pokusí vynést Marge do schodů, ale ze schodů oba spadnou. Doktor Dlaha Marge s Homerem (který dostal kýlu) ošetří a doporučí jim, aby naslouchali svým tělům. Homer dostane prášky, které mají vedlejší účinky (halucinace, podrážděnost a neschopnost se soustředit). Homer dostane halucinace, která se bude tvářit jako jeho kýla a sdělí mu, aby na rehabilitace s Marge nechodil a šetřil se. Na rehabilitaci Marge doporučí, aby zkusila kitesurfing a Marge nabídku přijme. Marge kitesurfuje, mezitím co Homer se doma přejídá (kvůli jeho halucinaci). Marge se Homera snaží přesvědčit, aby šel kitesurfovat také, ale poslechne halucinaci, která mu řekne, ať nechodí. \n\nLíza zajde za Shounou a jejím přítelem, aby jí poradili, jak utužit Margein a Homerův vztah. Poradí ji, aby si našli společné zájmy. Líza fikaně Homera přesvědčí, aby ji odvezl na pláž za Marge, protože potřebuje napsat úkol o želvách. Homer vidí Marge, jak kitesufuje a chce to taky vyzkoušet. I přes snažení halucinace se Homer vydá na moře a zkusí kitesurfovat. \n"}
{"id": "1478716", "url": "https://cs.wikipedia.org/wiki?curid=1478716", "title": "Virtuální vítězství", "text": "Virtuální vítězství\n\nVirtuální vítězství (anglicky E My Sports) je 17. díl 30. řady amerického animovaného seriálu \"Simpsonovi\". Scénář napsal Rob LaZebnik. V USA měl premiéru 17. března 2019 na televizní stanici Fox, v Česku 27. května 2019 na stanici Prima Cool. Na díle animátoři spolupracovali se společností Riot Games a v anglické verzi seriálu nadaboval některou z postav známý americký komentátor \"League of Legends\" David „Phreak“ Turley.\n\nPři návštěvě Patty a Selmy Bouvierových u Simpsonových Líza porazí Homera v několika stolních hrách. Patty a Selma se začnou vyptávat, kde je Bart. Homer Barta uplatil tím, že mu koupil nejmodernější herní počítač. Při vstupu Simpsonových do Bartova pokoje vidí Barta, který se svými přáteli hraje videohru \"Konflikt nepřátel\". Bart hraje videohru i při koupeli ve vaně. Homer se snaží Barta přesvědčit, aby přestal hru hrát, ale Bart mu sdělí, že v turnaji může jeho tým vyhrát tisíc amerických dolarů, a přesvědčí Homera, aby ho nechal trénovat na turnaj. Bart s týmem Evergreen Terrors vyhraje tisíc dolarů. Homer se pokusí Bartův tým přesvědčit, aby s hraním videoher přestali, ale Bart Homera přesvědčí argumentem, že se výhrou kvalifikovali na turnaj, ve kterém mohou vyhrát půl milionu dolarů.\n\nHomer nenápadně sdělí Marge, že bude Barta koučkovat. Sehnal mu mentora jménem Detonátor, který má Bartův tým vyučovat. Po chvíli však Detonátor oznámí, že už je na hraní videoher příliš starý, a Homer je nucen ho ve vyučování nahradit. Marge se svěřuje Homerovi, že se o Barta bojí, ale Homer ji přesvědčí, že se nemusí obávat. Na turnaji hry \"Konflikt nepřátel\" uspějí a dostanou se až na světový šampionát do jihokorejského Soulu. Líza je smutná, že se jí Homer nevěnuje, chce také letět do Soulu, aby tam mohla navštívit chrám Jogyesa. Přesvědčí proto Marge, aby letěly také.\n\nV Soulu rodina navštíví chrám Jogyesa. Udělá si tam mandaly ze soli. Po dlouhé práci Líza ostatním oznámí, že musí své mandaly zničit, aby dokázali, že závislost na pozemských statcích postrádá smysl, a aby dosáhli zenu. Bartův tým se pak účastní světového šampionátu v hraní videoher. Protože si Homer (ne)závislost na pozemských statcích vyložil nesprávně, před vyvrcholením šampionátu vypne elektřinu v aréně.\n\nPři americké premiéře díl sledovalo celkem 2,08 millionu diváků, přičemž mezi dospělými diváky ve věku mezi 18 a 49 lety získal rating 0,8 a share 4.\n"}
{"id": "1478726", "url": "https://cs.wikipedia.org/wiki?curid=1478726", "title": "Marie Rivai", "text": "Marie Rivai\n\nMarie Rivai (1942) je česká spisovatelka a cestovatelka. Po jihovýchodní Asii cestovala několik let a věnovala se zde studiu kultury místních etnických skupin. Marie Rivai žije střídavě v Praze a v Indonésii, je vdaná za muslima z Indonésie a má dvě děti (dceru a syna). Je autorkou knih o jihovýchodní Asii a také knih pro děti a mládež. Ve své básnické tvorbě je Marie Rivai schopna vytvořit poetickou atmosféru nadějí a snů.\n\n\n"}
{"id": "1478727", "url": "https://cs.wikipedia.org/wiki?curid=1478727", "title": "Kompetenzzentrum für das Kassen- und Rechnungswesen des Bundes", "text": "Kompetenzzentrum für das Kassen- und Rechnungswesen des Bundes\n\nKompetenční centrum pro Spolkovou pokladnu a účetnictví (německy \"Kompetenzzentrum für das Kassen- und Rechnungswesen des Bundes\"; KKR) je spolkový úřad v působnosti Spolkového ministerstva financí SRN.\n\nKompetenční centrum bylo založeno 1. ledna 2006 jako nástupce Hlavní spolkové pokladny (Bundeshauptkasse). Je přímo podřízeno prezidentovi Spolkového finančního ředitelství Západ (Bundesfinanzdirektion West).\n\nKompetenční centrum vykonává ústřední pokladní dohled nad oběma spolkovými pokladnami v Trevíru a Halle (Saale). Kromě toho je spolkovým úřadem odpovědným za přípravu rozpočtových a majetkových účtů Spolkového ministerstva financí a za vedení výdajových účtů. Mimo to se podílí také na zpracování platebních transakcí mezi spolkovými pokladnami a bankou Deutsche Bundesbank a Postbank. Dalším je nasazení automatizovaného systému (postupu) pro rozpočet, pokladny a účetnictví, jakož i dílčí postupy pro plánování a kontrolu rozpočtových příjmů.\n"}
{"id": "1478729", "url": "https://cs.wikipedia.org/wiki?curid=1478729", "title": "Mačice (zámek)", "text": "Mačice (zámek)\n\nMačice jsou tvrz přestavěná na zámek ve stejnojmenné vesnici u Soběšic v okrese Klatovy. Tvrz sloužila od poloviny čtrnáctého století jako panské sídlo malého statku. Postupně ji nahradilo pohodlnější renesanční sídlo, které bylo později přestavěno na barokní zámek. Během osmnáctého a devatenáctého století byl zámek upraven na zemědělský velkostatek s reprezentačním panským domem. Celý areál je od roku 1964 chráněn jako kulturní památka.\n\nMačická tvrz byla postavena přibližně v polovině čtrnáctého století, kdy vesnici vlastnil vladyka Dobeš. Dalšími majiteli byli Racek ze Žihobce připomínaný roku 1368, po něm Domek v roce 1414 a Aleš z Mačic (1418). Nejspíše od něj statek koupili bratři Heřman a Vojtěch Horčicové z Prostého, kteří na tvrzi sídlili v roce 1420 a samotný Vojtěch ještě roku 1460. Vojtěchův majetek zdědili synové Dobrohost a Štěpán. Dobrohost brzy zemřel a Štěpán sloužil vimperské větvi Kaplířů ze Sulevic. Štěpánův syn Jan spolu se Zdeňkem Malovcem loupili na cestách a působili značné škody okolním městům. Krajská hotovost v čele s Táborem proto tvrz i s vesnicí dobyla a vypálila. Stalo se to v roce 1520 nebo 1521.\n\nJan tvrz obnovil a žil na ní ještě v roce 1535. S manželkou Kunhutou ze Šertynku měli syny Bedřicha a Vojtěcha, kteří se rozdělili o majetek tak, že Mačice připadly Bedřichovi. Oženil se s Marjánou z Mirovic a v roce 1557 od svého synovce Jana, syna Vojtěchova, koupil vesnici Damětice. Ke statku patřila také ves Bukovník. Před rokem 1581 Mačice získali neznámým způsobem bratři Diviš, Václav, Jindřich a Karel Březští z Ploskovic. Za nich byla v sousedství staré tvrze postavena nová tvrz v renesančním slohu. V Mačicích žil Václav s manželkou Eliškou Mírkovnou ze Solopisk. Přestože měli čtyři syny, Mačice od nich převzal Václavův bratr Diviš, který je spojil s Bílenicemi. Po Divišově smrti Mačice zdědil syn Oldřich. Zúčastnil se stavovského povstání v letech 1618–1620 a před císařským vojskem generála Baltasara Marradase se ukryl v Sušici. Po kapitulaci města byl omilostněn a mohl si ponechat majetek. V Mačicích potom žil ještě v roce 1625. Zemřel před rokem 1630 a správu panství tvořeného Mačicemi a Bukovníkem za nezletilého Jindřicha Jana převzala vdova Eliška z Přestavlk.\n\nRoku 1629 statek koupil Zdeněk Ježovský z Lub na Kalenici. Z několika jeho synů Mačice připadly Adamu Vilémovi Ježovskému. Od roku 1687 statek spravovala Žofie Dorota Ježovská, rozená Boryňová ze Lhoty, jako poručnice nezletilých dětí Adama Viléma Ježovského. V roce 1702 potom vesnici prodala Terezii Marii Malovcové, rozené Ježovské z Lub. Po ní se majitelkou stela Anna Terezie z Unvertu, rozené Malovcová z Malovic, která panství roku 1724 prodala hejtmanovi Pražského hradu Janu Arnoštu Šiškovi z Jamolic († 1793). K mačickému statku tehdy patřily Mačice s tvrzí a novým pivovarem, dva dvory a ves Bukovník. Jan Arnošt nebo jeho syn Arnošt († 1793) přestavěli renesanční tvrz na barokní zámek. První písemná zmínka o něm pochází z roku 1804, kdy od Arnoštovy vdovy Barbory Mačice koupil Jáchym Zádubský ze Šentalu.\n\nPamátkově chráněný areál se skládá ze zámku, bývalého pivovary, sýpky a parku s ohradní zdí a bránou. Zdivo starší renesanční tvrze se dochovalo v budově sýpky s klenutým přízemím. Na fasádě sýpky jsou patrné fragmenty renesančních sgrafit. Budova má tři patra osvětlená ležatými okénky s dřevěným ostěním, která pochází z barokní úpravy na sýpku. Během ní budova získala tmavě červenou fasádu.\n\nV trojkřídlé zámecké budově se dochovaly renesanční, barokní, klasicistní a historizující prvky. Na přelomu osmnáctého a devatenáctého století byla u východního průčelí přistavěna klasicistní terasa a v polovině devatenáctého století proběhla poslední větší úprava. Při ní byla zdvojena okenní křídla, vyměněny dlažby a dveře v interiéru i exteriéru a hlavní vchod získal nové ostění. V severním křídle se dochovaly renesanční omítky, krov je barokní.\n\n"}
{"id": "1478730", "url": "https://cs.wikipedia.org/wiki?curid=1478730", "title": "Seznam největších vodních elektráren", "text": "Seznam největších vodních elektráren\n\nVodní elektrárny představují největší zdroje elektrické energie. Nejvýkonnější jaderná elektrárna, japonská Kašiwaki-Kariwa je v seznamu zdrojů podle výkonu až na 6. místě a její výkon je přibližně třetinový oproti největší vodní elektrárně Tři soutěsky v Číně. V historii výstavby elektráren byly vodní zdroje vždy na prvním místě a patří mezi největší stavby vůbec.\n\nPořadí největších vodních elektráren s instalovaným výkonem přes 3 300 MW k roku 2019 je následující:\n\nPořadí mimo první místo se zřejmě bude rychle měnit a příčky budou obsazovány především elektrárnami z tropických oblastí.\n\nPrvní vodní díla vybudovaná za účelem výroby elektrického proudu lze vyhledávat již na konci 19. století. Jejich budování koresponduje s vývojem vodního stroje v časové ose od Peltonova kola, přes Francisovu turbínu po turbínu Kaplanovu. Prvních výkonů, přesahujících tisíce koňských sil bylo dosaženo na březích Niagáry a od těchto míst se také začala odvíjet síť elektrického vedení na velké vzdálenosti. V období Studené války se soutěž o přední místo stala prestižním sovětsko-americkým soubojem. Od konce 20. století se soupeření odehrává mezi zeměmi tropického pásma.\n\nNásledují tabulka uvádí v přehledu výsledky soupeření od roku 1896:\n\nPodrobnější informace jsou uvedeny v následujícím přehledu:\n\nPotenciál řeky Jang c -tiang i jiných čínských řek bude Čínu udržovat na předních pozicích ještě mnoho let. Nejvážnějším potenciálním konkurentem zůstává druhá nejvodnatější řeka světa Kongo, která na konci svého toku vytváří kaskádu Livingstonových vodopádů a která při průměrném průtoku 40 000 m³/s představuje při reliéfu toku potenciál v řádech mnoha desítek tisíc megawatů.\n\n\n"}
{"id": "1478731", "url": "https://cs.wikipedia.org/wiki?curid=1478731", "title": "Systém Browning – Colt", "text": "Systém Browning – Colt\n\nSystém Browning – Colt pracuje na principu snížení hlavně pomocí jednoho nebo dvou kloubových článků pod hlavní pistole. Po výstřelu dochází ke zpětnému rázu a ke společnému pohybu závěru a hlavně směrem zpět. Po několika milimetrech pohybu dochází ke snížení zadní části hlavně (v případě jednoho článku) nebo celé hlavně (v případě článků dvou), který je čepem spojen s rámem pistole. Tím dochází i k rozpojení uzamykacích výstupů mezi horní částí hlavně a závěru pistole. Závěr se dále pohybuje sám do zadní úvrati. Dochází k výhozu prázdné nábojnice. Při opětovném pohybu do přední úvrati je nabit nový náboj ze zásobníku. Po té je pistole připravena k dalšímu výstřelu.\n"}
{"id": "1478732", "url": "https://cs.wikipedia.org/wiki?curid=1478732", "title": "Kendži Mizoguči", "text": "Kendži Mizoguči\n\nKendži Mizoguči (16. května 1898, Tokio – 24. srpna 1956, Kjóto) byl japonský filmový režisér. \n\nVyrostl ve velké chudobě, jeho rodina dokonce musela jeho sestru nechat adoptovat a později se z ní stala gejša. Otec byl navíc surovec a bil svou ženu. Obojí Kendžiho silně ovlivnilo a téma utlačované ženy patřilo později k jeho ústředním, jeho filmy jsou považovány obvykle za feministické.\n\nStudoval malířství, poté pracoval v reklamě, pak se zkoušel prosadit jako herec. Roku 1923 prvně režíroval. Filmy z toho období se většinou nedochovaly, některé měly i propagandistický charakter ve prospěch komunismu. Sám režisér později tvrdil, že první opravdový film natočil až roku 1936 (\"Sestry z Gionu\"). Za války ovšem silně podporoval vládnoucí autoritářský režim a natočil pro něj znovu řadu propagandistických materiálů - tentokrát nacionalistických. Po válce se naopak obrátil k humanismu. \n\nEvropa ho objevila na začátku 50. let díky časopisu \"Cahiers du cinéma\", který začal jeho filmy propagovat. Průlomovým byl snímek \"Život milostnice Oharu\" z roku 1952, kterým se začala vrcholná fáze jeho tvorby, oceňovaná i na evropských festivalech. Za snímek \"Povídky o bledé luně po dešti\" získal Stříbrného lva za nejlepší režii na festivalu v Benátkách (1953). O rok později získal stejné ocenění za snímek \"Správce Sanšo\". Zvláštní uznání získal v Benátkách roku 1956 za film \"Ulice hanby\". K jeho dalším známým snímkům patří \"Ukřižovaní milenci\" (1954).\n\nProslulými se staly jeho dlouhé záběry bez střihu. Byl též znám jako „postrach herců“, neboť některé záběry nechal opakovat až stokrát. \n\n"}
{"id": "1478733", "url": "https://cs.wikipedia.org/wiki?curid=1478733", "title": "Kurapaty", "text": "Kurapaty\n\nKurapaty nebo Kuropaty ( Курапаты, Куропаты) je lesní komplex o rozloze přes deset hektarů, ležící na severním okraji běloruského hlavního města Minsku. Lokalita je známá jako místo hromadných poprav v období velké čistky. Počet obětí je utajován, zveřejněné odhady se pohybují od třiceti tisíc po čtvrt milionu osob.\n\nV červnu 1988 uveřejnili historikové Zjanon Pazňak a Jauhen Šmyhalev v časopise Літаратура і мастацтва článek „Kurapaty, cesta smrti“, vycházející ze svědectví obyvatel okolních vesnic a z průzkumu odkrytých hromadných hrobů. Vyšlo najevo, že v letech 1937 až 1941 sem každou noc příslušníci NKVD přiváželi nákladními automobily zatčené obyvatele Běloruska, kteří byli postříleni a zahrabáni do písku. Po válce bylo popraviště zalesněno borovicí, vraždy byly utajeny a případné nálezy mrtvých těl byly sovětskými úřady vysvětlovány jako pozůstatky německé okupace. Na základě Pazňakova oznámení zahájila běloruská prokuratura vyšetřování případu. \n\nStoupenci Běloruské lidové fronty místo pietně upravili a bylo zde vztyčeno množství křížů, na svátek dziadů se v lese konají vzpomínková procesí. V roce 1993 byly Kuropaty zapsány na seznam běloruského národního kulturního dědictví, o rok později místo navštívil americký prezident Bill Clinton. V roce 2002 byla přes les postavena část dálničního obchvatu Minsku. Plánuje se také vybudování obchodního a zábavního centra, proti kterému opoziční aktivisté protestují.\n\nOd 4. dubna 2019 začala vláda na osobní příkaz prezidenta Alexandra Lukašenka kříže odstraňovat. Odstranila nejdříve cca 150 vysokých kovových a dřevěných křížů. V Minsku se konala 7. 4. 2019 jedna z několika mší za popravené politické vězně a navrácení křížů. Dne 13. 4. 2019 se na místě všech tří vchodů začala stavět kovová vrata.\n\n"}
{"id": "1478737", "url": "https://cs.wikipedia.org/wiki?curid=1478737", "title": "Systém Browning – FN", "text": "Systém Browning – FN\n\nSystém Browning – FN oproti systému Browning-Colt funguje na principu snížení hlavně pomocí snižovacího háku pod nábojovou komorou. Po několika milimetrech společného pohybu závěru a hlavně dochází ke snížení zadní části hlavně záchytem snižovacího háku o rám pistole. Tím dochází i k rozpojení uzamykacích výstupů mezi horní částí hlavně a závěru pistole. Závěr se dále pohybuje sám do zadní úvrati. Dochází k výhozu prázdné nábojnice. Při opětovném pohybu do přední úvrati je nabit nový náboj ze zásobníku. Po té je pistole připravena k dalšímu výstřelu.\n"}
{"id": "1478744", "url": "https://cs.wikipedia.org/wiki?curid=1478744", "title": "Bundeskasse", "text": "Bundeskasse\n\nSpolková pokladna (německy \"Bundeskasse\") je německý spolkový úřad podřízený Generálnímu ředitelství cel SRN. Odborný dozor vykonává Spolkové ministerstvo financí SRN.\n\nSpolkové pokladny plní úkoly v oblasti plateb a účetnictví podle Spolkového rozpočtového řádu (Bundeshaushaltsordnung; BHO) a vedou spolkové účetnictví. Kromě toho jsou odpovědné za vyúčtování spolkových finančních prostředků s jinými úřady (zemskými finančními úřady u spolkové daně).\n\nOd 1. ledna 2012 existují dvě spolkové pokladny:\n\nDle § 79 odst. 2 Spolkového rozpočtového řádu byla navíc u Kompetenčního centra pro Spolkovou pokladnu a účetnictví (KKR) zřízena Centrální spolková pokladna.\n"}
{"id": "1478747", "url": "https://cs.wikipedia.org/wiki?curid=1478747", "title": "Denisa Spergerová", "text": "Denisa Spergerová\n\nDenisa Spergerová (* 24. června 2000 v Českých Budějovicích) je vítězka soutěže krásy Miss Czech Republic ze 7. února 2019. V roce 2019 bude reprezentovat Českou republiku na Miss World 2019 v Londýně.\n\nK roku 2019 je v maturitním ročníku na Soukromé střední škole jazykové, škola s právem státní jazykové zkoušky České Budějovice (obor ekonomické lyceum). V Praze bydlí v bytě, který vyhrála v Miss Czech Republic v komplexu Luka Living od společnosti Elite Bath.Výhrou v Miss také získala kromě postupu na Miss World a bytu v Luka Living od Elite Bath automobil značky Mercedes-Benz od S&W Automobily a další hmotné ceny.\n\n"}
{"id": "1478748", "url": "https://cs.wikipedia.org/wiki?curid=1478748", "title": "Kadarkút", "text": "Kadarkút\n\nKadarkút () je město v Maďarsku v župě Somogy, spadající pod okres Kaposvár. Nachází se asi 19 km jihozápadně od Kaposváru. Do roku 2013 byl správním městem okresu Kadarkút, ten byl však zrušen a přidělen okresu Kaposvár. V roce 2015 zde žilo 2 435 obyvatel. Podle statistik z roku 2011 zde byli Maďaři (93,3 %), Romové (5,3 %), Němci (0,9 %) a Chorvati (0,2 %).\n\nNejbližšími městy jsou Kaposvár, Nagyatád, Nagybajom a Szigetvár. Blízko jsou též obce Bárdudvarnok, Bőszenfa, Gige, Hencse, Mike, Patca, Rinyakovácsi, Simonfa a Zseckilisfalud.\n\nNachází se zde účelové letiště Kadarkút.\n"}
{"id": "1478749", "url": "https://cs.wikipedia.org/wiki?curid=1478749", "title": "Peter Petro", "text": "Peter Petro\n\nPeter Petro (* 17. srpen 1946, Bratislava) je slovenský hráč na bicí nástroje, skladatel, spisovatel, překladatel a univerzitní profesor. \n\nPeter Petro vystudoval na Filosofické fakultě University Komenského v Bratislavě španělštinu a angličtinu, v Kanadě studoval slavistiku a komparatistiku. Proslavil se jako bubeník slovenské bigbítové skupiny The Beatmen. Ve skupině začal hrát v roce 1964 a podílel se také ve velké míře na skládání skladeb. V roce 1966 spolu se skupinou emigroval do Německa a po návratu působil jistý čas ve skupině Prúdy. V roce 1968 emigroval do Kanady.\n\nV roce 1970 ukončil BA na University of British Columbia v oboru španělština a ruština. V roce 1972 získal MA v oboru ruská literatura. Na University of Alberta získal v roce 1978 Ph.D. z komparativní literatury. \n\nOd roku 1977 vyučuje na Univerzitě Britské Kolumbie slovanskou a komparativní literaturu, je spisovatel a překladatel. V roce 2015 byl Peter Petro profesor slovanské literatury na univerzitě v kanadském Vancouveru. V roce 2017 se stal emeritním profesorem. S manželkou Soňou Bollovou má čtyři děti a dvě vnoučata.\n"}
{"id": "1478750", "url": "https://cs.wikipedia.org/wiki?curid=1478750", "title": "Lenovník novozélandský", "text": "Lenovník novozélandský\n\nLenovník novozélandský (\"Phormium tenax\") je vytrvalá, trsnatá, stálezelená rostlina s listy dlouhými až tři metry. Je jedním ze dvou druhů úzkého rodu lenovník a jeho původním areálem je Nový Zéland a nepříliš vzdálený ostrov Norfolk, součást vnějšího teritoria Austrálie. Odtud byl lidmi rozšířen na pevninskou Austrálie, do Asie, Severní a Jižní Ameriky i na jih Afriky, občas roste i v Evropě. Důvodem k tomuto rozšíření bylo jak jeho využívání pro výrobu pevných textilních vláken, tak i estetická hodnota okrasných rostlin v zahradách.\n\nJe vlhkomilnou bylinou a přirozeně roste okolo řek, vodních nádrží i po okrajích vnitrozemských či pobřežních močálů, kde při vhodných podmínkách vytváří rozsáhlé, jednodruhové, nesnadno průchozí houštiny. Toleruje zasolenou půdu i mořskou expozici a přestože má rad vlhko, nesnese dlouhodobé zaplavení, vyhovují mu periodické záplavy (může být i mořskou vodou) přinášející živiny a likvidující hmyzí škůdce. Nejrychleji roste na stanovišti s plným sluncem, snáší však i polostín.\n\nNejlépe roste v aluviální a rašelinné půdě v oblastech teplého a vlhkého mírného podnebného pásma, kde bývá průměrná roční teplota v rozsahu 8 až 19 °C, průměrná teplota nejteplejšího měsíce nepřesahuje 22 °C a v nejchladnějším měsíci neklesá pod +3 °C, roční dešťové srážky se pohybují v rozmezí 500 až 4300 mm. Odolává i krátkodobému mrazu do -10 °C, větší a dlouhodobý chlad jej však zničí. Rostliny obvykle kvetou ve své domovině na jižní polokouli od konce října do února. Ploidie lenovníku novozélandského je 2n = 32.\n\nTento druh se často kříží s dalším druhem rodu, s lenovníkem aucklandským (\"Phormium colensoi\"), který se odlišuje žlutými květy, dolu svěšenými plody a celkově menší výškou. Pěstování i jejich využití je u obou totožné. Rostliny pěstované jako okrasné v zahradách bývají většinou jejich hybridy.\n\nMladá rostlina, např. semenáč, má v prvých dvou létech pomalý viditelný růst, který se ale třetího roku radikálně zrychluje, na jeho konci je původní rostlina rozrostlá a kořeny spojená průměrně s 15 novými jedinci a z nich má každý okolo 10 listů. Asi v pátém roce pozorovaná bylina vykvete a po odkvětu a zaschnutí stonku s plodenstvím uschne i rostlina se všemi listy. V následujících létech vyrostou na uvolněném místě nejméně tři mladé rostliny. Celé stanoviště brzy začne získávat prstencovou formu, kdy mladé rostliny obklopují prázdnou oblast v centru po uschlých starších rostlinách s vyčerpanou půdou, pokud záplavy se nepostarají o přísun živin, humusu a minerálů. Růst je výrazně pomalejší v chladných nebo suchých lokalitách, při malé úrodnosti půdy, stejně jako v dosahu zastíňujících stromů. Rostlina do svých kořenů i listů akumuluje významné množství draslíku.\n\nMnoholetá, hustě trsnatá bylina s kožovitými, víceméně vzpřímenými či mírně obloukovitě ohnutými listy 1 až 3 m dlouhými a širokými 5 až 12 cm, které vyrůstají z hlízovitě zduřelého oddenku. Kořenový systém je hluboký a široký, za příhodných podmínek sahá tak hluboko, jak je rostlina vysoká. Většina hrubších, oranžově zbarvených kořenů je vodorovně rozprostřená v hloubce do 50 cm, v poloměru 1,5 m kolem středu rostliny, a od nich k povrchu sahá hustá síť jemných bílých kořínků. Tuhé listy mají mečovitý tvar, na vrcholu jsou zašpičatělé, na líci ploché a na rubu kýlnaté. Svrchu jsou zbarveny žlutavě zeleně až tmavě zeleně, naspodu jsou modravé a střední žebro a okraj bývá červenavě nebo oranžově naběhlý.\n\nNa stonku až 5 m vysokém vyrůstá latovité květenství složeno z červených, 2 až 3 cm tlustých, trubkovitých a často zakřivených květů. Oboupohlavný, vzpřímený, 2,5 až 5 cm dlouhý květ má šest červených až červenohnědých, voskovitých, okvětních lístků u báze srostlých a šest tyčinek s prašníky, které jsou společně s čnělkou a bliznou delší než okvětí a z květu vystupují. Květ je protandrický, nejprve v něm uzraje oranžový pyl a teprve později vajíčka v pestíku. Krátce stopkatý květ produkuje velké množství pylu i nektaru lákající opylující hmyz a na Nové Zélandu i ptáky, např. tui zpěvného a medosavku novozélandskou. Protože pyl je velmi lehký a snadno se vzduchem přenáší, mívá na opylení zásluhu i vítr.\n\nZ opylených květů se vyvinou vzpřímené nebo odkloněné, trojúhlé, špičaté, tmavě zbarvené tobolky 5 až 10 cm dlouhé. Tobolky ve zralostí samy pukají a obsahují množství eliptických, plochých, mírně zkroucených semen dlouhých 10 mm a 5 mm širokých. Semena nejčastěji dozrávají v březnu a uvolňují se výbušným prasknutím tobolky, dále jsou rozptylována větrem a vodou. Starší rostliny produkují z oddenků mnoho podzemních postranních odnoží, které rychle zahušťují okolí. Tím se stává životnost rostliny téměř neomezená a vůbec nevadí, že okolní listy kolem odkvetlého stvolu uschnou.\n\nKromě rozmnožování prostým rozrůstáním kolonie rostlin nebo oddělenými kousky oddenků, např. velkou vodou, se lenovník množí i semeny. Semena zůstávají životaschopná asi jeden rok, klíčí velmi pomalu, při teplotě 15 °C až šest měsíců, mají dlouhou dormanci kterou lze zkrátit stratifikací.\n\nHlavní význam lenovníku novozélandského spočívá v produkci vláken, která jsou dvakrát tak pevná jako vlákna lnu. Získávají se z listů, které jsou těmiti vlákny prostoupené. Listy se na podzim u země seřežou, několik dnů močí ve vodě a následně ve strojích třou a vochlují, až se získají hedvábně lesklá vlákna. Ta jsou nejen pevná, ale i silně vodě odolná a výborně se hodí na provazy, lodní lana, rybářské sítě i pevné oděvy. Dále se z nich zhotovují různé tkaniny, rohože, koše, prodyšné kontejnery apod. U rostlin pěstovaných na plantážích je z jednom hektaru výtěžek 75 až 100 tun listů.\n\nPůvodní obyvatelé Nového Zélandu Maorové používali listů pro pokrytí střech obytných chýší, šťávu z listů aplikovali na rány, popáleniny a nemoci kůže, proti úplavici, žaludečním vředům i zácpě, míza z kořenů sloužila k léčbě střevních potíží, nektar z květů byl sbírán jako sladidlo. Rostliny přirozeně poskytují úkryt pro ptáky, plazy i drobné obratlovce. Při kvetení nektar živí ptáky, netopýry i gekony, semena spadlá na vodní hladinu zase žerou kachny.\n\nV Evropě a Severní Americe se někdy pěstuji v zahradách jako okrasné rostliny. Byly vyšlechtěny kultivary s pestrými listy zbarvenými do bronzova či fialova, nebo mají podélné pruhy barvy růžové, červé, oranžové či fialové. Exempláře rostoucí v kontejnerech (ochrana před mrazem) bývají mnohem menší a téměř nikdy nekvetou.\n\nPoužívání vláken z rostlin znali již Maorové a s osídlením Nového Zélandu Evropany nastal od 60. let 19. století (po vynálezu strojního zpracovávání listů) boom ve vyžívání lenovníku a tudíž se i rychle rozšiřovalo jeho pěstování. Tehdy byla rostlina exportována na další kontinenty, kde byla vysazován na plantážích a její pěstování a zpracování dávalo obživu stovkám lidí. Největší poptávka byla v průběhu první světové války (1914 - 1918), kdy byly jiné zdroje vláken rovnocenné kvality velmi vzácné. V následujících 30. a 40. létech 20. století však bylo využívání lenovníkových vláken umrtveno, byla nahrazována umělými vlákny získanými z ropy a jejich derivátů. Původně průmyslová, hojně využívaná rostlina se následně stala na mnoha místech nežádoucí a invazní, začala se nekontrolovaně šířit a ohrožovat domácí přírodu.\n\nS koncem 2. tisíciletí se opět mírně rozmohlo používání přírodních vláken získávaných z listů lenovníků, jejích vlastností se využívá v biokompozičních tkaninách společně se syntetickými vlákny k výrobě kvalitních odolných oděvů, koberců a rohoží. Lenovníky složí i jako zdroj jedlého rostlinného oleje s vysokým obsahem omega-3 mastných kyselin, který je téměř na úrovni rybího tuku.\n\n"}
{"id": "1478753", "url": "https://cs.wikipedia.org/wiki?curid=1478753", "title": "Camilla Martelli", "text": "Camilla Martelli\n\nCamilla Martelli (1545, Florencie – 30. května 1590, Florencie) byla nejdříve milenkou a pak druhou manželkou toskánského velkovévody Cosima I. Medicejského, a matkou Virginie Medicejské, budoucí vévodkyně z Modeny.\n\nCamilla se narodila do jedné z nejvýznamnějších florentských patricijských rodin jako dcera Antonia Martelliho a Fiammetty Soderini. Po smrti Cosimovi manželky Eleonory z Toleda a na konci jeho vztahu s Eleonorou degli Albizzi, se Camilla stala Cosimovou milenkou, přestože byla o 26 let mladší, než on. Camilla při něm stála v jeho stáří, když kvůli svému špatného zdraví odešel z veřejného života a vzal se vlády ve prospěch syna Františka.\n\nCamilla v roce 1568 porodila Cosimovi dceru Virginii, tu však Cosimovo děti z prvního manželství vždy nenáviděly. Navzdory jejich odporu se Cosimo v roce 1570 s Camillou oženil. Manželství však bylo morganatické a Camille nebyl přiznán titul \"velkovévodkyně\". Jako odezvu na Františkovy stížnosti mu Cosimo napsalː \"Já jsem soukromá osoba a mohu si vzít za manželku ušlechtilou Florenťanku z dobré rodiny\". Jejich dcera Virginie byla legitimizována a zařazena do následnické toskánské linie.\n\nCamilla byla ohniskem trpkých hádek mezi starým Cosimem a jeho dětmi. Nesouhlasily s její touhou po okázalém luxusu, který se ve srovnání s vkusnou elegancí Eleonory Toledské jevil jako vulgární. Velkovévoda, aby nevznikl skandál, se odebral do ústraní a zakázal večírky a oficiální oslavy.\n\nCosimo I., kterého minimálně jednou postihla mrtvice, měl omezenou pohyblivost a nebyl schopen mluvit, 30. dubna 1574 zemřel. Po jeho smrti byla Camilla nucena vstoupit do florentského kláštera Murate. Později přešla do kláštera Svaté Moniky. Klášter ji bylo dovoleno opustit jen na svatbu dcery Virginie s Cesarem d'Este 6. února 1586. Camilla toužila po svobodě a po Františkově smrti požádala nového velkovévodu Ferdinanda, zda může odejít z kláštera. Ferdinand jejímu přání vyhověl, ale po sérii politických krizí ji donutil vrátit se do Svaté Moniky, kde v roce 1590 zemřela.\n\nCamilla měla s Cosimem jedinou dceruː\n\n"}
{"id": "1478754", "url": "https://cs.wikipedia.org/wiki?curid=1478754", "title": "Evansville (Indiana)", "text": "Evansville (Indiana)\n\nEvansville je město ležící v okrese Vanderburgh v Indianě a ve Spojených státech amerických. Podle sčítání lidu v roce 2010 mělo město 117429 obyvatel. Bylo tak třetím nejlidnatějším městem v Indianě, hned po Indianapolis a Fort Wayne, a zároveň 232. nejlidnatější v celých Spojených státech. Město je obchodním, lékařským a kulturním centrem jihozápadní Indiany a celé oblasti „tří států“ Illinois–Indiana–Kentucky, ve které žije 911000 lidí.\n\nMěsto leží v zákrutu řeky Ohio a je o něm často mluveno jako o „říčním městě“ nebo „údolí půlměsíce“. Původní francouzští výzkumníci na počest řeky Ohio město pojmenovali \"La Belle Rivière („Krásná řeka“)\". Již před příchodem Evropanů však byla tato oblast po tisíce let osídlena domorodými kulturami, jejichž historie se datuje do doby před 10000 lety. Angel Mounds bylo od roku 1000 do roku 1400 trvalým sídlištěm mississippské kultury. Evropané zde své město založili až v roce 1812.\n\nČtyři společnosti z uskupení NYSE (New York Stock Exchange), jmenovitě Accuride, Berry Global, OneMain Financial a Vectren) zde mají svá ústředí spolu s globálním operačním centrem společnosti NYSE Mead Johnson. I další významné společnosti mají svá sídla v tomto městě, například jimi jsou Escalade, Old National Bank či Shoe Carnival. Navíc je město domovem řady dalších podniků z různých oblastí a slouží tak jako oblastí ekonomické centrum.\n\nNachází se zde i turisticky zajímavá místa, například Tropicana Evansville, známé lodní kasino, které bylo první svého druhu v celé Indianě. Dále se zde nachází Zoologická a botanická zahrada Mesker (: \"Mesker Park Zoo and Botanic Garden\"), jedna z největších a nejstarších zoologických zahrad v Indianě. Mimo to je město také důležitým vzdělávacím centrem. Nachází se zde malá soukromá škola University of Evansville a také veřejná škola University of Southern Indiana. V roce 2008 čtenáři \"Kiplingeru\" Evansville zvolili jako nejlepší místo v zemi k „žití, práci a zábavě“ a v roce 2009 se pak umístilo na 11. místě.\n\nLidé v oblasti kde leží město Evansville žijí nepřetržitě již od doby 8000 př. n. l. V té době zde sídlili paleoindiáni. Archeologové objevili několik pravěkých a starověkých lokalit v Evansville a jeho okolí, s největším komplexem na Angel Mounds. Toto místo bylo osídleno někdy okolo roku 900 a přetrvalo přibližně až do roku 1600.\n\nExistují doklady o přítomnosti kmenů Miami, Šavanů, Piankeshaw, Huronů, Delavarů a dalších původních obyvatel z doby po opuštění Angel Mounds. Prvními Evropany, kteří sem dorazili, byli francouzští lovci kožešin. Ti jako základnu pro svůj obchod s kožešinami využívali Vincennes. V roce 1805 pak Delavarové oficiálně území přepustili generálu Williamu Henrymu Harrisonovi, který se později stal guvernérem Teritoria Indiana.\n\nHugh McGary Jr. zakoupil dne 27. března 1812 okolo 441 akrů půdy a místo pojmenoval jako „McGaryho Země (: \"McGary's Landing)\"“. Aby přilákal více lidí, přejmenoval místo v roce 1814 na Evansville, na počest plukovníka Roberta Morgana Evanse. Město bylo ustanoveno v roce 1817 a 7. ledna 1818 se stalo okresním sídlem. Okres byl pojmenován po Henrym Vanderburghovi, zemřelém soudci Vrchního soudu Teritoria Indiana (: Indiana Territorial Supreme Court).\n\nEvansville se stalo prosperujícím obchodním městem díky říčnímu obchodu. Začalo se také rozrůstat i mimo původní městské plány. Západní část města byla po mnoho let od hlavní části města odříznuta říčkou \"Pigeon Creek\". Továrny postavené na jejích březích si z říčky udělaly dopravní koridor. Území bývalého města Lamasco pak bylo v roce 1870 připojeno k městu Evansville.\n\nNa počátku 30. let 19. století ekonomika města ještě více posílila poté, co stát Indiana přišel s plánem vybudovat nejdelší umělý kanál na světě. Mělo se jedna o téměř 650 km dlouhý příkop spojující Velká jezera v Toledu s vnitrozemskými řekami v Evansvillu. Cílem projektu bylo zlepšit dopravu z New Orleansu do New Yorku. Finanční náročnost projektu však vedla ke státnímu bankrotu. Navíc byl kanál i špatně navržen, takže nedokázal udržet vodu. Mezitím také došlo v roce 1853 k dokončení Wabashsko-Erijského kanálu. Ve stejném období byla také dokončena první železnice vedoucí do Evansvillu. Ta ho spojovala s městem Terre Haute. Plánovaný kanál tak zastaral ještě dříve, než byl postaven.\n\nPo skončení občanské války následovalo v 2. polovina 19. století období největšího růstu města. V té době sloužilo jako hlavní zastávka pro parníky, které se plavily po řece Ohio a bylo také domovským přístavem mnoha společností, které se zabývaly říčním obchodem. Těžba uhlí, manufaktury a těžba tvrdého dřeva byly hlavními průmyslovými odvětvími. Kolem roku 1900 bylo město Evansville jedním z největších výrobců nábytku z tvrdého dřeva. Ve městě se touto činností zabývalo 41 továren, které zaměstnávaly okolo 2000 dělníků. I nadále získávala železnice na důležitosti a v roce 1887 postavila společnost L&N Railroad most přes řeku Ohio.\n\nPodle sčítání lidu z roku 1900 se město umístilo na 56. místě dle rozlohy městské oblasti, ale v počtu obyvatel bylo na počátku 20. století překonáno několika dalšími městy. Se začátkem nového století město i nadále pokračovalo ve svém rozvoji. Ve městě vznikaly nová průmyslová odvětví, zejména automobilový a chladírenský průmysl.\n\nBratři Ray, Robert a Joseph Grahamovi založili ve městě úspěšnou sklárnu. V roce 1907 ji však prodali a v roce 1916 vstoupili do automobilového průmyslu, kdy začali vyrábět podvozky nákladních automobilů. Tato továrna ve městě fungovala až do roku 1929. V roce 1925 však koupila firma Dodge Brothers ve firmě natolik velký podíl, že jim umožňoval její kontrolu. O rok později pak odkoupili i zbytek podílu.Město dál rostlo a na počátku roku 1920 zde fungovaly více jak dva tucty nábytkářských společností. Mezi lety 1920 až 1930 se představitelé města pokusili zlepšit dopravní dostupnost a úspěšně lobovali za vznik dálnice spojující Chicago s Miami, tzv. „Dixie Bee Highway“ (nyní U.S. Highway 41). V roce 1932 byl také postaven most přes řeku Ohio a podniknuty první kroky k výstavbě místního letiště.\nOvšem povodně na řece Ohio, které v roce 1937 zaplavily okolo 500 městských bloků, vyústily ve velkou krizi. Jelikož v té době již upadal význam parníků pro ekonomiku města, městští a federální úředníci rozhodli o vybudování vyšších hrází, které napříště měly město před povodněmi chránit. Tato konstrukce pak ukryla tok řeky za bariérou hliněných náspů a betonových zdí.\n\nZa druhé světové války se město stalo jedním z hlavním průmyslových producentů. Tato produkce oživila místní ekonomiku, která trpěla následky velké hospodářské krize. Na říčním břehu byl vybudován rozsáhlý komplex loděnice, který se rozkládal na 45 akrech půdy. V tomto komplexu byly vyráběny tankové výsadkové lodi (: \"Landing Ship-Tanks (LTS)\"). Tato loděnice byla největším vnitrozemským národním producentem těchto plavidel. I další továrny ve městě změnily svou výrobu a začaly vyrábět válečný materiál. Poté co město v roce 1942 zabralo továrnu ležící u místního letiště, započala zde výroba stíhacích letounů P-47 Thunderbolt, známé pod označením P47-D. Celkově se jich zde vyrobilo 6242, což byla téměř polovina letadel tohoto typu vyrobená během války v celých Spojených státech.\n\nPo válce se výroba zaměřila především na automobily, domácí spotřebiče a zemědělské vybavení a těžila tak z rostoucí poválečné poptávky. Rostla také poptávka po nemovitostech, která vedla k výstavbě především na východě a na severu města. Ovšem v letech 1955 až 1963 celonárodní recese zasáhla i Evansville. Mimo jiné zde byla uzavřena továrna Servel, která vyráběla ledničky a Chrysler ukončil místní výrobu. Před totálním kolapsem ekonomiky oblast zachránil příchod 28 firem, včetně Whirpool, Alcoa a General Electric.\n\nBěhem poslední třetiny 20. století se město stalo centrem oblasti ležící na hranici tří států. Ekonomický spurt v 90. letech 20. století byl poháněn růstem University of Southern Indiana. Do oblasti také přišly dvě velké firmy, Toyota a AK Steel. Ve městě bylo také otevřeno lodní kasino Tropicana Evansville, které bylo první svého druhu v Indianě.\n\nMetropolitní oblast Evansville je 142. největší v celých Spojených státech amerických a zasahuje do čtyř okresů Indiany (Gibson County, Posey County, Vanderburgh County a Warrick County) a dvou krajů Kentucky (Henderson County a Webster County). Nepatří do ní ale Owensboro v Kentucky, které je přilehlou metropolitní oblastí nacházející se asi 48 km jihovýchodně od Evansvillu. Oblast je někdy nazývána jako „Kentuckiana“, ačkoliv většina místních médií o oblasti mluví jako „Třístátí“ (: \"„Tri-State“\"). Podle sčítání lidu z roku 2010 mělo město rozlohu 115,57 km a z 98,94% ho tvořila souš.\n\nJižní hranice města leží v zákrutu řeky Ohio. Většina území města se rozkládá v mělkém údolí obklopeném nízkou kopcovitou krajinou. Západní část pak leží na těchto kopcích. Východní část byla vybudována v údolí a je chráněna sérií hrází, které leží v blízkosti silnice I164-69. Významnou krajinnou památkou je na východní straně Wesselmanova lesní rezervace (: \"Wesselman Woods Nature Preserve\") rozkládající se na 240 akrech půdy. Dalším významným místem je Státní historická památka Angel Mounds (: \"Angel Mounds State Historic Site\"), ležící nedaleko jihovýchodního okraje města, mezi Evansvillem a Newburghem.\nEvansville má 13 historických čtvrtí, která jsou zapsána v Národním registru historických památek (: \"National Register of Historic Places)\". Jsou mezi nimi čtvrti Bayard Park, Culver, Downton, Haynie's Corner, Jacobsville, Lamasco, Lincolnshire, Riverside, Washington Avenue a West Franklin Street.\n\nPodnebí v Evansville je vlhké a subtropické. Léta tu jsou horká a vlhká, zimy pak od studených po mírné. Průměrná teplota je v rozmezí 0,3 °C v měsíci lednu po 25,6 °C v červenci. Roční úhrn srážek činí 1150 mm včetně průměrného sezonního sněžení (30 cm). Průměrně je zde ročně 41 dnů s maximálními denními teplotami přesahujícími 32 °C a více jak 17 dní s maximálními denními teplotami nepřesahujícími nulu. Nejnižší teplota byla naměřena dne 2. února 1951 a to -31 °C. Nejvyšší teplota byla naměřena dne 28. července 1930 a to 44 °C.\n\nV srpnu 2018 zaslal starosta Evansville dopis komisi \"Ohio River Valley Water Sanitation Commission\", ve kterém vyjadřoval nesouhlas s návrhem zrušit kontrolní limity znečištění řeky Ohio. Mezi zdroje znečisťující kvalitu vody patří splach ze zemědělských ploch, vypouštění neošetřených odpadních vod a toxických chemikálií, které jsou vypouštěny továrnami. Toto vše má vliv na kvalitu vody a i na organismy v ní žijící. Stát Indiana proto vydává doporučení týkající se maximální doporučené konzumace ryb pocházející z řeky. U většiny ryb, včetně kaprů, mořčáka pruhovaného a sumečka plochohlavého nepřesahuje 227 g za měsíc, ale pro sumečka tečkovaného je limit 227 g každé dva měsíce.\n\nV okrese Vanderburgh je obsah jemných částic ve vzduchu skoro stejný jako je tomu na Manhattanu v New Yorku. Je to dáno tím, že se v okruhu 48 km od Evansvillu nachází šest velkých tepelných elektráren. Jsou jimi Rockport Generation Station (společnosti Indiana-Michigan Power) ležící nedaleko města Rockport, Petersburg Generation Station (společnosti Indianapolis Power & Light) nedaleko města Petersburg, Gibson Generating Station (společnosti Duke Energy) nedaleko města Mount Carmel. Další dvě jsou provozovány společností se sídlem v Evansville, a to Vectren Corporation. Těmito elektrárnami jsou A. B. Brown Generating Station ležící západně od Evansville a Warrick County Generating Station/F. Culley Generating Station komplex nacházející se východně od města Newburgh, která je z většiny vlastněná společností Alcoa. Navíc další komplex uhelných elektráren The R. D. Green Station provozovaná Touchstone Energy's Big Rivers Electric ležících ve státě Kentucky asi 20 km jižně od Evansvillu.\n\nPodle sčítání lidu v roce 2010 žilo ve městě 117429 lidí v 50588 domácnostech. Hustota osídlení tak byla 1027 obyvatel/km. Z etnického hlediska ve městě žilo 82% bělochů, 12,6% afroameričanů, 0,3% domorodých obyvatel, 1% Asiatů, 2,8% byli příslušníci dvou či více etnik a pocházelo z etnik 1,4% ostatních. Hispánských obyvatel bylo 2,6%.\n\nZ 50588 domácností 34,8% tvořili domácnost manželé, 44,5% seskupení nerodinného typu a 36,5% jednotlivci (z toho v 11,9% šlo o osoby starší 65 let). V 27,6% domácností žilo dítě mladší 18 let. Průměrná velikost domácnosti bylo 2,23 lidí na domácnost, v případě rodiny to bylo 2,91 lidí.\n\nMedián věku byl ve městě 36,5 roku. 22,1% obyvatel bylo mladších 18 let, 11,7% ve věku 18–24 let, 26% ve věku 25–44 let, 25,8% ve věku 45–65 let a 14,4% nad 65 let. Ve městě žilo 48,1% mužů a 51,9% žen.\n\nEvansville je ekonomickým centrem rozsáhlé oblasti na hranicích Indiany, Kentucky a Illinois. Největšími ekonomickými sektory je zdravotnictví, finančnictví, vzdělávání a výroba. Dalšími důležitými oblastmi je energetika, skladování a distribuce a maloobchod.\n\nKorporátní sídlo má v Evansville řada společností včetně Accuride, Ameriqual Group, Anchor Industries, Atlas Van Lines, Berry Global, Evana Tool & Engineering, Karges Furniture, Koch Enterprises, Lewis Bakeries, Metronet, Old National Bank, Red Spot Paint & Varnish, Shoe Carnival, OneMain Financial, Traylor Brothers a Vectren. Hlavní továrny v okolí jsou Aloa v Newburghu, AK Steel v Rockportu, SABIC v Mount Vernonu a Toyota v Princetonu.\n\nEvansville je také hlavním oblastním centrem pro zdravotní péče a lékařský vědecký výzkum. Základ systému zdravotní péče tvoří Deaconess Hospital a Nemocnice sv. Vincenta (dříve Nemocnice sv. Marie a medicínské centrum) spolu s Deaconess Gateway and Women's Hospital, které leží těsně za hranicemi města. Tato zařízení také patří k největším zaměstnavatelům v regionu.\n\nStrategická poloha města, které leží na řece Ohio, spolu s rozvinutou silniční i železniční sítí z něj dělají ideální lokalitu jako tranzitního obchodního místa, včetně obchodu mezinárodního. Z mezinárodního hlediska tvoří 64% exportu chemikálie, 18% dopravní zařízení a 5% potravinářské zboží.\n\nPatří také k energetickým centrům jak díky vysokému počtu tepelných elektráren, tak také existencí uhelných dolů, několika velkých výroben na ethanol a biopaliva a také rozsáhlou sítí plynovodů a ropovodů.\n\nVe městě se nachází baseballové hřiště \"Bosse Field\" o kapacitě 7180 míst, postavené v roce 1915. Jedná se o třetí nejstarší baseballové hřiště v USA, které je stále pravidelně využíváno. Starší jsou pouze hřiště Fenway Park v Bostonu z roku 1912 a Wrigley Field v Chicagu z roku 1914.\n\nMultifunkční uzavřená aréna \"Ford Center\" s maximální kapacitou 11000 míst je spojena mostem zvaným \"Sky Bridge\" s hotelem \"Double Tree Hotel\". Oficiálně byla otevřena v roce 2011 a je využívána především jako hřiště na basketbal a lední hokej a také ke konání hudbeních koncertů.\n\nŠiroká škála koncertů, divadelních her, shromáždění, výstav a dalších speciálních událostí se koná v auditoriu a kongresovém centru \"The Old National Events Plaza\" s kapacitou 2500 míst.\n\nVictory Theatre je historickým místem o kapacitě 1950 míst a sídlí v něm Filharmonický orchestr města Evansville. Budova slouží také místnímu baletu a moderním tanečním a divadelním spolkům.\n\n\"West Side Nut Club Fall Festival\" je pouliční pouť konající se každoročně v západní části centra města. Koná se každý první celý týden v říjnu a každý den akci navštíví 100–150 tisíc lidí. Hlavními atrakcemi je jídlo s nabídkou místních specialit.\n\nKaždý červen město hostí \"ShrinersFest\". Častou atrakcí tohoto festivalu jsou \"Modří andělé\" (: \"Blue Angels\"), přehlídková jednotka amerického námořnictva, spolu s \"Canadian Forces Snowbirds\".\n\n\"Germania Männerchor Volksfest\" je třídenní festival na počest německého dědictví, který se koná každý srpen v historické budově \"Germania Mannerchor\" na západní straně města. Součástí festivalu je jídlo, pití, tanec a muzika. Mnoho obyvatel s německými kořeny v té době také nosí historické německé oblečení.\n\nNárodní historická památka Angel Mounds (: \"Angel Mounds State Historic Site\") je národně chráněnou prehistorickou rezervací původních Američanů. V letech 1000 až 1450 bylo město, ležící nedaleko od tohoto místa, domovem lidí ze středomississippské kultury. V tomto městě chráněném palisádou postavenou z proutí a mazanice žilo v té době několik tisíc lidí. Sídlil zde i náčelník a město bylo oblastním centrem velké komunity.\n\nDětské muzeum (: \"Children's Museum of Evansville)\" bylo otevřeno v září 2006. Vzniklo po dvouletém plánování a bylo vybudováno v historické centrální knihovně. Budova je postavena ve stylu Art Deco a je zapsána v Národním registru historických památek. Muzeum nabízí interaktivní výstavy a galerie a zabírá tři patra budovy.\n\nAfroamerické muzeum v Evansvillu (: \"Evansville African American Museum\") vzniklo jako kulturní centrum ke sběru a ochraně informací o otázkách dějin a tradic afroamerických rodin, organizací a komunit a s tím spojené vzdělávání veřejnosti.\n\nMuzeum umění, dějin a vědy (: \"Evansville Museum of Arts, History, and Sciece)\" je jedním z nejvýznamnějších kulturních center v jižní Indianě. Provozuje mimo jiné Kochovo planetárium, které je nejstarší ve státě..\n\nReitz Home Museum je jediným viktoriánským domem přeměněným na muzeum v Evansvillu. Je zmiňováno jako jedno z nejlepších příkladů architektury druhého francouzského empíru. V roce 1973 bylo zapsáno do Národního registru historických památek.\n\nOd října 2005 ve městě kotví loď USS LST 325, která byla přetvořena na muzeum. Připomíná důležitost města ve válečné produkci během druhé světové války. V té době se zde vyrobilo 167 těchto tankových výsadkových lodí (a dalších 35 plavidel). Tato loď je posledním exemplářem svého druhu, který je stále schopný plavby.\n\nV roce 2017 bylo otevřeno Muzeum válečného období (: \"Evansville Wartime Museum\"), ve kterém najdeme expozici připomínající roli města ve spojeneckém válečném úsilí během druhé světové války.\n\nZoologická a botanická zahrada Mesker (: \"Mesker Park ZOO & Botanic Garden\") byla otevřena v roce 1928 a je jednou z nejstarších a největších zoologických zahrad v Indianě. Rozkládá se na 50 akrech a chová okolo 200 druhů zvířat. Odhadovaná návštěvnost v sezoně od dubna do srpna je 3 miliony lidí ročně.\n\n\"Wesselmanova lesní přírodní rezervace\" (: \"Wesselman Woods Nature Preserve\") je národní přírodní památkou rozprostírající se na téměř 200 akrech panenského lužního lesa. Je to největší plocha panenského lesa nacházející se uvnitř jakéhokoliv města v USA. Přírodní centrum (: \"Nature Center\") nabízí expozice, místa k pozorování divoké přírody, společenské místnosti, knihovnu a obchod se suvenýry. K rezervaci také přiléhá golfové hřiště, basketbalová hřiště, tenisové kurty, hřiště na plážový volejbal, softball a další.\n\nMěstský parkový systém je tvořen 65 parky a 21 speciálními zařízeními a rozkládá se na ploše více jak 2300 akrů. Je protkán systémem cyklistických a turistických stezek, které město spojují i s okolím. Do této soustavy stezek patří i \"Pigeon Creek Greenway\", 68 km dlouhá stezka tvořící okruh kolem města. Správa městských parků také pečuje o několik golfových hřišť.\n\nNa pahorcích na západní straně města se nachází \"Burdette Park\". Leží až za hranicí města, ke kterému však těsně přiléhá a rozkládá se na téměř 200 akrech půdy. Nachází se zde aquapark se skluzavkami. Je zde také závodní okruh pro BMX, minigolf, tenisové kurty a vhodná místa na rybaření.\n\nZ tohoto města pochází řada významných profesionálních sportovců. Univerzitní basketbalový tým z University of Evansville \"Purple Aces\" (: \"Purpurová Esa)\" hraje svá utkání ve \"Ford Center\", zatímco tým University of Southern Indiana hraje v kampusu univerzity ve \"Physical Activities Center\".\n\nEvansville je domovem několika poloprofesionálních a profesionálních sportovních týmů. \"Evansville Otters\" je profesionální baseballový tým hrající od roku 1995 na hřišti \"Bosse Field\". Profesionálním týmem ledního hokeje jsou \"Evansville Thunderbolts\", kteří hrají nižší ligu \"Southern Professional Hockey League\", a hrají ve Ford Center. Ve městě hraje také juniorský hokejový tým s názvem \"Evansville Jr. Thunderbolts\". Fordovo Centrum je také domovem \"Indiana Firebirds\", týmu sálové kopané hrající v \"National Gridiron League\".\nMěsta v Indianě mají samosprávu se silným postavením starosty, který má v rukou výkonnou a administrativní moc nad každodenními záležitostmi města. Devítičlenná volená městská rada pak má na starost legislativní záležitosti a také fiskální politiku. Funkční období členů městské rady trvá čtyři roky. Jako zákonodárné těleso, má rada výlučnou odpovědnost za vydávání místních zákonů a změny těch stávajících. Jako fiskální orgán je rada zodpovědná za vybírání některých daní a také za každoroční rozpočet města.\n\nPolicejní oddělení Evansville (: \"Evansville Police Department\") bylo založeno v roce 1863 a je městskou institucí vymáhající právo. Před jeho vznikem byla v letech 1818 až 1847 tato zodpovědnost na šerifu Warrického okresu. V letech 1847 až 1863 pak byla v rukou městského maršála, který se poté až do roku 1883 o své povinnosti dělil s policejním oddělením.\n\nEvansville je také mimo jiné okresním městem Vanderburghu. Některé městské samosprávné funkce jsou sdílené s okresními činiteli. Mimo jiné je tomu tak u školního systému, který je integrován v rámci celého okresu a vytváří tak školní korporaci \"Evansville Vanderburgh School Corporation\".\n\nEvansville je domovským městem několika vysokoškolských institucí. University of Evansville je malá soukromá univerzita provozovaná metodistickou církví. Na škole studuje přibližně 3050 studentů. Založena byla v roce 1854 a nabízí vzdělání ve svobodných uměních a ve vědě spolu s renomovanou divadelní fakultou. Skoro polovina studentů odjíždí na stáže do zahraničí. Univerzitní basketbalový tým \"Purple Aces\" hraje v lize \"Division I NCAA\", která patří do \"Missouri Valley Conference\".\n\nUniversity of Southern Indiana je veřejná univerzita nacházející se hned za hranicemi města. Založena byla v roce 1965 a studuje na ni přes 10800 studentů. Tato univerzita patří k nejrychleji rostoucím státním univerzitám v Indianě.\n\nIndiana University School of Medicine-Evansville se nachází v kampusu University of Southern Indiana, ale existují plány na vybudování nového mezioborového kampusu pro akademické vzdělávání v medicíně a pro výzkum.\n\nMěsto má sjednocený školní systém s okresem Vanderburgh. Síť základních a středních škol tvoří školní korporaci \"Evansville Vanderburgh School Corporation\". Tato školní soustava sestává z pěti veřejných vyšších středních škol (: \"High School)\", 11 středních škol (: \"Middle School)\" a 20 základních škol (: \"Elementary School\"). Navíc jsou ve městě dvě farní, dvě komunitní a jedna soukromá škola.\n\nMěsto Evansville má systém knihoven zvaný \"Evansville Vanderburgh Public Library\". Jedná se o jednotný systém sloužící městu i blízkému okolí a jde o jeden z největších systémů veřejných knihoven v Indianě.\n\nVe městě se nachází také nezávislá soukromá Willardova knihovna. Vznikla v roce 1881 a byla přístupná celé veřejnosti bez ohledu na rasu. Knihovna uchovává místní archivní dokumenty a genealogické materiály a také kolekci klasických publikací. Budova byla postavena v gotizujícím stylu a od roku 1972 je zapsána v Národním registru historických památek.\n\nMěsto je dobře dostupné všemi hlavními způsoby dopravy. Je zde propracovaná železniční a silniční síť. Dá se do něho dostat i po vodě a letecky. Evansville Regional Airport nabízí denně přes 30 letů do různých destinací.\n\nMezi nejvýznamnější silnice v oblasti patří I-64 a I-69. Americká dálnice U.S. Highway 41 spojuje Evansville s Hendersonem na jihu a s městy Princeton, Vincennes a Terre Hautte na severu. Dalšími důležitými silnicemi jsou State Road 57, State Road 62 a State Road 66.\n\n\"Metropolitan Evansville Transit System (METS)\" provozuje ve městě veřejnou autobusovou dopravu a zajišťuje tuto službu ve všech částech města. Je zde také rozsáhlá síť multifunkčních stezek, které mohou využít jak chodci, tak cyklisté.\n\nEvansville má tři partnerská města:\n\n\n\n"}
{"id": "1478755", "url": "https://cs.wikipedia.org/wiki?curid=1478755", "title": "Třída Bogatyr", "text": "Třída Bogatyr\n\nTřída Bogatyr byla třída chráněných křižníků ruského carského námořnictva a později také sovětského námořnictva. Celkem byly postaveny čtyři jednotky této třídy. Pátá nebyla dokončena. Křižníky byly nasazeny v rusko-japonské válce, první světové válce, ruské občanské válce a druhé světové válce. Dva byly v bojích zničeny.\n\nCelkem byla plánována stavba pěti křižníků této třídy. Prototypový křižník \"Bogatyr\" postavila německá loděnice Vulcan ve Štětíně. Křižníky \"Oleg\" a \"Viťaz\" následně stavěly ruské loděnice v Petrohradu, křižník \"Očakov\" loděnice v Sevastopolu a křižník \"Kagul\" loděnice v Nikolajevu. V letech 1902–1909 byly do služby přijaty čtyři jednotky této třídy. Rozestavěný \"Viťaz\" zničil požár.\n\nJednotky třídy \"Bogatyr\":\nParametry plavidel z různých loděnic se mírně lišily. \"Bogatyr\" nesl dvanáct 152mm kanónů, dvanáct 75mm kanónů, osm 47mm kanónů, dva 37mm kanóny a pět 381mm torpédometů. Pohonný systém měl výkon 19 500 hp. Skládal se z trojčinných parních strojů a 16 kotlů Normand, pohánějících dva lodní šrouby. Nejvyšší rychlost dosahovala 23 uzlů. Dosah byl 4900 námořních mil při rychlosti 10 uzlů.\n\nKřižníky \"Oleg\" bojoval v rusko-japonské válce. Účastnil se bitvy u Cušimy, ve které japonské námořnictvo drtivě zvítězilo. Lodi se podařilo probít z bojiště a byla poté krátce internována v Manile. Posádky rozestavěných černomořských křižníků se roku 1905 účastnily ruské revoluce, a proto byla obě plavidla přejmenována.\n\nVšechny křižníky se účastnily první světové války. \"Bogatyr\" a \"Oleg\" v baltském loďstvu a \"Pamjať Merkuria\" a \"Kagul\" v černomořském loďstvu. Po bolševické revoluci byly \"Bogatyr\" a \"Oleg\" převzaty sovětským námořnictvem. Během britské intervence do ruské občanské války byl \"Oleg\" dne 18. června 1919 v Kronštadtu potopen britským torpédovým člunem HM CMB-4. \"Bogatyr\" byl roku 1922 vyřazen.\n\nOdlišné osudy měly černomořské křižníky \"Pamjať Merkuria\" a \"Kagul\". Roku 1918 je ukořistili Němci, kteří je za ruské občanské války předali britským intervenčním silám a ty je zase předaly bělogvardějské námořní eskadře. Na sklonku obřanské války bělogvardějci těžce poškodily křižník \"Pamjať Merkuria\", zatímco \"Geněral Kornilov\" (ex \"Kagul\") byl se zbytkem jejich eskadry internován v Bizertě. Bolševici později křižník \"Pamjať Merkuria\" opravily s využitím součástek z vyřazeného křižníku \"Bogatyr\". Opravené plavidlo bylo přejmenováno na \"Komintern\" a sloužilo k výcviku. Za druhé světové války jako minonoska. \"Komintern\" byl 16. července 1942 u Poti poškozen německým letectvem, odstrojen a potopen jako vlnolam.\n"}
{"id": "1478757", "url": "https://cs.wikipedia.org/wiki?curid=1478757", "title": "Třída Vetehinen", "text": "Třída Vetehinen\n\nTřída Vetehinen byla třída ponorek finského námořnictva. Celkem byly postaveny tři jednotky této třídy. Ve službě byly v letech 1930–1947. Všechny byly ze služby vyřazeny.\n\nPonorky třídy \"Vetehinen\" byly vyvinuty nizozemskou společností Ingenieurskantoor voor Scheepsbouw (I.v.S), která však byla loutkovou německou společností, umožňující Německu zachování znalosti stavby ponorek navzdory zákazu jejich vývoje Versailleskou smlouvou. Objednány byly roku 1926, přičemž stavba měla proběhnout přímo ve Finsku. Jejich označení bylo projekt Pu89. Konstrukce ponorek vycházela z německých prvoválečných ponorek typu \"UB III\". Finská loděnice Crichton-Vulcan v Turku postavila celkem tří ponorky této třídy.\n\nJednotky třídy \"Vetehinen\":\nPonorky byly vyzbrojeny jedním 76,2mm kanónem Bofors, jedním 20mm kanónem Madsen, jedním 7,62mm kulometem a čtyřmi 533mm torpédomety (dva příďové a dva záďové). Mohly nést celkem šest torpéd, nebo až 20 námořních min. Pohonný systém tvořily dva diesely Polar-Atlas o celkovém výkonu 1160 hp a dva elektromotory Brown-Boveri o celkovém výkonu 700 hp. Lodní šrouby byly dva. Ponorky dosahovaly nejvyšší rychlosti 13,5 uzlu na hladině a 8,5 uzlu pod hladinou. Dosah byl 1500 námořních mil při rychlosti 10 uzlů na hladině a 75 námořních mil při plavbě rychlostí 4 uzlů pod hladinou. Operační hloubka ponoru byla až 75 metrů.\n\nFinské námořnictvo ponorky provozovalo v letech 1930–1947. Na počátku 30. let byly ponorky této třídy, na základě německo-finské dohody, tajně využívány k výcviku německých ponorkových posádek. Ponorky byly nasazeny za druhé světové války. Pařížská mírová smlouva z roku 1947 mimo jiné Finsku zakázala vlastnit ponorky. Všechny tři ponorky třídy \"Vetehinen\" proto byly vyřazeny a sešrotovány.\n"}
{"id": "1478758", "url": "https://cs.wikipedia.org/wiki?curid=1478758", "title": "Vesikko", "text": "Vesikko\n\nVesikko byla pobřežní konvenční ponorka finského námořnictva. Ve službě byla v letech 1934–1947. Po vyřazení byla přeměněna na muzejní loď.\n\nStejně jako u všech finských ponorek byla \"Vesikko\" navržena německými inženýry. Navrhla ji nizozemská společnost Ingenieurskantoor voor Scheepsbouw (I.v.S), která však byla loutkovou německou společností, umožňující Německu zachování znalosti stavby ponorek navzdory zákazu jejich vývoje Versailleskou smlouvou. Ponorka tak byla zároveň prototypem německých ponorek typu II. Postavila ji loděnice Crichton-Vulcan v Turku. Stavba byla zahájena 1. srpna 1931, ponorka byla spuštěna na vodu 10. května 1933 a v dubnu 1934 byla uvedena do služby.\n\nPonorka byla vyzbrojena třemi příďovými 450mm torpédomety se zásobou 5 torpéd, jedním 20mm kanónem a jedním 7,62mm kulometem. Pohonný systém tvořily dva diesely MAN o celkovém výkonu 700 hp a dva elektromotory o celkovém výkonu 360 hp. Lodní šrouby byly dva. Nejvyšší rychlost dosahovala 13 uzlů na hladině a 8 uzlu pod hladinou. Dosah byl 1500 námořních mil při 13 uzlech na hladině a 50 námořních mil při rychlosti 5 uzlů pod hladinou. Operační hloubkový dostup byl 90 metrů.\n\nPo zařazení do služby \"Vesikko\" sloužila pro tajný výcvik německých ponorkových posádek. Finskému námořnictvu byla předána v lednu 1936. Byla bojově nasazena za zimní války a pokračovací války v letech 1939–1944. V červenci 1941 potopila sovětskou obchodní loď \"Vyborg\". Po válce bylo Finsku zakázáno vlastnit ponorky, a proto byla \"Vesikko\" roku 1947 vyřazena. Na rozdíl od ostatních finských ponorek nebyla sešrotována, ale roku 1959 předána muzeu. Po nákladné opravě byla dne 9. července 1973 zpřístupněna jako muzejní loď na ostrově Suomenlinna u Helsinek. Ponorka je součástí tamního vojenského muzea.\n\n"}
{"id": "1478762", "url": "https://cs.wikipedia.org/wiki?curid=1478762", "title": "Harry’s Bar (Benátky)", "text": "Harry’s Bar (Benátky)\n\nHarry's Bar neboli Harryho bar je legendární benátský restaurant, jenž se nachází ve slepé uličce Calle Vallaresso poblíž náměstíčka (piazetty) Svatého Marka, které je prodloužením Náměstí Svatého Marka, jež vede k přístavnímu molu. Vlastníkem podniku je společnost Cipriani S.A.\n\nHarryho bar otevřel v roce 1931 barman Giuseppe Cipriani. Podle podnikových záznamů začal celý příběh o rok dříve v baru elitního hotelu Europa. Denním hostem tam tehdy byl mladý Američan Harry Pickering se svými přáteli. Asi po dvou měsících začal Harry navštěvovat bar stále méně často. Při jedné z jeho čím dál tím řidších návštěv se ho barman – právě Giuseppe Cipriani – zeptal, co se děje. Dozvěděl se, že Harryho jeho společnost opustila a zanechala mu jen kopu nezaplacených účtů. Ciprianimu se mladíka zželelo a půjčil mu svoje úspory – 10 000 lir, což je dnes téměř 8000 amerických dolarů. Harry Pickering poděkoval, zaplatil dluhy a odjel do USA. Po několika měsících se však vrátil, vyrovnal svůj dluh a navrch přidal ještě 30 000 lir. Za tyto peníze si pak spolu otevřeli bar, o kterém Cipriani celá léta snil. Pojmenovali jej Harryho bar.\n\nDíky Ciprianimu se Harryho bar začal záhy proslavovat. Mezi jeho slavné hosty patří mimo jiné Ernest Hemingway, William Somerset Maugham, baron Philippe de Rothschild, Arturo Toscanini, Orson Welles, Aristoteles Onassis, Maria Callasová, Truman Capote, Peggy Guggenheimová, Charlie Chaplin, Barbara Huttonová či Woody Allen. K nejznámějším výtvorům, jež zde spatřily světlo světa, patří světoznámé carpaccio, které tu Cipriani poprvé připravil v roce 1950, a koktejl Bellini, jehož recept Cipriani vymyslel již ve 30. letech 20. století.\n\nPoté co v roce 1980 Giuseppe Cipriani zemřel, převzal vedení baru jeho syn Arrigo, což je italsky Harry, a pokračoval v otcových šlépějích. \nItalské ministerstvo pro kulturní dědictví a turistiku prohlásilo v roce 2001 Harryho bar za národní historickou památku.\n\nZmínka o baru se také objevila v druhém a následujících vydáních románu Evelyn Waugha \"Návrat na Brideshead\" (původně \"Nečekaný návrat – vzpomínky kapitána Charlese Rydera\"), když v prvním vydání figuroval jen jako \"bar\".\n\nHarry's Bar je také vyhlášený svými koktejly Martini. Zdejší martini je velmi suché, neboť se míchá z 10 dílů ginu a jednoho dílu suchého vermutu. Jedná se o uzpůsobený koktail Montgomery Martini pojmenovaný po britském polním maršálovi Bernardu Montgomerym, který se míchá z 15 dílů ginu a 1 dílu suchého vermutu.\n"}
{"id": "1478764", "url": "https://cs.wikipedia.org/wiki?curid=1478764", "title": "Ebenezer Prout", "text": "Ebenezer Prout\n\nEbenezer Prout (1. března 1835 – 5. prosince 1909) byl anglický hudební teoretik, spisovatel, učitel a skladatel. Jeho učení, později včleněné do série standardních děl, která se používají dodnes, bylo základem práce mnoha britských klasických hudebníků následujících generací.\n\n"}
{"id": "1478766", "url": "https://cs.wikipedia.org/wiki?curid=1478766", "title": "Edward Algernon Fitzroy", "text": "Edward Algernon Fitzroy\n\nEdward Algernon Fitzroy (24. července 1869, Londýn, Anglie – 3. března 1943, Londýn, Anglie) byl britský politik Konzervativní strany, pocházel z vedlejší linie šlechtického rodu Fitzroyů, byl mladším synem 3. barona ze Southamptonu, patřil k nemanželskému potomstvu krále Karla II. Téměř čtyřicet let byl poslancem a v letech 1928-1943 předsedou Dolní sněmovny.\n\nNarodil se v Londýně jako mladší syn 3. barona Southamptona a jeho druhé manželky Ismanie Nugent (1838-1918). V dětství sloužil u dvora jako páže královny Viktorie (jeho matka byla královninou dvorní dámou). Politickou kariéru zahájil v místní samosprávě v hrabství Northampton, kde byl členem rady hrabství, smírčím soudcem a zástupcem místodržitele. V letech 1900-1906 a 1910-1943 byl členem Dolní sněmovny za Konzervativní stranu. Mezitím sloužil v armádě a za první světové války dosáhl hodnosti kapitána. Později se angažoval v práci v parlamentních výborech a v roce 1924 byl jmenován členem Tajné rady. V letech 1928-1943 byl předsedou Dolní sněmovny. V dějinách parlamentu Spojeného království byl posledním předsedou, který byl příslušníkem vyšší šlechty, navíc pocházel z nemanželského potomstva Karla II. Získal čestné doktoráty na univerzitách v Oxfordu a Cambridge. Zemřel ve funkci, tudíž se nestal peerem, jak bylo pravidlem u většiny lídrů dolní komory při odchodu z úřadu. Titul vikomtesy Daventry získala krátce po ovdovění jeho manželka Muriel.\n\nV roce 1891 se oženil s Muriel Douglas-Pennant (1869-1962), dcerou podplukovníka Archibalda Douglas-Pennanta. Měli spolu čtyři děti, z nichž syn Michael Fitzroy (1895-1915) padl za první světové války. Muriel byla po manželově úmrtí povýšena na vikomtesu Daventry, uživatelem tohoto titulu je dnes její pravnuk James Edward Fitzroy, 4. vikomt Daventry (*1960). Majetkem rodu je zámek Arbury Hall (Warwickshire).\n\n\n"}
{"id": "1478767", "url": "https://cs.wikipedia.org/wiki?curid=1478767", "title": "Charles Fitzroy, 1. baron Southampton", "text": "Charles Fitzroy, 1. baron Southampton\n\nCharles Fitzroy, 1. baron Southampton (25. června 1737 – 21. března 1797) byl britský generál, politik a dvořan z rodu Fitzroyů, pocházel z nemanželského potomstva krále Karla II., byl mladším bratrem premiéra 3. vévody z Graftonu. Za sedmileté války vynikl jako důstojník jezdectva, později dosáhl hodnosti generála, mimoto zastával vysoké funkce u královského dvora. Byl též dlouholetým členem Dolní sněmovny, v roce 1780 s titulem barona přešel do Horní sněmovny.\n\nByl druhorozeným synem lorda Augusta Fitzroye (1716-1741) a jeho manželky Elizabeth Cosby (1721-1788), dcery newyorského guvernéra generála Sira Williama Cosbyho. Od roku 1752 sloužil v armádě, na počátku sedmileté války dosáhl hodnosti podplukovníka (1758) a byl pobočníkem pruského vrchního velitele Ferdinanda Brunšvického. V letech 1759-1780 byl členem Dolní sněmovny a začal zastávat hodnosti u dvora, byl zástupcem nejvyššího komořího královny Charlotty (1768-1780) a zástupcem nejvyššího komořího prince waleského (1780-1797).\n\nV politice původně patřil k whigům, později podporoval toryovský kabinet lorda Northa. Mezitím byl v armádě povýšen na generálmajora (1772) a generálporučíka (1777). V roce 1780 získal titul barona ze Southamptonu a vstoupil do Sněmovny lordů (jako mladší bratr vévody byl do té doby známý pod jménem \"lord Charles Fitzroy\"). Jako peer později přešel znovu k whigům, v roce 1793 dosáhl hodnosti generála.\n\nV roce 1758 se oženil s Anne Warren (1739-1807), dcerou admirála Petera Warrena. Měli spolu čtrnáct dětí, dědicem titulů byl nejstarší syn George Ferdinand Fitzroy, 2. baron Southampton (1761-1810), který sloužil v armádě a dosáhl hodnosti generálporučíka. Do hodností generála byli povýšeni i další synové Charles Fitzroy (1762-1831) a William Fitzroy (1773-1837).\n\n\n"}
{"id": "1478768", "url": "https://cs.wikipedia.org/wiki?curid=1478768", "title": "Charles Fitzroy, 2. vévoda z Graftonu", "text": "Charles Fitzroy, 2. vévoda z Graftonu\n\nCharles Fitzroy, 2. vévoda z Graftonu (\"Charles Fitzroy, 2nd Duke of Grafton, 3rd Earl of Arlington, 2nd Earl of Euston, 3rd Viscount Thetford, 2nd Viscount Ipswich, 3rd Baron Arlington, 2nd Baron Sudbury\") (25. října 1683, Londýn, Anglie – 6. května 1757, Euston Hall, Anglie) byl britský státník a dvořan z rodu Fitzroyů. Pocházel z nemanželského potomstva krále Karla II. a byl jediným synem 1. vévody z Graftonu. Po nástupu hannoverské dynastie na britský trůn patřil více než čtyřicet let k významným osobnostem, byl mimo jiné místokrálem v Irsku (1721-1724) a nejvyšším komořím (1724-1757). Přežil všechny své čtyři syny, vnuk 3. vévoda z Graftonu byl později britským premiérem (1768-1770).\n\nNarodil se v Londýně jako jediný syn 1. vévody z Graftonu, matkou byla Isabela Bennet, 2. hraběnka z Arlingtonu (1667-1722), dědička 1. hraběte z Arlingtonu (jejím druhým manželem byl předseda Dolní sněmovny Thomas Hanmer). Rodové tituly zdědil po otci v roce 1690, po dosažení plnoletosti vstoupil do Sněmovny lordů (1705), od roku 1705 až do smrti byl také lordem místodržitelem v hrabství Suffolk, kde vlastnil statky. Za vlády královny Anny žil v ústraní, aktivně se do veřejného dění zapojil až s nástupem hannoverské dynastie. Podpořil nástup Jiřího I. a při jeho korunovaci zastával čestnou hodnost korunovačního lorda nejvyššího hofmistra (1714), zároveň se stal královským komořím (1714) a od roku 1715 byl členem Tajné rady. S nástupem Walpolovy vlády byl jmenován místokrálem v Irsku (1721-1724), kde však nezvládl politickou krizi v letech 1723-1724 a v důsledku toho byl odvolán. Vzápětí došlo k posílení pozic klanu Pelhamů a namísto 1. vévody z Newcastle (který přešel do funkce ministra vnitra) převzal vévoda z Graftonu post nejvyššího komořího, který pak zastával až do smrti (1724-1757). Renta vyplácená za funkci nejvyššího komořího činila v té době ročně 3 000 liber, což znamená, že vévoda z Graftonu si jako dlouholetý vykonavatel tohoto postu vydělal bezmála 100 000 liber. V roce 1721 obdržel Podvazkový řád, v roce 1728 získal čestný doktorát na univerzitě v Cambridgi a od roku 1749 byl členem Královské společnosti. Mezitím po matce zdědil titul hrabat z Arlingtonu (1722) a od roku 1722 zastával také post soudce ve městě Coventry. V době nepřítomnosti Jiřího I. a Jiřího II. v Anglii byl v letech 1720-1755 celkem jedenáctkrát jmenován členem místodržitelského sboru.\n\nVévoda z Graftonu neměl žádné vzdělání, což s oblibou ve svých pamětech připomínali jeho současníci, ale měl přirozenou inteligenci a vynikl jako bystrý a všímavý pozorovatel. Jeho postavení ve společnosti však negativně ovlivňovalo několik faktorů. Byl to jízlivý smysl pro humor se sklony k urážkám, problémy s alkoholem a po ovdovění časté střídání milenek, i když některé jeho vztahy měly trvalejší charakter.\n\nV roce 1713 se oženil s Henriettou Somersetovou (1690-1726), sestrou 2. vévody z Beaufortu. Měli spolu sedm dětí.\n\n\n\n\n\n\n\nZ nemanželského potomstva 2. vévody z Graftonu vynikl Charles Fitzroy-Scudamore (1713-1782), který byl dlouholetým členem Dolní sněmovny a zastával také funkce u dvora.\n\nHlavním rodovým sídlem byl zámek \"Euston Hall\" (Suffolk). Druhý vévoda z Graftonu se nejprve věnoval úpravám parku, v roce 1750 přistoupil k přestavbě zámku.\n\n\n\n"}
{"id": "1478769", "url": "https://cs.wikipedia.org/wiki?curid=1478769", "title": "Wiesbadener Hütte", "text": "Wiesbadener Hütte\n\nWiesbadener Hütte ( ) je horská chata v rakouských Alpách. Po celou dobu existence s několikaletou odmlkou po 2. světové válce je spravována Wiesbadenskou sekcí Německého alpského spolku. Byla postavena v roce 1896 a zásadně rozšířena roku 1903 kvůli velkému zájmu turistů a lyžařů.\n\nChata nabízí 80 postelí v pokojích a dalších 100 lůžek ve společných noclehárnách. Otevřeno je v zimní i letní sezoně. Přístup vede po cestě sjízdné rolbami a terénními auty, soukromá doprava není povolena.\n\nChata stojí ve výšce 2443 m n. m. v pohoří Silvretta v údolí Ochsental pod ledovcem Vermuntgletscher a nad přehradní nádrží Silvretta-Stausee v horském sedle Bielerhöhe ve Vorarlbersku v Rakousku.\n\n\n\nVšechny túry na hlavní hřeben Silvretty vedou po ledovcích.\n\n\n"}
{"id": "1478771", "url": "https://cs.wikipedia.org/wiki?curid=1478771", "title": "Helgeandsholmen", "text": "Helgeandsholmen\n\nHelgeandsholmen je malý ostrov v centru Stockholmu. Nachází se severně od ostrova Stadsholmen, a východně od ostrůvku Strömsborg, se kterými společně s ostrovem Riddarholmen (ten se rozkládá poněkud dále) vytváří Gamla stan, staré město – historické centrum Stockholmu. Na ostrově Helgeandsholmen se nachází budova (\"Riksdagshuset\") Švédského parlamentu a Muzeum středověkého Stockholmu (švédky \"Stockholms medeltidsmuseum\"). Se sousedními ostrovy je propojen třemi mosty: Riksbron, Stallbron a Norrbro.\n\nTerasa na východním okraji, nazývaná \"Strömparterren\" je veřejný park s restaurací z roku 1832, zatímco schody vedoucí dolů k vodě jsou z let 1807–1810. Nábřeží západně od budovy parlamentu kdysi obklopovalo \"Švédskou centrální banku\" (švédsky \"Sveriges Riksbank\") a nábřeží se proto nazývalo \"Bankkajen\" (Bankovní nábřeží). Ulice severně a jižně se nazývají \"Norra/Södra Helgeandstrappan\" (Severní/jižní helgeandské schody). Všechny tyto názvy pocházejí z roku 1925.\n\nNejstarší písemným pramenem, který se dochoval a obsahuje název \"Helgeandsholmen\", je dopis v latině datovaný 28. července 1320. Pravděpodobně šlo o zkomoleninu sousloví \"Helige andens holme\" (Ostrov Ducha svatého), ve frázi \"in insula dicta helghaanzsholm\" (na ostrově nazývaném Helgeandsholm). V té době výraz \"helgeandshus\" (ve staré švédštině \"hälgha ands hus\", \"hälandzhus\", \"helghanzhhws\", \"hälianshus\") byl název používaný pro označení charitativních institucí duchovní povahy, ve Stockholmu je výraz prvně doložen v závěti z 24. dubna 1301 (\"domus sancti spiritus\").\n\nOstrov Helgeandsholmen má dnes pravidelný tvar, ale do poměrně nedávné doby to byla skupina ostrůvků. Před zahájením rozsáhlých archeologických vykopávek v roce 1978 jsme se domnívali, že současný ostrov původně sestával ze tří ostrůvků.\nTak jak bylo krátce zmíněno výše, s ostrovem je spojena charitativní činnost. Na ostrově se nacházela charitativní instituce organizovaná zbožnou nadací, která přijímala nemocné, chudé a starší osoby, cizince a přijímala dary od měšťanů ve městě, díky nimž se instituce stala významným vlastníkem půdy. Původní \"Helgeandshuset\" (Dům Ducha svatého) pravděpodobně pocházel již ze 13. století, ale v písemných pramenech je doložen až v roce 1301. Byl přestavěn po požáru v roce 1410, ale v roce 1531 (za vlády Gustava I. Vasy, 1496–1560) byl přemístěn na nedaleký ostrov Riddarholmen. Konkrétní vzhled Helgeandshuset není znám, ale můžeme se domnívat, že se podobal podobným institucím jinde, a tedy sestával z nemocničního oddělení a kostela obklopeného jinými stavbami a byl zde také hřbitov.\n\nMost \"Norrbro\" původně vedl přes ostrov Helgeandsholmen úhlopříčně z místa, kde je v současnosti náměstí \"Mynttorget\" do místa, kde se dnes nachází náměstí Gustava Adolfa (\"Gustav Adolfs torg\"). První zachovaná písemná zmínka o mostu je z roku 1288, ale domníváme se, že most zde existoval již od roku 1252 (tedy od doby založení města). Jako téměř všechny mosty v té době, most Norrbro byl postaven ze dřeva, což byl tehdy dobře dostupný materiál a především most mohl být snadno rozebrán (v případě hrozícího obléhání města).\n\nPadací mosty jsou v dochovaných pramenech poprvé zmiňovány v roce 1318 a obecný městský řád z poloviny 14. století určoval 6 městům v okolí jezera Mälaren (Arboga, Enköping, Sigtuna, Strängnäs, Västerås a Uppsala), aby sdílely náklady na údržbu společně se Stockholmem, což naznačuje, že most nebyl jen v zájmu města, ale byl také podstatnou součástí regionálního systému cest. Zmíněná města ovšem tento požadavek postupně zpochybňovaly, a během 16. a 17. století tak Stockholm musel stále víc nést náklady na most sám.\n\nDo 40. let 16. století se šířka ulic pohybovala přibližně mezi 6 až 12 metry, ale když se v roce 1635 severní osídlení stalo součástí Stockholmu (stejně jako Helgeandsholmen), začala být šířka ulic regulována a standardizována. Guvernér Stockholmu, \"Clas Fleming\" (1592–1644) nechal most Norrbro napřímit do jedné linie s přilehlými ulicemi a rozšířit na standardní šířku přibližně 14,3 metru.\n\nNa konci 18. století byl most Norrbro (jako jeden z prvních) znovu postaven jako kamenný most, severní sekce byla dokončena v roce 1797, jižní sekce byla dostavěna v roce 1806.\n\nVnitřní brána, \"Norreport\", která byla jižně od Helgeandsholmen, je v dochovaných pramenech doložena v roce 1409, vnější brána pak okolo roku 1460, ale ve skutečnosti pravděpodobně bude starší. Obě brány byly nakonec doplněny o obranné věže. Na počátku 15. století bylo opevnění rozšířeno a byla přidána západní věž. Rychlý vývoj střelných zbraní však způsobil, že již na konci století bylo opevnění zastaralé a celý systém opevnění byl nakonec stržen v roce 1672.\n\nKrálovské stáje (švédsky \"Kungliga Hovstallet\") byly na ostrově zřízeny pravděpodobně již v roce 1535. Nejprve byly umístěny v prostorách bývalé nemocnice, až v roce 1612 získaly vhodnější prostory, ve 40. letech 16. století byly přesunuty na sever ostrova Helgeandsholmen, ale v roce 1680 byly přesunuty do nové budovy, kterou navrhl význačný architekt Nicodemus Tessin starší (1615–1684). Ale již v roce 1696 byla tato nová budova zničena požárem, nicméně byla vzápětí znova postavena, tentokrát plány vypracoval Nicodemus Tessin mladší (1654–1728). Tato budova (s různými přestavbami) vydržela až do začátku 20. století.\n\nBěhem let bylo na ostrově postaveno několik vodních kanálů, hlavně mezi výše popsanými paláci a jižně od nich. Jarní záplavy byly vážný problém, často byla nutná rekonstrukce mostů a a další staveb, ale v 17. století byl zrušen první vodní kanal, druhý pak na počátku 20. století, během stavby nové budovy parlamentu (\"Riksdagshuset\"), která nahradila starou budovu parlamentu (\"Gamla Riksdagshuset\": ta ovšem byla v jiné lokalitě).\n\nPo dokončení mostu Norrbro v letech 1807 až 1810, byl polokruhový prostor na východní straně nejprve využíván jako úložný prostor pro rybáře. V roce 1831 byl zřízen park, v té době byl jeho součástí ještě výše zmíněný vodní kanál. Park byl pro veřejnost otevřen o rok později, v roce 1832 a stal se tak prvním městským parkem ve Stockholmu. V dalších letech byl park vybaven různým zařízením: bylo zde postaveno několik pavilónů, stánků a pódium. Park se tak stal oblíbeným výletním místem pro obyvatele města. Okolo roku 1930 však park byl již velmi zanedbaný, proto dvakrát prošel celkovou rekonstrukcí. První se uskutečnila v letech 1937 až 1938. Druhá rekonstrukce se uskutečnila po dokončení archeologických výzkumů, které proběhly na konci 70. let 20. století.\n\nBazar nazývaný \"Norrbro-basaren\" byl postaven na západní straně mostu Norrbro v letech 1838 až 1839 a stal se živým sociálním a obchodním místem až do roku 1903. Tehdy byl bazar zrušen a na jeho místě byl vytvořen malý park před nově postavenou budovou parlamentu (Riksdagshuset).\n\nKolem roku 1870 stará budova parlamentu (\"Gamla Riksdagshuset\"), která se nacházela na ostrově Riddarholmen, byla již příliš malá a také byla považována za málo reprezentavní. Obdobný problém řešila i Švédská centrální banka (\"Riksbank\"), která v té době sídlila v budově na náměstí \"Järntorget\" na ostrově Stadsholmen. Ostrov Helgeandsholmen byl brzy navržen jako vhodné místo pro obě instituce, za podmínky, že nové budovy svojí výškou nezastíní Stockholmský královský palác. Vítězný architektonický návrh, který vzešel z architektonické soutěže na konci 80. let 19. století byl dále rozpracován architektem Helgo Zettervallem (1831–1907), kterému asistoval \"Aron Johansson\" (1860–1936). Nové budovy pro obě instituce byly postaveny v letech 1897–1906. Švédská centrální banka (\"Riksbank\") se v roce 1976 přestěhovala do již třetí budovy na náměstí \"Brunkebergstorg\" ve čtvrti Norrmalm a uvolněná budova na ostrově Helgeandsholmen byla přičleněna k sousední budově parlamentu.\n\n\n"}
{"id": "1478773", "url": "https://cs.wikipedia.org/wiki?curid=1478773", "title": "Turnov (nádraží)", "text": "Turnov (nádraží)\n\nTurnov je železniční stanice v Turnově v okrese Semily a tvoří významný železniční uzel Libereckého kraje.\n\nKoleje byly do Turnova přivedeny směrem od Železného Brodu jakožto součást liberecko-pardubického spojení v roce 1858, stanice podle projektu Franze Reisemanna byla oficiálně otevřena 1. prosince. Půl roku nato byla zprovozněna celá trasa v majetku Jihoseveroněmecké spojovací dráhy. 15. října 1865 byla do Turnova přivedena trať Turnovsko-kralupsko-pražské dráhy ze směru od Mladé Boleslavi a Mnichova Hradiště, která byla zaústěna do severního libereckého kolejového zhlaví. Pro jízdu v libereckém směru je tedy nutné zajíždět úvratí. Společnost přistavěla k existující stanici západní část v novorenesančním stylu.\n\nTřetí připojenou tratí byla trasa z Jičína přes Libuň v majetku společnosti Místní dráha Turnov - Rovensko - Jičín, a to 19. října 1903. Vznikla nová budova i s kolejištěm, s městskou zástavbou spojoval stanici M.d. JRT železný můstek přes kolejiště Jihoseveroněmecké spojovací dráhy. Kolejové systémy zpočátku nebyly propojeny, technický nedostatek přineslo až znárodnění všech soukromých železničních společností v Rakousku-Uhersku (1908), k přestavbě došlo roku 1910. Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nJednotlivé staniční budovy doznaly v průběhu let celou řadu rozšiřování, oprav a přístaveb, v letech 2009-10 prošlo celé nádraží generální rekonstrukcí, včetně hlavní budovy dochované v podobě z roku 1906. Původní budova M.d. JRT stojí na druhé straně přes kolejiště od výpravní budovy, k odbavování cestujících již neslouží.\n\nV roce 2016 se stanici se nacházela celkem čtyři stavědla, vybavená elektromechanickým nebo mechanickým zabezpečovacím zařízením. Nádraží má celkem tři nástupiště s pěti hranami (uvažuje se o zastřešení), příchod k vlakům probíhá přes rohožové kolejové přechody. Součástí stanice jsou osobní a nákladové nádraží, a také depo. Ve stanici slouží směna dvou výpravčích a dvou signalistů (v noční směně jeden). Ve směru na Starou Paku a Jičín je traťovým zabezpečením telefonické dorozumívání, ve směru do Liberce automatické hradlo a ve směru do Mladé Boleslavi je traťovým zabezpečením reléový poloautomatický blok bez kontroly volnosti tratě. Všechna vjezdová návěstidla do stanice Turnov jsou světelná, stejně tak jako jejich předvěsti, světelná odjezdová návěstidla jsou na obou zhlavích skupinová.\n\n"}
{"id": "1478785", "url": "https://cs.wikipedia.org/wiki?curid=1478785", "title": "Vasilevičy", "text": "Vasilevičy\n\nVasilevičy (, – \"Vasileviči\") je město v Homelské oblasti v Bělorusku. K roku 2017 v nich žilo přes tři tisíce obyvatel.\n\nVasilevičy leží přibližně osmdesát kilometrů jihozápadně od Homelu. \n\nJižně od Vasilevičů prochází dálnice M10, která přichází od východu od bělorusko-ruské hranice u Dobruše přes Homel a kolem Rečycy a pokračuje dál kolem Mazyru a Pinsku do Kobrynu.\n\nVasilevičy byly založeny v 16. století. Městem jsou od roku 1971.\n"}
{"id": "1478787", "url": "https://cs.wikipedia.org/wiki?curid=1478787", "title": "Santerova komise", "text": "Santerova komise\n\nSanterova komise byla Evropská komise působící od 23. ledna 1995 do 15. března 1999, kdy celá odstoupila v důsledku masívního korupčního skandálu. Za její vlády bylo zavedeno Euro, ratifikována Amsterodamská smlouva a rámcově připravena Smlouva z Nice. Měla dvacet členů.\n\n"}
{"id": "1478788", "url": "https://cs.wikipedia.org/wiki?curid=1478788", "title": "V.24", "text": "V.24\n\nV.24 \"Seznam definic pro obvody rozhraní mezi koncovým zařízením přenosu dat a zařízením ukončujícím datový okruh\" je doporučení ITU-T definující funkci jednotlivých obvodů rozhraní. Spolu s doporučením V.28, které definuje elektrické a signálové parametry jsou standardem popisujícím sériové rozhraní a vycházejí ze standardu EIA RS-232 přijatého v roce 1962.\n\nDalší doporučení, která doplňují V.24 definicí elektrických parametrů jsou V.10, V.11, V.12, V.31 a V.31 bis.\n\nPodle doporučení V.24 má být rozhraní realizováno pomocí konektorů definovaných v ISO/IEC 2110 (25pólový), ISO/IEC 11569 (26pólový), ISO/IEC 13575 (50pólový) nebo ISO/IEC 4902 (37pólový).\n\nV.24 https://www.itu.int/rec/T-REC-V.24/en List of definitions for interchange circuits between data terminal equipment (DTE) and data circuit-terminating equipment (DCE)\n\n"}
{"id": "1478789", "url": "https://cs.wikipedia.org/wiki?curid=1478789", "title": "Cas Oorthuys", "text": "Cas Oorthuys\n\nCasparus Bernardus (Cas) Oorthuys (1. listopadu 1908 Leiden – 22. července 1975 Amsterdam) byl nizozemský fotograf a člen odboje během druhé světové války. Společně s Joem Voskuilem také projektoval knižní vazby. Byl členem fotografického spolku De Ondergedoken Camera. Aktivně tvořil od roku 1930 do roku 1970.\n\nOorthuys byl nejstarší syn reformovaného pastora Gerarduse Oorthuijse a Dorothey Cathariny Heleny Christiny de Stoppelaarové. Od svého prvního roku Oorthuys bydlel v Amsterdamu, kde se jeho otec stal pastorem. Protože byl dyslektik, navštěvoval řemeslnou školu a pak kurz na škole architektury, dekorativního umění a řemesel a studoval architekturu u MTS, obě v Haarlemu. V Haarlemu se také duchovně rozvíjel a stal se vegetariánem a anti-militaristou. Četl také komunistickou literaturu.\n\nV roce 1930 pracoval Oorthuys dva roky jako architekt v Amsterdamu, ale přišlo období krize. Jako nezaměstnaný se seznámil s komunistickou stranou Holandska, ke které se připojil. Následně začal pracovat jako grafik a fotograf. Spolu s malířem Jo Voskuilem vedli v letech 1932 až 1935 reklamní agenturu OV 20 (\"Oorthuys-Vos 20\"). Ve třicátých letech produkoval silné propagandistické snímky v tradici “pracujícího dělníka”. Témata zahrnovala chudobu, policejní násilí, nezaměstnanost a vystěhování. Jeho výkon byl ovlivněn hnutím \"Neues Sehen\", které považovalo design za důležitější než téma. Ve třicátých letech, se stal aktivním členem různých levicových organizací. V roce 1936 se stal pravidelným fotografem v De Arbeiderspers. Psal zprávy pro časopisy, tvořil knižní ilustrace a obálky a organizoval fotografické výstavy. Známý je jeho plakát \"De Olympiade onder dictatuur\", \"Olympiáda po diktaturou\" z roku 1936.\n\nBěhem německé okupace se stal členem holandské novinářské asociace, do které se v roce 1941 museli na rozkaz okupačních sil registrovat všichni žurnalističtí fotografové. V únoru 1942 své kontroverzní členství ukončil. Během války pracoval na úkolech od Agrarisch Fonds a fotografoval pro knihu o zemědělství v Nizozemsku. Od roku 1942 dělal Oorthuys pasové fotografie pro padělané průkazy totožnosti a další práci pro odboj. V květnu 1944 byl Němci zatčen a odvezen do tábora Amersfoort. Po třech měsících byl propuštěn a schovával se. Do spolku De Ondergedoken Camera (Skrytá kamera, Underground kamera) nastoupil v září téhož roku. Skupina vznikla z iniciativy fotografů Fritze Kahlenberga a Tonnyho van Renterghema a zahrnovala jak profesionální fotografy, tak i amatéry. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí. Museli se vypořádat s velkými logistickými problémy, jako byl nedostatek materiálu a omezená elektrické energie, vyžadující použití karbidových výbojek a centrální temné komory, ale i tak se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv. Členové této skupiny fotografů byli například: Fritz Kahlenberg, Charles Breijer, Emmy Andriesse, Menno Huizinga nebo Boris Kowadlo. \n\nPo válce následovalo období, ve kterém se Nizozemsko snažilo obnovit svou autoritu na „Východě“. V této válce si Oorthuys vybral stranu mladé Republiky Indonésie. Vydal fotoalbum pod názvem \"In Progress\".\n\nPo válce, nicméně, Oorthuys pokryl mnohem širší fotografická témata, proto postupně uvolňovat omezení jeho rodičovského církevního prostředí a komunistického období. Vylíčil život obyčejných lidí z humanistického pohledu na život a publikoval mnoho fotoalb, cestovních zpráv a firemních publikací. Jeho volba byla velmi pestrá. \n\nOorthuys se oženil s učitelkou Gezinou Broerse ( 1910 - 1997 ) 31. srpna 1932 a měli spolu syna a dceru. Manželství nebylo harmonické a skončilo rozvodem 5. srpna 1938 před vypuknutím války, Oorthuys se setkal s filmovou scenáristkou Lydií Krienenovou (nar. 1919 ) v Amsterdamu a vzali se 3. dubna 1940. S ní měl syna a dvě dcery. Oorthuys zemřel náhle v roce 1975.\n\nJeho archiv čítá více než půl milionu negativů, který byl velmi kompletní od roku 1944 a pokrývá širokou škálu témat. Když přdnášel o svých zkušenostech po válce, opakovaně používal fotografie z tohoto období v knihách a jako ilustrace pro výstavy a knihy. Archiv Oorthuys se nachází v Nederlands Fotomuseum v Rotterdamu. \n\n\n\n"}
{"id": "1478790", "url": "https://cs.wikipedia.org/wiki?curid=1478790", "title": "Kostel Nanebevzetí Panny Marie (Libčany)", "text": "Kostel Nanebevzetí Panny Marie (Libčany)\n\nKostel Nanebevzetí Panny Marie se nalézá na návrší na okraji obce Libčany v okrese Hradec Králové. Románský kostel spolu s areálem přilehlého hřbitova a zvonice tvoří dominantu obce a jejího okolí. Románský kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 25587/6-637.\n\nKostel Nanebevzetí Panny Marie v Libčanech je románský bezvěžový tribunový kostel s apsidou pocházející počátku 13. století. Kostel byl na přelomu 15. a 16. století přestavěn goticky, následně v roce 1608 renesančně a posléze barokně. Z počátku kostela se dochovalo románské zdivo, ústupkový portál s tympanonem a sloupy tribuny. To je znázorněno freskou od Josefa Kramolína či jeho žáka zasazenou v nice a obklopenou iluzivními sloupy.\n\nDo jižního pilíře triumfálního oblouku je vložen epitaf hraběte Jana Petra Straky z Nedabylic († 1720). Na konzole vystupující ze zdi je položen sarkofág s rodovým erbem opřeným o konzolu s dvěma orlími pařáty. O sarkofág se levou rukou opírá polopostava hraběte Straky oděného ve zbroji s dlouhou parukou na hlavě, který pravou rukou ovinutou pláštěm kyne směrem k oltáři. Za jeho zády klečí dítě s přesýpacími hodinami a lebkou v rukou. Nad hrabětem rozprostírá okřídlený stařec Chronos zvlněnou drapérii s latinsky psaným epitafem ze zlaceného písma.\n\nNaproti epitafu je na severním pilíři vítězného oblouku umístěna dřevěná kazatelna se stříškou zakončenou sochou Hospodina s knihou v ruce z první poloviny 19. století.\n\nU kostela je dále barokní márnice, novodobá zvonice a barokní fara. Areál je obklopen ohradní zdí.\n\n\n"}
{"id": "1478802", "url": "https://cs.wikipedia.org/wiki?curid=1478802", "title": "Hradiště (zámek, okres Klatovy)", "text": "Hradiště (zámek, okres Klatovy)\n\nHradiště je tvrz přestavěná na zámek ve stejnojmenné vesnici u Kolince v okrese Klatovy. Tvrz založená ve čtrnáctém století sloužila jako panské sídlo malého statku. Byla několikrát přestavěna a dochovaná podoba je výsledkem pozdně barokní přestavby z konce osmnáctého století. Zámek je od roku 1964 chráněn jako kulturní památka.\n\nPrvní písemná zmínka o tvrzi v Hradišti pochází z roku 1383. Vesnice tehdy byla rozdělena na dvě části, z nichž jednu vlastnil Protiva z Kvasejovic. V patnáctém století ji získali Běšinové z Běšin, kterým patřila až do roku 1614, kdy se majitelem stal Jan Karel Bernklau ze Schönreithu. Jeho postupně vystřídali Jan Jaroslav Dlouhoveský z Dlouhé Vsi v roce 1652, Jan Jindřich Schottbergerovi roku 1683 a ještě téhož roku Adam Ferdinand Khek ze Schwarzbachu.\n\nOd roku 1704 Hradiště patřilo Kocům z Dobrše, které vystřídal Antonín Leopold Vidršpergár a v letech 1768–1801 Bedřich z Elvenichu, jenž nechal starou tvrz přestavět na pozdně barokní zámek. Bedřichovým potomkům statek patřil až do roku 1828, kdy ho získali Kleistové a připojili jej k mlázovskému panství. Do konce druhé světové války se na zámku vystřídalo několik dalších majitelů a ve druhé polovině dvacátého století budovu využíval národní podnik Armabeton jako rekreační středisko.\n\nJednopatrová zámecká budova má obdélný půdorys a mansardovou střechu. Průčelí zdůrazňuje středový rizalit, ve kterém se nachází barokní portál se zvlněným záklenkem. K památkově chráněnému areálu patří také park s ohradní zdí a šesti pilířovými branami.\n\n"}
{"id": "1478805", "url": "https://cs.wikipedia.org/wiki?curid=1478805", "title": "Kostel Narození Panny Marie (Lochenice)", "text": "Kostel Narození Panny Marie (Lochenice)\n\nKostel Narození Panny Marie je původně gotický a následně barokně přestavěný kostel, který se nalézá v centru obce Lochenice v okrese Hradec Králové. Kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 23882/6-642.\n\nKostel Narození Panny Marie v Lochenicích je zmiňován již v roce 1350. Během husitských válek byl zpustošen a vyrabován, poté byl opraven a do roku 1623 využíván podobojí. Barokní přestavba byla provedena v letech 1784–1786. Věž kostela je zachována v původní gotické podobě. V letech 2008–2009 byla provedena kompletní oprava střechy kostela.\n\nKostel je jednolodní obdélná stavba s užším presbytářem uzavřeným mírně vypjatým segmentem, na jeho severní straně stojí původní gotická věž se sakristií v přízemí. Stěny kostela jsou zevně členěny lizénami, loď je osvětlena z každé strany dvěma segmentově zaklenutými okny, v presbytáři je jedno okno v jižní stěně. \n\nUprostřed jižní fasády kostela se nalézá obdélná vstupní předsíň s půlkruhovým vchodem s mříží a sedlovou střechou krytou taškami. Na západním průčelí je obdélný barokní štít členěný dvojicemi lisén, s obdélným okénkem uprostřed, podepřený po stranách křídly s konkávně prohnutými stranami, a ukončený nahoře trojúhelníkem. Před průčelím je představěna patrová vstupní předsíň. V patře předsíně je místnost, do níž vede schodiště se vstupem z jižní strany předsíně, osvětlená z jihu a ze severu segmentově zaklenutým oknem. \n\nHranolová gotická věž má kamennou trnož s okosenou vrchní hranou. V přízemí z východní strany je zamřížované obdélné okénko s hladkým kamenným ostěním. V prvním patře je v každé straně úzké střílnové okénko. Druhé patro je poněkud užší, oddělené opět římsou. Uprostřed každé strany druhého patra je obdélné, půlkruhově zaklenuté okno. Ve střeše na jižní a severní straně je barokní štít s hodinami. Střecha věže je stanová, krytá prejzy, nahoře s kovovým štítkem. \n\nK západní straně věže a severní stěně kostela je přistavěna čtvercová přízemní přístavba, s pultovou střechou, obdélným vchodem s ostěním na západní straně, segmentově zaklenutým oknem na severu a vedle něj se segmentově zaklenutým vstupem na schodiště do věže. \n\nZařízení kostela a kamenná kropenka je z druhé poloviny 18. století.\n\n"}
{"id": "1478806", "url": "https://cs.wikipedia.org/wiki?curid=1478806", "title": "Aktivní síťový prvek", "text": "Aktivní síťový prvek\n\nAktivní síťový prvek je pojem v oboru Informační technologie.\n\nAktivní síťový prvek, opak pasivního prvku sítě, je takový prvek sítě, který s datovým signálem vykonává určitou aktivní činnost. \n\nNejedná se pouze o mechanické součásti sítě, ale o zařízení, na kterých běží určitý software vykonávající nějakou činnost s procházejícím datovým signálem. \n\n\n"}
{"id": "1478817", "url": "https://cs.wikipedia.org/wiki?curid=1478817", "title": "Powerline adaptér", "text": "Powerline adaptér\n\nPowerline adaptér, nebo síťová karta powerline je označení pro specializované elektronické zařízení v oboru Informační technologie.\n\nJedná se o zařízení, které je schopné zajistit předání datového signálu v počítačové síti mezi dvěma body po vodičích běžné elektrické sítě pomocí vysokofrekvenčního přenosu. \n\n\n\n\nPowerline adaptér tvoří konstantní přenosovou frekvenci, na kterou moduluje data. Tento signál se šíří po elektrických rozvodech. Druhý powerline adaptér zapojený v libovolné elektrické zásuvce signál rozpozná a dekóduje jej.\n\n"}
{"id": "1478826", "url": "https://cs.wikipedia.org/wiki?curid=1478826", "title": "Augusta Nekolová-Jarešová", "text": "Augusta Nekolová-Jarešová\n\nAugusta Nekolová-Jarešová, křtěná Augusta Marie (7. července 1890 Jablonná u Benešova – 15. srpna 1919 Kutná Hora), byla česká malířka, kreslířka, ilustrátorka a grafička. Dobová kritika ji označila za nejnadanější českou malířku.\n\nNarodila se v obci Jablonná do početné rodiny vrchního nadlesního Františka Nekoly a jeho ženy Julie rozené Chodounské, jako předposlední z deseti dětí. Starší sestra Marie se po 1. světové válce stala divadelní a filmovou herečkou a spisovatelkou. Od dětství ráda kreslila a její značný talent rozhodl o jejím dalším životě. Záhy se celá rodina přestěhovala do Prahy a v roce 1904 se Augusta přihlásila ke studiu na všeobecné škole dámského kreslení při Uměleckoprůmyslové škole v Praze, kde v letech 1904–1910 studovala u prof. Josefa Schussera, Jakuba Schikanedera a Jana Preislera.\n\nV roce 1909 podnikla s několika přáteli pěší túru na Slovensko a do Uher, kam je zavedl zájem o lidový kroj. V letech 1908–1910 byla členkou \"\"Mayer-Klubu\"\" a od roku 1909 až do své předčasné smrti členkou Umělecké besedy. Během studia se seznámila se svým budoucím manželem malířem Jaroslavem Jarešem, za kterého se v roce 1912 formálně provdala a mezi léty 1915-17 pak měli společný ateliér v Divoké Šárce. Krátce pobývala a tvořila v Krušovicích u malíře Václava Rabase a léto roku 1915 strávila u své sestry Milady ve Smiřicích, kde malovala zdejší krajinu, portréty tamních lidí a namalovala portrét svého strýce prof. Karla Chodounského. Později v letech 1915–1916 namalovala svá nejvýznamnější díla, „Variace Mateřství“ a „Matka.“. Během 1. světové války se neustále potýkala s finanční nouzí a dlouhodobé strádání ji podlomilo zdraví a podobně jako její sestra Růžena a řada dalších lidí se nakazila tuberkulózou. V letech 1917 až 1919 se její zdravotní stav zhoršil. V roce 1917 namalovala své vrcholné dílo „Rekonvalescenti“ a nakreslila ilustrace k Jiráskovu Temnu, které však nebyla realizovány neboť se nenašel vydavatel. Na sklonku 1. světové války se z Prahy odstěhovala do Starého Kolína a v zimě roku 1918 byla poprvé hospitalizována v nemocnici. Po několika měsících beznadějného léčení zemřela 15. září 1919 v kutnohorské nemocnici. Pohřbena byla na Vyšehradském hřbitově v Praze.\n\n\n\n\n\n"}
{"id": "1478827", "url": "https://cs.wikipedia.org/wiki?curid=1478827", "title": "Milena Hrdinková", "text": "Milena Hrdinková\n\nMilena Hrdinková (* 25. června 1974 Brandýs nad Labem-Stará Boleslav) je česká úřednice, od února 2019 státní tajemnice pro evropské záležitosti.\n\nV letech 1993 až 1998 vystudovala právo a právní vědy na Právnické fakultě Univerzity Karlovy v Praze (získala titul Mgr.).\n\nPracovní kariéru začínala na Ministerstvu financí ČR, nejprve jako referentka v útvaru mezinárodní daňové spolupráce (v letech 1998 až 2000), následně jako referentka v útvaru přímých daní (do roku 2003). V letech 2004 až 2007 působila jako národní expertka (specializace na analýzu daňových politik členských států) v Evropské komisi (Generální ředitelství pro daně a celní unii). Mezi lety 2008 a 2015 byla poradkyní náměstka ministra pro daně a cla na Ministerstvu financí ČR, do roku 2019 pak byla ředitelkou odboru Kancelář ministra.\n\nZastupovala Českou republiku v orgánech EU včetně Rady ECOFIN i dalších mezinárodních institucích, podílela se na implementaci evropského práva do českého právního řádu před vstupem ČR do EU, předsedala pracovní skupině Rady v době předsednictví ČR v Radě EU. Specializuje se na fiskální vztahy a rozvojovou spolupráci a od roku 2013 rovněž působila jako externí expert Mezinárodního měnového fondu, příležitostně vyučuje na Vysoké škole ekonomické v Praze.\n\nV lednu 2019 ji premiér ČR Andrej Babiš jmenoval novou státní tajemnicí pro evropské záležitosti a náměstkyní pro řízení Sekce pro evropské záležitosti Úřadu vlády ČR, a to s účinností od 1. února 2019.\n\nMilena Hrdinková hovoří plynně anglicky, pasivně francouzsky a rusky.\n"}
{"id": "1478831", "url": "https://cs.wikipedia.org/wiki?curid=1478831", "title": "Marie Imakuláta Neapolsko-Sicilská (1874–1947)", "text": "Marie Imakuláta Neapolsko-Sicilská (1874–1947)\n\nMarie Imakuláta Neapolsko-Sicilská (\"Maria Immacolata Speranza Pia Teresa Cristina Filomena Lucia Anna Isabella Cecilia Apollonia Barbara Agnese Zenobia, Principessa di Borbone delle Due Sicilie;\" 30. října 1874, Cannes – 28. listopadu 1947, Muri) se narodila jako čtvrté dítě a nejstarší dcera prince Alfonse Neapolsko-Sicilského a jeho manželky Marie Antonie Neapolsko-Sicilské.\n\n30. října 1906 se Marie Imakuláta v Cannes provdala prince Jana Jiřího Saského, šesté dítě a druhorozeného syna krále Jiřího Saského a Marie Anny Portugalské. Pár zůstal bezdětný.\n\n"}
{"id": "1478832", "url": "https://cs.wikipedia.org/wiki?curid=1478832", "title": "Dům čp. 176 (Štramberk)", "text": "Dům čp. 176 (Štramberk)\n\nDům čp. 176 stojí na ulici Zauličí ve Štramberku v okrese Nový Jičín. Z části roubený dům byl postaven v roce 1796. Ministerstvem kultury České republiky byl prohlášen za kulturní památku ČR roce 1995 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 176 byl postaven v roce 1796 jak je doloženo na středovém trámu v jizbě. V průběhu let byl několikrát opravován. Objekt je příkladem původní předměstské zástavby ve Štramberku.\n\nDům je přízemní částečně roubená stavba obdélníkového půdorysu orientovaná zděnou štítovou stranou k ulici. Původní dispozice dvojdílná po přestavbě je trojdílná dispozice se síní, komorou a jizbou. Dům je postaven na vysoké kamenné podezdívce, která vyrovnává svahovou nerovnost a má valeně klenutý sklep se samostatným vchodem. Štítové průčelí roubené části je dvouosé. Štít je svisle bedněný s výzorníky ve tvaru čtverce postaveného na roh a podlomenicí v patě štítu. Zděné štítové průčelí je bez oken, štít má dvě okna a výklenek s půlkruhovým zakončením. Rohy zděné části jsou zaoblené, stěny jsou zakončeny profilovanou korunní římsou. Jižní okapová strana má dvě okna v roubené části, vchod a jedno okno ve zděné části. K roubené části je přistavěna pavláčka s vyřezávanou poprsní. Střecha je sedlová. Vstupní chodba má trámový strop a schodiště na půdu, byla zde i pec. Světnice mají trámový záklopový strop na středovém trámu je datace 1796.\n\n\n"}
{"id": "1478838", "url": "https://cs.wikipedia.org/wiki?curid=1478838", "title": "Jaroslav Haščák", "text": "Jaroslav Haščák\n\nJaroslav Haščák (* 30. srpna 1969, Ďurková) je slovenský podnikatel, spoluzakladatel a spolumajitel investiční skupiny Penta Investments. \n\nStudium absolvoval na Moskevském státním institutu mezinárodních vztahů (MGIMO) a Pekingské univerzitě. První zkušenosti s obchodem získal počátkem devadesátých let, kdy během svého studijního pobytu v Pekingu začal s bývalým spolužákem Markem Dospivou dovážet čínské textilní výrobky do obchodních řetězců v Československu.\n\nPoté společně s dalším budoucím partnerem, Jozefem Oravkinem, začali Dospiva a Haščák v Bratislavě obchodovat na rozvíjejícím se trhu s cennými papíry. Na konci roku 1993 založili firmu Penta Brokers, do níž přizvali ještě Martina Kúšika a Juraje Herka. Název společnosti Penta tak představuje pět partnerů, kteří stáli u zrodu firmy.\n\nJe jedním z aktérů Kauzy Gorila, v rámci které se měl scházet s předními slovenskými politiky a úředníky v době vlády Mikuláše Dzurindy a probírat s nimi úplatky a provize. Haščák odmítl, že by se úplatcích podílel.\n"}
{"id": "1478843", "url": "https://cs.wikipedia.org/wiki?curid=1478843", "title": "Convolosaurus", "text": "Convolosaurus\n\nConvolosaurus (\"družný ještěr\") byl rod bazálního (vývojově primitivního) ornitopodního dinosaura, žijícího v období spodní křídy (geologický stupeň apt, asi před 120 miliony let) na území dnešního Texasu v USA. Fosilie byly objeveny v sedimentech souvrství Twin Mountains na lokalitě Proctor Lake a zahrnují kosterní elementy z 29 jedinců všech vývojových stadií. Fylogenetická analýza ukázala, že šlo o ornitopoda mimo klad Iguanodontia, který byl nicméně vývojově vyspělejší než 80 % ostatních druhů \"bazálních\" ornitopodů. Spolu se skupinou Iguanodontia \"Convolosaurus\" formuje klad, do nějž není zahrnut druh \"Hypsilophodon foxii\". Formálně byl tento druh popsán trojicí paleontologů v březnu roku 2019.\n\n"}
{"id": "1478849", "url": "https://cs.wikipedia.org/wiki?curid=1478849", "title": "Klášter voršilek (Hradčany)", "text": "Klášter voršilek (Hradčany)\n\nKlášter voršilek na Hradčanech je bývalý klášterní areál při kostele sv. Jana Nepomuckého. Dnešní podoba kláštera i s kostelem pochází z doby přestavby Kiliánem I. Dientzenhoferem v letech 1737-1741.\n\nPrvních sedm sester řádu sv. Uršuly přišly do Prahy z kláštera v Lutychu roku 1655. Pozvala je hraběnka Lamboyová a přivítal osobně pražský arcibiskup Vojtěch Arnošt kardinál z Harrachu a další významné osobnosti té doby. Po roce 1664 se setry voršilky usadily v nově vybudovaném klášteře na Novém Městě podle architektonického návrhu Kiliána Ignáce Dientzenhofera.\n\nHradčanský klášter i s kostelem sv. Jana byl vystavěn v letech 1720-1723 v blízkosti starého císařského špitálu ze 14. století. V letech 1737-1741 byl klášter přebudován do dnešní podoby, rovněž podle návrhu Kiliána Ignáce Dientzenhofera.\n\nHradčanský klášter Voršilek měl být jedním z míst, kde se stal první ze čtyř zázraků, který vedl ke svatořečení sv. Jana Nepomuckého, proto také klášterní kostel, který nahradil původní kapli sv. Anny, nese patrocinium tohoto světce.\n\nJiž v roce 1784 však byl tento druhý nejstarší klášter uršulinek zrušen v rámci církevních reforem císaře Josefa II. i s přilehlým špitálem sv. Antonína a sv. Alžběty a poté byly využíván jako skladiště vojenského materiálu. Po roce 1945 nebyly prostory využívány. Na přelomu 80. a 90. let 20. století prošel areál rozsáhlou rekonstrukcí.\n\n"}
{"id": "1478850", "url": "https://cs.wikipedia.org/wiki?curid=1478850", "title": "Serie A 1954/55", "text": "Serie A 1954/55\n\nSoutěžní ročník Serie A 1954/55 byl 53. ročník nejvyšší italské fotbalové ligy a 23. ročník od založení Serie A. Soutěž začala 19. září 1954 a skončila 19. června 1955. Účastnilo se jí 18 týmů z toho 16 se kvalifikovalo z minulého ročníku. Poslední dva týmy předchozího ročníku, jimiž byli US Palermo a AC Legnano sestoupili do druhé ligy. Opačným směrem putovali dva týmy, jimiž byli CC Catania (vítěz druhé ligy) a Pro Patria.\n\nDo druhé ligy mělo původně sestoupit kluby SPAL a Pro Patria. Jenže v létě roku 1955 se liga rozhodla že sestoupí AC Udinese za korupci kterou dělala při zápasech o záchranu minulých sezon (1952/53). Klub CC Catania sestoupila kvůli sportovnímu pochybení.\n\nTitul v soutěži obhajoval klub FC Internazionale, který v minulém ročníku získal své 7. prvenství v soutěži.\n\n\nNejlepším střelcem tohoto ročníku Serie A se stal opět švédský útočník Gunnar Nordahl. Hráč AC Milán vstřelil 27 branek.\n"}
{"id": "1478856", "url": "https://cs.wikipedia.org/wiki?curid=1478856", "title": "Alois Pokorny von Fürstenschild", "text": "Alois Pokorny von Fürstenschild\n\nAlois Pokorny von Fürstenschild (česky Alois Pokorný, šlechtic z Fürstenchildu, 25. května 1811, Třebíč – 26. května 1876, Jihlava) byl rakouský generál. \n\nKariéru v armádě zahájil poté, co v roce 1831 absolvoval Tereziánskou akademii ve Vídni, získal hodnost nadporučíka a byl přidělen k 8. pluku. Od roku 1839 do roku 1848 sloužil u generála rakouské armády, v roce 1849 se stal asistentem polního maršála Julia Jacoba von Haynau a v červnu téhož roku následoval generála do Temešváru, kde pomohl potlačit Maďarské povstání. V roce 1854 byl povýšen na brigádního generála. Ve vojenském tažení v roce 1859 vedl pluk v obci Pavia a pak velel III. sboru, kde získal hodnost polního maršála a zúčastnil se bitvy u Magenty. V roce 1866 v Itálii i přes porážky rakouské císařské armády jej císař František Josef pro jeho schopnosti ukázané na bitevním poli chtěl jako člena řídící rady a v roce 1867 mu udělil dědičný titul barona. Pokorný zůstal ve službě do roku 1869. V roce 1871 odešel do důchodu a získal hodnost \"feldzeugmeister .\" \n\nZemřel v Jihlavě v roce 1876. \n\n"}
{"id": "1478857", "url": "https://cs.wikipedia.org/wiki?curid=1478857", "title": "Sbor dobrovolných hasičů Olešná", "text": "Sbor dobrovolných hasičů Olešná\n\nSbor dobrovolných hasičů Olešná je organizace, která pomáhá při požární ochraně jak v obci Olešná, tak v jejím okolí. Členové sboru zajišťují také pomoc v případě nenadálých situací, jako např. velká voda, kdy obyvatelům obce čerpají sklepy apod. Každoročně pomáhají s pořádáním obecních akcí, jako je pálení čarodějnic, Den s obcí apod. Tradicí se již stal hasičský ples, který sbor pořádá. Součástí sboru je také oddíl mladých požárníků, jehož členové jsou vzděláváni v problematice požární ochrany a seznámeni s hasičskou technikou. K 1. 1. 2019 má sbor 42 aktivních členů, z toho 16 dětí. Družstva mužů, žen i starších a mladších žáků se pravidelně účastní soutěží a srandamačů.\n\nJednotka sboru dobrovolných hasičů Olešná je organizační složka, jejímž zřizovatelem je obec Olešná. Tato složka je zcela závislá na rozpočtu obce a veškerá její technika, výstroj a výzbroj, pořízená pro činnost jednotky, je majetkem obce. Jednotka obce Olešná je vedena pod kategorií požární ochrany JPO V. To znamená, jednotka sboru dobrovolných hasičů obce s místní působností, která zabezpečuje výjezd o zmenšeném početním stavu (4 hasiči). Jednotka obce Olešná čítá 10 členů a jejím velitelem je Vladimír Malina.\n\nHistorie sboru dobrovolných hasičů z Olešné u Hořovic sahá do konce 19. století.\n\n8. srpna 1897 byl tento sbor oficiálně založen. Zakládajících členů bylo 16, přičemž prvními funkcionáři byli Josef Novák (předseda sboru), František Balej (velitel sboru) a Antonín Rybák (podvelitel sboru). Během následujících 25 let se počet členů sboru zdvojnásobil.\n\nV prvních letech fungování dostala jednotka hned několik možností, uplatnit se při zásazích u ohně. Poprvé v létě roku 1899 a dále pak v roce 1903. \n\nObdobí první a druhé světové války znamenalo pro olešenské hasiče omezení aktivit na minimum. \n\nV průběhu let 70. docházelo ke zvelebování obce a tím spojenou činností hasičů v oblasti oprav požární nádrže a vystavění budovy dnešní hasičské zbrojnice. Po revoluci byla činnost sboru postupně omezována až došlo k jejímu pozastavení.\n\nV roce 2012 došlo, z důvodu vytvoření nové jednotky obce, k obnovení hasičské činnosti v obci Olešná. Následně v roce 2014 došlo ke kompletní obnově činnosti sboru dobrovolných hasičů.\n\nPrvní schůzka oddílu mladých hasičů z Olešné se uskutečnila 25. ledna 2014 pod taktovkou Martina Reindla a Vladimíra Maliny. V místnosti, která měla do budoucna sloužit jako klubovna členům sboru, byly dětem představeny základní předměty hasičského oboru, technika jako koš, savice, proudnice, požární stříkačka PS 12 apod. Byly seznámeni s tím, co je čeká na schůzkách a soutěžích.\n\nČinnost oddílu mladých hasičů bez přerušení běží doposud pod vedením vedoucí Martiny Balejové. Mladší i starší žáci pravidelně prověřují svoje dovednosti a znalosti ve hře Plamen, ale také na na soutěžích jako\n\n\nJiž rok po znovuobnovení činnosti sboru se dalo dohromady soutěžní družstvo mužů, ale také žen. Ty se pravidelně připravovaly na soutěže v požárním sportu, ale také různé srandamače:\n\n\nDne 12. září 2015 vyhrálo družstvo mužů svůj první srandamač - Memoriál Miroslava Vojče v Cheznovicích. Svůj úspěch v následujícím roce na této akci muži z Olešné zopakovali.\n\nV sobotu 5. srpna 2017 oslavil olešenský sbor dobrovolných hasičů 120. výročí založení sboru. Na oslavy se členové sboru připravovali více než půl roku. Na oslavách se objevili dvě koňská spřežení, která táhla dvě historické koňky, zapůjčené od SDH Zaluží a SDH Jivina a řada novější i starší techniky, předvedené okolními sbory. Akce se zúčastnili také němečtí kolegové ze spřáteleného města Kreith. V průběhu výroční schůze byli oceněni vybraní aktivní členi, zasloužilí neaktivní členové, někteří občané obce a také paní starostka. součástí akce byl také slavnostní průvod, výstava hasičské techniky, ukázka mažoretek a mladých hasičů. Proběhlo simulované vyproštění zraněné osoby z auta, jež bylo následně zapáleno a demonstrativně uhašeno. V neposlední řadě byla provedena ukázka slaňování a své předvedli také místní rančeři s koňmi.\n\n"}
{"id": "1478866", "url": "https://cs.wikipedia.org/wiki?curid=1478866", "title": "Bobrůvka (potok)", "text": "Bobrůvka (potok)\n\nBobrůvka je potok, pravostranný přítok řeky Olše (polsky \"Olza\"), který má délku 12,66 km.\n\nPotok má svůj pramen ve výšce okolo 390 m.n.m. za západním svazích Chelmu, v Hodišově na Slezském podhůří. Teče v okrese Těšín, ve Slezském vojvodství. Protéká přes Bažanovice, dále přes historická místa na hranici Těšína, mezi Guldovy na severu a Mníškem na jihu, následně protéká Bobrkem, odkud teče podél železniční trati číslo 190 na Fryštátské předměstí , zde od severní strany obtéká Zámecký vrch. Do Olše pak vtéká na hranici Malé Louky a Bohušovic.\n\n\n\n"}
{"id": "1478870", "url": "https://cs.wikipedia.org/wiki?curid=1478870", "title": "Dům čp. 177 (Štramberk)", "text": "Dům čp. 177 (Štramberk)\n\nDům čp. 177 stojí na ulici Zauličí ve Štramberku v okrese Nový Jičín. Roubený dům byl postaven v první polovině 19. století. Ministerstvem kultury České republiky byl prohlášen za kulturní památku ČR roce 1995 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 177 byl postaven v první polovině 19. století. V průběhu let byl několikrát opravován, na začátku 21. století dům prošel generální opravou, kdy byly nahrazeny veškeré vadné části novými z přitesaných trámů. Objekt je příkladem původní předměstské zástavby ve Štramberku.\n\nDům je přízemní roubená stavba dvou křídel obdélníkového půdorysu. Jižní část je dvojdílná, na ni je kolmo napojeno křídlo. Dům je postaven na vysoké kamenné podezdívce, která vyrovnává svahovou nerovnost, je podsklepená, sklepní prostor je zaklenut plochými plackami. Štítové průčelí obrácené k jihu je dvouosé, západní je částečně vyzděné jednoosé. Štíty jsou svisle bedněné se dvěma okny a podlomenicí v patě štítu. Střecha je sedlová s podlomením, krytá tzv. kanadským šindelem.\n\n\n"}
{"id": "1478873", "url": "https://cs.wikipedia.org/wiki?curid=1478873", "title": "Mercedes Španělská", "text": "Mercedes Španělská\n\nMercedes Španělská (\"María de las Mercedes de Borbón y Habsburgo-Lorena;\" 11. září 1880, Madrid – 17. října 1904, Madrid) se narodila jako nejstarší potomek španělského krále Alfonse XII. a jeho druhé manželky Marie Kristýny Rakouské. Po celý svůj život byla asturijskou kněžnou, dědičkou španělského trůnu.\n\nKdyby její mladším sourozencem narozeným po otcově smrti byla sestra, stala by se Mercedes španělskou královnou. V roce 1886 se však narodil chlapec, který se stal králem Alfonsem XIII. Zůstal však dědičkou trůnu, protože za jejího života se Alfons neoženil ani neměl děti.\n\nMercedes se 14. února 1901 v Madridu provdala za Karla Bourbonsko-Sicilského, synovce svrženého krále obojí Sicílie. Manželovi byl posléze přiznán titul španělského infanta. Manželství bylo vysoce kontroverzní kvůli tchánovým vazbám na Karlisty. Mercedes zemřela tři roky po svatbě na následky komplikací při porodu třetího dítěte.\n\nMercedes se narodila 11. září 1880 v Královském paláci v Madridu jako nejstarší dítě španělského krále Alfonse XII. a jeho druhé manželky Marie Kristýny Rakouské. Pokřtěna byla jako María de las Mercedes Isabel Teresa Cristina Alfonsa. Její kmotrou byla její babička z otcovy strany Isabela II. Španělská, která přijela z Paříže, aby navštívila své první vnouče. Pro rodinu bylo její narození velkým zklamáním, protože doufala v syna. Aby věc zpříjemnila, pojmenovala královna Marie Kristýna dceru na počest manželovi první choti, Marii de las Mercedes de Orleans.\n\nMercedes byla od narození dědičkou trůnu, zklamání však bylo tak velké, že měla nakonec pouze titul infantky. Antonio Cánovas del Castillo, hlava vlády, nenáviděl Marii Kristýnu a nechtěl, aby se panovníkem Španělska stala žena, se rozhodl novorozeně ignorovat. Titul asturijské kněžny si tak udržela její teta Isabela, než Práxedes Mateo Sagasta, hlava vlády po Cánovasovi, přinutil krále Alfonse XII., aby titul předal Mercedes. 12. listopadu 1882 se Mercedes narodila sestra Marie Tereza. Manželství jejich rodičů bylo nešťastné. Alfons se s Marií Kristýnou oženil, aby zajistil zemi dědice. Nemiloval svou manželku a byl zklamaný z narození dvou dcer, zatímco on sám měl už dva nemanželské syny. V červenci 1883 opustila Marie Kristýna Španělsko a odjela s dcerami za svou rodinou do Rakouska.\n\nV létě 1884 se Alfonsovi XII. zhoršilo zdraví; měl tuberkulózu. Po krátkém zlepšení sedmadvacetiletý král 25. listopadu 1885 zemřel, zanechavši po sobě těhotnou manželku. Narozením další dcery by se Mercedes stala královnou, 17. května 1886 se však narodil nový král Alfons XIII. Mercedes i nadále zůstala dědičkou trůnu.\n\nMercedes se poprvé objevila veřejně u královského dvora držíc se za ruku své matky, když ta byla prohlášena regentkou. Výchova asturijské kněžny a její mladší sestry se odehrávala v královském paláci v Madridu pod přísným dohledem dvou vdov: jejich matky a jejich tety z otcovy strany, Isabely. Královna vychovávala své tři děti přísně. Navzdory její pozici dědičky trůnu nebylo Mercedes poskytnuto vzdělání, které by ji připravilo na řízení země. Místo toho obdržela konvenční výchovu princezny své doby. Brala tak hodiny hry na klavír, malby, pletení a královna zapojila dceru do palácových povinností. Zvláštní pozornost byla věnována poslušnosti a náboženství.\n\nMercedes vyrostla ve vážnou mladou ženu, plachou a nepředvídatelnou. Vzhledem ke své dlouhé tváři byla více Habsburk. Letní měsíce trávila rodina v paláci Miramar v San Sebastiánu.\n\nJako dospívající dívka doprovázela matku na návštěvu babičky Isabely v Paříži, tety Paz v Mnichově a babičky Alžběty Františky ve Vídni. Situace ve Španělsku se v roce 1898 zkomplikovala španělsko-americkou válkou. Mercedes se sestrou žily omezený život. Matka jim nedovolovala účastnit se společenského života španělské šlechty. Královna plánovala na 9. května 1899 v paláci večírek na debut svých dcer ve společnosti, událost však byla kvůli válce odložena. Při tanci se Mercedes zamilovala, a to do Karla Bourbonsko-Sicilského.\n\nPrinc Karel byl členem sesazené královské rodiny obojí Sicílie, který o několik let dříve dorazil do Španělska kvůli kariéře ve španělské armádě. Setkání princezny s princem Karlem nebylo náhodné. Královna i její švagrová infantka Isabela prince vybraly za možného manžela pro Mercedes. Bylo nutné, aby se Mercedes provdala za člena bourbonského rodu, aby nedošlo ke změně dynastie, kdyby se stala po bratrovi královnou. Princ Karel nabízel i další výhody jako manžel asturijské kněžny. Protože nepatřil k vládnoucí královské rodině, mohl se natrvalo usadit ve Španělsku a přijmout španělské občanství. Musel se však vzdát nároku na království obojí Sicílie jako třetí v pořadí následnictví po svém otci a starším bratrovi.\n\nKarel byl vážný, plachý, hezký a Mercedes přitahoval. Jejich zasnoubení bylo oznámeno 14. prosince 1899. Zasnoubení okamžitě čelilo silnému odporu liberální strany, republikánské frakce a širokého spektra španělské společnosti. Proti samotnému princi neměl nikdo žádné námitky, ale jeho otec, hrabě z Caserty, byl generálem v poslední karlistické válce a podílel se na rabování města Cuenca karlistickými vojáky. Vyvstaly obavy, že jeho syn jako manžel Mercedes přivede karlisty příliš blízko španělskému trůnu. Dokonce i princovo jméno - Karel - vzbudilo podezření. Navíc rod Bourbon-obojí Sicílie byl považován za nejkonzervativnější katolickou dynastii, což znepokojilo liberální stranu.\n\nProti Mercedesinu sňatku se objevily útoky v novinách i protesty v ulicích Madridu, Sevilly a Granady. Arcibiskup z Valladolidu, jeden z nejpřednějších španělských prelátů, napsal královně dopis, v němž ji varoval před hroznými následky plánovaného sňatku. Královna mu odepsala: \"Monsignor, věnujte se své diecézi a modlete se, což jsou vaše hlavní povinnosti, snad se žádná katastrofa, kterou předvídáte, nestane\". Mercedes sama vyjádřila svou frustraci vůči silnému odporu k výběru ženicha v dopise své tetě Paz: \"Jsem šťastná, že se za něj provdám, ale jsem také rozzlobená na ty, kteří vytvořili ta jemná vlákna a přiměli matku, aby za to trpěla...protože jeho otec bojoval po boku dona Karla. Je to spravedlivé?\"\n\nSpor poznamenal i svatební slavnosti. V den svatby byly ulice vedoucí do královského paláce zabarikádovány pro strach z demonstrantů a v hlavním městě bylo rozmístěno velké množství vojáků. Žádný vážný incident se však nestal a obřad se uskutečnil 14. února 1901 v kapli královského paláce v Madridu.\n\nPár žil na královnino přání v královském paláci v Madridu v její blízkosti. Manželství bylo šťastné a rychle po sobě se narodily dvě děti: infant Alfons (1901–1664) a infant Ferdinand (1903–1905).\n\nPotřetí těhotná Mercedes toužila po dvou synech po dceři. V září 1904 oslavila 24. narozeniny. O měsíc později, dvacet dní před porodem, Mercedes vážně onemocněla. Apendicitida byla původně špatně diagnostikována jako prostá střevní křeč. Kvůli peritonitidě 16. října 1904 Mercedes v ranních hodinách předčasně porodila své třetí dítě, dceru Isabelu (1904–1985).\n\nZdraví matky bylo tak vážně ohroženo, že malému dítěti bylo věnováno málo pozornosti, a o kterém se věřilo, že se narodilo mrtvé, dokud si mladý král Alfonso neuvědomil, že dítě žije. Mercedes zemřela následujícího dne, 17. října 1904, obklopena rodinou.\n\nTři malé děti Mercedes byly svěřeny do péče královny Marie Kristýny a vyrůstaly u dvora krále Alfonse XIII. Staršímu synovi nebyl přiznán titul asturijského knížete, ale stal se po matce dědicem trůnu.\n\n"}
{"id": "1478877", "url": "https://cs.wikipedia.org/wiki?curid=1478877", "title": "Šalgočka", "text": "Šalgočka\n\nŠalgočka je obec v okrese Galanta na Slovensku. Žije zde  obyvatel.\n\nPrvní písemná zmínka o obci pochází z roku 1248. V obci se nachází římskokatolický kostel svaté Terezie Veliké z roku 1720 a barokně-klasicistní kúria ze 17. století.\n"}
{"id": "1478879", "url": "https://cs.wikipedia.org/wiki?curid=1478879", "title": "Georg Raschke", "text": "Georg Raschke\n\nGeorg Raschke (13. února 1903 Kreuzburg, dnes Kluczbork, Polsko – 19. července 1973 Norimberk, Německo) byl archeolog, který působil ve Slezsku.\n\nNarodil se v roce 1903 v slezském Kluczborku (německy \"Kreuzburg\"). Po maturitě studoval archeologii a historii na univerzitě ve Vratislavi (německy \"Breslau\", polsky \"Wrocław\"). Studia ukončil v roce 1928 disertační prací na téma \"Raná doba železná ve Slezsku\" (německy \"Frühe Eisenzeit in Schlesien\"). \n\nPo studiích začal pracovat v Ratiboři, spolu se svou manželkou Gertrudou, která byla také archeoložka. Zde byl ředitelem muzea a vedoucí \"Státního úřadu pro pravěk a rané dějiny\" (německy \"Landesamt für Vor- und Frühgeschichte\"). \n\nV letech 1941–1943 byl správcem oddělení pravěku ve Slezském muzeu v Opavě (německy \"Schlesisches Museum in Troppau\"). Do roku 1943 se na Těšínsku zajímal o: jablunkovský hrad (\"hrad Návsí\"), rotundu sv. Mikuláše a sv. Václava v Těšíně, kde prováděl archeologický výzkum. Prováděl také důraznou ochranu archeologických památek, kdy např. nechal přísně potrestat jistého zemědělce z Hněvošic, který rozkopával starolužické mohyly v Hněvošickém lese, s cílem najít v nich zlato a šperky. \n\nZa svého působení v Ratiboři a Opavě se podílel na činnosti redakčních rad časopisů (německy): Altschlesien, Altschlesische Blätter, Aus Oberschlesiens Urzeit (\"ten sám založil\") a Sudeta. \n\nV roce 1943 musel na základě tzv. Deutsche Volksliste narukovat k Wehrmachtu. Během jeho nepřítomnosti převzala řízení úřadu a jeho funkce jeho manželka. Během války však nemohla provádět archeologické vykopávky. \n\nPo 2. světové válce, v roce 1945 se usadil v Norimberku. Pracoval v \"Germánském národním muzeu\" (německy \"Germanisches Nationalmuseum Nürnberg\"), jako konzervátor pro \"pre-\" a \"rané\" dějiny Horního Slezska.\n\n\n\n"}
{"id": "1478882", "url": "https://cs.wikipedia.org/wiki?curid=1478882", "title": "Alice Orlowski", "text": "Alice Orlowski\n\nAlice Orlowski (30. září 1903 Berlín - 1976 Düsseldorf) byla během druhé světové války německá dozorkyně v několika německých koncentračních táborech v Polsku.\n\nNarodila se v Berlíně v roce 1903 jako Alice Minna Elisabeth Ellingová. V roce 1941 začala výcvik v koncentračním táboře Ravensbrück v Německu. V říjnu 1942 byla vybrána jako jedna z dozorkyň SS, které byly vyslány do tábora Majdanek v blízkosti města Lublin v Polsku, kde se s Hermionou Braunsteinerovou zařadila mezi nejbrutálnější dozorkyně. Pravidelně se staraly o plynování žen, které byly dováženy ke komorám nákladními automobily. Pokud bylo přivezeno i dítě, obě ho hodili na hlavy žen v komoře jako zavazadlo, a zavřely dveře. Často čekala na příjezd nových transportů žen a bičovala je obzvláště přes oči. \n\nV Majdanku povýšila a měla jako dozorkyně SS pod dohledem více než 100 žen, které třídily ukradené předměty plynem usmrcených vězňů. Když byl tábor evakuován, byla poslána do Koncentračního tábora Kraków-Płaszów nedaleko Krakova v Polsku.\n\nZačátkem ledna 1945 se účastnila pochodu smrti z tábora Kraków-Płaszów do vyhlazovacího tábora Auschwitz-Birkenau. Během pochodu se její chování dříve známé jako brutální a sadistické stalo humánnější. Při pochodu smrti v polovině ledna 1945 z Osvětimi do Vladislavi se starala vězňům o pohodlí, nosila vodu těm, kdo měli žízeň a dokonce s nimi spala venku na zemi. Poté se vrátila jako dozorkyně do Ravensbrücku.\n\nPo skončení války v květnu 1945 byla zajata sovětskými vojsky a vydána do Polska. Byla obviněna v procesu Auschwitz v roce 1947 a odsouzena k doživotnímu trestu. Po deseti letech v roce 1957 byla propuštěna. Opětovně byla zadržena v roce 1975 a souzena v třetím procesu Majdanek.\n\nZemřela před vynesením rozsudku v roce 1976 ve věku 73 let.\n"}
{"id": "1478891", "url": "https://cs.wikipedia.org/wiki?curid=1478891", "title": "Dům čp. 189 (Štramberk)", "text": "Dům čp. 189 (Štramberk)\n\nDům čp. 189 stojí na ulici Zauličí ve Štramberku v okrese Nový Jičín. Roubený dům byl postaven v roce 1755. Ministerstvem kultury České republiky byl prohlášen za kulturní památku ČR roce 1995 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPodle písemných záznamů původní roubený dům čp. 189 byl postaven v roce 1755 panem Pavelkou. V průběhu let byl několikrát opravován. Objekt je příkladem původní předměstské zástavby ve Štramberku.\n\nDům je přízemní roubená stavba na půdorysu L, orientovaná zadní stranou k ulici. Dispozice je trojdílná se síní, světnicí a kuchyní. Roubená část z otesaných trámů je oddělena od ulice zdí. Dům je postaven na kamenné podezdívce, která vyrovnává svahovou nerovnost, je částečně podsklepena, klenba je cihlová placka. Štítové průčelí obrácené k západu má dvě kastlíková okna a při pravém okraji vchod, k němu přiléhá původně deštěný nyní zděný přístavek (WC, chlívek) s pultovou střechou. Štít je svisle bedněný se dvěma otvory a podlomenicí v patě štítu, které bylo na pravé straně vytaženo nad přístavek. Střecha je sedlová, na jižním štítu je polovalba. Chodba a kuchyně mají podbitý trámový strop, světnice trámový záklopový strop.\n\n\n"}
{"id": "1478892", "url": "https://cs.wikipedia.org/wiki?curid=1478892", "title": "Petr II. Holický ze Šternberka", "text": "Petr II. Holický ze Šternberka\n\nPetr II. Holický ze Šternberka († 4. června 1514 Líšno) byl český šlechtic z rodu Šternberků a držitel vysokých zemských úřadů.\n\nNarodil se jako syn Petra I. Holického ze Šternberka († 1454) a jeho manželky Anny ze Seinsheimu († asi 1459), která pocházela z rodu předků Schwarzenbergů.\n\nV mládí osiřel. Poručníkem mu byl vzdálený strýc Zdeněk Konopišťský ze Šternberka († 1476), který v roce 1465 na svém hradě Zelená Hora založil Jednotu zelenohorskou, která vystoupila proti králi Jiřímu z Poděbrad (králem 1458–1471). V roce 1467 královské oddíly hrad Český Šternberk dobyly a zpustošily. Teprve v roce 1479 byl hrad majiteli Petru II. navrácen a ten zahájil rozsáhlou přestavbu.\n\nPřes nižší úřady jako hejtman Kouřimského kraje se Petr II. propracoval do nejvyšších zemských úřadů. V letech 1508–1510 (nebo 1507–1510) zastával post nejvyššího zemského sudí a v letech 1512–1514 (nebo už od roku 1510) nejvyššího zemského komorníka.\n\nJako přední šlechtic království se podílel na přípravě Vladislavského zřízení zemského, které bylo schváleno v roce 1500.\n\nByl pohřben v kostele svatého Jiljí a Panny Marie Královny augustiniánského kláštera v Třeboni, která patřila rodu jeho ženy. Jeho náhrobek se dochoval ve Šternberské kapli.\n\nV roce 1476 (nebo 1479) se oženil s Kateřinou z Rožmberka (17. 8. 1457 – 20. 8. 1521), dcerou 3. vladaře rožmberského domu Jana II. z Rožmberka (1434–1472), vrchního hejtmana ve Slezsku, a jeho manželky Anny z Hlohova. Narodily se jim následující děti:\n\n"}
{"id": "1478895", "url": "https://cs.wikipedia.org/wiki?curid=1478895", "title": "Kostel svatého Bartoloměje (Lovčice)", "text": "Kostel svatého Bartoloměje (Lovčice)\n\nKostel svatého Bartoloměje se nalézá v centru obce Lovčice v okrese Hradec Králové. Barokní kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 27480/6-646.\n\nHistorie kostela v Lovčicích je doložena již před rokem 1384, současná barokní bezvěžová stavba se zděnou zvonicí z roku 1714 nahrazující původní dřevěný kostel byla vybudována nákladem majitele chlumeckého panství hraběte Václava Norberta Oktaviána Kinského. Kostel je farním pro farnost Lovčice, jejíž duchovní správa je obstarávána ex currendo z Chlumce nad Cidlinou.\n\nBarokní kostel svatého Bartoloměje je jednolodní plochostropá obdélná stavba s pravoúhlým presbytářem. Presbytář je zaklenut valeně. Ve vnější stěně kostela jsou zazděny dva figurální náhrobníky, které byly dříve umístěny ve hřbitovní zdi. Starší pochází z roku 1585.\n\nV těsném sousedství kostela stojí zděná zvonice se stanovou střechou krytou bobrovkami, zvonové patro je členěno lizénovými rámy. Půlkruhově zaklenutá okna jsou bez šambrán. Při stavbě zvonice byly do jejího zvonového patra ze staré stavby přeneseny tři zvony z let 1500, 1585 a 1607. \n\nVnitřní zařízení je převážně rokokové z konce 18. století nebo pseudorokokové. Obraz Rodiny Páně je dílem církevního malíře Josefa Mathausera z roku 1860. Dochovala se cínová křtitelnice z roku 1614. Varhany pro kostel zhotovil roku 1841 varhanář Ignác Welzel. \n\n"}
{"id": "1478897", "url": "https://cs.wikipedia.org/wiki?curid=1478897", "title": "Krijn Taconis", "text": "Krijn Taconis\n\nKrijn Hendrik Taconis (7. května 1918 Rotterdam - 12. července 1979 Toronto) byl nizozemský fotograf a kameraman. Byl prvním Holanďanem, který se stal členem fotografické agentury Magnum. Byl členem fotografického spolku De Ondergedoken Camera.\n\nPřed druhou světovou válkou žil a pracoval ve Spojených státech. Taconis vzal své první fotografie během druhé světové války jako tvůrce falešných dokladů o odporu. Pracoval také pro Ondergedoken Camera, skupinu holandských fotografů, kteří tajně zachytili německou okupaci. \n\nS dalšími dvěma přáteli Adem Windigem a Carlem Blazerem byli v roce 1943 zatčeni, ale všichni tři byli propuštěni. Taconis pak získal padělané dokumenty, aby se mohl stát průvodcem spojeneckých pilotů. Přes Francii se dostal do Anglie. Tuto nebezpečnou práci však přerušil poté, co někteří další kolegové byli zatčeni Němci a práce se stala příliš riskantní..\n\nBěhem druhé světové války pracoval pro spolek De Ondergedoken Camera (Skrytá kamera, Underground kamera). Skupina vznikla z iniciativy fotografů Fritze Kahlenberga a Tonnyho van Renterghema a zahrnovala jak profesionální fotografy, tak i amatéry. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí. Museli se vypořádat s velkými logistickými problémy, jako byl nedostatek materiálu a omezená elektrické energie, vyžadující použití karbidových výbojek a centrální temné komory, ale i tak se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv. Členové této skupiny fotografů byli například: Fritz Kahlenberg, Charles Breijer, Emmy Andriesse, Menno Huizinga nebo Boris Kowadlo.\n\nV listopadu 1945 Taconis pořídil sérii fotografií poválečného Limburgu pro týdeník Elsevier a poté pracoval pro Anefo. V roce 1950 byl Taconis přijat do společnosti Magnum, tehdy tříleté fotografické agentury válečných fotografů kolem Roberta Capy a Henriho Cartiera-Bressona. V roce 1959 emigroval do Kanady a změnil své jméno na Kryn Taconis.\n\nTaconis také pracoval v Koreji, Haiti, Marcinelle v Charleroi a Torontu. \n\nV Amsterdamu je pode něho pojmenována ulice Krijn Taconiskade.\n\n"}
{"id": "1478898", "url": "https://cs.wikipedia.org/wiki?curid=1478898", "title": "Œ̌", "text": "Œ̌\n\nŒ̌ (minuskule œ̌) je speciální znak latinky. Nazývá se Œ s háčkem. Skládá se z písmena Œ a háčku. Používá se v bantuském jazyce nzima (koonzime), kterým mluví asi 40 000 lidí v Kamerunu.\n\nV Unicode má Œ̌ a œ̌ tyto kódy:\n\nŒ̌ U+0152 a U+030C\n\nœ̌ U+0153 a U+030C\n"}
{"id": "1478899", "url": "https://cs.wikipedia.org/wiki?curid=1478899", "title": "Dům čp. 196 (Štramberk)", "text": "Dům čp. 196 (Štramberk)\n\nDům čp. 196 stojí na ulici Zauličí ve Štramberku v okrese Nový Jičín. Roubený dům byl postaven na přelomu 18. a 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 196 byl postaven na přelomu 18. a 19. století. V průběhu let byl několikrát opravován, v roce 1951 dům prošel generální opravou, kdy byly nahrazeny vyměněny některé dřevěné konstrukce, v roce 1987 byla provedena další oprava. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, orientovaná štítovými průčelími do ulic Zauličí a Vrchní cesta. Dispozice je dvojdílná se síní a jizbou. Dům je postaven na vysoké kamenné podezdívce, která vyrovnává svahovou nerovnost, je podsklepen, původní chlévy v podsklepení jsou přestavěny na stylový obchůdek. Zadní průčelí je zděné a přiléhá ke svahu. Štítové průčelí má dvě kastlíková okna ve zdobených rámech. Štít je svisle bedněný s oknem, kabřincem ve vrcholu a podlomenicí v patě štítu. Štítové okno má dřevěné okenice s otvorem v podobě lipového listu, který připomíná původní tvary výzorníků. Střecha je sedlová. Na pravé straně okapové strany je na vysoké podezdívce pavláčka, ze které vede vstup do dřevěnice. K zadní části roubenky je přistavěna nová zděná budova.\n\n\n"}
{"id": "1478902", "url": "https://cs.wikipedia.org/wiki?curid=1478902", "title": "Ašvaghóša", "text": "Ašvaghóša\n\nAšvaghóša (asi 80, Ajódhja – asi 150, Péšávar) byl indický básník a dramatik. Svá díla psal v sanskrtu. Napsal řadu divadelních her s buddhistickými náměty a několik výpravných básní v raném kávjovém stylu. Jeho \"Buddhačarita\" (česky vyšlo jako \"Příběh Buddhova života\") je jedním z nejznámějších Buddhových životopisů. \"Saundaránanda\" pojednává o Buddhově nevlastním bratru a jeho konverzi k buddhismu. Podle tradice se narodil v bráhmanské rodině a byl zpočátku velkým oponentem buddhismu, než konvertoval z hinduismu. Stal se pak šiřitelem mahájány. Po zhlédnutí jeho dramatu \"Rāshtrapāla\" prý konvertovalo k buddhismu 500 indických šlechticů. Působil na dvoře krále Kanišky.\n"}
{"id": "1478920", "url": "https://cs.wikipedia.org/wiki?curid=1478920", "title": "Hrad Návsí", "text": "Hrad Návsí\n\nHrad Návsí byl jeden z několika strážních hradů, které byly postaveny v Jablunkovském průsmyku v době před 14. stoletím. Nacházel se na ostrohu, nad soutokem potoku Jasení a Olše. Byl součásti vesnice Návsí. \nArcheologické průzkumy datují možný vznik hradu do období před 14. století, s existencí ještě v 15. století. Mělo jít o hrad s převážnými dřevěnými prvky. Bez kamenných staveb a základů. První písemná zmínka o obci Návsí je z roku 1435, kdy zde bylo založeno volenství (\"nepoddanská zemědělská usedlost\").\n\nHrad mohl mít centrální plošinu, která měla trojúhelníkový tvar (GPS: \"S 49.584014, 18.750915 – JZ 49.583004, 18.750086 – JV 49.583324, 18.752185\"). Čelní strana v délce asi 40 m a dalšími stranami od ní směrem k ostrohu nad potokem Jasení a nad řekou Olší. Opevnění bylo pak směrem k potoku (západní strana) a k řece (severovýchodní strana). Jeden z ochranných prvků tvořily prudké svahy k těmto vodním tokům. \n\nLokalita byla v průběhu století dosti poškozena vlivem člověka a přírody. Archeologové usuzují, že opevnění mohlo mít spíše oválný tvar se skosenou čelní stranou. Na čelní straně od stoupajícího terénu byl pak vytvořen 10–12 metrů široký půlkruhový příkop, s hloubkou 5, i více metrů. Před ním byl pak postaven ještě ochranný val, 2 metry vysoký a 10 metrů široký. \n\nNa východní straně opevnění je příkop přerušen a ukončen asi 2,5 metrů širokým násypem. Na to pak navazuje plocha (teráska), která lemuje východní část příkopu a valu. Zde archeologové neurčují zda šlo o původní, či pozdější ochranný prvek. Mohlo však jít o místo, kudy se do hradu vstupovalo. Mohl zde být most. Přístup byl tedy po cestě o jihu, kde mohlo být také menší předhradí.\n\nNa jižní straně, před valem, se v dnešní době nachází poměrně rozlehlá plocha, zde tedy mohlo být také předhradí, ev. nějaká forma hospodářského zázemí. Plocha je od terénu na jih oddělena zářezem, který evokuje příkop, který směřuje SZ–JZ. Dnes tudy vede lesní stezka, která směřuje od jihovýchodu k úpatí kopce. Archeologové zde pracují s dvěma hypotézami:\n\n\nPlocha jádra hradu je důkladně začištěna, bez terénních nerovnost. Jižní čelo jádra je mírně navýšeno. Plocha přehradí je také začištěna. \n\nV letech 1977–1980 se při povrchovém sběru našlo několik keramický artefaktů a to na severovýchodním svahu. \n\nV letech 1981–1983 byly na místě hlavního nádvoří (centrální plat) provedeny dvě sondy.\n\n\nNálezy byly tvořeny především keramickými střepy. Keramika byla středně hrubě ostřená, s příměsí kamínků (do velikosti 2 mm), v barvě šedé až béžové, jako materiál byla pravděpodobně použita jemně plavená hmota cihlové až oranžové barvy. Povrch byl ošetřen hnědožlutou polevou, jak na vnitřní, tak i vnější straně. Jednalo se o zlomky okruží, zvonových poklic, mazanice s otisky desek a prutů.\n\nÚzemí, kde se hrad nacházel, je v současné době volně přístupné. Neprobíhají zde žádné archeologické práce.\n\nJ. Tichánek a kol.: Šlechtická sídla na Frýdecko-Místecku, Alpress, Frýdek-Místek 2006\n\nHrady.cz: hrad Návsí\n\nhrady-zriceniny.cz: Návsí – kresby Jana Heřmana podle rekonstrukcí\n"}
{"id": "1478922", "url": "https://cs.wikipedia.org/wiki?curid=1478922", "title": "Almáskamarás", "text": "Almáskamarás\n\nAlmáskamarás (vyslovováno [almáškamaráš], ) je vesnice v Maďarsku v župě Békés, spadající pod okres Mezőkovácsháza. Nachází se asi 5 km jihovýchodně od Medgyesegyházy. V roce 2015 zde žilo 886 obyvatel. Podle údajů z roku 2011 zde byli Maďaři (90,2 %), Němci (41 %), Romové (0,2 %) a malé menšiny Slováků a Rumunů.\n\nSousedními vesnicemi jsou Kunágota a Nagykamarás.\n"}
{"id": "1478924", "url": "https://cs.wikipedia.org/wiki?curid=1478924", "title": "Varáhamihira", "text": "Varáhamihira\n\nVaráhamihira (505, Udždžain – 587, Udždžain) byl indický astronom, astrolog a matematik. \n\nPředpokládá se, že řada astronomických pasáží v jeho díle je nepůvodních a pochází ze starého Řecka. Vzhledem k tomu, že se mnoho starořeckých textů ztratilo, je jeho dílo považováno za pozoruhodný zdroj pro rekonstrukci předptolemaiovské řecké astronomie. \n\nDochovalo se deset jeho prací. Pro dějiny vědy je zdaleka nejdůležitější \"Pañcasiddhātikā\" (\"Pět pojednání\"), jež se věnuje Slunci, Měsíci a planetám. \"Brhatsambitā\", \"Samāsasamhitā\" a \"Vatakanikā\" jsou věnovány věštění, \"Brhajjātaka\", \"Laghujātaka\", \"Brhadyātrā\", \"Yogayātrā\", \"Tikanikāyātrā\" a \"Vivāhapatala\" astrologii, zejména jejímu využití pro vojenské účely.\n"}
{"id": "1478926", "url": "https://cs.wikipedia.org/wiki?curid=1478926", "title": "Kandelábr", "text": "Kandelábr\n\nKandelábr, původně svícen (např. znamená svíčku), je v moderním, přeneseném smyslu pojem označující stojan osvětlovacího tělesa. Může být kovový, nebo i z jiných materiálů. Někdy bývá zdoben. Typicky se vyskytuje přímo na ulici, nebo též například na mostech.\n\nSlovo kandelábr je odvozeno z latinského candela = svíčka, příp. candelabrum = svícen.\n"}
{"id": "1478937", "url": "https://cs.wikipedia.org/wiki?curid=1478937", "title": "Nagykamarás", "text": "Nagykamarás\n\nNagykamarás (vyslovováno [naďkamaráš]) je velká vesnice v Maďarsku v župě Békés, spadající pod okres Mezőkovácsháza. Nachází se asi 5 km jihovýchodně od Medgyesegyházy. V roce 2015 zde žilo 1 383 obyvatel. Podle údajů z roku 2011 zde byli Maďaři (78,5 %), Romové (3,8 %), Rumuni (1,4 %), Němci (0,5 %) a Slováci (0,3 %).\n\nSousedními vesnicemi jsou Almáskamarás, Dombiratos, Kevermes a Lőkösháza, sousedními městy Elek a Medgyesegyháza.\n"}
{"id": "1478938", "url": "https://cs.wikipedia.org/wiki?curid=1478938", "title": "Ruth Neudecková", "text": "Ruth Neudecková\n\nRuth Closius-Neudecková (5. července 1920 Breslau – 29. července 1948 Hameln) byla během druhé světové války dozorkyně v několika německých koncentračních táborech.\n\nRuth Neudecková se narodila v Breslau (dnes Vratislav, Polsko) jako Ruth Hartmannová, po sňatku přijala příjmení Closiusová.\n\nV červenci 1944 přijela do koncentračního tábora Ravensbrück a zahájila výcvik jako dozorkyně. Neudecková brzy zapůsobila svojí brutalitou vůči vězněným ženám na své nadřízené, takže byla koncem července 1944 povýšena na blokovou vedoucí. V táboře Ravensbrück byla známa jako jedna z nejkrutějších ženských dozorkyň. V prosinci 1944 byla převelena do koncentračního tábora Uckermark blízko Ravensbrücku, kde se podílela na selekci více než 5 000 žen a dětí, které byly poslány do plynových komor.\n\nPřed koncem války byla ve službě v pobočném táboře Barth odkud v dubnu 1945 uprchla. Později byla zatčena a vězněna, zatímco britská armáda vyšetřovala její obvinění. V dubnu 1948 byla obviněna ve třetím procesu Ravensbrück, společně s dalšími obviněnými ženami. Neudecková se k obviněním z vraždy a týrání přiznala.\n\nBritský soud shledal Neudeckovou vinnou z válečných zločinů a odsoudil ji k trestu smrti. Dne 29. července 1948 byla oběšena na šibenici ve vězení v Hamelnu.\n"}
{"id": "1478939", "url": "https://cs.wikipedia.org/wiki?curid=1478939", "title": "FBŠ SLAVIA Plzeň", "text": "FBŠ SLAVIA Plzeň\n\nFBŠ SLAVIA Plzeň (podle sponzora také FBŠ SLAVIA Fat Pipe Plzeň) je plzeňský florbalový klub založený v roce 2008.\n\nŽenský tým hraje od sezóny 2014/15 1. ligu žen. Na jednu sezónu 2018/19 postoupil až do Extraligy.\n\nMužský tým hraje Divizi mužů (čtvrtá nejvyšší soutěž v ČR). Juniorské týmy kluků i holek hrají nejvyšší celostátní soutěž.\n\n"}
{"id": "1478942", "url": "https://cs.wikipedia.org/wiki?curid=1478942", "title": "Jessica Klimkaitová", "text": "Jessica Klimkaitová\n\nJessica Klimkaitová (* 31. prosince 1996) je kanadská zápasnice – judistka.\n\nVrcholově se připravuje v Montréalu národním tréninkovém centru INS Québec pod vedením Sashi Mehmedovice. V kanadské ženské reprezentaci se pohybuje od roku 2013 v lehké váze do 57 kg jako reprezentační dvojka za Catherine Beaucheminovou-Pinardovou. Od roku 2018 soupeří o post reprezentační jedničky s Christou Degučiovovu.\n\n\n\n"}
{"id": "1478948", "url": "https://cs.wikipedia.org/wiki?curid=1478948", "title": "Jitka Moravcová", "text": "Jitka Moravcová\n\nJitka Moravcová (26. listopadu 1950 Praha – 14. května 2018) byla česká vědkyně, první profesorka organické chemie, pedagožka na Vysoké škole chemicko-technologické v Praze. Rovněž působila jako hlavní garantka projektů Ministerstva školství, mládeže a tělovýchovy. Od roku 2015 byla členkou Rady pro výzkum, vývoj a inovace Úřadu vlády České republiky a předsedala Komisi pro hodnocení výsledků výzkumných organizací a ukončených programů.\n\nV mládí absolvovala Vysokou školu chemicko-technologickou v Pardubicích. V roce 1980 nastoupila do tehdejší Laboratoře monosacharidů na Vysoké škole chemicko-technologické v Praze. V roce 2005 byla jmenována profesorkou pro obor Organická chemie. Následně působila jako profesorka na Ústavu chemie přírodních látek Fakulty potravinářské a biochemické technologie. Ve svém výzkum se zabývala sacharidy a jejich multivalenčními konjugáty jako ligandy lektinových receptorů patogenů. Byla profesně zapojena do mnoha mezinárodních projektů.\n\nByla dlouholetou členkou hlavního výboru České společnosti chemické a také hlavní garantkou dvou projektů na MŠMT – „Mezinárodní audit výzkumu, vývoje a inovací v České republice“ a „Metodika hodnocení a institucionálního financování ve VaVaI“. Problematika hodnocení vědy byla jejím dlouhodobým zájmem. Od roku 2015 byla členkou Rady pro výzkum, vývoj a inovace a předsedala Komisi pro hodnocení výsledků výzkumných organizací a ukončených programů. \n\nZemřela v 67 letech 14. května 2018 na následky embolie po operaci kolene.\n"}
{"id": "1478953", "url": "https://cs.wikipedia.org/wiki?curid=1478953", "title": "Kaple Panny Marie Pomocné (Libnov)", "text": "Kaple Panny Marie Pomocné (Libnov)\n\nKaple Panny Marie Pomocné (rovněž Kaplička na Chlumku) je drobná barokní stavba v Libnově, části obce Krajková v okrese Sokolov v Karlovarském kraji. Byla postavena na návrší u polní cesty do Krajkové, asi 0,5 km jihozápadně od Libnova.\n\nOd roku 1963 je kaple chráněna jako kulturní památka.\n\nVznik kaple není znám, historické prameny uvádějí, že původní klasicistní kaplička byla jednou z nejstarších kapliček v okolí. V roce 1738 ji v barokním stylu nechal obnovit správce zámku Hartenberg Johann Mathias Mosch. Na jedné ze soch umístěné v nice je uveden letopočet 1749. Oltář pocházel nejspíš z období kolem roku 1736. Každoročně zde byly slouženy tři mše a ke kapli chodilo prosebné procesí. Od druhé poloviny 20. století kaple chátrala, do stavby zatékalo děravou střechou. Došlo k narušení konstrukcí a k částečnému zřícení stropní klenby, opadaly vnější i vnitřní omítky. Zmizely sochy z venkovních nik i vnitřní vybavení kaple. V letech 2015–2016 zajistila obec Krajková renovaci kaple. Na obnově se finančně podílela Sudetoněmecká nadace, Nadace Heilinger Stiftung, paní Irmgard Knoblach z Forchheimu (rodačka z Krajkové), bývalí obyvatelé Krajkové a Krajský úřad Karlovarského kraje.\nCelkové náklady činily přibližně 500 tis. Kč. Obnovu zajistila certifikovaná restaurátorská firma Terrigena Art.\n\nV zahradě na soukromém pozemku byly nalezeny sochy z kaple. Po odborném restaurování byly usazeny na původní místo do výklenků ve štítech. Po dokončení rekonstrukce byly provedeny terénní úpravy okolí. Ke kapličce byla umístěna lavička a informační tabule se stručnou historií. Slavnostní vysvěcení obnovené kapličky se konalo 25.6.2016.\n\nV roce 2017 provedla obec Krajková opravu komunikace ke kapličce od retenční nádrže na Dolinském potoce v Krajkové.\n\nArchitektonicky se jedná o jednoduchou zděnou stavbu na obdélném půdorysu s trojúhelníkovými štíty na obou průčelích. Je zastřešena sedlovou střechou. Stěny jsou ze smíšeného zdiva z lomového kamene a cihel. Ve středu hlavního průčelí je vchod do kaple zaklenutý obloukem, lemovaný jednoduchou šambránou a dvojicí pilastrů. Trojúhelníkové štíty jsou posazeny na profilovaných korunních římsách. V předním štítu jsou dvě niky s barokními sochami svaté Anny a svatého Jáchyma, v zadním štítu nika se sochou svatého Josefa. Památkový katalog uvádí místo sochy svatého Jáchyma sochu svatého Rocha. V bočních stěnách jsou malá, půlkruhově zakončená okna. Na oltáři byl ještě v 50. letech 20. století umístěný reliéf Madony.\n\n"}
{"id": "1479009", "url": "https://cs.wikipedia.org/wiki?curid=1479009", "title": "Kostel svatého Václava (Kostelec)", "text": "Kostel svatého Václava (Kostelec)\n\nKostel svatého Václava je římskokatolický farní kostel v Kostelci u Kyjova v okrese Hodonín, v kyjovském děkanátu a olomoucké arcidiecézi. Je chráněn jako kulturní památka České republiky.\n\nPři vnitřních úpravách kostela v roce 1950 zedníci objevili kamenné ostění románských oken. Při opravě fasády v roce 1989 bylo zjištěno, že jde o starou románskou stavbu. Pod omítkou byly na severní straně nalezeny zbytky dvou románských oken, jedno na východní a dvě okna i se starým vchodem na jižní straně kostela. Na pravé straně původního vchodu byly nalezeny stopy po obrušování kovových předmětů. Podle místního faráře Polácha byl kostel postaven v letech 1030–1050. To zpochybnil výzkum Archeologického ústavu ČSAV na přelomu 60. a 70. let 20. století. O desítky let později zde prováděl stavební průzkum církevní historik Miloslav Pojsl. Ten zde nalezl kamenické značky velehradské stavební huti a stavbu datoval přibližně do 30. let 13. století, tedy do doby po dostavbě velehradského kostela v roce 1228. Kostel je tak jednou z nejstarších stavebních památek na Kyjovsku. Na stavbu kostela byly kromě chřibského pískovce použity pálené cihly, které byly do počátku 13. století na Moravě neznámým stavebním materiálem. Barokní přestavbou kostel prošel za faráře Tomáše Zdráhala v roce 1729, kdy byl rozšířen západním směrem. V roce 1870 byla na věži vyměněna barokní cibulová báň a zdivo zvýšeno o 2,5 metru. Hudební kruchta byla vybudována na konci 19. století a oratoř v roce 1950. Z roku 1951 pochází vitráž nad hlavním vchodem, která zobrazuje svatého Václava na bílém koni a nápisem: \"Nedej zahynouti nám ni budoucím!\". Ten je převzat ze Svatováclavského chorálu. V současné době je velká část kostela zvenčí neomítnuta a jsou tak vidět původní románské a pozdější barokní cihly. Románské jsou tenčí, těžší a sytě červené. Na některých místech je patrné i staré románské spárování. Původní vzhled kostela se dochoval na pečeti z roku 1762. Rozmístění oken ve starém zdivu se se zobrazením na pečeti zcela shoduje.\n\nPodle obecní kroniky byla v roce 1908 v kostele položena dlažba a vydlážděna byla i cesta k němu. Roku 1912 byl na střechu položen eternit a v srpnu 1913 instalovány věžní hodiny. V roce 1929 bylo ve svahu ke kostelu vybudováno schodiště. Na začátku schodiště pak byly umístěny sochy sv. Jana Nepomuckého (vlevo) a sv. Václava (vpravo).\n\nVe 2. polovině 20. století byl do krypty pod kostelem skrze podlahu provrtán otvor, který umožnil pohled na lidské kosti. Žádný průzkum však nebyl uskutečněn. V roce 1644 zde byl pohřben první světský majitel Kostelce Anton Görtz z Astenu starší a roku 1653 Anton Görtz mladší. V roce 1769 zde byl pohřben místní farář Hrabec. Od josefínských reforem se už krypta nesměla používat. Na hřbitově poblíž jižní zdi presbytáře byl pohřben majitel Kostelce baron Kristian August Hentschel (1784–1822) a jeho dcera Marie Kristiana Terezie (1816–1817). Náhrobní deska s německým nápisem se nedochovala.\n\nBěhem první světové války byly na válečné účely odevzdány kostelní zvony. Největší zvon sv. Cyril a Metoděj o váze 667 kg byl rozbit přímo ve věži 19. května 1917 a ve stejný den byl zabaven i 14 kg vážící zvon sv. Jan Evangelista ze sanktusníku. Při další rekvizici byl 29. října 1917 zabaven zvon sv. Michal o váze 213 kg. Starý zvon sv. Václav o váze 336 kg byl po farářových protestech ponechán a byl tak největším zvonem v okolí.\n\nNové zvony byly pořízeny a vysvěceny 27. července 1924. Největší je sv. Josef o váze 830 kg a laděný do g, dále sv. Antonín Paduánský o váze 253 kg laděný do c a sv. Jan Evangelista o váze 52 kg laděný do b. Byly ulity ze směsi 78 % mědi a 22 % cínu. Starý zvon sv. Václava je laděn do b. Harmonicko-melodické ladění všech zvonů odzkoušel a doporučil vyšehradský kanovník Václav Müller (1865–1931), který vyučoval kampanologii na pražské konzervatoři.\n"}
{"id": "1479017", "url": "https://cs.wikipedia.org/wiki?curid=1479017", "title": "CB1", "text": "CB1\n\nSpojení písmen C a B a číslice 1 může mít různé významy:\n\n"}
{"id": "1479058", "url": "https://cs.wikipedia.org/wiki?curid=1479058", "title": "Šoporňa", "text": "Šoporňa\n\nŠoporňa je obec v okrese Galanta na Slovensku ležící na levém břehu Váhu. Žije zde  obyvatel.\n\nPrvní písemná zmínka o obci pochází z roku 1251. V obci se nachází římskokatolický kostel Panny Marie Sněžné a klasicistní kaple svaté Anny z roku 1750.\n\nObec leží 7 km jihovýchodně od města Sereď, v těsné blízkosti rychlostní silnice R1 (E58) Trnava – Nitra. Vesnice se nachází na rozhraní Podunajské roviny a Nitranské pahorkatiny. Západně od obce se nachází vodní dílo Kráľová a několik mrtvých ramen. \n\n"}
{"id": "1479064", "url": "https://cs.wikipedia.org/wiki?curid=1479064", "title": "Imagismus", "text": "Imagismus\n\nImagismus bylo hnutí angloamerické poezie z počátku 20. století, které upřednostňovalo přesnost zobrazování a jasný, ostrý jazyk. Bylo popisováno jako nejvlivnější hnutí v anglické poezii od prerafaelitů. Jeho poetický styl ovlivnil literární modernismus na počátku 20. století a je považován za první organizované modernistické literární hnutí v anglickém jazyce. Imagismus je někdy považován spíše za \"řadu tvůrčích okamžiků\" než za nepřetržité nebo trvalé období vývoje. Podle francouzského kritika Reného Taupina \"je přesnější nepovažovat imagismus za doktrínu, ani za poetickou školu, ale spíš za sdružení několika básníků, kteří se v určité době shodli na několika málo zásadních principech.\"\n\nImagisté odmítali sentiment a diskurzivnost typické pro romantickou a viktoriánskou poezii, na rozdíl od jejich současníků, georgiánských básníků, kteří se obecně spokojili s touto literární tradicí. Požadovali návrat ke klasickým hodnotám, jako je přímočará prezentace a ekonomika jazyka a ochota experimentovat s netradičními formami veršů. Používali volné verše. Charakteristickým rysem imagismu je pokus izolovat jediný obraz tak, aby byla odhalena jeho podstata. Tento rys odrážel současný vývoj avantgardního umění, zejména kubismu. Ačkoli hnutí izoluje objekty pomocí toho, co Ezra Pound nazval \"luminous details\" (osvětlené detaily), ideální metoda Poundova porovnávání konkrétních instancí k vyjádření abstrakce je podobná způsobu kubismu, který syntetizuje několik pohledů do jednoho obrazu.\n\nPublikace imagistických básníků vydávané v letech 1914 až 1917 obsahovaly díla mnoha nejvýznamnějších modernistických osobností v poezii a dalších oblastech, včetně Ezry Pounda, H. D. (Hildy Doolittle), Forda Madoxe Forda, Williama Carlose Williamse, Franka Stuarta Flinta a Thomase Ernesta Hulmeho. Imagisté byli soustředěni v Londýně, mezi členy hnutí byli básníci z Velké Británie, Irska a Spojených států. Neobvyklá byla mezi významnými osobnostmi imagistů řada spisovatelek.\n\nZnámí básníci Edwardovského období z konce devatenáctého století jako byli Alfred Austin, Stephen Phillips a William Watson byli zastíněni poezií Alfreda Tennysona a vytvářeli slabou imitaci poezie viktoriánské éry. V tomto stylu psali až do počátku 20. století. Se začátkem nového století zůstával stále Alfred Austin držitelem titulu \"Poet Laureate\" a zůstal jím až do roku 1913. V prvním desetiletí 20. století měla tato poezie stále mnoho příznivců, v té době byly publikována díla Thomase Hardyho \"The Dynasts\", posmrtně byly vydané básně Christiny Rossetti \"Poetical Works\", díla Ernesta Dowsona \"Poems\", George Mereditha \"Last Poems\", Roberta W. Service \"Ballads of a Cheechako\" a Johna Masefielda \"Ballads and Poems.\" Budoucí nositel Nobelovy ceny William Butler Yeats věnoval velkou část své energie divadlu \"Abbey Theatre\" (tedy irského národního divadla) v Dublinu. V této době se Yeats relativně málo věnoval psaní lyriky. V roce 1907 získal Nobelovu cenu za literaturu Rudyard Kipling.\n\nPočátky imagismu lze nalézt také ve dvou básních, \"Autumn\" (\"Podzim\") a \"A City Sunset\" (\"Západ slunce ve městě\") od Thomase Ernesta Hulmeho, anglického kritika a básníka, který byl nazýván \"otec imagismu\". Zveřejnil je v lednu 1909 londýnský básnický klub \"Poets' Club\" v antologii s názvem \"For Christmas MDCCCCVIII\". Hulme byl studentem matematiky a filozofie; byl jedním ze zakladatelů klubu v roce 1908 a byl jeho prvním jednatelem. Zhruba na konci roku 1908 přednesl na jedné z klubových schůzí svoji přednášku o moderní poezii \"A Lecture on Modern Poetry\". Alfred Richard Orage, britský intelektuál a vydavatel magazínu \"The New Age\" spolu s básníkem a kritikem Frankem Stuartem Flintem (zastáncem volného verše a moderní francouzské poezie) byl velmi kritický vůči klubu a jeho publikacím. V průběhu následujících debat se Hulme a Flint stali blízkými přáteli. V roce 1909 Hulme opustil \"Poets' Club\" a začal se setkávat s Flintem a dalšími básníky v nové skupině, kterou Hulme nazval \"Secession Club.\" Setkávali se v restauraci \"Eiffelova věž\" v londýnské čtvrti Soho. Diskutovali o plánech na reformu současné poezie prostřednictvím volných veršů japonské poezie \"waka a haiku\" a odstranění všech zbytečných slov z básní. Zájem o japonské verše může souviset s pozdním viktoriánským a edwardovským oživením zájmu o čínské umění tzv. \"Chinoiserie\" (evropská interpretace a napodobování čínských a východoasijských uměleckých tradic, jak v dekorativním umění, zahradním designu, architektuře, literatuře, divadle a hudbě. Počátek měl v 17. století, tento trend byl popularizován v 18. století rostoucím obchodem s Čínou a východní Asií) a japonismus. Tento termín je používán zejména s odkazem na japonský vliv na evropské umění a to obzvláště v impresionismu. Svědčí o tom také módní obliba japonských tisků významného sběratele japonského umění Williama Andersona, které v osmdesátých letech 19. století věnoval Britskému muzeu, úspěch divadelních představení dramat Nó, nebo popularita Gilbertovy a Sullivanovy operety \"Mikádo\" (1885), zasazené do japonského prostředí. Z mnoha zdrojů byly k dispozici přímé literární modely, včetně díla Fredericka Victora Dickinsona z roku 1866 \"Hyak nin is'shiu, or, Stanzas by a Century of Poets, Being Japanese Lyrical Odes\" a první anglická verze \"Ogura Hyakunin Isshu\", překlad klasické japonské básnické antologie ze 13. století \"100 Waka\". Sadakichi Hartmann, umělecký kritik, básník a fotograf německo-japonského původu přeložil antologii začátkem 20. století do francouzštiny.\n\nAmerický básník Ezra Pound se s hnutím seznámil v dubnu 1909 a našel zde umělce, kteří mu byli názorově blízcí. Zejména jeho studie romantické literatury ho přivedly k obdivu kondenzovaného, přímého výrazu, který objevil mimo jiné ve spisech Arnauta Daniela, Danteho a Guida Cavalcanti. Například v sérii esejů z let 1911–12 \"I gather the limbs of Osiris\" psal Pound o Danielově větě \"pensar de lieis m'es resta\" (\"myšlenky na ni jsou mým odpočinkem\") z kánonu \"En breu brizara'l temps braus\": \"Nemůžete dostat prohlášení jednodušší než to, nebo jasnější, méně rétorické\". Tato kritéria – přímočarost, jasnost a nedostatek rétoriky – měly být mezi vymezujícími vlastnostmi poezie hnutí imagistů. Prostřednictvím svého přátelství s Laurencem Binyonem se u Pounda již rozvinul zájem o japonské umění. Zkoumal tisky nišiki-e v Britském muzeu a brzy jej pohltilo studium příbuzných japonských veršů.\n\nV článku z roku 1915 v časopise \"La France\" francouzský kritik Remy de Gourmont popsal imagisty jako potomky francouzských symbolistů. Pound zdůraznil tento vliv v dopise z roku 1928 francouzskému kritikovi a překladateli René Taupinovi. Poukázal na to, že Hulme zůstal symbolem tradice, a to přes Williama Butlera Yeatse, Arthura Symonse a Mallarmého \"Rhymers' Club.\" Taupin dospěl ve své studii z roku 1929 k závěru, že jakkoli existuje velká rozdílnost techniky a jazyka \"mezi obrazem imagistů a symboly symbolistů, rozdíl je pouze v přesnosti\". V roce 1915 vydal Pounds poezii dalšího básníka z 18. století Lionela Johnsona. Ve svém úvodu napsal:\n\nV roce 1911 představil Pound dva další básníky ze skupiny, scházející se v Eiffel Tower v Soho: bývalou snoubenku Hildu Doolittle (která začala užívat podpis H. D.) a jejího budoucího manžela Richarda Aldingtona. Tito dva se zabývali rozborem řeckých poetických modelů, zejména děl básnířky Sapfó, což byl zájem, který s nimi Pound sdílel. Zhuštění výrazu, kterého bylo dosaženo na základě řeckého příkladu, doplnil proto-imagistický zájem o japonskou poezii. V roce 1912 během setkání s nimi v čajovně Britského muzea Pound nabídl H. D. a Aldingtonovi členství v hnutí Imagistes a H. D. dokonce připojila svůj podpis.\n\nKdyž Harriet Monroe, americká vydavatelka, literární kritička a patronka umělců v roce 1911 zahájila vydávání časopisu o poezii, požádala Pounda o zahraniční příspěvek. V říjnu 1912 jí předal tři básně H. D. a Aldingtona do rubriky Imagismus, s poznámkou popisující Aldingtona jako \"jednoho z\" imagistů. Tato poznámka spolu s dodatkem (\"The Complete Works of TS Hulme\") v Poundově knize \"Ripostes\" (1912) je považována za první veřejné použití názvu \"Imagiste\" (později poangličtěno na \"Imagist\") v tisku.\n\nAldingtonovy básně \"Choricos\", \"To a Greek Marble\" (\"Řeckému mramoru\") a \"Au Vieux Jardin \" (\"Ve staré zahradě\") vyšly v listopadovém vydání časopisu \"Poetry\" a díla Hildy Doolittle \"Hermes of the Ways\", \"Priapus\" a \"Epigram\" byla publikována v lednu 1913. Tím začal imagismus jako hnutí. V dubnovém vydání časopisu \"Poetry\" byl publikován text považovaný za „spouštěč imagismu“, Poundova báseň ve formě haiku: \"In a Station of the Metro\":\n\nV březnu 1913 obsahoval \"Poetry\" text \"A Few Don'ts by an Imagiste\" (Imagistův seznam věcí co nedělat) a esej \"Imagisme\", oboje napsané Poundem, druhá jmenovaná však byla připisována Flintovi a obsahovala toto stručné vyjádření pozice skupiny:\n\n\nPoundova poznámka definovala básnický obraz jako \"to, co v daném okamžiku představuje intelektuální a emocionální komplex\". Pound dále uvádí, že \"je lepší prezentovat jeden živý obraz, než produkovat rozsáhlé práce\". Jeho seznam \"věcí co nedělat\" doplňoval jeho tři výroky v eseji \"Imagismus\", přičemž varoval, že by neměly být považovány za dogma, ale za \"výsledek dlouhého rozjímání\". Společně tyto dva texty obsahovaly program imagistů, a doporučení návratu k tomu, co považovali za nejlepší poetickou praxi minulosti. F. S. Flint to komentoval: \"Nikdy jsme netvrdili, že jsme vynalezli Měsíc. Nepředstíráme, že naše myšlenky jsou originální.\"\n\nV předmluvě z roku 1916 k \"Some Imagist Poets\" píše, že \"imagismus\" neznamená pouze prezentaci obrazů, ale odkazuje také na způsob prezentace, nikoliv na jeho předmět.\n\nOdhodlaný podpořit práci imagistů, zejména Aldingtona a H. Doolittle, rozhodl se Pound vydat antologii s názvem \"Des Imagistes\". Poprvé byla publikována v malém literárním magazínu Alfreda Kreymborga \"The Glebe\" a později, v roce 1914 ji vydali Alfred a Charles Boni v New Yorku v literárním časopise \"The Glebe\" a v Londýně ji vydal Harold Monro ve svém \"Poetry Bookshop.\" Antologie se stala jednou z nejdůležitějších a nevlivnějších sbírek modernistických veršů v angličtině. Obsahovala 37 básní, z toho deset bylo od Aldingtona, sedm od H. D. a šest od Pounda. Zahrnovala také dílo anglického básníka Franka Stuarta Flinta a Skipwitha Cannella, pocházejícím z Filadelfie. Autorkou dalších básní uvedených v antologii byla americká básnířka Amy Lowellová z Brooklynu v Massachusetts, která získala v roce 1926 posmrtně Pulitzerovu cenu za poezii. Další byli William Carlos Williams, Jamese Joyce, anglický spisovatel, básník, kritik a editor Ford Madox Ford a George Allen Upward a John Cournos (rodné jméno Ivan Grigorievich Korshun). Do další významné antologie z roku 1963 Williama Pratta: \"Imagistic Poem: Moderní poezie v miniaturách\" byl zahrnut také americký básník Max Michelson.\n\nPoundova redakční volba vycházela spíše z míry sympatií, které podle něj tito spisovatelé chovali k idejím imagismu než podle aktivní účasti ve skupině jako takové. Williams, který sídlil ve Spojených státech, se nezúčastnil žádné diskuse skupiny, scházející se v restauraci Eiffel Tower. Přesto on a Ezra Pound dlouhodobě sdíleli podobný pohled na otázku obnovy poezie. Ford byl přinejmenším částečně zařazen kvůli svému silnému vlivu na Pounda, protože mladší básník přešel ze svého dřívějšího stylu prerafaelismu, kterým byl ovlivněn, k tvrdšímu a modernějšímu způsobu psaní. Zahrnutí básně J. Joyce, \"I Hear an Army\" (\"Slyšel jsem armádu\"), která byla poslána Poundovi básníkem W. B. Yeatsem, získalo v dějinách literárního modernismu širší význam, neboť následná korespondence mezi nimi vedla po Poundově výzvě k napsání prvního románu Jamese Joyce \"Portrét umělce v jinošských letech\", který vycházel v londýnském literárním časopise \"The Egoist\". Joyceho báseň není psána ve volném verši, ale v rýmujících se čtyřverších. Nicméně to silně odráží Poundův zájem o básně psané pro zpěv za hudebního doprovodu, podobně jako díla trubadúrů nebo Guida Cavalcantiho. Publikace se nesetkala s velkým úspěchem a ani kritiky nebyly příliš lichotivé, částečně proto, že postrádala jakýkoliv úvod nebo komentář vysvětlující co chtějí básníci vyjádřit a množství výtisků bylo vráceno vydavateli.\n\nNásledujícího roku došlo mezi Poundem a Flintem k vážné rozepři ohledně různé interpretace historie a cílů skupiny, která začala Flintovým článkem o historii imagismu, publikovaném v květnu 1915 v magazínu \"The Egoist\". Flint se snažil prosadit zásadní přínos básníků skupiny scházející se v londýnské restauraci \"Eiffel Tower\", zejména Edwarda Storera. Pound na druhé straně zastával názor, že \"helénskou tvrdost\", kterou viděl jako hlavní kvalitu básní H. D. a Aldingtona mohl rozmělnit Storerův \"pudink\". Pound již poté v historii imagistů nehrál žádnou další přímou roli. Pokračoval dále ve spolupráci s hnutím vorticismu, jehož byl spoluzakladatelem, spolu se svým přítelem, malířem a spisovatelem Wyndhamem Lewisem.\n\nV té době se do Londýna přestěhovala americká imagistka Amy Lowellová, odhodlaná podporovat vlastní práci a práci ostatních básníků tohoto hnutí. Amy Lowellová byla bohatá dědička z Bostonu, jejíž bratr Abbott Lawrence Lowell byl prezidentem Harvardovy univerzity v letech 1909 až 1933. Milovala Johna Keatse a doutníky. Byla také nadšeným bojovníkem za tento literární experiment a byla ochotná použít své peníze k publikování veršů skupiny. Byla odhodlána změnit způsob výběru z Poundova autokratického postoje k demokratičtějšímu způsobu. Tato nová redakční politika byla uvedena v předmluvě k první antologii, která se objevila pod jejím vedením:\"V této nové knize jsme sledovali trochu odlišné uspořádání, než jaké bylo v naší minulé antologii. Namísto libovolného výběru redaktora se každý básník mohl nechat zastupovat tou prací, kterou on sám považoval za nejlepší, přičemž jedinou podmínkou bylo, že se práce v knize ještě neobjevila.\" Výsledkem byla řada imagistických antologií vycházejících pod názvem \"Some Imagist Poets\". První z nich se objevila v roce 1915, naplánovaná a sestavená především H. D. a Aldingtonem. Dvě další, které vydala Amy Lowellová, vyšly v letech 1916 a 1917. Tyto tři svazky obsahovaly většinu originálních básníků plus amerického Johna Goulda Fletchera. Neobsahovaly ale básně Ezry Pounda, neboť ten se snažil přesvědčit Lowellovou, aby vypustila název \"Imagisté\" ze svých publikací. Sardonicky nazval tuto fázi imagismu \"amygismus\".\n\nLowellová přesvědčila Davida Herberta Lawrence, aby přispěl svými básněmi do sborníků let 1915 a 1916, což z něj činí jediného spisovatele, který byl vydáván jako georgiánský básník a zároveň jako imagista. V té době se k této skupině připojila také americká moderní básnířka Marianne Moore. Avšak doba zuřící první světové války nebyla pro avantgardní literární hnutí příznivá (například Aldington strávil většinu této doby na frontě) a rok 1917 znamenal v podstatě konec imagismu jako hnutí.\n\nV roce 1929 Walter Lowenfels (1897–1976), americký básník, novinář a člen komunistické strany USA, žertovně navrhl, aby Aldington vydal novou antologii imagistů. Aldington, nyní úspěšný spisovatel, se tohoto návrhu chopil a požádal o pomoc Forda a H. D. Výsledkem byla Aldingtonem editovaná \"Imagistic Anthology 1930\", do které přispěli všichni umělci zahrnutí v předchozích čtyřech antologiích, s výjimkou Lowella, který zemřel, Cannella, který zmizel a Pounda, který odmítl. Vznik této antologie vyvolal kritickou diskusi o roli imagistů v dějinách poezie 20. století.\n\nZ básníků, kteří byli publikováni v různých imagistických antologiích se Joyce, Lawrence a Aldington nyní primárně prezentují jako spisovatelé. Marianne Mooreová, která byla v podstatě okrajovým členem skupiny, si ponechala svůj jedinečný básnický styl, zachovávající imagistický důraz na kompresi jazyka. William Carlos Williams rozvinul svou poezii ve výrazně americkém stylu, se svou proměnlivou stopou a způsobem vyjadřování, o kterých tvrdil, že byly vzaty \"z úst polských matek\". Pound a H. D. se vrátili k psaní dlouhých básní, ale uchovali si hodně z ostrého stylu jazyka jako imagistické dědictví. Většina ostatních členů skupiny byla z velké části zapomenuta a zůstali mimo kontext historie imagismu.\n\nImagismus i přes své krátké trvání hluboce ovlivnil vývoj anglické modernistické poezie. Richard Aldington ve svých memoárech z roku 1941 píše: \"Myslím, že básně Ezry Pounda, H. D., Lawrence a Forda Madoxe Forda se budou číst i v budoucnu. Kromě toho práce T. S. Eliota a jeho následovníků stavěly na pozicích dobytých imagisty\".\n\nNa druhou stranu Wallace Stevens uvádí některé nedostatky v přístupu tohoto hnutí: \"Ne všechny objekty jsou stejné. Problémem imagismu bylo to, že to hnutí nepoznalo\". S jeho žádostí o tvrdost, jasnost a přesnost a jeho naléhání na věrnost k vnějším okolnostem spolu s jeho odmítnutím irelevantních subjektivních emocí, imagismus měl pozdější demonstrovatelné účinky v T. S. Eliotových \"Preludes\" a v D. H. Lawrencově \"Morning at the Window\". Imagistické odmítání konvenčních veršů dluží také mnoho georgiánskému stylu poezie.\n\nImagismus, který vytvořil volný verš jako disciplínu a legitimní poetickou podobu, ovlivnil řadu básnických kruhů a hnutí. Jeho vliv lze jasně vidět v díle objektivistických básníků, kteří se ocitli ve třicátých letech pod záštitou Pounda a Williama. Objektivisté pracovali hlavně ve volném verši. Zjevné spojení principů objektivismu s imagismem, uvádí americký básník Louis Zukofsky ve svém úvodu k \"Objectivist issue of Poetry\" z roku 1931: Zukofsky trval na tom, že: \"co je detail, nikoliv zmatek, vidění, myšlení o věcech tak, jak existují, a jejich nasměrování podél linie melodie\". Měl velký vliv na Language poets Basil Bunting, další objektivista, byl klíčovou postavou v raném vývoji \"The British Poetry Revival\", magazínu věnujícímu se obecně hnutí volného verše v Británii v šedesátých a sedmdesátých letech 20. století, které absorbovalo vliv renesančních básníků v San Francisku. Ve svém úvodu k \"Projective Verse\" v eseji z roku 1950 napsal Charles Olson, teoretik \"Black Mountain poets\", což byla skupina amerických avantgardních nebo postmoderních básníků střední poloviny 20. století soustředěných na Black Mountain College v Severní Karolíně: JEDEN VJEM MUSÍ BEZPROSTŘEDNĚ A PŘÍMO VÉST K DALŠÍMU VJEMU. Jeho krédo se odvozovalo od imagismu a doplňovalo jej.\n\nGeneraci básníků tzv. Beat generation jako byli například Gary Snyder a Allen Ginsberg a mnoho dalších ovlivnili imagisté a jejich důraz kladený na poezii čínskou a japonskou. William Carlos Williams byl další, kdo měl silný vliv na tyto básníky. Povzbuzoval umělce jako byl americký básník Lew Welch a napsal úvod pro Ginsbergovo vydání sbírky \"Howl and Other Poems\" z roku 1955 věnované americkému spisovateli Carlu Solomonovi (1928–1993).\n\n\n"}
{"id": "1479065", "url": "https://cs.wikipedia.org/wiki?curid=1479065", "title": "Seznam tramvajových tunelů v Česku", "text": "Seznam tramvajových tunelů v Česku\n\nSeznam tramvajových tunelů v Česku uvádí přehled tunelů pro tramvaje.\n"}
{"id": "1479066", "url": "https://cs.wikipedia.org/wiki?curid=1479066", "title": "Karbonatit", "text": "Karbonatit\n\nKarbonatit je méně často se vyskytující intruzivní magmatická hornina, která obsahuje více než 50% podíl karbonátů (uhličitanů). Karbonatity se vyskytují ve formě výplní vulkanických přívodních komínů, dajek, sillů a brekcií, protože karbonatitová láva je na povrchu nestabilní a na vzduchu rychle reaguje. Teplota karbonatitové lávy se pohybuje v intervalu 500 až 600 °C.\n\nTermín zavedl v roce 1921 W. C. Brøgger.\n\nVznik karbonatitového magmatu je předmětem diskusí a v současnosti se jejich původ odvozuje od následujících procesů:\n\nV minulosti se vědci domnívali, že mezi možné způsoby vzniku patří i magmatická asimilace starších karbonátových hornin, ale výzkum izotopového složení tyto předpoklady nepotvrdil.\n\nPřevládajícími oxidy karbonatitové lávy jsou CO, NaO a CaO. Oproti jiným lávám se lávy karbonatitové liší i vyšším obsahem nekompaktabilních prvků (Ba, Cs, Rb). Mezi hlavní minerály karbonatitů patří především uhličitany – např. natrolit, dále apatit, baryt, fluorit, z křemičitanů pyroxeny, olivín, sodalit a nefelín.\n\nRozlišuje se několik druhů karbonatitů. Kalcitické karbonatity se označují jako sövity (hrubozrnné) a alvikity (jemnozrnné). Dolomitické karbonatity se nazývají beforsity. Existují i další typy železnatých a sodných karbonatitů.\n\nVětšinou jde o staré, proterozoické horniny (například archaické kratóny Ruska, Brazílie, Austrálie, Indie, USA, Kanady a Skandinávie), ze současnosti je známa jediná sopka, eruptující karbonatitové horniny – Ol Doinyo Lengai v Tanzanii. Celkově bylo na světě nalezeno 300 karbonatitových lokalit.\n\nKarbonatitový vulkanismus je všobecně spojen s vnitrodeskovými extenzními strukturami, většinou v blízkosti ultrabazických nebo alkalických komplexů v asociaci s alkalickými silikátovými magmatity (ijolity, urtity, nefelinickými syenity, méně s pyroxenity, peridotity, kimberlity a lamprofyry).\n\nKarbonatity mohou být zdrojem prvků vzácných zemin: lanthanoidů, uranu, fosforu, barya a jiných nekompatibilních prvků (hafnium, zirkonium a titan).\n"}
{"id": "1479068", "url": "https://cs.wikipedia.org/wiki?curid=1479068", "title": "Železniční trať Varaždín–Dalj", "text": "Železniční trať Varaždín–Dalj\n\nŽelezniční trať Varaždin–Dalj (chorvatsky Željeznička pruga Varaždin–Dalj), v chorv. železniční síti evidovaná pod č. 30, resp. R202 se nachází v severní části Chorvatska, v regionu Slavonie. Jednokolejná neelektrifikovaná trať má celkovou délku 250 km. Trať vede oblastí tzv. Podráví a zajišťuje dopravní obslužnost nejen pro osobní, ale i nákladní dopravu, např. pro osijecký přístav.\n\nJednotlivé úseky tratě byly otevírány v následujících letech:\n\n\nTrať byla budována směrem z území dnešního Maďarska na území Slavonie přes území dnešní Vojvodiny v Srbsku. Když byla v roce 1870 otevřena, byla první tratí na území uvedené východochorvatské země. Pro překonání řeky Dunaj dále na východ až k městu Bogojevo byl zajištěn přívoz, vlaky nepřejížděly řeku po mostě. \n\nPoslední z uvedených úseků byl vybudován až v dobách existence samostatné Jugoslávie, a to jako spojnice, která umožnila lepší napojení chorvatského Záhoří. Cestovní rychlost se pohybovala většinou okolo 90 km/h, s výjimkami některých úseků, kde byla nižší. Generální oprava trati byla v různých úsecích provedena v letech 1962 až 1981. Význam trati vzrostl poté, co byla pro nákladní dopravu uzavřena trať Banova Jaruga–Pčelić (vedoucí přes pohoří Papuk). \n\nElektrifikace některých částí trati měla být zahájena v roce 2017. V současné době je trať klasifikována jako regionální.\n"}
{"id": "1479069", "url": "https://cs.wikipedia.org/wiki?curid=1479069", "title": "Dům čp. 197 (Štramberk)", "text": "Dům čp. 197 (Štramberk)\n\nDům čp. 197 stojí na ulici Zauličí ve Štramberku v okrese Nový Jičín. Roubený dům byl postaven na počátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 197 byl postaven na začátku 19. století. V průběhu let byl několikrát opravován, dům opravvován na počátku šedesátých let 20. století a na začátku 21. století. Dendrochronologický průzkum datoval kácení použitého jedlového dřeva do roku 1823. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, orientovaná štítovým průčelím do ulice, zděná zadní část domu je částečně zapuštěna do svahu. Dispozice je dvojdílná se síní a jizbou. Dům je rouben z otesaných trámů. Je postaven na vysoké omítnuté kamenné podezdívce, která vyrovnává svahovou nerovnost, je podsklepen, původní chlévy měly původně dva vchody z ulice, zůstal jen jeden. Štítové průčelí má dvě kastlíková okna, mezi nimi je výklenek obrázkem Panny Marie s dítětem malovaném na plechu. Štít je svisle bedněný s výzorníkem a podlomenicí v patě štítu. Střecha krytá šindelem je sedlová, nad štítem je polovalba. Na levé okapové straně vede kamenné schodiště ke vchodu do dřevěnice. K zadní části roubenky je přistavěna nová zděná budova.\n\n\n"}
{"id": "1479074", "url": "https://cs.wikipedia.org/wiki?curid=1479074", "title": "Bachrach Studios", "text": "Bachrach Studios\n\nBachrach Studios je síť nejstarších nepřetržitě provozovaných fotografických studií na světě. Společnost založil v Baltimoru v roce 1868 David Bachrach junior.\n\nZakladatel studia David Bachrach pořídil údajně jedinou fotografii Abrahama Lincolna v Gettysburgu a studio od té doby fotografovalo každou americkou hlavu státu. Majitelům firmy to umožnilo fotografovat všechny důležité osobnosti, které mohli. Obdrželi povolení fotografovat takové pozoruhodné osobnosti jako byli například Charles Lindbergh nebo Calvin Coolidge. Ve studiu vznikly portréty významných autorit své doby, jako byli například Alberta Einstein, Thomas Edison, Henry Ford, Eleanor Roosevelt, Douglas Dobson, Muhammad Ali a mnoho dalších. \n\nV roce 1919 společnost najala Paula Gittingse, který otevřel a řídil pobočky Bachrach Studios v Texasu. Bachrach Studios mělo v době svého největšího rozkvětu v roce 1929 čtyřicet osm poboček po celých Spojených státech. Během Velké deprese Bachrach společnost zmenšil a prodával studia v Texasu Gittingsovi.\n\nVnuk Davida Bachracha fotograf Louis Fabian Bachrach v ateliérech Bachrach Studios představil barevné fotografie během padesátých let, a studia zcela přizpůsobil na výrobu barevných fotografií během let sedmdesátých. Byl autorem portrétů osobností jako například: prezidenti Richard Nixon a Ronald Reagan, dále pak: Jean-Claude Duvalier, Fajsal bin Abd al-Azíz, Indira Gándhíová, Džaváharlál Néhrú, Jacques-Yves Cousteau, Joe DiMaggio, fotograf Richard Avedon, Robert Frost, Buckminster Fuller, Ted Kennedy nebo Muhammad Ali.\n\nBachrach Studios zůstává rodinným podnikem ještě v roce 2010.\n\n\n\n"}
{"id": "1479076", "url": "https://cs.wikipedia.org/wiki?curid=1479076", "title": "Wiel van der Randen", "text": "Wiel van der Randen\n\nWilhelmus Hubertus Jacobus van der Randen (10. března 1897 Venlo − 24. července 1949 Amsterdam) byl nizozemský fotograf, novinář, malíř a kreslíř. Byl členem spolku De Ondergedoken Camera.\n\nPo střední škole Wiel van der Randen navštěvoval grafickou školu v Utrechtu. Poté pracoval jako kreslíř, knihkupec a fotograf, od roku 1926 jako fotograf-editor na Nieuwe Venlosche Courant. O rok později se odstěhoval do Den Bosch, kde se stal fotožurnalistou u Fotopersbureau Het Zuiden. Již v roce 1928 se rodina přestěhovala do Amsterdamu, kde Van der Randen nejdříve pracoval v tiskárně a následně až do roku 1934 jako fotožurnalista v \"De Telegraaf\". V roce 1934 nastoupil do De Spaarnestad,kde pořizoval fotografické reportáže pro týdenníky \"Katholieke\" a \"Panorama\". Často své reportážní snímky doplňoval texty. V roce 1934 pro \"Katholieke Illustratie\" fotografoval jordánskou vzpouru a pohřeb knížete Hendrika.\n\nVan der Randen byl jedním z prvních novinářských fotografů ve třicátých letech, který pracoval s praktickým kinofilmovým fotoaparátem Leica s výměnnými objektivy a zábleskem. Leica byla mnohem pohotovější než starší typy přístrojů. Mezi fotografy bylo obvyklé stále používat skleněné desky až do konce třicátých let, výroba snímků a flexibilita byla omezenější. Van der Randen nepoužíval pouze 35 mm fotoaparát, ale navíc si své fotografie sám vyvolával ve vlastní temné komoře, což mu umožnilo maximálně ovlivnit jejich kvalitu. V průběhu 30. let se vypracoval na jednoho z předních fotografů a je považován za zakladatele novinářské fotografie v Nizozemsku. Kromě práce fotografa a novináře byl malířem, kreslířem a ilustrátorem. \n\nPo vyhlášení okupační novinářké vyhlášky Journalistenbesluit ze dne 2. května 1941 se Van der Randen stal členem Asociace nizozemských novinářů, což mu umožnilo pokračovat v práci. To trvalo až do března 1942, kdy skončil Katholieke Illustratie. Spolek De Ondergedoken Camera (1943-1945) byla skupina nizozemských fotografů, kteří během druhé světové války prováděli odbojovou práci dokumentací okupace a Wiel van der Randen byl jejich součástí. Underground kamera nebo Skrytá kamera byla skupina, která vznikla z iniciativy fotografů Fritze Kahlenberga a Tonnyho van Renterghema a zahrnovala jak profesionální fotografy, tak i amatéry. Cílem bylo využít jejich schopnosti dokumentovat. Protože fotografování bylo během německé okupace Nizozemska zakázáno, pracovalo se jim za velmi obtížných okolností. Pro svou vlastní bezpečnost často zůstávali v anonymitě a někdy pod pseudonymem. Jejich cílem bylo zachytit všední život v nacisty okupovaném Nizozemí. Museli se vypořádat s velkými logistickými problémy, jako byl nedostatek materiálu a omezená elektrické energie, vyžadující použití karbidových výbojek a centrální temné komory, ale i tak se jim podařilo zachytit hodně situací. Fotoaparáty byly často skryty pod bundou, novinami nebo zabudovány do nákupních tašek nebo aktovek s otvorem pro objektiv.\n\nV dalších letech války byla jeho fotografická a žurnalistická produkce na nízké úrovni a na Rijksacademie voor Beeldende Kunsten se zúčastnil kurzů malování s kolegy, jako byli Karel Appel nebo Bert Haanstra, částečně proto, aby si rozšířil své schopnosti a částečně zaplnil čas. V den osvobození 7. května 1945 fotografoval na náměstí Dam v Amsterdamu, na kterém lidé oslavovali konec války, ale do davu náhle začali střílet němečtí vojáci. Wiel van der Randen pořídil impozantní snímky obětí a lidí, kteří se snažili chránit před střelbou. Statistika v číslech: 22 zabitých a 120 zraněných. Po válce byl Van der Randen očištěn a bylo mu dovoleno znovu publikovat. Se zvláštní žádostí, jen Van der Randen a jeho kolega Sem Presser byli pozváni k záznamu inaugurace princezny Juliany na královnu v Nieuwe Kerk v září 1948. Na jaře 1949 onemocněl a zemřel v červenci téhož roku ve věku 52 let. Jeho rozsáhlé a pestré dílo se dochovalo téměř kompletní a je uchováno na Spaarnestad Photo v Haagu.\n\nVan der Randen si v roce 1920 ve městě Venlo vzal Angelu Annu Teunsovou (1893-1956), se kterou měli dva syny a dvě dcery. Jeho nejstarší syn Robèrt (1920-1986) pracoval od roku 1946 do roku 1976 jako fotograf na volné noze a reportážní fotograf. \n"}
{"id": "1479085", "url": "https://cs.wikipedia.org/wiki?curid=1479085", "title": "Hetephernebtej", "text": "Hetephernebtej\n\nHetephernebtej byla starověká egyptská královna a jediná známá manželka faraona Džosera. Hetephernebtej a Džoserova dcera Inetkaes jsou zmíněni na stéle, která byla objevena u Džoserovy stupňovité pyramidy v Sakkáře a na reliéfu v Heliopolisu.\n"}
{"id": "1479087", "url": "https://cs.wikipedia.org/wiki?curid=1479087", "title": "Aaro Hellaakoski", "text": "Aaro Hellaakoski\n\nAaro Antti Hellaakoski (22. červen 1893, Oulu – 23. listopad 1952, Helsinky) byl finský básník, docent, filozof, geograf, spisovatel a významný učitel přírodopisu a zeměpisu. \n\nNarodil se v létě roku 1893 ve městě Oulu, část svého mládí strávil rovněž v Pispala v Tampere. Jeho otcem byl známý geograf a pedagog Antti Rietrikki Helaakoski, matkou Aina Maria Lindman. Jeho mladší sestrou byla malířka Aira Helaakoski.\n\nSe svou manželkou Lempi Alina Aaltosen měl dvě děti – Katri a Eero Antti (* 1929), který se stal lékařem specializujícím se na neuromuskulární onemocnění.\n\nStudoval biologii, filozofii, geografii, mineralogii a zoologii na Helsinské univerzitě, kterou absolvoval roku 1919. V roce 1928 obhájil doktorát se závěrečnou prací z oblasti geologie na téma \"Historie jezera Puula\".\n\nPrvní sbírku básní vydal již roku 1916. Pracoval jako pravidelný literární a umělecký recenzent v novinách \"Aika\", \"Karjalan Aamulehti\" a \"Iltalehti\". Poté pracoval jako učitel přírodopisu a zeměpisu na dívčí škole. Později se stal docentem na Helsinské univerzitě.\n\n\n\n\n\n\n\n\n"}
{"id": "1479090", "url": "https://cs.wikipedia.org/wiki?curid=1479090", "title": "Etnologický ústav Akademie věd České republiky", "text": "Etnologický ústav Akademie věd České republiky\n\nEtnologický ústav Akademie věd České republiky, v. v. i., je veřejnou výzkumnou institucí zřizovanou Akademií věd ČR. Jeho cílem je výzkum v oboru etnologie a bezprostředně souvisejících oborech (např. kulturní antropologie či etnomuzikologie).\n\nPočátky Etnologického ústavu sahají do počátku 20. století, protože navazuje na sběratelský podnik Lidová píseň v Rakousku (1905) a na Státní ústav pro lidovou píseň (1919). Ten byl v roce 1953 začleněn do Akademie věd jako Kabinet pro lidovou píseň a současně vznikl Kabinet pro národopis. Jejich spojením (1954) vznikl Ústav pro etnografii a folkloristiku Československé akademie věd, začleněný r. 1993 do Akademie věd České republiky. V r. 1999 se změnil název na Etnologický ústav AV ČR.\n\nMezi lety 2005-2018 byl součástí ústavu také Kabinet hudební historie, který se zaměřoval na muzikologický výzkum.\n\nV současné době existují v rámci Etnologického ústavu tato výzkumná oddělení: historická etnologie, etnická studia a etnomuzikologie, která sídlí v Praze. Samostatné pracoviště je v Brně. Vycházejí zde také vědecká periodika Český lid a Historická demografie.\n\nÚstav zřizuje též Středisko vědeckých informací, jehož součástí je archiv, knihovna a oborová bibliografie.\n\n\"Ethnology and Musicology at the Institute of Ethnology, CAS, v. v. i. 110 Years. 1905 – 2015\". Edited by Zdeněk Uherek & Jana Pospíšilová. Etnologický ústav AV ČR, Praha - Brno 2015. ISBN 978-80-87112-98-4.\n\n"}
{"id": "1479092", "url": "https://cs.wikipedia.org/wiki?curid=1479092", "title": "Queen of the South FC", "text": "Queen of the South FC\n\nQueen of the South FC je fotbalový klub ze skotského města Dumfries, který je účastníkem Scottish Championship (druhá nejvyšší soutěž). Hraje na stadionu Palmerston Park, klubové barvy jsou modrá a bílá. \n\nKlub byl založen v roce 1919. Název je odvozen od označení Dumfries jako „Královny jihu“ (Queen of the South), které použil roku 1857 básník David Dunbar v narážce na polohu města v nejjižnější části Skotska a na biblickou královnu ze Sáby. Tým je známý také pod přezdívkou „The Doonhamers“, kterou získali obyvatelé Dumfries podle své charakteristické výslovnosti výrazu „down home“ jako „doon ham“. Maskotem je border kolie jménem „Dougie the Doonhamer“.\nV roce 1933 Queen of the South poprvé postoupil do nejvyšší soutěže a v debutové sezóně obsadil čtvrté místo, což je jeho historicky nejlepší umístění. V lize hrál v letech 1933–50, 1951–59 a 1962–64, od té doby působí na druhé a třetí ligové úrovni. Nejlepším výsledkem v domácím poháru byl postup do finále v sezóně 2007/08. Queen of the South v něm podlehl Rangers FC 2:3, ale získal právo účasti v Poháru UEFA 2008/09, kde ho ve druhém předkole vyřadil dánský FC Nordsjælland, jemuž podlehl doma i venku shodně 1:2. \n\n"}
{"id": "1479098", "url": "https://cs.wikipedia.org/wiki?curid=1479098", "title": "Bart vs. Itchy &amp; Scratchy", "text": "Bart vs. Itchy &amp; Scratchy\n\nBart vs. Itchy & Scratchy je 18. díl 30. řady amerického animovaného seriálu Simpsonovi. Scénář tohoto dílu napsala Megan Amramová. V USA měl premiéru 24. března 2019 na televizní stanici Fox, v Česku 3. června 2019 na stanici Prima Cool. Toto je jediný díl 30. řady, který nemá český název (resp. má český název shodný s anglickým).\n\nNa panelové diskusi Šáši Krustyho Krusty oznámí, že další řada seriálu Itchy a Scratchy bude předělána do dívčí verze. Bart se s přáteli po skončení panelové diskuse dohodnou, že první díl dívčí verze budou nenávistně nesledovat. Když k Bartovi spolužáci na nesledování Itchyho a Scrachyho přijdou, Bart vypne televizi v okamžiku, kdy pořad začne a všichni si nasadí pásky přes oči. Mezitím Líza v pokoji natáčí svou reakci na první díl dívčí verze pořadu. První díl se jmenuje Itchy a Scratchy ve vidlákově. Bart slyší, že se Líza pořad sleduje a přijde za ní sledovat. Bart s Lízou sledují pořad, zatímco Bartovi spolužáci netuší, že Bart odešel. Bartovi se pořad líbí, ale nedává to Líze ani spolužákům najevo. Líza si Barta natočila, že se smál dívčí verzi pořadu a nahraje video na internet, kde ho uvidí jeho spolužáci. Spolužáci Barta zaženou na dívčí toalety, kde potká šesťačky, které mají svou feministickou protestní organizaci Bossy Riot (BR) a bojují za práva žen a dělají žerty. Bart požádá šesťačky, aby se mohl přidat do organizace Bossy Riot a ony ho přijmou. \n\nKvůli BRK (Bratrstvu rázných kluků), které založil Milhouse se Krusty rozhodne ukončit dívčí verzi Itchyho a Scrachyho. To se ale Bossy Riot nelíbí a rozhodnou se, že zničí všechny nahrávky všech dílů původní (chlapecké) verze Itchyho a Scrachyho. V tom jim ale Líza zabrání. Nakonec se sama Líza stane členkou Bossy Riot.\n"}
{"id": "1479105", "url": "https://cs.wikipedia.org/wiki?curid=1479105", "title": "Dům čp. 206 (Štramberk)", "text": "Dům čp. 206 (Štramberk)\n\nDům čp. 206 stojí na ulici Dolní ve Štramberku v okrese Nový Jičín. Roubený dům byl postaven v druhé polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 206 byl postaven v druhé polovině 18. století. Stál již před prvním číslováním domů v roce 1771, kdy mu bylo přiřazeno čp. 52. V průběhu let byl několikrát opravován, v druhé polovině 20. století dům prošel rekonstrukcí. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, orientovaná štítovými průčelími do ulice. Dispozice je trojdílná s velkou síní a se dvěma jizbami. Dům je rouben z otesaných kuláčů. Je postaven na vysoké omítnuté kamenné podezdívce, která vyrovnává svahovou nerovnost, je podsklepen s vchody z ulice a pravé okapové strany. Štítové průčelí má tři kastlíková okna, po dvou stejných oknech je na obou okapových stranách. Štít je svisle bedněný s výzorníkem a podlomenicí v patě štítu. Střecha je sedlová, nad štítem je polovalba. Krytinu střechy tvoří pálená taška a plechové šablony. Na pravé okapové straně vede kamenné schodiště ke vchodu do dřevěnice K zadní části roubenky je přistavěna zděná hospodářská budova (bývalý chlév).\n\n\n"}
{"id": "1479106", "url": "https://cs.wikipedia.org/wiki?curid=1479106", "title": "Dulce et decorum est pro patria mori", "text": "Dulce et decorum est pro patria mori\n\nDulce et decorum est pro patria mori, česky: \"„Je sladké a správné zemřít pro svou vlast“\", je citát z třetí Ódy (2.13.) Quinta Horacia Flacca. K jeho rozšíření došlo po vydání básně \"Dulce te decorum est\" od Wilfreda Owena, kde popisoval svoje zážitky z první světové války.\n\nTento citát velmi zapadá a vystihuje náladu tehdejší doby a filosofii Římské říše, kde se občanská oddanost čili poslušnost stavěla na první pozici. Stát (Římská říše) měl tenkrát (až po svůj zánik) také roli náboženství, byl součástí \"polis\", tedy duše občanů (polis má mimochodem i tento význam, ne jen jako městský stát).\n\nBěhem 19. století se také objevila humorná elaborace tohoto citátu \"„Dulce et decorum est pro patria mori, sed dulcius pro patria vivere, et dulcissimum pro patria bibere. Ergo, bibamus pro salute patriae.“\" což v překladu znamená \"„Je krásné a vhodné zemřít pro svoji vlast, ale ještě krásnější je žít pro ni, a ještě krásnější je pro ni pít. Tak nás tedy nechte pít na zdraví naši vlasti.“\"\n"}
{"id": "1479113", "url": "https://cs.wikipedia.org/wiki?curid=1479113", "title": "Beztahov (tvrz)", "text": "Beztahov (tvrz)\n\nBeztahov je tvrz ve stejnojmenné vesnici u Votic v okrese Benešov. Panské sídlo ve vsi stálo pravděpodobně už ve čtrnáctém století, ale dochované zdivo pochází až ze století následujícího. Na počátku třicetileté války se Beztahov stal součástí většího panství a tvrz od té doby sloužila jen k hospodářským účelům. Od roku 1965 je chráněna jako kulturní památka.\n\nPrvní písemná zmínka o Beztahovu pochází z roku 1372, kdy v ní sídlil Hroch z Beztahova. Zastával funkci purkrabího na tvrzi ve Zvíroticích a jeho právní služby využíval i Oldřich I. z Rožmberka. Přídomek z Beztahova používali i další drobní šlechtici, takže je pravděpodobně, že ve vsi stála nějaká tvrz už ve čtrnáctém století. Nejstarší architektonické detaily ve zdivu jsou až z patnáctého století, a první zmínka o tvrzi je až z roku 1534, kdy se o ni dělili Jan Kozel z Kozle a Lev Beztahovský z Říčan.\n\nPozději se podařilo spojit rozdělený majetek Janu staršímu z Říčan. Toho v držení tvrze vystřídal syn Mikuláš († 1591) a po něm jeho syn Vilém Lev z Říčan, kterému byl statek zkonfiskován za účast na stavovském povstání v letech 1618–1620. V roce 1623 statek koupil Sezima z Vrtby a připojil jej k Vrchotovým Janovicím. Beztahovská tvrz od té doby přestala být panským sídlem a sloužila pouze hospodářským účelům.\n\nZ panského sídla se dochovalo tvrziště obehnané ze dvou třetin pozůstatky příkopu. Z původní tvrze zůstalo stát jen přízemí hospodářské budovy, nad kterým byla postaveno novodobé první patro. Mohutná obvodová zeď, která vymezuje dvoutraktové přízemí, na západě na obou stranách končí opěrnými pilíři. Místnost v severním křídle je rozdělená slabou příčkou a zaklenutá valenou klenbou. Pod severní částí budovy se nachází sklepy.\n\n"}
{"id": "1479114", "url": "https://cs.wikipedia.org/wiki?curid=1479114", "title": "Jaroslav Jareš (malíř)", "text": "Jaroslav Jareš (malíř)\n\nJaroslav Jareš, křtěný Jaroslav Antonín (10. ledna 1886 Kutná Hora – 1. prosince 1967 Praha), byl český malíř, sochař, ilustrátor, scénograf, uměleckoprůmyslový výtvarník a publicista. Patřil k tvůrcům státní vlajky a znaku Československa z roku 1918.\n\nNarodil se v Kutné Hoře do rodiny strojníka Jindřicha Jareše a jeho ženy Marie roz. Míchalové. Měl ještě čtyři sourozence, starší bratry Jindřicha (1882), Josefa (1884) a dvě mladší sestry Růženu (1888) a Marii (1889). Po absolvování základního vzdělání studoval v Praze na uměleckoprůmyslové škole u prof. K. V. Maška a během studia se seznámil s Augustou Nekolovou, která rovněž studovala na UMPRUM. Postupně se sblížili a jejich přátelství vyústilo v roce 1912 neformálním sňatkem. V roce 1914 redigoval spolu s Bohumilem Mathesiem sborník „Život a mythus“, jehož myšlenky se nesly v duchu panslovanského mysticismu. V letech 1918-1921 pokračoval v dalším studiu na pražské malířské akademii, kde studoval soukromě architekturu u prof. J. Štursy a vypracoval řadu návrhů jednak samostatně nebo ve spolupráci s arch. Čeňkem Vořechem. V roce 1919 byl spolu s dalšími čtyřmi výtvarníky osloven Památníkem odboje k vypracování návrhů nové podoby čs. státních symbolů. Jeho návrhy byly nejblíže vítězným návrhům J. Kursy. Roku 1919 ovdověl a následně odešel do Bratislavy, kde se mimo jiné stal spoluzakladatelem Umělecké besedy slovenské a zasloužil se velkou měrou o rozvíjení vztahů mezi českými a slovenskými umělci. Byl scénografem Slovenského národního divadla v Bratislavě a Moravského divadla v Brně, kde od roku 1920 vytvořil 11 divadelních výprav. Zastával rovněž pozici spoluredaktora revue \"Dílo\", spolupracoval s F. X. Šaldou, publikoval řadu statí, polemik, kritik, studií o lidové umělecké výrobě, vedl lidové výrobní družstvo Detva a spolupracoval se Školským ústavem umělecké výroby v Praze.\nVe své tvorbě se věnoval malířství, návrhům pro textilní výrobu a keramiku a oblékal loutky, které vytvořil František Duchač-Vyskočil. Zemřel 1. prosince 1967 v Praze a byl pohřben na Vyšehradském hřbitově.\n\nOd roku 1909 byl členem Umělecké besedy a v letech 1914-1921 předsedou jejího výtvarného odboru.\n\n\n\na v dalších\n\n\n"}
{"id": "1479119", "url": "https://cs.wikipedia.org/wiki?curid=1479119", "title": "Dolní mlýn (Vysoké Mýto)", "text": "Dolní mlýn (Vysoké Mýto)\n\nDolní mlýn (Josefyho mlýn) stojí na Pražském Předměstí ve Vysokém Mýtě na odbočném kanále řeky Loučná, nazývaném Mlýnský potok, a má adresu Fibichova čp. 17. Je zapsán jako kulturní památka. V pískovcovém nadpraží se nachází mimořádně hodnotný nápis o založení mlýna v roce 1541: „LETA BOZIHO 1541 STAWYL G BERNART YOZEFF“, považovaný za nejstarší známý nápis o založení mlýna v Čechách, Mlýn byl po několik staletí v držení rodu Josefy. Kulturní památka není v současné době veřejně přístupná.\n\nVlastníky mlýna byli:\n\nZ původem tradičního mlynářského rodu Josefy vzešlo několik významných osobností v oblasti vědy, umění, duchovní či společenské správy.\n\n"}
{"id": "1479120", "url": "https://cs.wikipedia.org/wiki?curid=1479120", "title": "Kostel svatého Jiří (Strachotice)", "text": "Kostel svatého Jiří (Strachotice)\n\nKostel svatého Jiří je římskokatolický chrám ve Strachoticích v okrese Znojmo. Jde o farní kostel římskokatolické farnosti Strachotice. Je chráněn jako kulturní památka České republiky.\n\nPrvní písemná zmínka o obci je z roku 1190, kdy je připomínána kaple svatého Jiří. Ta zanikla postupem doby. Teprve v roce 1744 loucký opat Mayer nechal postavit kostel, zasvěcený svatému Jiří, který ovšem o několik let později (1766) vyhořel. Brzy však byl obnoven a vysvěcen olomouckým biskupem Maxmiliánem z Hamiltonu. Má tři oltáře, varhany z roku 1802, v roce 1910 byla zvýšena věž kostela, v roce 1961 byla dána nová báň na věži. V letech 1970–1972 byla provedena celková oprava kostela.\n"}
{"id": "1479122", "url": "https://cs.wikipedia.org/wiki?curid=1479122", "title": "Dům čp. 207 (Štramberk)", "text": "Dům čp. 207 (Štramberk)\n\nDům čp. 207 stojí na ulici Plaňava ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 207 byl postaven na konci 18. století. V průběhu let byl několikrát opravován, v roce 1964 byla snesena roubená část se střechou a dům vystavěn nově. Na konci 20. století byl dům renovován. Objekt je příkladem napodobení původní předměstské zástavby ve Štramberku.\n\nDům je přízemní roubená stavba na obdélném půdorysu, orientovaná okapovým průčelím souběžně s ulicí. Dispozice byla původně dvojdílná roubená z hrubě otesaných kuláčů. Dům je postaven na vysoké omítnuté kamenné podezdívce, která vyrovnává svahovou nerovnost, je podsklepen se dvěma vchody z ulice. Štítová průčelí mají jedno kastlíkové okno, dvě stejná okna na okapové straně a vchod. Štíty jsou svisle bedněné se dvěma okny a kabřincem nahoře a podlomenicí v patě štítu. Střecha je sedlová se dvěma vikýři. Krytinu střechy tvoří štípaný šindel. Na pravé okapové straně vede schodiště k uzavřené pavlači (verandě) a vchodu do dřevěnice. K zadní části roubenky je přistavěn zděný přístavek. V roubence se dochovala původní zděná kamna.\n\n\n"}
{"id": "1479127", "url": "https://cs.wikipedia.org/wiki?curid=1479127", "title": "Igal", "text": "Igal\n\nIgal je město v Maďarsku v župě Somogy, spadající pod okres Kaposvár. Nachází se asi 16 km severovýchodně od Kaposváru. V roce 2015 zde žilo 1 305 obyvatel. Podle statistik z roku 2011 zde byli Maďaři (83,7 %), Romové (6 %), Němci (4,2 %) a Rumuni (0,2 %).\n\nNejbližšími městy jsou Dombóvár, Kaposvár, Tab a Tamási. Blízko jsou též obce Andocs, Bonnya, Kazsok, Kisbárapáti, Ráksi, Somogyacsa, Somogydöröcske, Somogyszil a Szorosad.\n\nNachází se zde termální lázně \"Gyógyfürdő\".\n"}
{"id": "1479128", "url": "https://cs.wikipedia.org/wiki?curid=1479128", "title": "GPS rollover 2019", "text": "GPS rollover 2019\n\nK GPS rolloveru 2019 došlo v noci z 6. na 7. dubna 2019. Ministerstvo vnitřní bezpečnosti Spojených států amerických, centrum pro kybernetickou bezpečnost a mezinárodní organizace pro civilní letectví vydaly varování k tomuto problému.\n\nO půlnoci (UTC) došlo ke změně hodnoty GPS Week (GPS týden; počítáno od tzv. GPS epochy, půlnoci ze soboty 5. na neděli 6. ledna 1980) z 2047 na 2048, a při tom došlo k přetečení čítače týdnů systému Globální polohovací systém (GPS), protože je tato hodnota uložena pouze v deseti bitech, rozsah je tedy 0–1023, vnitřní reprezentace se tedy změnila opět na nulu. Tento jev se děje každých 1024 týdnů (každých 19,7 let). Předchozí rollover se uskutečnil v roce 1999, kdy nastal GPS Week 1024. GPS se nepoužívá jen k určování polohy, ale také pro přesný čas. Čas se používá pro přesnou synchronizaci platebních operací, vysílačů televizního vysílání a signálu mobilních operátorů. Některá starší zařízení, která používají GPS, mohla přestat fungovat nebo se přesunout zpět v čase o přibližně 20 nebo 40 let.\n\nPodle dostupných informací GPS rollover způsobil problémy se starými palubními počítači APEX a Mypol v pražských tramvajích. \n\nV pondělí 8. dubna 2019 tak tiskly označovače jízdenek 1024 týdnů staré datum, tedy 23. srpna 1999. \n"}
{"id": "1479130", "url": "https://cs.wikipedia.org/wiki?curid=1479130", "title": "Mírábáí", "text": "Mírábáí\n\nMírábáí (1498 Kudki, Rádžasthán — 1547 Dwarka, Gudžarát) byla indická básnířka a mystička. Její básně a písně oslavovaly zejména boha Krišnu. Krišnu oslavovala jako \"božského milence\", takže její básně jsou i erotické. Roku 2018 vyšel první výbor z jejího díla v češtině, nazvaný \"Mé srdce splyne s tvým\". \n\nO jejím životě je známo málo, obvykle se rekonstruuje ze zmínek v jejích textech, jež jsou doplňovány řadou legend. Dle tradice byla rádžputskou princeznou. Vdala se za korunního prince Bhoj Raj, který však roku 1521 zemřel v bitvě. Po manželově smrti se postavila rodině, zřekla se bohatství, toulala se zemí a stýkala se s jinými potulnými mystiky. Rodina jí snad dokonce usilovala o život, neboť jí takto kazila pověst. Psala během svých potulek básně a písně k poctě Krišny, připisována je jí takřka tisícovka těchto písní, které jsou v Indii oblíbené dodnes. Podle legendy nakonec roku 1547 zázračně splynula s obrazem Krišny v chrámu, obklíčena pochopy své rodiny, kteří ji měli přivést zpět na královský dvůr. Patrně to značí, že se jí podařilo utéct a žila pak pod cizím jménem, takže rok jejího úmrtí je nejistý.\n"}
