{"id": "1442764", "url": "https://cs.wikipedia.org/wiki?curid=1442764", "title": "Sukhásana", "text": "Sukhásana\n\nSukhásana (सुखासन; ) neboli pohodlný sed je jednou z lehkých ásan, při níž jsou nohy přirozeně překřížené.\n\nPro zvýšení pohodlí je možné sedět na dekách, uvolní se napětí v křížové oblasti. Je možné také podložit kolena, pokud nemáme dostatečně uvolněné kyčle. Sezením u zdi lze ověřit rovná záda. Ramena jsou vzadu a dlaně volně na kolenou.\n\nV této poloze můžeme protahovat trup v úklonech, předklonech, můžeme měnit polohu rukou: upažení,dlaně na ramenou, ruce propletené atp.\n\nSukha znamená radost a ásana posezení.\nNázev pochází ze sanskrtského slova \"sukha\" , což znamená \"potěšení\", a \"asana\" (आसन, āsana), což znamená \"držení těla\" nebo \"sídlo\".\n\n\n\n"}
{"id": "1442767", "url": "https://cs.wikipedia.org/wiki?curid=1442767", "title": "Lotosový sed", "text": "Lotosový sed\n\nPadmásana neboli lotosový sed je jedna ze základních meditačních poloh jógy. Lotos má vyjadřovat symbol stvoření.\n\nPozice lotosu je vhodná k meditaci a k pránájámě, jelikož omezuje krevní oběh v dolních končetinách, a tím snižuje jejich citlivost Díky padmásaně dochází k protažení svalů nohou, k otevírání kyčlí a uvolňování kolenních vazů. Krev z nohou se částenčně přemístí do břicha, což pomáhá v břišní dutině. Pozice má zklidňující účinky na nervy.\n\nPadmasána znamená lotosový trůn. \n\nSed do sukhásany. Uchopí se rukou pravé chodidlo, nárt se položí na horní část levého stehna tak, aby vnější okraj chodidla tlačil na klín. Pak levé chodilo se sune dopředu na pravé stehno. Chodidla jsou vysouvána vzhůru k tříslům a kolena jsou tlačena blíže k sobě. Při problémech s kleny, kyčlemi je možné si pomoci popruhy. Vždy se začíná pravou nohou.\n\nSlabším cvičencům slouží alternativně sukhásana (klasický turecký sed se zkříženýma nohama) nebo ardha padmásana (poloviční lotos, kdy je založena jen jedna noha). Dále je možné užít jednodušších variant a jiných ásan, které cvičence na plný lotos připravují.\n"}
{"id": "1442774", "url": "https://cs.wikipedia.org/wiki?curid=1442774", "title": "Baddhakónásana", "text": "Baddhakónásana\n\nBaddhakónásana neboli pozice ševce, řídč. motýla je jednou z ásan.\n\n\"baddha\" (बद्ध, baddha) znamená \"vázán\", \"kona\" (कोण, koṇa) \"úhel\" a \"Asana\" (आसन, Āsana), což znamená \"sezení\"\n\nV pozici hole se přitáhnou kotníky a chodidla co nejvíce do třísla. Stehna se tlačí směrem ven, kolena k podložce. Následuje jemné kmitání koleny nebo předklony, s rovným trupem se protahuj páteř a lokty se tlačí do lýtek, kolena k zemi nebo hlavq k chodidlům (vzniknou kulatá záda) a lokty se tlačí do stehen, aby se přiblížila kolena k podložce.\n\n"}
{"id": "1442787", "url": "https://cs.wikipedia.org/wiki?curid=1442787", "title": "Anjanejásana", "text": "Anjanejásana\n\nAnjanejásana je matronymum pro Hanuman a je ásanou. Hanuman je ústřední postava v eposu Ramajána. Alternativní název je půlměsíc.\nVerze 1:\nVerze 1:\nVerze 2:\n\n"}
{"id": "1442810", "url": "https://cs.wikipedia.org/wiki?curid=1442810", "title": "Srpovník karbincolistý", "text": "Srpovník karbincolistý\n\nSrpovník karbincolistý (\"Klasea lycopifolia\") je vytrvalá, v české přírodě jen vzácně se vyskytující bylina kvetoucí v letních měsících červenofialovými kvítky sestavenými do nevelkého úboru. V minulosti byl tento v české krajině původní druh, známý pod názvem srpice karbincolistá, součásti rodu srpice. Počátkem třetího tisíciletí byla rostlina přeřazena do rodu srpovník a přejmenována na srpovník karbincolistý.\nJe starobylým evropským druhem, centrum jeho rozšíření se nachází na severních březích Černého moře a ve Velké uherské nížině. Západní hranice jeho výskytu vede přes Rakousko, Českou republiku a Polsko, východní přes jih centrální část evropského Ruska. Na severu jeho areál zasahuje do Polska a na sever Ukrajiny, nejjižněji roste na Balkánu, v Rumunsku a Moldávii. Od celistvého areálu jsou oddělené arely ve střední Itálii a jižní Francii.\n\nV Česku se tento ponticko-panonský druh vyskytuje jen ojediněle, většinou pouze na jihu Moravy. Bývá tam k vidění např. v národní přírodní památce Dunajovické kopce, přírodní památce Špidláky a v přírodních rezervacích Louky pod Kumstátem a Hovoranské louky. Roste také v jižní části Bílých Karpat, např. v národních přírodních rezervacích Čertoryje a Porážky, i v přírodní rezervaci Kútky. Je znám z nadmořské výšky 150 až 400 m n. m.\n\nHemikryptofyt vybírající si se k růstu nejčastěji dobře osluněné nebo mírně zastíněné travnaté stráně, které mohou být i porostlé křovinami, svahy stepního charakteru nebo okraje a paseky teplomilných listnatých lesů. Nejlépe mu vyhovují hluboké, humózní, střídavě vlhké, neutrální až mírně zásadité půdy dobře zásobené minerály, které jsou tvořené převážně spraší nebo vápenatými pískovci.\n\nKvěty bývají opylovány motýly, blanokřídlým i dvoukřídlým hmyzem. Ploidie druhu je 2n = 60.\n\nVytrvalá světlomilná bylina s lodyhou vysokou 30 až 100 cm vyrůstající z krátkého, tlustého oddenku s četnými podzemními výběžky. Lodyha je přímá, nevětvená, v dolní části olistěná a jemně chlupatá, v horní má jen několik kopinatých listenů a je lysá. Přízemní listy s dlouhým řapíkem mají široce vejčitou čepel o délce 10 až 12 cm a šířce 3 až 4 cm, na bázi zúženou do řapíku a po obvodě lyrovitě peřenolaločnou až peřenodílnou. Lodyžní střídavé listy jsou přisedlé, podobně velké jako přízemní, lesklé a lysé, lyrovitě peřenoklané až peřenosečné a mají se tři až pět párů úzkých, kopinatých úkrojků.\n\nNejhořejší lodyžní listy jsou dělené až téměř na střední žilku a nápadně se podobají listům hluchavkovité rostliny jménem karbinec, odtud pochází druhové jméno \"karbincolistý\".\n\nNa vrcholu lodyhy vyrůstá na dlouhé stopce jediný úbor velký 2 až 3 cm se zvonkovitým zákrovem. Všechny jeho květy mají redukovaný kalich a červenofialovou, srostlou trubkovitou korunu. Květy ve středu terče jsou oboupohlavné, kdežto rostoucí na obvodu úboru jsou větší a občas jalové. Víceřadý zákrov má listeny bez přívěsků uspořádané střechovitě, vnější jsou vejčité a vnitřní čárkovité.\n\nPlod je nažka 4 až 5 mm dlouhá s víceřadým, špinavě bílým chmýrem, který účinně pomáhá při rozšiřování semene větrem. Při umělém pěstování je klíčivost nažek dobrá, o klíčení v přírodě mnoho informaci není.\n\nRostlina má bohatý kořenový systém a někdy vytváří rozlehlé porosty, ve kterých již nelze rozlišit hranici mezi jednotlivci. Vegetativní rozmnožování je u tohoto druhu mnohem častější než generativní, málokdy se objevují noví jedinci pocházející prokazatelně ze semen. Rostliny z neznámých příčin vykvétají velmi nepravidelně a navíc období kvetení spadá do druhé poloviny června a počátku července, tehdy jsou rostliny rostoucí na sečených stanovištích často posekány ještě před rozkvětem.\n\nDruh asi nikdy nebyl v přírodě České republiky příliš hojný, pro objektivní posouzení však scházejí doklady z minulosti. Jeho početní stavy byly sníženy celkovou destrukcí krajiny, na kterou měl vliv sukcesní posun jejich stanovišť k lesu (náletové dřeviny), nebo intenzivní obhospodařování luk (časté kosení a hnojení), stejně jako absence hospodaření na nich (hromadění stařiny).\n\nSrpovník karbincolistý je z pohledu ohrožení vyhodnocen \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" jako kriticky ohrožený druh (§1) a \"Červeným seznamem cévnatých rostlin České republiky z roku 2012\" silně ohroženým druhem (C2r).\n\n"}
{"id": "1442813", "url": "https://cs.wikipedia.org/wiki?curid=1442813", "title": "Tomáš Havránek", "text": "Tomáš Havránek\n\nTomáš Havránek je jméno a příjmení, které má více nositelů:\n\n"}
{"id": "1442821", "url": "https://cs.wikipedia.org/wiki?curid=1442821", "title": "Will Calhoun", "text": "Will Calhoun\n\nWilliam \"Will\" Calhoun (* 22. července 1964) je americký bubeník, který je členem rockové skupiny Living Colour.__OBSAH__\n\nCalhoun se narodil v Bronxu v New Yorku. Přesunul se do Bostonu, zde navštěvoval Berklee College of Music, kde absolvoval studium hudební produkce a inženýrství. Získal cenu Buddy Rich Jazz Masters za vynikající výkon jako bubeník.\n\nAčkoli nejlépe známý je jako bubeník rockové kapely Living Colour, Calhoun také hrál s Jungle Funk a HeadFake, nahrával jazzová alba jako kapelník a objevil se s Pharoah Sanders, BB King, Herb Alpert, Dr. John, Jaco Pastorius, Wayne Shorter, Marcus Miller, Public Enemy a Ronnie Wood. Hraje na \"Crimson Deep\" z alba \"What Lies Beneath\" finského symfonického metalového zpěváka Tarja. Je také členem hudební skupiny Stone Raiders.\n\nByl zvolen jako \"Nejlepší nový bubeník roku 1988\" čtenářským časopisem Modern Drummer, poté třikrát jako \"progresivní bubeník číslo jedna\"(1989, 1991 a 1992). Byl jmenován \"Nejlepším bubeníkem 1990\" kritiky časopisu Rolling Stone. Získal dvě ceny Grammy, jednu v roce 1989 za nejlepší hard rockový výkon skupiny, s Living Colour, pak opět za nejlepší Hard Rock představení s kapelou v roce 1990. Living Colour také získala mezinárodní rockovou cenu v roce 1991 pro Best Rock Band . Kromě bubnování napsal Calhoun také skladby \"Pride\", které se objevily v Time's Up a \"Nothingness\" od Stain.\n\nCalhounovo bubnování zahrnuje různé stylistické vlivy a rozšiřující technologie. S Living Colours byl jedním z prvních bubeníků, který kombinoval pokročilé funkové a fúzní techniky s prvky hard rock a thrash metal. Často integroval bubny a basové drážky, etnické perkuse a vzorkování do svého hraní.\n\n\n"}
{"id": "1442822", "url": "https://cs.wikipedia.org/wiki?curid=1442822", "title": "Éka pada koundinyásana I", "text": "Éka pada koundinyásana I\n\nEka Pada Koundinyásana I (एक पद कोउन्दिन्यासन) neboli jednonohý mudrc je ásana na rukou.\n\"Eka\" je jeden, \"pada\" noha a \"koudinya\" je jméno mudrce a \"asana\" posed. Posiluje páteř, krk a paže \n\n"}
{"id": "1442824", "url": "https://cs.wikipedia.org/wiki?curid=1442824", "title": "Lublaňská kotlina", "text": "Lublaňská kotlina\n\nLublaňská kotlina () je kotlina v horním povodí řeky Sávy. Je nejlidnatější oblastí ve Slovinsku a je metropolitní oblastí Lublaně. Žije zde asi půl milionů obyvatel. Její hlavní řeky jsou Sáva, Kamniška Bistrica a Lublaňka.\n\nNa severovýchodě sousedí s Julskými Alpami, na severu s pohořími Karavanky, Kamnicko-Savinjské Alpy, na východě leží Posávská vrchovina, na jihu Krimská vrchovina a na západě Polhograjská vrchovina. Svým severozápadním koncem přechází do Alp, jižním krajem v pohoří Dinárské hory.\n"}
{"id": "1442825", "url": "https://cs.wikipedia.org/wiki?curid=1442825", "title": "Mount Lyell", "text": "Mount Lyell\n\nMount Lyell je nejvyšší hora pohoří Cathedral Range a současně také nejvyšší hora Yosemitského národního parku.\nMount Lyell leží v centrální části pohoří Sierra Nevada, na hranicích krajů Madera, Mariposa a Tuolomne, na východě Kalifornie.\nNa vrcholu hory se nachází největší ledovec na území Yosemitského národního parku. Přes svoji obtížnou dostupnost (nejkratší zpáteční turistická trasa má délku 43 km) je Mount Lyell oblíbeným turistickým cílem.\n\nMount Lyell leží v jihovýchodní části pohoří Cathedral Range. Jižně na pohoří navazuje Ritter Range (obě pohoří tvoří podskupinu Sierry Nevady). 25 km západně se nachází Half Dome a Yosemitské údolí. 25 km severovýchodně leží známé solné jezero Mono Lake.\n"}
{"id": "1442827", "url": "https://cs.wikipedia.org/wiki?curid=1442827", "title": "Jiří Nevosad", "text": "Jiří Nevosad\n\nJiří Nevosad (1. dubna 1901, Třebíč – 17. listopadu 1988, Třebíč) byl český advokát, lokální žurnalista a kulturní aktivista.\n\nNarodil se v Třebíči, mezi lety 1911 a 1919 studoval na třebíčském gymnáziu a následně v roce 1924 ukončil studia na Právnické fakultě Masarykovy univerzity v Brně. Po studiích nastoupil jako koncipient na soud v Jihlavě, od roku 1926 pak působil v Uherském Hradišti a následně byl v roce 1929 jmenován nejmladším soudním radou v Kroměříži, od roku 1934 pak působil v Novém Jičíně. Roku 1938 pak nastoupil na Krajský soud v Jihlavě. V roce 1940 pak začal společně s JUDr. Ladislavem Hobzou působit v advokacii v Třebíči. Později působil jako advokát také v Jihlavě a v Pelhřimově. V advokátní praxi působil až do roku 1975.\n\nJako žurnalista působil již za studií na gymnáziu v Třebíči, následně pak publikoval v almanachu k 50 a 100 letům gymnázia. Působil také v místních novinách Jiskra (pozdější Horácké noviny) a v Třebíčském zpravodaji, kde byl až do roku 1988 členem redakční rady. Byl členem Historického klubu Západomoravského muzea v Třebíči, také byl předsedou Okrašlovacího spolku, kde sám nebo s dalšími členy vysazoval v různých místech Třebíče stromy či okrasné keře. Přednášel o různých spisovatelích či jiných umělcích a zval je do Třebíče na besedy. Byl spolužákem a dobrým přítelem Vítězslava Nezvala, po prvním výročí úmrtí Nezvala spoluzaložil festival moderní poezie Nezvalova Třebíč, kterému se věnoval i další roky jako redakční rada nebo organizátor.\n"}
{"id": "1442828", "url": "https://cs.wikipedia.org/wiki?curid=1442828", "title": "Boris Chersonskij", "text": "Boris Chersonskij\n\nBoris Chersonskij (; * 28. listopadu 1950, Černovice, Ukrajina) je ukrajinský básník, spisovatel, překladatel, publicista, lékař, pedagog. Žije v Oděse. Jeden z nejvýznamnějších básníků a spisovatelů na Ukrajině, autor řady prozaických děl a básnických sbírek.\n\nRodina Chersonských žila v Оděse od poloviny 19. století. Praděd Borise Chersonského Áron Chersonskij byl veterinárním lékařem. Jeho syn Robert (Reven) (1896–1954), děd Borise, studoval medicínu v Německu, pracoval jako lékař a primář neurologického oddělení nemocnice. Robert Aronovych Chersonskij psal básně pod pseudonymem \"RaPo\" a v roce 1918 vydal dvě knihy satirických básní. Je veteránem druhé světové války. Po válce Robert Chersonskij založil v Oděse psychoneurologické oddělení psychiatrické léčebny. Otec Borise Chersonského Hryhorij taktéž byl účastníkem Druhé světové války. V roce 1949 vydal básnickou sbírku \"Studenti\", v roce 2004 - \"Návrat\".\n\nRodina matky pochází z Besarábie a žila po válce v Černovicích, kde se Borys Chersonskyj narodil.\nBoris Hryhorjevič Chersonskij se narodil 28. listopadu 1950 v Černovicích. Dětství a dospívání strávil v Luhanské oblasti ve východní Ukrajině. Studoval lékařství v Ivano-Frankivsku a v Oděse. V roce 1974 začal pracovat jako lékař-psychiatr a klinický psycholog, zabýval se psychoanalýzou. V roce 1983 obhájil kandidátskou disertaci v oboru Klinická psychologie. V letech 1999-2015 byl vedoucím katedry klinické psychologie Oděské univerzity. Je autorem šesti monografií o psychologii a psychiatrii, včetně \"Psychodiagnostiky myšlení\" (2003). Od roku 2011 je prezidentem svazu psychologů a psychoterapeutů Ukrajiny. Od roku 2017 je rektorem Kyjevského institutu moderní psychologie a psychoterapie.\n\nBoris Chersonskij navštívil Prahu 28.11.2018 a v Knihovně Václava Havla uvedl české vydání svého Rodinného románu.\n\nBoris Chersonskij začal publikovat svou poezii koncem 60. let v samizdatu. V 70. a 80. letech byl jednou z nejvýznamnějších osobností na oděské samizdatové scéně. Po rozpadu SSSR od 90. let minulého století vydává svá díla v Ukrajině, Rusku, Německu, Rakousku, Nizozemsku, USA a jiných zemích.\n\nZa nejvýznamnější dílo Borise Chersonského je považován román ve verších Rodinný archiv (1997). Chersonskij vychází z autentické historie svého slovansko-židovského rodu. Děj románu se odehrává v průběhu celého dvacátého století, převážně na území střední a východní Evropy. Najdeme zde nejen Oděsu, Lvov či Karlovy Vary, ale i Kolymu, Jeruzalém či Brooklyn. Autor s odstupem střízlivého pozorovatele a pečlivého dokumentaristy popisuje příběhy čtyř generací příslušníků vlastní - kdysi velmi rozvětvené - rodiny na pozadí dramatických dějinných zvratů a katastrof dvacátého století: od první světové války přes bolševickou revoluci, léta Stalinova teroru, druhou světovou válku a holocaust, až po období poválečné totality. Čtenář si skládá celkový obraz doby pomocí biografických údajů a popisek fotografovaných osob, jejich zevnějšku a atributů, i ze zdánlivě nepodstatných detailů prostředí. Z těchto útržků postupně proniká pod povrch dění, do tragických osudů rodiny, do zmizelého světa východoevropského židovství, ale i ortodoxního křesťanství jako étosu pod povrchem sovětské reality. A tak příběh jedné rodiny se tak stává eposem jednoho národa, který v minulém století byl prakticky vymazán z mapy střední a východní Evropy. První český překlad \"Rodinného archivu\" vydala Džamila Stehlíková roku 2018.\n\n\n\n\n"}
{"id": "1442829", "url": "https://cs.wikipedia.org/wiki?curid=1442829", "title": "Nellúru", "text": "Nellúru\n\nNellúru (, ) je město v Ándhrapradéši, jednom ze svazových států Indie. K roku 2011 v něm žilo přibližně půl miliónu obyvatel.\n\nNellúru leží ve vnitrozemí Koromandelského pobřeží na pravém, jižním břehu Penny přibližně dvacet kilometrů nad jejím ústím do Bengálského zálivu. Od Čennaí, hlavního města sousedního svazového státu Tamilnádu, je vzdáleno přibližně 170 kilometrů severně.\n"}
{"id": "1442834", "url": "https://cs.wikipedia.org/wiki?curid=1442834", "title": "Jarmila Škodová", "text": "Jarmila Škodová\n\nJarmila Škodová (* 11. července 1943, Horní Štěpanice) je bývalá československá lyžařka.\n\nNa IX. ZOH v Innsbrucku 1964 skončila v běhu na lyžích na 5 km na 25. místě, na 10 km na 27. místě a ve štafetě na 3x5 km na 6. místě.\n\n"}
{"id": "1442840", "url": "https://cs.wikipedia.org/wiki?curid=1442840", "title": "Tomáš Mica", "text": "Tomáš Mica\n\nTomáš Mica (* 25. května 1983 Brno), často uváděný jako Tomáš Míca, je bývalý profesionální český fotbalista a mládežnický reprezentant České republiky (2002–2003), který nejčastěji nastupoval jako záložník a útočník. Vrcholově se věnuje také futsalu a malé kopané.\n\nNejvyšší fotbalovou soutěž okusil v České republice, Bulharsku a na Maltě.\n\nJeho bratrem je Lukáš Matyska, který si v ročníku 2010/11 připsal čtyři prvoligové starty v dresu Zbrojovky Brno.\n\nV mládežnickém věku reprezentoval Českou republiku. Nastupoval za reprezentaci do 19 let (2002: 3 zápasy/1 gól/95 minut) a reprezentaci do 20 let (2002: 3/1/177, 2003: 3/0/192).\nV dresu 1. FC Synot zasáhl do čtyř utkání Poháru Intertoto (2002: 3/1/60, 2003: 1/0/24) v nichž vstřelil jednu branku.\nV nejvyšší soutěži ČR nastoupil ve 26 utkáních za 1. FC Synot (dobový název 1. FC Slovácko), vstřelil jeden gól. Nejvyšší soutěž hrál také v Bulharsku a na Maltě.\n\nOd prosince 2010 se připravoval se Zbrojovkou Brno, na angažmá se však nedohodl a zamířil na Maltu.\nDruhou ligu hrál ve švýcarských klubech FC Wil, FC La Chaux-de-Fonds a Yverdon-Sport SC.\nV Moravskoslezské fotbalové lize nastupoval za B-mužstvo Synotu (2001–2003), FC Dosta Bystrc-Kníničky (2006) a MSK Břeclav (2010), ve třetí nejvyšší soutěži zaznamenal sedm branek.\n\nV sezoně 2000/01 hrál divizi za Bystrc-Kníničky.\n\nV sezoně 2007/08 působil v italském klubu US Calcio Caravaggese v Serii C2.\n\nV sezoně 2011/12 hrál divizi za Spartu Brno, po odchodu z tohoto klubu zamířil do Rakouska, kde hrál nižší soutěže za USV Grafenwörth (2012/13), SVU Mauer-Öhling (podzim 2013) a SV Ziersdorf (jaro 2014 a 2014/15).\n\nPo návratu z Rakouska byl hráčem Soběšic, v červenci 2016 byl na zkoušce v FK Blansko. V sezoně 2016/17 hrál Přebor Jihomoravského kraje v dresu Moravské Slavie Brno (22 starty/16 branek). Poté přestoupil do mužstva TJ Start Brno, s nímž vyhrál I. A třídu (sk. A) a k postupu do nejvyšší jihomoravské soutěže přispěl 30 brankami ve 26 utkáních.\n\n"}
{"id": "1442841", "url": "https://cs.wikipedia.org/wiki?curid=1442841", "title": "Marian Feter", "text": "Marian Feter\n\nMarian Feter (* 13. března 1946, Bydhošť) je bývalý polský hokejový obránce. \n\nHrál za Polonii Bydhošť (507 zápasů a 67 gólů) a za Richmond Rifles (EHL). \n\nPolsko reprezentoval na olympijských hrách v roce 1972 a na 4 turnajích mistrovství světa v letech 1970, 1971, 1972 a 1975. Celkem za polskou reprezentaci nastoupil v letech 1970-1975 v 78 utkáních a dal 5 gólů.\n\n"}
{"id": "1442846", "url": "https://cs.wikipedia.org/wiki?curid=1442846", "title": "Koupaliště Konopáč", "text": "Koupaliště Konopáč\n\nKoupaliště Konopáč je tvořeno rybníkem o výměře vodní plochy 0,6 ha se zpevněnými hrázemi a travnatou pláží po celém obvodu. Dominantou vodní plochy je 42 m dlouhý tobogán s vodotryskem. Dno koupaliště je z části písčité, z části zděné. Přístup do vody je po schodech či brouzdalištěm, vyhrazeným pro nejmenší a neplavce. Koupaliště se nalézá v areálu autokempinku ve vesnici Konopáč, místní části města Heřmanův Městec v okrese Chrudim. Koupaliště je v provozu během letní sezony.\nKoupaliště s ostrůvkem uprostřed bylo vybudováno v roce 1935 na místě původního rybníku Konopáč. V okolí vznikl později autokemp.\n"}
{"id": "1442850", "url": "https://cs.wikipedia.org/wiki?curid=1442850", "title": "Herout (rybník)", "text": "Herout (rybník)\n\nRybník Herout o rozloze vodní plochy 1,42 ha se nalézá na potoce Konopka asi 400 m jihozápadně od autokempingu Konopáč u Heřmanova Městce v okrese Chrudim. Rybník Herout je umístěn v přírodní lokalitě využívané pro odpočinek a rekreaci. Rybník Herout je součástí Heřmanoměstecké rybniční soustavy skládající se dále z rybníků Houska, Rohlík, Koupaliště Konopáč, Konopka. Rybník byl v roce 2004 obnoven. Rybník je v současnosti využíván pro chov ryb.\n"}
{"id": "1442855", "url": "https://cs.wikipedia.org/wiki?curid=1442855", "title": "Houska (Heřmanův Městec)", "text": "Houska (Heřmanův Městec)\n\nRybník Houska o rozloze vodní plochy 0,38 ha se nalézá na potoce Konopka asi 400 m jihozápadně od autokempingu Konopáč u Heřmanova Městce v okrese Chrudim. Rybník Houska je umístěn v přírodní lokalitě využívané pro odpočinek a rekreaci. Rybník Herout je součástí Heřmanoměstecké rybniční soustavy skládající se dále z rybníků Herout, Rohlík, Koupaliště Konopáč, Konopka. Rybník byl v roce 2004 obnoven. Rybník je v současnosti využíván pro chov ryb.\n"}
{"id": "1442856", "url": "https://cs.wikipedia.org/wiki?curid=1442856", "title": "José María Díaz Sanjurjo", "text": "José María Díaz Sanjurjo\n\nSvatý José María Díaz Sanjurjo (25. října 1818 – 20. července 1857 Nam Định, Vietnam) byl španělský dominikánský biskup a misionář, který od roku 1845 působil ve Vietnamu. \n\nByl titulárním biskupem platajským (od 1848), apoštolským vikářem spolusprávcem (1848-1852) a následně až do smrti apoštolským vikářem apoštolského vikariátu \"Ton-Kin Centralis\". Jeho světitelem byl sv. Jerónimo Hermosilla.\n\nZemřel jako oběť pronásledování křesťanů za vlády císaře Tự Đức. Jeho památku si katolická církev připomíná v rámci památky 111 vietnamských mučedníků 24. listopadu. \n\n"}
{"id": "1442857", "url": "https://cs.wikipedia.org/wiki?curid=1442857", "title": "Hydrazonová jodace", "text": "Hydrazonová jodace\n\nHydrazonová jodace je organická reakce, při níž se hydrazon přeměňuje na vinyljodidovou sloučeninu reakcí s jodem a nenukleofilní zásadou, jakou je například 1,8-diazabicyklo(5.4.0)undec-7-en (DBU). Poprvé ji popsal roku 1962 Derek Barton a někdy se tak nazývá Bartonova reakce (i když existuje řada dalších reakcí s tímto názvem) či přesněji \"Bartonův vinyljodový proces\".\n\nV roce 1911 byla popsána reakce hydrazonů s jodem bez použití zásady vedouví ke vzniku dimerního azinu (molekula 2 na následujícím obrázku).\n\nV původním článku Barton uvedl optimalizaci reakce přidáním silné guanidinové zásady, inverzní adicí hydrazonu na jod a odstraněním vody:\n\nPokud je jod jako elektrofil nahrazen aromatickým derivátem bromidu selenatého, pak se vytváří odpovídající vinylselenidy:\n\nMechanismus navržený Bartonem vypadá následovně:\n\nHydrazon je oxidován jodem za vzniku diazosloučeniny jako meziproduktu. Následně jod reaguje jako elektrofil; odstraněním dusíku se poté tvoří jodokarboniový ion. Pokud není místo reakce stericky rušeno, pak může druhý jodid rekombinovat za vzniku dijodidu, jinak vzniká vinyljodid. Za přítomnosti vody může být produktem reakce keton.\n\nPříkladem hydrazonové jodace může být reakce 2,2,6-trimethylcyklohexanonu s hydrazinem a triethylaminem v ethanolu následovaná reakcí hydrazonu s jodem za přítomnosti 2-\"terc\"-butyl-1,1,3,3-tetramethylguanidinu (který je levnější než DBU) v diethyletheru při pokojové teplotě.\n"}
{"id": "1442860", "url": "https://cs.wikipedia.org/wiki?curid=1442860", "title": "Rohlík (Heřmanův Městec)", "text": "Rohlík (Heřmanův Městec)\n\nRybník Rohlík o rozloze vodní plochy 0,24 ha se nalézá na potoce Konopka asi 200 m jihozápadně od autokempingu Konopáč u Heřmanova Městce v okrese Chrudim. Rybník Rohlík je umístěn v přírodní lokalitě využívané pro odpočinek a rekreaci. Rybník Rohlík je součástí Heřmanoměstecké rybniční soustavy skládající se dále z rybníků Herout, Houska, Konopáč (koupaliště), Konopka. Rybník byl v roce 2004 obnoven. Rybník je v současnosti využíván pro chov ryb.\n"}
{"id": "1442861", "url": "https://cs.wikipedia.org/wiki?curid=1442861", "title": "Tartaletka", "text": "Tartaletka\n\nTartaletka (francouzsky \"tartelette\") je druh moučníku původem z Francie. Jedná se o košíček z lineckého těsta plněný krémem a zdobený ovocem nebo sněhem z bílků. Slovo \"tartelette\" je zdrobnělinou slova \"tarte\", koláč.\n"}
{"id": "1442864", "url": "https://cs.wikipedia.org/wiki?curid=1442864", "title": "Vlastějovský rybník", "text": "Vlastějovský rybník\n\nVlastějovský rybník o rozloze vodní plochy 1,12 ha se nalézá na Jeníkovickém potoce u osady Vlastějov asi 1 km jihozápadně od centra obce Načešice v okrese Chrudim. Vlastějovský rybník je umístěn v přírodní lokalitě využívané pro odpočinek a rekreaci. Pod hrází rybníka se od 16. století nacházela budova bývalého mlýna zbořeného v roce 1942. Rybník je v současnosti využíván pro chov ryb.\n\n"}
{"id": "1442865", "url": "https://cs.wikipedia.org/wiki?curid=1442865", "title": "Halásana", "text": "Halásana\n\nHalásana ( हलासन) neboli Pluh je jednou z ásan, poloh těla v józe. \n\nV Sanskritu 'hala' (हला) znamená pluh a 'ásana' (आसन) posed.\n\n\nHalasáma může vyvinout značný tlak na krční páteř a může způsobit zranění, pokud není provedena správně.\n\nSeznam ásan\n\n"}
{"id": "1442866", "url": "https://cs.wikipedia.org/wiki?curid=1442866", "title": "Miloslav Vecko", "text": "Miloslav Vecko\n\nMiloslav Vecko (* 30. června 1921) je bývalý český hokejový útočník.\n\nZa československou reprezentaci odehrál v letech 1953-1955 celkem 3 utkání a dal 1 gól. V lize hrál za Spartak Praha Sokolovo. \n"}
{"id": "1442867", "url": "https://cs.wikipedia.org/wiki?curid=1442867", "title": "Maják Makkaur", "text": "Maják Makkaur\n\nMaják Makkaur (norsky: \"Makkaur fyr\") je pobřežní maják, který stojí na severním pobřeží poloostrova Varanger v oblasti Båtsfjord v kraji Finnmark v Norsku.\n\nMaják je činný od 12. srpna do 24. dubna v období polární noci.\n\nMaják byl založen v roce 1928. V období druhé světové války byl částečně zničen a obnoven v roce 1946. V roce 2005 byl maják automatizován a ukončena stálá přítomnost obsluhy.\n\nV roce 1922 byl instalován nautofon, který byl v provozu do roku 1989. Tlakové nádrže, strojovna a zařízení nautofonu se zachovalo neporušené.\n\nRadiový maják zařízením racon vysílá signál písmeno \"M\" (– – Morseovy abecedy)\n\nMaják je ve správě Norské pobřežní správy, dostupný pouze lodí.\n\nKvadratická betonová věž na čtvercovém půdoryse s ochozem a lucernou nahoře, která se přimyká k betonové patrové budově. Budova je ukončená betonovou valenou střechou a zdobená korunní římsou. Betonová střecha je černá. K majáku patřily hospodářské a technické budovy, které byly v osmdesátých letech 20.století zbořeny. Věž a budova mají bílý nátěr, lucerna je červená. V litinové lucerně je instalována Fresnelova čočka 3. stupně.\n\nPro vysokou kulturní a architektonickou hodnotu je maják od roku 1998 kulturní památkou.\n\nV okolí se nacházejí zbytky německých opevnění (bunkrů)\n\nzdroj\n\n\noznačení\n\n\n"}
{"id": "1442868", "url": "https://cs.wikipedia.org/wiki?curid=1442868", "title": "Red Velvet Cake", "text": "Red Velvet Cake\n\nRed Velvet Cake (doslova „dort z červeného sametu“), zvaný též Mahogany Cake nebo Red Devil Cake, je druh dortu pocházející z jihu USA. Jeho těsto je zbarvené do tmavočervena následkem chemické reakce mezi kakaovým práškem a kyselými přísadami, v současnosti se ale k dosažení požadované barvy častěji používá barvivo. Prokládá se vrstvami krému. Proslavené dorty tohoto typu servíruje od 20. let 20. století newyorský hotel Waldorf Astoria. \n"}
{"id": "1442869", "url": "https://cs.wikipedia.org/wiki?curid=1442869", "title": "Ameša Spenta", "text": "Ameša Spenta\n\nAmeša Spentové, v avestánštině „Nesmrtelní svatí“ či „Nesmrtelní blahodární“, středopersky Amešáspand či (A)mahraspand, jsou skupina bytostí ctěných v zarathuštrismu, někdy označovaných jako archandělé, zpravidla uváděných v počtu šesti společně s živly či fenomény co zastupují:\n\n\nMezi Ameša Spenty je však někdy počítán i samotný Ahura Mazda, někdy společně se svým „svatým duchem“ Spenta Mainjuem či jím reprezentovaný. V širším slova smyslu pak pak můžou být jako Ameša Spentové označováni všechny božské bytosti věrné Ahura Mazdovi, pro které je zpravidla spíše užíváno označení jazatové. Užší i širší vymezní Ameša Spentů se objevuje v mladší Avestě, středoperských textech i v současném zarathuštrismu, v gáthách – starší Avestě, se Ameša Spentové vůbec neobjevují, i když může jít o výraz vytvořený samotným Zarathuštrou.\n\nSpenta je častým výrazem užívaným v gáthách, nejstarší části Avesty připisované samotnému Zarathuštrovi, a znamená \"podporující\", posilující, \"štědrý\" či \"svatý\". Je příbuzné například českému výrazu \"svatý\", původně znamenajícímu „mocný“, které vychází z praslovanského \"*svętъ\" a to zase stejně jako spenta z praindoevropského \"*kwen\". Výraz Ameša Spenta může odpovídat védskému \"Višve Amrtás\" „Všichni nesmrtelní“, které označuje všechny bohy. Přívlastek \"spenta\" snad mohl znamenat že následovníci Zarathuštry ctí pouze božstva, která jsou vůči stvoření blahodárná.\n\nPodle zastánců trojfunkční hypotézy odpovídají Ameša Spentové starším indoíránským božstvům a jejich kanonické pořadí se objevuje například i na sochách na mohyle Antiocha I., vládce hélenistického království Kommagéné, postavené v 1. století př. n. l.\n\n"}
{"id": "1442871", "url": "https://cs.wikipedia.org/wiki?curid=1442871", "title": "Pomy (kanton Vaud)", "text": "Pomy (kanton Vaud)\n\nPomy je obec v západní (frankofonní) části Švýcarska, v kantonu Vaud, v distriktu Jura-Nord Vaudois. V roce 2016 žilo v obci 760 obyvatel.\n\nObec je poprvé zmiňována v roce 1184 jako Pomiers. Do konce roku 1996 byla obec součástí distriktu Yverdon-les-Bains, od roku 2007 se stala částí nového distriktu Jura-Nord Vaudois.\n\nObec je situována několik kilometrů jihovýchodně od Yverdon-les-Bains. Je tvořená vesnicí Pomy a osadou Chevressy. Do roku 1964 byla součástí obce i osada La Grand-Fin, která se stala součástí obce Cuarny.\n\nV roce 2000 hovořilo 95,4% obyvatel obce francouzsky. Ke švýcarské reformované církvi se ve stejném roce hlásilo 63,5% obyvatel, k církvi římskokatolické 21,4% obyvatel.\n\n"}
{"id": "1442872", "url": "https://cs.wikipedia.org/wiki?curid=1442872", "title": "Prospero Provana", "text": "Prospero Provana\n\nProspero Provana (kol. r. 1520, Piemont – 20. září 1584) byl polský úředník a obchodník se solí italského původu, první ředitel Polské královské pošty, zřízené v roce 1558. \n\nV jeho rezidenci v Krakově se scházeli přední stoupenci antitrinitářství, mj. i Fausto Sozzini. V roce 1580 v ní uspořádal disputaci mezi předním polským protestantským myslitelem Jerzym Szomanem a proslulým jezuitským kazatelem Piotrem Skargou.\n\nJe pohřben v dominikánském kostele sv. Trojice v Krakově, kde se zachoval i jeho manýristický náhrobek.\n"}
{"id": "1442880", "url": "https://cs.wikipedia.org/wiki?curid=1442880", "title": "Hagryphus giganteus", "text": "Hagryphus giganteus\n\nHagryphus giganteus (\"gryf (egyptského boha) Ha\") byl druh teropodního dinosaura z čeledi Caenagnathidae. Tento oviraptorosaurní dinosaurus žil v období pozdní křídy (geologický stupeň kampán, asi před 75,95 miliony let) na území dnešního Utahu v USA.\n\nZkameněliny tohoto dinosaura (fragmentárně zachovaná distální část přední končetiny a fragmenty kostry nohy) byly objeveny roku 2002 v sedimentech souvrství Kaiparowits na území chráněné oblasti Grand Staircase-Escalante National Monument na jihu Utahu. Formálně o nich bylo poprvé pojednáno roku 2003. Vědecký popis a pojmenování dinosaura (typový druh \"UMNH VP 12765\") bylo publikováno roku 2005. Přesné datování stáří sedimentů bylo publikováno v roce 2011 a činí 75,95 milionu let.\n\nDruhové jméno dinosaura (\"giganteus\") napovídá, že šlo na poměry oviraptorosaurů o velký druh, který zřejmě dosahoval délky kolem 3 metrů. Podle Gregoryho S. Paula byl \"Hagryphus\" dlouhý přes 2 metry a dosahoval hmotnosti kolem 50 kilogramů. Byl tak asi o 30 až 40 % větší než druhý největší druh severoamerického zástupce této skupiny (\"Chirostenotes\"). Tomu odpovídá velikost dochované části přední končetiny o délce kolem 30 cm. Ve skutečnosti už dnes ale známe mnohem větší oviraptorosaury, například čínský druh \"Gigantoraptor erlianensis\".\n\n\"Hagryphus\" sdílel své ekosystémy s množstvím dalších dinosaurů i jiných obratlovců. Kromě četných savců, ryb a paryb, obojživelníků, krokodýlů a ještěrů to byli teropodi druhů \"Talos sampsoni\" (troodontid), \"Ornithomimus velox\" (ornitomimid), \"Albertosaurus sp.\" a \"Teratophoneus curriei\" (tyranosauridi), \"Parasaurolophus cyrtocristatus\" a \"Gryposaurus monumentensis\" (hadrosauridi) a \"Utahceratops gettyi\", \"Nasutoceratops titusi\" nebo \"Kosmoceratops richardsoni\" (ceratopsidi). Objeveni zde byli také dosud nepopsaní ankylosauři.\n\n\n"}
{"id": "1442885", "url": "https://cs.wikipedia.org/wiki?curid=1442885", "title": "Jan Kudrna (ragbista)", "text": "Jan Kudrna (ragbista)\n\nJan Kudrna (10. února 1923 – 26. června 2003) byl český ragbista a trenér z klubu \"TJ Praga\", se kterým jako hráč v roji získal několik medailí z mistrovství ČR a dále jako kouč přivedl klub k několika mistrovským titulům v lize mužů. v roce 1974 společně s Karlem Hrníčkem ve svém mateřském klubu založili mládežnickou základnu, která (vedena podle francouzských škol) byla vzorem i pro zahraniční kluby. Byl čestným předsedou ragbyového vysočanského klubu, kde hráli jeho vnuci Jan Kudrna a Petr Čížek (čestný občan Prahy 10). Ragbistům vypomáhal i jako tlumočník (mezi čtyři jazyky, s kterými se domluvil, patřila i rumunština). Mezi hráče, které přivedl k ragby patřil například i jeho kolega Eduard Krützner, který se stal později mimo jiné prezidentem České ragbyové unie.\n\nJeho syn Bruno Kudrna se stal šestkrát hráčem ragby roku a byl také předsedou ČRU.\n\nPoslední rozloučení s Janem Kudrnou proběhlo 2. července 2003 ve velké obřadní síni Strašnického krematoria.\n\nV květnu 2015 se konal třetí ročník \"Memoriálu Jana Kudrny\".\n"}
{"id": "1442910", "url": "https://cs.wikipedia.org/wiki?curid=1442910", "title": "Fiambalá", "text": "Fiambalá\n\nFiambalá je město v Argentině v departementu Tinogasta v provincii Catamarca. Ve městě v roce 2010 žilo 4693 obyvatel.\n\nMěsto bylo založeno v roce 1701.\n"}
{"id": "1442911", "url": "https://cs.wikipedia.org/wiki?curid=1442911", "title": "Salasungo", "text": "Salasungo\n\nSalasungo (také Ganesh III) je hora vysoká 7 043 m n. m. nacházející se v pohoří Himálaj na hranici mezi Nepálem a autonomní oblastí Tibetu v Čínské lidové republice.\n\nPrvovýstup provedla japonsko-nepálská expedice severní stěnou. Dne 19. října 1979 stanuli na vrcholu horolezci Hideo Ogura, Pemba Tshering Šerpa a Dawa Norbu Šerpa. O den později vystoupili na vrchol japonci Mitsuyasu Maeda, Shinji Eguchi a dva šerpové Mingma Tenzing a Tendi. O další den později 21. října dorazili na vrchol ještě Takashi Kitahara a Makoto Yoko.\n"}
{"id": "1442914", "url": "https://cs.wikipedia.org/wiki?curid=1442914", "title": "Seznam německých názvů cest v Krkonoších", "text": "Seznam německých názvů cest v Krkonoších\n\n"}
{"id": "1442917", "url": "https://cs.wikipedia.org/wiki?curid=1442917", "title": "Dinilysia patagonica", "text": "Dinilysia patagonica\n\nDinilysia patagonica (\"strašlivá ilysia/vinejš\") byl druh pravěkého hada, žijícího v období geologického stupně coniak (svrchní křída, asi před 85 miliony let) na území dnešní argentinské Patagonie. Tento raný a vývojově primitivní zástupce skupiny Ophidia byl tedy současníkem dinosaurů. Vědecky jej popsal britský paleontolog Arthur Smith Woodward v roce 1901.\n\n\"Dinilysia patagonica\" byl vývojově primitivní had, který měl blízko předchůdci všech moderních skupin hadů. Na délku měřil asi 1,8 až 3 metry a měl typické dlouhé beznohé tělo. Je pravděpodobné, že představoval predátora, který lovil menší obratlovce a dokázal se zahrabávat pod zem. Moderní výzkum fosilií lebky za pomoci počítačové tomografie naznačuje, že tento had dokázal citlivě vnímat otřesy půdy a orientovat se podle nich. Tato schopnost byla nejspíš vlastní předchůdcům hadů i všem jejich raným zástupcům.\n\n\n"}
{"id": "1442918", "url": "https://cs.wikipedia.org/wiki?curid=1442918", "title": "Jangra Kangri", "text": "Jangra Kangri\n\nJangra Kangri (také Yangra Kangri nebo Ganesh I) je hora vysoká 7 422 m n. m. nacházející se v pohoří Himálaj na hranici mezi Nepálem a Čínskou lidovou republikou.\n\nPrvovýstup provedli dne 24. října 1955 Eric Guachet, Claude Kogan a Raymond Lambert. Na vrchol bylo od té doby velmi málo výstupů.\n"}
{"id": "1442922", "url": "https://cs.wikipedia.org/wiki?curid=1442922", "title": "Air Tractor AT-500", "text": "Air Tractor AT-500\n\nAir Tractor AT-500 je rodina zemědělských letounů vyráběná americkou společností Air Tractor Inc., jejíž první prototyp vzlétl 25. dubna 1986. Jde o dolnoplošník s pevným záďovým podvozkem, s nádrží na rozprašované látky umístěnou mezi protipožární přepážkou motoru a kokpitem. Oproti svým předchůdcům od téže firmy se vyznačuje rozpětím křídel zvětšeným na 50 stop (~15,2 m) a trupem prodlouženým o 22 palců (~56 cm), což umožnilo zvětšení nádrže na rozprašované chemikálie. Většina variant disponuje druhým sedadlem, umožňujícím nést cestujícího anebo pozorovatele.\n\n\nÚdaje podle\n\n"}
{"id": "1442926", "url": "https://cs.wikipedia.org/wiki?curid=1442926", "title": "Ingeniero Jacobacci", "text": "Ingeniero Jacobacci\n\nIngeniero Jacobacci je město v Argentině v departementu Veinticinco de Mayo v provincii Río Negro. Leží v Patagonii, v podhůří And v nadmořské výšce 894 m n. m.. Ve městě v roce 2010 žilo 6261 obyvatel.\n\nOsada v odlehlé a málo osídlené krajině se v roce 1916 stala konečnou stanicí úzkokolejné železniční trati \"La Trochita\", která je spojovala s městy El Matén a Esquel. Při té příležitosti dostalo město nové jméno na počest italského inženýra Jacobacciho, který byl ředitelem této trati. Trať o rozchodu 750 mm, dlouhá 402 km, byla součástí rozsáhlé železniční sítě, která ovšem v polovině 20. století ztratila na významu. Postupem času byly ostatní úseky tratí zrušeny a roku 1992 měl být zrušen i tento poslední úsek. Proti tomu se ale zvedla vlna protestů, takže trať s parním provozem a historickými vagony byla obnovena jako turistická atrakce. Přesto se sousední provincie nakonec nedohodly, takže vlak jezdí z Ingeniero Jacobacchi jen do města El Matén. Pro turisty bylo roku 1999 otevřeno civilní letiště Ingeniero Jacobacchi. \n"}
{"id": "1442929", "url": "https://cs.wikipedia.org/wiki?curid=1442929", "title": "Vektor GA-1 Rattler", "text": "Vektor GA-1 Rattler\n\nVektor GA-1 Rattler je automatický kanón ráže 20 mm jihoafrické výroby založený na původem německé konstrukci MG 151, určený k použití ve výzbroji bojových vozidel a vrtulníků. Sloužil například ve výzbroji technologického demonstrátoru bitevního vrtulníku Atlas XH-1 Alpha.\n\n"}
{"id": "1442937", "url": "https://cs.wikipedia.org/wiki?curid=1442937", "title": "Mukut Parvat", "text": "Mukut Parvat\n\nMukut Parvat (také Mukut Parbat) je hora vysoká 7 242 m n. m. nacházející se v pohoří Himálaj na hranici mezi indickým státem Uttarákhand a Čínskou lidovou republikou.\n\nMukut Parvat se nachází v národním parku Nanda Devi. Horský masiv má západní a východní vrchol. Vyšší západní vrchol Mukut Parvat I má výšku 7 242 m. Nižší východní vrchol Mukut Parvat II dosahuje nadmořské výšky 7 120 m.\n\nPrvovýstup byl proveden novozélandskou expedicí, kteté se účastnili Edmund Hillary, George Lowe, Harold Earl Riddiford a Ed Cotter. Riddiford, Cotter a Šerpa Pasang Dawa Lama dosáhli vrcholu 11. července 1955. Hillary a Lowe se rozhodli ukončit výstup těsně pod vrcholem.\n"}
{"id": "1442939", "url": "https://cs.wikipedia.org/wiki?curid=1442939", "title": "Korintská šíje", "text": "Korintská šíje\n\nKorintská šíje (řecky Ἰσθμός, Isthmos) je pevninská šíje spojující Peloponéský poloostrov s pevninskou částí Řecka. V nejužším místě je šíje asi 6 km široká. Přetíná jí Korintský průplav, který spojuje Korintský záliv v Jónském moři na západě se Sarónským zálivem Egejského moře na východě.\n\nGeografická významnost místa je zřejmá už z prehistorického osídlení a ohlasů v řecké mytologii. Název šíje pochází od starořeckého města Korint, které bylo vybudováno v 9. století př. n. l. po příchodu Dórů na úpatí hory Akrokorint, kde později vznikla citadela chránící oblast Korintské šíje.\n\nZáměr prokopat Isthmos lodním průplavem měl zřejmě už kolem roku 600 př. n. l. korintský tyran Periandros. Pro přílišnou náročnost však od něho ustoupil a místo toho byl vystavěn diolkos – převlaka pro přetahování lodí mezi oběma zálivy. Tvořila ji kameny dlážděná dráha, podle některých předpokladů forma kolejové dráhy. Diolkos sloužil až do 1. století n. l., kdy císař Nero v roce 67 započal stavbu kanálu, která však skončila brzy po té, když Nero zemřel. Zprávy o přetahování lodí přes Korintskou šíji jsou doloženy ještě z 9.–12. století, pravděpodobně již nikoli s využitím dlouhodobě neudržovaného diolku.\n\nNově se o projekt průplavu začala zajímat řecká vláda po získání nezávislosti na osmanské říši (1829). Záměr však byl uzákoněn až po otevření Suezského průplavu roku 1869. Na jeho projekt připravili uherští inženýři István Türr a Béla Gerster a byl vystavěn v letech 1882–1893.\n"}
{"id": "1442948", "url": "https://cs.wikipedia.org/wiki?curid=1442948", "title": "EL/M-2075", "text": "EL/M-2075\n\nEL/M-2075 Phalcon je izraelský letoun včasné výstrahy a řízení (AWACS) a aktivní radar vyvinutý společnostmi Israel Aerospace Industries a Elta Systems. Vzniklo na bázi Boeingu 707 .\n\nEL/M-2075 dokáže v reálném čase poskytovat vzdušným silám zpravodajské informace. Letadlo v době míru uskutečňuje hlídkování v příhraničních oblastech a v době války zabezpečuje řízení vzdušných sil, které je nezbytné k dosažení vzdušné převahy. Letadlo je vybaveno systémem Phalcon, který se skládá z radaru typu AESA, identifikátoru vlastní-cizí, jakož i systémů elektronického a komunikačního zpravodajství. \n\nEL/M-2075 nevyužívá systém mechanicky rotující antény, jako některá jiná letadla AWACS, ale radar s aktivním elektronickým skenováním (AESA). Tento radiolokátor se skládá ze 768 modulů a poskytuje pokrytí v rozsahu 360 stupňů. Radar dokáže detekovat i nízko letící objekty na vzdálenost stovek kilometrů během dne a noci a za jakýchkoliv povětrnostních podmínek. Oproti mechanicky rotující anténě umožňuje i sledování rychle manévrujúcich cílů. \n\nLetadlo je vybaveno také systémem ELINT (elektronické zpravodajství), který přijímá, analyzuje a vyhledává radarové signály. Systém COMINT (komunikační zpravodajství) dokáže přijímat signály v UHF, VHF a HF pásmu, což mu umožňuje zachycovat leteckou, lodní nebo pozemní komunikaci.\n\n\n"}
{"id": "1442949", "url": "https://cs.wikipedia.org/wiki?curid=1442949", "title": "Pratt &amp; Whitney Canada PT6T", "text": "Pratt &amp; Whitney Canada PT6T\n\nPratt & Whitney Canada PT6T Twin-Pac je letecký turbohřídelový motor určený pro pohon vrtulníků, vyráběný kanadskou společností Pratt & Whitney Canada. Je tvořený dvojicí turbínových jednotek PT6A pohánějících hřídel prostřednictvím společného reduktoru. Pohonná jednotka dosahuje výkonu až 2 000 shp (1 471 kW) při 6 000 otáčkách za minutu a své primární uplatnění nalezla u rodiny strojů Bell 212/UH-1N Twin Huey.\n\nOzbrojené síly Spojených států amerických tento motor užívají pod označením T400.\n\n\nÚdaje podle\n\n"}
{"id": "1442952", "url": "https://cs.wikipedia.org/wiki?curid=1442952", "title": "Maxilofaciální chirurgie", "text": "Maxilofaciální chirurgie\n\nMaxilofaciální chirurgie je chirurgický obor, který se zabývá chirurgií dutiny ústní (lat. \"cavum oris\"), čelistí (lat. \"maxilla\") a obličeje (lat. \"facies\").\n\nV oboru pracují lékaři s atestací z Maxilofaciální chirurgie, nebo zubní lékaři (stomatologové) s atestací z Orální a maxilofaciální chirurgie. (Český ekvivalent v názvech pracovišť: ústní, čelistní a obličejová chirurgie.)\n\nMaxilofaciální chirurgie je zajímavá skutečností, že svou náplní spojuje všeobecné a zubní lékařství. To je také důvodem, že v ČR i ve světě je pro maxilofaciální chirurgy obvyklé (v některých státech i povinné), absolvování studia všeobecného i zubního lékařství. Z toho poté plyne často dotazovaný dvojí titul \"doktora\" před jménem lékaře.\n\nMaxilofaciální chirurgie je obor, který se stále vyvíjí. Pronikají do něj nové technologie jako tkáňové inženýrství, využívání kmenových buněk v regenerativní medicíně, 3D tisk, 3D plánování a navigované operace, endoskopie, mikrochirurgie nebo využití biomateriálů.\n\n(Orální) a maxilofaciální chirurgové se zabývají zejména chirurgií:\n\n\nje vyhrazena pro absolventy magisterských vzdělávacích programů Zubní lékařství a Stomatologie, zahrnuje nejméně 5 let práce na akreditovaném pracovišti Orální a maxilofaciální chirurgie při úvazku 1,0. Z toho povinné stáže na odděleních:\n\nDále povinné provedení mnoha chirurgických výkonu na hlavě a krku dle \"logbooku\". Vlastní atestační zkouška se skládá z praktické části - atestační operace, teoretické části - ústní zkoušky a prezentace atestační práce.\n\nJe vyhrazena pro absolventy magisterského vzdělávacího programu Všeobecné lékařství.\n\nSkládá se z maxilofaciálněchirurgického kmene a vlastního specializačního výcviku.\n\nMaxilofaciálněchirurgický kmen zahrnuje povinné praxe:\n\n\nVlastní specializovaný výcvik v Maxilofaciální chirurgii zahrnuje povinné praxe:\n\n\nJe zaštítěna UEMS, absolvent - FEBOMFS: \"\"Fellow of the European Board of Oro-Maxillo-Facial Surgery, Head and Neck Surgery\"\"\n\nZkoušku může vykonat:\n\n\n"}
{"id": "1442955", "url": "https://cs.wikipedia.org/wiki?curid=1442955", "title": "Seznam německých názvů hřebenů v Krkonoších", "text": "Seznam německých názvů hřebenů v Krkonoších\n\n"}
{"id": "1442956", "url": "https://cs.wikipedia.org/wiki?curid=1442956", "title": "Serie B 2016/17", "text": "Serie B 2016/17\n\nSoutěžní ročník Serie B 2016/17 byl 85. ročník druhé nejvyšší italské fotbalové ligy. Soutěž začala 27. srpna 2016 a skončila 18. května 2017. Účastnilo se jí 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Poslední čtyři týmy předchozího ročníku, jimiž byli ASD 1920 Lanciano Calcio, AS Livorno Calcio, FC Modena a poslední tým ročníku - Calcio Como, sestoupily do Serie C. Nováčci ze Serie C jsou: Benevento Calcio, AS Cittadella, S.P.A.L. 2013 a AC Pisa 1909.\n\nBoj o postupující místo do Serie A.\n\nAS Cittadella - FC Capri 1909 1:2\nBenevento Calcio - Spezia Calcio 2:1\n\nFC Capri 1909 - Frosinone Calcio 0:0 a 1:0\nBenevento Calcio - AC Perugia Calcio 1:0 a 1:1\n\nFC Capri 1909 - Benevento Calcio 0:0 a 0:1\n\nPoslední místo pro postup do Serie A 2017/18 vyhrál tým Benevento Calcio\n\n"}
{"id": "1442958", "url": "https://cs.wikipedia.org/wiki?curid=1442958", "title": "Nazca (Peru)", "text": "Nazca (Peru)\n\nNazca je město v jihozápadním Peru. Je hlavním městem stejnojmenné provincie v regionu Ica. V roce 2005 mělo město 27 000 obyvatel.\n\nNachází se ve vzdálenosti 439 km jižně od Limy mezi řekami Aja a Tambo Quemado, které západně od města vytvářejí řeku Nazca.\n\nExistují dvě verze o založení města Španěly. Podle první ho založil 28. října 1548 Pedro de la Gasca. Podle druhé vzniklo až v roce 1591 a založil ho García Hurtado de Mendoza.\n"}
{"id": "1442965", "url": "https://cs.wikipedia.org/wiki?curid=1442965", "title": "Prabos plus", "text": "Prabos plus\n\nPrabos plus a.s. je česká společnost se sídlem ve Slavičíně, která se zabývá výrobou pracovní a volnočasové obuvi s tradicí sahající do roku 1860. Mezi její firemní zákazníky patří ČEZ, ŠKODA AUTO nebo ABB. Jejím největším zákazníkem je Armáda ČR, která jí v roce 2017 přinesla 41 % tržeb. Svou obuv dodala také Makedonské policii, německému Bundeswehru, armádám Litvy, Švýcarska, Nizozemska a Velké Británie. V květnu 2018 měla 218 zaměstnanců.\n\nTradice společnosti sahá do roku 1860, kdy vznikla společnost Japis, která zpracovávala usně a po první světové válce zahájila také výrobu obuvi. V roce 1948 byla znárodněna a v roce 1991 se závod transformoval jako samostatná divize společnosti Svit Zlín. V roce 1998 poprvé získala licenci Gore-Tex.\n\nV roce 2006 ji poprvé koupili Jaroslav Palát a Juraj Vozár, kteří ji o dva roky později prodali polské společnosti Protektor. Pod jejím vedením však společnost ztratila pozici na trhu a v roce 2010 i licenci Gore-Tex. V roce 2012 společnost proto dvojice Palát a Vozár opět koupila a o rok později společnost opět získala licenci Gore-Tex.\n\nV roce 2018 společnost otevřela šicí dílnu na Ukrajině a její akcie se začaly veřejně obchodovat.\n\nSpolečnost nabízí obuv pro průmyslové použití, vojenské, hasičské a záchranné složky. V poslední době se zaměřuje také na rozvoj volnočasové trekové obuvi pro dospělé i děti.\n\nPři jejich výrobě používá materiály GoteTex, VIBRAM nebo 3M Thinsulate a je držitelem certifikátu kvality ČSN EN ISO 9001:2008 a certifikátu AQAP.\n\nV roce 2017 dosáhla společnost čistého zisku 42,5 mil. Kč při tržbách 329 mil. Kč. Při vstupu na burzu v roce 2018 společnost očekávala, že v roce 2020 dosáhne zisku 54,1 mil. Kč při tržbách 421 mil. Kč.\n\nV květnu 2018 společnost vstoupila na trh START Burzy cenných papírů Praha, kdy se její akcie upsaly za 400 Kč. Část akcií byla upsána také drobným investorům na RM-SYSTÉMu, kde se nyní její akcie volně obchodují.\n\nSpolečnost zamýšlí vyplácet 60 % čistého zisku jako dividendu. Poprvé ji vyplatila v roce 2018.\n\nDo vstupu na trh START a RM-SYSTÉM, společnost rovným dílem vlastnili Juraj Vozár a Jaroslav Palát. Na konci září 2018 Jaroslav Palát svůj podíl snížil na 35,3 %, zbylých 14,7 % tak drží další investoři.\n\n"}
{"id": "1442969", "url": "https://cs.wikipedia.org/wiki?curid=1442969", "title": "Orang Seletar", "text": "Orang Seletar\n\nOrang Seletar (též \"Slitar\") je jedním z jazyků etnika Orang Laut, kterým se mluví především v Malajsii a Singapuru. Je velmi příbuzný malajštině, někdy se bere i jako dialekt malajštiny. Počet mluvčích je neznámý, odhaduje se na několik stovek.\n\nPodle Ethnologue nemá žádnou psanou formu.\n\nOrang Seletar je uznán jako vážně ohrožený jazyk (podle UNESCO).\n"}
{"id": "1442970", "url": "https://cs.wikipedia.org/wiki?curid=1442970", "title": "Basket Poděbrady", "text": "Basket Poděbrady\n\nBasket Poděbrady (dřívějším názvem: Karma Basket Poděbrady) je český basketbalový klub, který sídlí v Poděbradech ve Středočeském kraji. Mužský oddíl hraje v sezóně 2018/19 ve třetí celostátní soutěži. Ženský oddíl v téže sezóně hraje na totožné úrovni. Klubové barvy jsou modrá a bílá.\n\nBasketbal v Poděbradech má dlouho tradici, hraje se zde již od roku 1947. Ve městě působily dva týmy a to Jiskra a Slavia VŠ Poděbrady. Ženské družstvo Slavie působilo v letech 1970–72 v nejvyšší republikové soutěži. V roce 1973 došlo ke sloučení obou klubů pod jednu organizací s názvem TJ Sklo Bohemia. Současný poděbradský klub byl založen v roce 2008 po přestěhování týmu BK Sadská do Poděbrad. V roce 2010 došlo k převodu licencí s basketbalisty Svitav, kvůli čemuž muselo A-mužstvo mužů podstoupit tomuto klubu nejvyšší mužskou soutěž.\n\nSvé domácí zápasy odehrává v městské sportovní hale Ostende s kapacitou 350 diváků.\n\nZdroj: \n\n\nZdroj: \n\nZdroj: \n\n"}
{"id": "1442971", "url": "https://cs.wikipedia.org/wiki?curid=1442971", "title": "Jungle Funk", "text": "Jungle Funk\n\nJungle Funk je bubenická a basová skupina tvořená Vinx De'Jon Parrette, Will Calhoun a Doug Wimbish. Počínaje rokem 1996 vykonali přes sto padesát představení po celé Evropě a Austrálii. Trio provedlo složitý hybrid R & B, drum and bass, dub, funk a soul music, které byly podpořeny vzorkováním a elektronickými perkussiemi. V roce 1998 vydali své eponymně debutové album Jungle Funk, které sestávalo ze záznamu jejich živého představení v Rakousku.\n\nPoté, co Living Colour se poprvé rozpustila v roce 1995, basák Doug Wimbish a bubeník Will Calhoun se stále zajímali o spolupráci. Vinx předtím hrál Afropop a jazz s Herbie Hancockem a Meshell Ndegeocello a Stingem. Společně vytvořili Jungle Funk v roce 1996 a začali hrát v Evropě. V roce 1998 podepsali smlouvu německému hudebnímu vydavatelství ESC Records, které vydalo jediné album Jungle Funk. Živé album bylo nahráno v dubnu a uvádělo vystoupení hudebníků Pete Holdsworth, Keith LeBlanc a Skip McDonald jako hosty.\n\nZískali kritické ohlasy pro svou schopnost využívat složité digitální smyčky, vzorkování a elektronické perkuse v živém prostředí, bez nadměrných úderů.\n\n\n"}
{"id": "1442974", "url": "https://cs.wikipedia.org/wiki?curid=1442974", "title": "Sergej Murejko", "text": "Sergej Murejko\n\nSergej Jurijevič Murejko (* 2. července 1970) je bývalý sovětský a moldavský zápasník – klasik, bronzový olympijský medailista z roku 1996, které od roku 1997 reprezentoval Bulharsko.\n\nZápasu se věnoval od svých 13 let v Kišiněvě pod vedením Gheorghe Bondara. V sovětské mužské reprezentaci se pohyboval od roku 1990 v nejtěžší váze do 130 kg v zápasu řecko-římském. Po rozpadu Sovětského svazu reprezentoval od roku 1992 rodné Moldavsko. Připravoval se pod vedením Genadije Voločugina a Alexandra Kozara. V roce 1996 se kvalifikoval na olympijské hry v Atlantě. Ve druhém kole prohrál s Rusem Alexandrem Karelinem 0:2 na body, ale přes opravy se bez ztráty bodu probojoval do boje o třetí místo proti Ukrajinci Petru Kotokovi. Vyrovnaný zápas vyhrál 1:0 na body a vybojoval první olympijskou medaili pro Moldavsko.\n\nPředstavitelé moldavského sportu mu však nenabídli zlepšené podmínky pro přípravu proto přijal nabídku reprezentovat Bulharsko, kde dostal byt, auto a slušný plat vrcholového sportovce. Při svém prvním startu za novou zemi v roce 1997, získal titul mistra Evropy při neúčasti fenomenálního Karelina.\n\nV roce 2000 se kvalifikoval na olympijské hry v Sydney. Doplatil však na náročný los, který mu do skupiny přidělil Rusa Karelina. S Karelinem svedl vyrovnaný zápas, ale jako v předchozích duelech ho neporazil a ze skupiny do vyřazovacích bojů nepostoupil. Od roku 2002 Mezinárodní zápasnická federace snižovala počet váhových kategorií a měnila limity. Na nový limit své váhy do 120 kg si dlouho nemohl zvyknout. Na olympijskou sezonu 2004 se však připravil dobře a kvalifikoval se na své třetí olympijské hry v Athénách. Podobně jako v Sydney však nepostoupil ze základní skupiny, když po vyrovnaném souboji prohrál s Američanem Rulonem Gardnerem. Sportovní kariéru ukončil v roce 2006. Žije v Kišiněvě a věnuje se trenérské práci.\n\n\n"}
{"id": "1442975", "url": "https://cs.wikipedia.org/wiki?curid=1442975", "title": "Siguang Ri", "text": "Siguang Ri\n\nSiguang Ri je hora vysoká 7 308 m n. m. nacházející se v pohoří Himálaj v autonomní oblasti Tibetu v Čínské lidové republice. Vrchol leží 6,4 km severovýchodně od Čo Oju.\n\nPrvovýstup na Siguang Ri provedli Takashi Okuda a Takashi Miki 21. dubna 1989 z japonské expedice. Výstupová cesta vedla přes západní hřeben k vrcholu.\n"}
{"id": "1442977", "url": "https://cs.wikipedia.org/wiki?curid=1442977", "title": "Seznam zadarských biskupů a arcibiskupů", "text": "Seznam zadarských biskupů a arcibiskupů\n\nToto je seznam biskupů a arcibiskupů zadarské arcidiecéze chorvatské římskokatolické církve.\n\n\n"}
{"id": "1442979", "url": "https://cs.wikipedia.org/wiki?curid=1442979", "title": "Hatě u Hostovic", "text": "Hatě u Hostovic\n\nHatě u Hostovic je jedním z mrtvých ramen řeky Chrudimky vzniklých při regulaci Chrudimky v průběhu 20. století. Nalézá se na západním okraji obce Hostovice v okrese Pardubice. V letech 2011 – 2014 byla provedena jeho revitalizace. Podél ramene vede cyklostezka do obce Mnětice.\n"}
{"id": "1442981", "url": "https://cs.wikipedia.org/wiki?curid=1442981", "title": "TJ Slavia Kroměříž (basketbal)", "text": "TJ Slavia Kroměříž (basketbal)\n\nTJ Slavia Kroměříž (celým názvem: Tělovýchovná jednota Slavia Kroměříž) je český basketbalový klub, který sídlí v Kroměříži ve Zlínském kraji. Oddíl patří pod hlavičku sportovní klubu TJ Slavia Kroměříž. Od sezóny 2018/19 působí v české třetí nejvyšší basketbalové soutěži, známé pod názvem 2. celostátní liga mužů. Klubové barvy jsou červená a bílá.\n\nPrvní zmínky o kroměřížském basketbalu pochází z třicátých let dvacátého století. První organizovaný zápas byl odehrán roku 1939 mezi družstvy Sokola Kroměříž a Sokola Přerov. První čistě basketbalové družstvo bylo založeno v roce 1942 jako součást SK Hané Kroměříž. Za války dosáhlo mužské družstvo v roce 1943 titul přeborníka středomoravské župy. První ženské družstvo bylo založeno v téže roce. Po reorganizaci sportu komunistickými úřady v padesátých letech přešel basketbalový oddíl pod DSO Slavoj.\n\nV padesátých letech došlo také k rozkvětu ženského basketbalu. Ženský oddíl se stal v roce 1954 přeborníkem svého kraje a postoupil tak do druhé ligy. Zde patřil ke špičce moravského basketbalu. V roce 1958 dochází k zániku DSO Slavoje z jehož trosek pak vzniká Tělovýchovná jednota Slavia Kroměříž. V roce 1965 postoupilo družstvo žen do nejvyšší republikové soutěže, v níž ovšem skončilo na poslední jedenácté pozici a sestoupilo tak zpátky do druhé ligy. Po sestupu z ligy ukončilo mnoho dlouholetých opor aktivní sportovní činnost. Pokles výkonnosti ženského družstva tak nenechal dlouho čekat a hned v dalším roce sestupuje do Krajského přeboru. V roce 1969 došlo dokonce k ukončení činnosti ženských družstev.\n\nOd roku 1970 se tělovýchovná jednota rozhodla orientovat pouze na mužský a chlapecký basketbal. V roce 1976 se mládežnici kroměřížské Slavie stávají mistry pionýrské ligy a získaly tak právo reprezentovat ČR na pionýrské olympiádě, která se konala v Prešově. Mužské družstvo dosáhlo svých největších úspěchů po zániku Československa. Na počátku milénia hrávalo v nejvyšší republikové soutěži.\n\nSvé domácí zápasy odehrává v hale TJ Slavia.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\nZdroj: \n\n\n\nZdroj: \n\n"}
{"id": "1442984", "url": "https://cs.wikipedia.org/wiki?curid=1442984", "title": "Ohrádka (Hostovice)", "text": "Ohrádka (Hostovice)\n\nRybník Ohrádka o rozloze vodní plochy 3,84 ha se nalézá asi 1 km severovýchodně od centra obce Hostovice v okrese Pardubice. Rybník je v současnosti využíván pro chov ryb a zároveň představuje lokální biocentrum pro rozmnožování obojživelníků v okolní zemědělské krajině.\n"}
{"id": "1442985", "url": "https://cs.wikipedia.org/wiki?curid=1442985", "title": "Nesrdečné pozdravy z Ruska", "text": "Nesrdečné pozdravy z Ruska\n\nNesrdečné pozdravy z Ruska je 6. díl 30. řady amerického animovaného seriálu Simpsonovi. V USA měl premiéru 11. listopadu 2018. Díl režíroval Matthew Nastuk, scénář napsal Michael Ferris. V Česku měl premiéru 11. března 2019 ve 20:15 SEČ na stanici Prima Cool.\n\nMarge s Homerem přemýšlejí, koho pozvou na díkuvzdání. Zjistí, že musí někoho z přátel nepozvat. Volba padne na Vočka. Když Homer Vočkovi oznámí, že ho nepozvou, urazí se. Mezitím Bart zavolá Vočkovi s jeho vtípkem. Zeptal se ho, zda v hospodě není Já Jsem Drška, ale Vočko se nenachytal. \n\nBart, Nelson a Milhouse se rozhodnou, že již nebudou Vočkovi volat, ale že jejich žerty povýší na hardcore. Bart s přáteli navštíví prodejnu \"Hermanovy starožitné zbraně\" a požádají prodejce Hermana o \"munici na profesionální rošťárny\". Herman odpoví, že jim munici neprodá, ale naznačil jim, že se setkají ve sklepě. Ve sklepě jim Herman propůjčí počítač s Darknetem, tzv. Ďáblově URL. Na Darknetu objednají Vočkovi nevěstu. Po příjezdu nevěsty Anastasie (která mluví ruským přízvukem) se přátelé pobaví. Když Vočko zjistí, že k němu přijela jeho manželka, tak je překvapený. Vočko Anastasii představí jeho hospodu. Simpsonovi poté doma diskutují o Vočkově manželce. \n\nDalší ráno Anastasia vylepší Vočkovu hospodu. Vočko vydělá kvůli Anastasii více peněz než je obvyklé, ale s Anastasií se o výdělek nepodělí. Vočko vypráví Anastasii, že s ženami nikdy neměl dlouhodobý vztah, že se jejich vztah vždy rozpadl. \n\nBart si na jméno Já Jsem A Držku z Darknetu objedná sumaterskou březí krysu. Homer s Marge zjistí, co má Bart za lubem. Odpověděl, že Vočkovi objednal nevěstu on pod záminkou, že mu Marge utopí mobil ve vodě. Marge s Homerem jsou na Barta naštvaní a litují Vočka. Bart za trest musel napsat na vjezd do garáže cca. 50 krát napsat větu „Už nikdy nebudu objednávat březí krysy“. Po chvíli začalo pršet a Bart musel napsat věty znova. Také musel přebalovat dědu Abrahama.\n\nAnastasia od Vočka odejde a Vočko se za ní vydá do ruské čajovny do města Ogdenville. Mezitím si Anastasia najde nového přítele, Šášu Krustyho. Vočko se vrátí zpět do Springfieldu a s jeho přáteli se pokusí vymyslet plán, jak Anastasii získat zpět. Vočko se vypraví zpět do Ogdenvillu, aby Anastasii získal zpět. Anastasia se s Krustym rozejde a s Vočkem zůstane za podmínky, že uspořádá svatbu podle ruských tradic. Vočko se rozhodne ruskou svatbu uspořádat. Sjedou se jejich přátelé a rodina. Na svatbu přijde také Duffman, který bude propagovat své nové kalendáře a pivo Duff. Poslední trest pro Barta, za to, že Vočkovi objednal nevěstu, je ten, že na jejich svatbě musí mít růžový oblek. Na dokumentu z Darknetu je napsáno, že Vočko daroval všechen svůj majetek Anastasii. Vočko se rozhodne nepolíbit Anastasii, aby jeho srdce neutrpělo další jizvu v případě rozvodu. Poté Vočko zjišťuje, že Anastasia vůbec není z Ruska, ale z Columba v Ohaiu. Vočko zjistí, že Anastasia je podvodnice, a řekne jí, že má velké dluhy, (které nyní připadají na Anastasii). Pohádají se a svatba neproběhne. Anastasia odejde se školníkem Willym a řekne mu, že je ze Skotska. Nakonec Vočko zůstane sám.\n"}
{"id": "1442986", "url": "https://cs.wikipedia.org/wiki?curid=1442986", "title": "Návesní rybník (Kostěnice)", "text": "Návesní rybník (Kostěnice)\n\nNávesní rybník o rozloze vodní plochy 0,12 ha se nalézá v centru obce Kostěnice nedaleko od obecního úřadu v okrese Pardubice. Rybník je v současnosti využíván pro chov ryb.\n"}
{"id": "1442989", "url": "https://cs.wikipedia.org/wiki?curid=1442989", "title": "Tour of the Universe", "text": "Tour of the Universe\n\nTour Of The Universe bylo celosvětové koncertní turné anglické elektronické kapely Depeche Mode na podporu 12. studiového alba skupiny Sounds of the Universe, která vyšlo 20. dubna 2009.\n\nLive Nation -produced tour, která byla vyhlášena v říjnu 2008 v Berlíně, nastartoval s warm-up show v Esch-sur-Alzette v Lucembursku v květnu 2009. Na konci roku navštívilo turné Evropu, Asii, Severní Ameriku a Jižní Ameriku.\n\nKoncerty v Barceloně byly natočeno video Tour of the Universe: Barcelona které vyšlo 8. listopadu 2010 v Evropě a 9. listopadu 2010 v Severní Americe na DVD a Blu-ray Disc.\n\nTurné začalo 6. května 2009 v Esch-sur-Alzette v Lucembursku, po níž následovalo koncert v Ramat Gan nedaleko Tel Avivu v Izraeli . Koncert byl narušen, protože zpěvák Dave Gahan byl zasažen těžkým záchvatem gastroenteritidy , ke kterému došlo již dříve před koncertem v Aténách . Po následném zrušení dalších osmi koncertů bylo turné nakonec obnoveno znovu v červnu, zatímco Gahan přiletěl do Spojených států k léčbě; malého maligního tumoru v jeho močovém měchýři který byl nalezen a úspěšně odstraněn. Ačkoli byla část zrušených koncertů přepracována, vystoupila skupina na festivalu Pinkpop v Nizozemsku, zatímco všechny zbývající koncerty a jeden ze dvou koncertů v německém Lipsku byl zrušen kvůli \"konfliktům plánování\".\n\nV červnu 2009 skupina hrála svou první show po Gahanově chorobě v Lipsku, po obnovení evropské části, která nakonec skončila v španělském Bilbau . turné bylo zkráceno poté, co si Dave Gahan natrhl lýtkový sval, což vynutilo zrušení dvou koncertů v Portugalskoském Porto a španělské Seville.\n\n24. července 2009 skupina začala část v USA a Kanadě na Lollapalooza festivalu v Chicagu poté byla zahájena v Torontu a vyvrcholila v Fort Lauderdale na Floridě na začátku září. V srpnu byly dva koncerty v Kalifornii zrušeny poté, co Gahan obdržel lékařské pokyny, aby si dopřál období úplného vokálního odpočinku. \n\nV říjnu 2009 se skupina vrátila do Severní Ameriky a zahrála čtyři koncerty v Mexiku . část pokračovala v Kostarice a Jižní Americe, jejich první výstavy na těchto územích od turné Exotic / Summer tour '94 v roce 1994. Skupina získala pozornost v médiích po představení skupiny v Peru poté, co bylo oznámeno, že Gahan poděkoval špatné zemi. Podle zpráv Gahan řekl: \"Děkuji moc, Chile \" ke konci koncertu v Limě . Toto tvrzení však později zpochybnil zástupce kapely, který citoval Gahana a říkal: \"Děkuji vám moc, dobrou noc\". Část nakonec skončila v Buenos Aires . 31. října začala skupina evropskou část v krytých halách, která odstartovala v německém Oberhausenu a kulminovala v 18. prosince v Manchesteru ve Velké Británii.\n\nV lednu 2010 skupina zahájila třetí evropskou etapu v Berlíně. K části patřilo pět koncertů, které byly v létě roku 2009 přesunuty kvůli Gahanově nemoci. Turné také zahrnovalo datum jako součást série koncertů na podporu Teenage Cancer Trust , která se konala v Royal Albert Hall v Londýně. Během tohoto koncertu byly představení \" Home \", \"One Caress\" a \"Come Back\" doprovázeny sedmičlenným orchestrem. Kromě toho, se bývalý člen skupiny Alan Wilder představil na scéně překvapivě a doprovázel vystoupení Martina Gora s písní \" Somebody \" na klavír. Poprvé Wilder vystoupil s kapelou po patnácti let, když opustil skupinu v roce 1995. Alan Wilder řekl o události že je \"šťastný, že příjmul\" návrh Gahana, aby se připojil ke skupině na scénu a uvedl, že \" byli dlouho pro shromáždění tohoto druhu \". Celé turné nakonec skončilo v Düsseldorfu v Německu 27. února, po deseti měsících a 102 koncertech ve 32 zemích. Celkově se skupina prezentovala pro více než 2,7 milionům lidí. Jak bylo uvedeno v publikaci Billboard v oblasti hudebního průmyslu , turné bylo jedním z nejvýnosnějších v roce 2009 a skončilo 20. dne v seznamu časopisů \"Top Tours\".\n\nSetlist Izrael,\n\nEvropa (část 1.) Severní a Jížní Amerika\n\n\n\n"}
{"id": "1442990", "url": "https://cs.wikipedia.org/wiki?curid=1442990", "title": "Fontána Pot-de-Fer", "text": "Fontána Pot-de-Fer\n\nFontána Pot-de-Fer (francouzsky \"Fontaine du Pot-de-Fer\") je barokní fontána v Paříži v 5. obvodu na rohu ulic \"Rue Mouffetard\" a \"Rue du Pot-de-Fer\".\n\nFontánu vytvořil v roce 1624 a renovoval v roce 1671 architekt Michel Noblet (1605–1677) se stavitelem Michelem Villedem (1598–1667), aby zásobovala pitnou vodou předměstí Saint-Marcel. Fontánu napájel Medicejský akvadukt.\n\nV roce 1925 byla zapsána na seznam historických památek.\n\nJedná se o jednoduchou nárožní stavbu se zaobleným rohem se dvěma výklenky a je zakončená římsou. Kašna je opatřena malým kohoutkem na straně do \"Rue Mouffetard\", odkud proudí malý pramen vody. Římsa kašny je zdobena vlysem. Mezi výklenky se nachází deska, která byla nejspíš určena pro nápis, ze kterého se ovšem nic nedochovalo.\n\n"}
{"id": "1442991", "url": "https://cs.wikipedia.org/wiki?curid=1442991", "title": "Sukkur", "text": "Sukkur\n\nSukkur ( سکر‎, سکّھر‬‎) je město v Pákistánu, v němž žije okolo půl milionu obyvatel. Leží v severní části provincie Sindh na pravém břehu řeky Indus, nedaleko něj se nachází říční ostrov Bukkur s pevností.\n\nNázev města je odvozen z arabského výrazu pro cukrovou třtinu, která se v okolí pěstuje. Lokalita patřila k centrům harappské kultury, od pátého do osmého století našeho letopočtu zde existovalo království Aror, které vyvrátil umajjovský vojevůdce Muhammad ibn al-Kásim ath-Thakaff. Sukkur byl dlouho ve stínu sousedního města Róhrí, jeho rozvoj odstartovalo zřízení britské vojenské posádky v roce 1839 a zejména otevření mostu přes Indus Lansdowne Bridge v roce 1889, díky němuž se stal Sukkur dopravním uzlem. V roce 1932 byla vybudována přehrada, umožňující zavlažování okolního kraje.\n\nSukkur je centrem potravinářského průmyslu, v okolí se pěstují datle, bavlník, rýže, pšenice a cukrová třtina. Nachází se zde také cementárna, loděnice a chemička. Významnou architektonickou památkou je minaret Masuma Šáha z roku 1607. Město se vyznačuje velmi horkým podnebím, letní teploty dosahují až 50 °C. V srpnu 2010 byl Sukkur zasažen povodněmi, které si vyžádaly okolo 1600 obětí.\n\n"}
{"id": "1442992", "url": "https://cs.wikipedia.org/wiki?curid=1442992", "title": "Humoresky a povídky", "text": "Humoresky a povídky\n\nHumoresky a povídky (1902, \"Humoresken und Erzählungen\") je sbírka povídek německého spisovatele Karla Maye, kterou vydalo nakladatelství Heinrich Gotthold Münchmeyer v Drážďanech a kterou bez autorova vědomí uspořádal vlastník nakladatelství Adalbert Fischer. Sbírka obsahuje osm raných autorových prací vydaných v letech let 1875-1876 v Münchmeyerových časopisech \"Der Beobachter an der Elbe\" (\"Pozorovatel na Labi\") a \"Deutsches Familienblatt\" (\"Německý rodinný list\").\n\nSbírka obsahuje čtyři humoresky (\"Na ořešácích\", \"Mezi verbíři\", \"Kousek starého Desavana\", \"Masopustní bláznění\"), tři dobrodružné povídky (\"Old Firehand\", \"Inn-nu-woh\" a \"Gitano\") a kriminální novelu \"Vanda\".\n\nČeská vydání jednotlivých povídek je možno najít v článku Povídkové dílo Karla Maye.\n\nHumoreska \"Na ořešácích\" (\"Auf den Nußbäumen\") vyšla poprvé roku 1876 v týdeníku \"Deutsche Familienblatt\". Roku 1881 se objevila v časopise \"All-Deutschland!/Für alle Welt!\" s názvem \"Pekařský učedník\" (\"Der Bäckerjunge\") pod pseudonymem Karl Hohenthal. Roku 1902 ji Adalbert Fischer bez autorova vědomí zařadil do sbírky \"Humoresky a povídky\". Od roku 1927 je ve značně upravené podobě pod titulem \"Pankrác dohazovač\" (\"Pankraz der Ehestifter\") součástí čtyřicátého sedmého svazku \"Sebraných spisů Karla Maye\" (\"Karl May’s Gesammelte Werke\") \"Profesor Vizliputzli\" (\"Professor Vitzliputzli\") z nakladatelství Karl-May-Verlag.\n\nHumoreska vypráví o kouscích pekařského učedníka Franze, který se postará o to, aby si jeho přítel mohl vzít za ženu milovanou dívku, pro kterou si rodiče našli \"lepšího\" ženicha. Dívčiny rodiče dostane pod různými záminkami (chycení zloděje, sledování dívky, zda nemá ve svém pokojíčku v podkroví milence) do koruny ořechu, vezme jim žebřík a vrátí jim ho, až slíbí, že si jeho přítel dívku může vzít.\n\nHumoreska \"Mezi verbíři\" (\"Unter den Werbern\") vyšla prvně v září a říjnu roku 1876 v týdeníku \"Deutsche Familienblatt\". Pod názvem \"Kníže a čeledín\" (\"Fürst und Reitknecht\") se na přelomu let 1878-1879 objevila v časopise \" All-Deutschland!/Für alle Welt!\" a pod názvem \"Prodejce duší\" (\"Die Seelenverkäufer\") roku 1880 v časopise \"Deutsche Gewerbeschau\". Roku 1884 byla vydána pod pseudonymem E. v. Linden a s názvem \"Incognito\" v časopise \"Saxonia\". Roku 1902 ji Adalbert Fischer bez autorova vědomí zařadil do sbírky \"Humoresky a povídky\". Od roku 1921 je v upravené podobě pod titulem \"Prodejce duší\" součástí čtyřicátého druhého svazku \"Sebraných spisů Karla Maye\" \"Starý Desavan\" (\"Der alte Dessauer\") z nakladatelství Karl-May-Verlag.\n\nHumoreska patří do volného cyklu historek spojených postavou knížete a vojenského velitele Leopolda I. Anhaltsko-Desavského zvaného Starý Desavan.\n\nHumoreska \"Kousek starého Desavana\" (\"Ein Stücklein vom alten Dessauer\") vyšla prvně roku 1875 v týdeníku \"Deutsche Familienblatt\". Později ji sám May přepracoval a vydal v nové podobě pod názvem \"Zloděj švestek\" (\"Der Pflaumendieb\") a vydal ji roku 1879 pod pseudonymem Karl Hohenthal v časopise \"All-Deutschland!/Für alle Welt!\". Roku 1902 ji Adalbert Fisher zařadil do sbírky \"Humoresky a povídky\". Od roku 1921 je \"Zloděj švestek\" součástí čtyřicátého druhého svazku \"Sebraných spisů Karla Maye\" \"Starý Desavan\" (\"Der alte Dessauer\") z nakladatelství Karl-May-Verlag. Původní text humoresky z roku 1875 je obsažen v osmdesátém čtvrtém svazku díla \"Páter Bowie\" (\"Der Bowie-Pater\").\n\nHumoreska patří stejně jako přecházející do volného cyklu historek spojených postavou knížete a vojenského velitele Leopolda I. Anhaltsko-Desavského.\nHumoreska \"Masopustní bláznění\" (\"Die Fastnachtsnarren\") vyšla poprvé v září roku 1875 v týdeníku \"Deutsche Familienblatt\". Roku 1902 ji Adalbert Fischer bez autorova vědomí zařadil do sbírky \"Humoresky a povídky\". Od roku 1968 je ve značně upravené podobě součástí sedmdesátého druhého svazku \"Sebraných spisů Karla Maye\" \"Šachta a hutě\" (\"Schacht und Hütte\") z nakladatelství Karl-May-Verlag.\n\nHumoreska zesměšňuje pověrčivost a víru v duchy. Dva sousedi z malého městečka, Wadenbach a Hahnemann, zápolí o titul předsedy místního pánského spolku vyznačujícího se tím, že jeho členové mají při schůzkách v místním hostinci na hlavě čepici se střapcem. Vyhraje ten, který z toho druhého udělá většího blázna. Wadenbach sice prohraje, ale protože souhlasí se sňatkem své dcery s Hahnemannovým synem, stane se předsedou on.\n\nPovídka (spíše novela) byla prvně vydána roku 1875 v týdeníku \"Deutsche Familienblatt\". Roku 1879 May povídku přepracoval a vydal pod názvem \"Na dálném Západě\" (\"Im fernen Westen\") a tuto verzi pak roku 1893 včlenil do druhého dílu svého románu \"Vinnetou\". Roku 1902 zařadil Adalbert Fischer původní verzi povídky bez autorova vědomí do sbírky \"Humoresky a povídky\". V \"Sebraných spisech Karla Maye\" z nakladatelství Karl-May-Verlag je původní povídka od roku 1967 obsažena v sedmdesátém prvním svazku díla \"Old Firehand\" a její verze z roku 1879 v osmdesátém devátém svazku \"Na dálném Západě\" (\"Im fernen Westen\") vydaném v roce 2011. Jde o první Mayovo dílo, ve kterém se vyskytuje postava apačského náčelníka Vinnetoua.\n\nOproti verzi obsažené v románu Vinnetou nemá Old Firehand syna ale dceru Ellen, do které se vypravěč (nejde ještě o Old Shatterhanda) zamiluje. Jeho kůň se je sice darem od Vinnetoua, ale nejmenuje se Hatátitlá ale Swallow (Vlaštovka). Strýcem Ellen je \"\"petrolejový princ\"\" Emery Forster, který svou hamižností zaviní strašlivý požár v petrolejovém vrtu New Venango, ze kterého vypravěč Ellen zachrání. Vypravěč, Vinnetou a Old Firehand pak společně zabrání přepadení vlaku indiány vedenými bílým padouchem a indiánským náčelníkem Parranohem, vrahem Elleniny matky Rybanny. Vinnetou jej přitom skalpuje a všichni si myslí že je mrtvý. Při následných bojích s tímto zločincem zahyne nejen Old Firehand, ale i další zálesáci, mezi nimi například Dick Stone a Willi Parker. Parranhoha nakonec Vinnetou zastřelí. Ellen, která má zpočátku vypravěče za zbabělce, nakonec jeho lásku opětuje.\n\nPovídka byla prvně vydána v září roku 1875 pod názvem \"Inn-nu-woh, indiánský náčelník\" (\"Inn-nu-woh, der Indianerhäuptling\") v týdeníku \"Deutsche Familienblatt\". Roku 1878 May příběh přepracoval a pod názvem \"Vinnetou\" (\"Winnetou\") jej vydal v časopise \"Omnibus\". V této verzi se ze Siouxe Inn-nu-woha stal Apač Vinnetou, nejlepší přítel vypravěče (s pozdějším stejnojmenným románem nemá ale tento kromě jména hlavního hrdiny prakticky nic společného). Motiv příběhu May později použil v úvodu románu \"Poklad ve Stříbrném jezeře\" (1890-1891, \"Der Schatz im Silbersee\"). Roku 1902 zařadil Adalbert Fischer povídku bez autorova vědomí do sbírky \"Humoresky a povídky\". V \"Sebraných spisech Karla Maye\" z nakladatelství Karl-May-Verlag je povídka od roku 1967 obsažena v sedmdesátém prvním svazku díla \"Old Firehand\" a její verze s názvem \"Vinnetou\" od roku 1998 v osmdesátém svazku \"Zajati na moři\" (\"Auf der See gefangen\").\n\nVypravěč povídky opouští New Orleans kvůli epidemii žluté zimnice. Na parníku s ním po řece Mississippi cestuje mimo jiné siouxký náčelník Inn-nu-woh, dále známý krotitel a majitel zvěřince Fred Forster i se svými zvířaty a jeden yankee se svou dcerou. Ten měl již Inn-nu-wohem konflikt ještě na břehu, když se jej snažil nevybíravě dostat z cesty své ekvipáže. Nyní se na parníku vsadí s Forsterem, že pokud ze svého zvěřince vypustí dikobraza, indián, který je podle něho svou přirozeností zbabělec, se ho lekne a uteče před ním. Ze zvěřince však uprchne tygřice, Forstera těžce zraní a chystá se na palubě napadnout yankeeho dceru, V poslední chvíli jí zachrání Inn-nu-woh, který s ní před šelmou skočí do řeky. Když mu chce vyděšený yankee poděkovat, sdělí mu: \"„Bílý muž se mýlí. Nechtěl jsem zachránit jeho dceru, ale rudý muž skočil do vod svatého Otce, jen protože se bál dikobraza, kterého jste vypustili.“\"\n\nHistorické vyprávění \"Gitano\" (\"Der Gitano\") ze Španělska z doby Karlistických válek je jedním z nejstarších Mayových děl. Poprvé vyšlo roku 1875 v týdeníku \"Der Beobachter an der Elbe\" Roku 1880 May povídku vydal v časopise \"All-Deutschland!/Für alle Welt!\" pod pseudonymem Karl Hohenthal. Roku 1902 zařadil Adalbert Fischer povídku bez autorova vědomí do sbírky \"Humoresky a povídky\". V \"Sebraných spisech Karla Maye\" z nakladatelství Karl-May-Verlag byla povídka roku 1917 zařazena do třicátého osmého svazku \"Míšenec\" (\"Halbblutt\") a roku 1927 byla přesunuta do čtyřicátého osmého svazku \"Kouzelná voda\" (\"Das Zauberwasser\").\n\nPovídka se odehrává roku 1875 ve Španělsku, kde se vypravěč z pověření jedné německé obchodní společnosti snaží vyinkasovat některé pohledávky. Jede s karavanou mezků, se kterou cestuje i pár cikánů, mladík Gitano s dívkou. Cestou se střetnou s oddílem karlistů, kteří je zajmou. Objeví se vládní vojsko, ale je poraženo. Gitano si však již dříve schoval pistole a v okamžiku, kdy vojáci začínají dívku obtěžovat, zasáhne. Objeví se další vládní vojáci, karlisté jsou poraženi a zajatci osvobozeni. Ukáže se, že Gitáno je ve skutečnosti důstojníkem vládních jednotek a jeho společníkem je dcera generála, kterou předtím osvobodil.\n\nKriminální novela \"Vanda\" (\"Wanda\") vyšla poprvé v roce 1875 v týdeníku Der \"Beobachter an der Elbe\". Roku 1880 vyšla v časopise \"All-Deutschland!/Für alle Welt!\" pod názvem \"Divoká Polka\" (\"Die wilde Polin\"). Roku 1902 zařadil Adalbert Fischer novelu bez autorova vědomí do sbírky \"Humoresky a povídky\". V \"Sebraných spisech Karla Maye\" z nakladatelství Karl-May-Verlag byla povídka roku 1968 zařazena do sedmdesátého druhého svazku \"Šachta a hutě\" (\"Schacht und Hütte\"). Příběh je stylově velmi blízký Mayovým kolportážním románům.\n\nWanda von Chlowicki, zvaná \"Divoká Polka\" je od dětství zaslíbena baronovi Eginhardtovi von Säumen, kterého nemiluje. Zamiluje se do ní kominík, hasič a tajný básník Emil Winter, který zjistí, že baron je podvodník. Dvakrát zachrání Vandu před smrtelnými úklady, získá její lásku a po mnoha nebezpečích (například při letu v balónu) nakonec barona odhalí jako zločince Morellyho, který pravého barona zavraždil a Vandu si chce vzít kvůli jejímu majetku.\n\n"}
{"id": "1442995", "url": "https://cs.wikipedia.org/wiki?curid=1442995", "title": "BK Vlci Žďár nad Sázavou", "text": "BK Vlci Žďár nad Sázavou\n\nBK Vlci Žďár nad Sázavou (celým názvem: Basketbalový klub Vlci Žďár nad Sázavou) je český basketbalový klub, který sídlí ve Žďáru nad Sázavou v Kraji Vysočina. Založen byl v roce 1949. V sezóně 2018/19 hraje mužský oddíl ve třetí nejvyšší soutěži. Ženský oddíl působí v téže sezóně na stejné úrovni. Své domácí zápasy odehrávají všechny oddíly v hala TJ ŽĎAS s kapacitou 326 diváků. Klubové barvy jsou modrá a bílá.\n\nNejvětším úspěchem mužského i ženského oddílu je účast v nejvyšší celostátní soutěži v republice. Mužský oddíl působil v nejvyšší soutěži v sezónách 1994/95–1995/96 a 1997/98. Ženský oddíl působil v nejvyšší soutěži pouze v sezóně 1998/99.\n\nZdroj: \n\n\nZdroj: \n\nZdroj: \n\n"}
{"id": "1442999", "url": "https://cs.wikipedia.org/wiki?curid=1442999", "title": "Hôtel Ourscamp", "text": "Hôtel Ourscamp\n\nHôtel Ourscamp je městský palác v Paříži ve čtvrti Marais. Nachází se na křižovatce \"Rue François-Miron\" a \"Rue Geoffroy-l'Asnier\" ve 4. obvodu.\n\nV roce 1248 získali cisterciáci z kláštera Notre-Dame d'Ourscamp darem pozemky mezi \"Rue François-Miron\" a \"Rue Geoffroy-l'Asnier\" v Paříži a postavili zde dům. Ten byl koncem 16. století, pravděpodobně kolem roku 1585, přestavěn.\n\nBěhem Francouzské revoluce byl klášter znárodněn, dům prodán a sloužil drobným obchodníkům.\n\nBěhem první poloviny 20. století pokračovala stavební degradace a dům se nacházel v prostoru určeném k asanaci. V říjnu 1961 hrozila demolice skupině budov na \"Rue François-Miron\", včetně paláce Ourscamp. Asociace pro záchranu památek Paris historique se postavila proti tomuto opatření a navrhla, aby zde byly umístěny její kanceláře. Město změnilo své rozhodnutí a rozhodlo o obnově starých domů s výjimkou paláce Ourscampu, který byl v příliš špatném stavu. Palác byl proto přenechán sdružení, aby samo zajistilo jeho obnovu. Asociace Paris historique renovovala palác Ourscamp díky dobrovolníkům a dům dnes slouží jako sídlo sdružení. \n\nFasáda a střechy, schodiště a sklepení jsou od roku 1966 chráněny jako historická památka.\n\nPůvodní cisterciácký dům byl postaven z kamene, se sklepem o rozloze 200 m, sloupovou síní v přízemí a několika patry. Dům mniši využívali jako sklad zboží vyrobené v jejich klášteře, které prodávali v Paříži. Část prostor nejspíš pronajímali též obchodníkům a řemeslníkům.\n\nVzhled domu pochází z roku 1585. Palác tvoří hlavní budova s kamennou bosáží na ulici. Do dvora vedou dvě menší křídla. Dům má dvě patra a střechu ve dvou úrovních. Dva vikýře v první úrovni střechy mají štíty ve stylu 16. století.\n\n"}
{"id": "1443001", "url": "https://cs.wikipedia.org/wiki?curid=1443001", "title": "Antonio Giovinazzi", "text": "Antonio Giovinazzi\n\nAntonio Giovinazzi (* 14. prosince 1993, Martina Franca, Itálie) je italský automobilový závodník, který v současnosti působí jako jezdec týmu Alfa Romeo Racing ve Formuli 1. V roce 2017 nastoupil ve dvou závodech jako náhrada za Pascala Wehrleina.\n\nV roce 2015 skončil druhý v sérii Formule 3 a o rok později obsadil druhé místo v sérii GP2.\n\nV září 2016 bylo oznámeno, že v sezóně 2017 bude Giovinazzi působit jako jezdec na simulátoru u týmu Ferrari. V prosinci byl Giovinazzi potvrzen jako rezervní jezdec u týmu Ferrari.\n\nOd půlky sezóny 2017 působil jako testovací jezdec v týmu Haas.\n\nS týmem Sauber se účastnil již předsezónního testování v sezóně 2017. V úvodních dvou závodech sezóny v Austrálii a Číně nahradil tehdejšího jezdce týmu Sauber Pascala Wehrleina, který měl v závodě Mistrů těžkou nehodu a kvůli tomu mu nebyl povolen start. Giovinazzi závod v Austrálii dokončil na dvanáctém místě a závod v Číně nedokončil. \n\nV sezóně 2018 působil jako testovací jezdec u týmu Sauber. Během sezóny nastoupil v několika pátečních tréninzích. \n\nPro sezónu 2019 se stal závodním jezdcem týmu Alfa Romeo, tehdejším týmem Sauber. \n\nV prvních osmi závodech nedokázal bodovat. Prví bod získal za desáté místo při Velké ceně Rakouska. Při závodě v Belgii se dlouho držel na devátém místě, ale v posledním kole havaroval a závod nedokončil. Další body získal za deváté místo při domácí Velké ceně Itálie. Velkou cenu Singapuru několik kol po vyjetí safety caru vedl, jelikož ještě neabsolvoval zastávku v boxech. Závod dokončil na desátém místě. Při Velké ceně Brazílie dojel na šestém místě za svým týmovým kolegou Kimim Räikkönenem. Po penalizaci Lewise Hamiltona se posunul na páté místo. V sezóně získal 14 bodů a obsadil celkové 17. místo. \n\nDne 4. listopadu 2019 tým Alfa Romeo potvrdil, že Giovinazzi bude s týmem pokračovat i v sezóně 2020.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1443002", "url": "https://cs.wikipedia.org/wiki?curid=1443002", "title": "Chrám svatého Petra (Budyšín)", "text": "Chrám svatého Petra (Budyšín)\n\nChrám svatého Petra v Budyšíně ( , ) je jedním z největších simultánních kostelů v Německu a nejvyšší stavbou v Budyšíně. Je počítán mezi nejdůležitější sakrální stavby Saska a zároveň je nejstarší církevní lokalitou historického území Horní Lužice. Kostelní loď využívá největší protestantská komunita v Sasku: evangelicko-luterská církevní obec sv. Petra, chór náleží dvojjazyčné německo-srbské katolické farnosti sv. Petra. V letech 1921–1980 byl dóm katedrálou obnoveného míšeňského biskupství se sídlem v Budyšíně. Od přeložení sídla biskupa do Drážďan je konkatedrálou biskupství drážďansko-míšeňského. Chrám se nachází v budyšínském starém městě na náměstí Fleischmarkt naproti radnici.\n\nPodle tradičního podání měl nechat třetí míšeňský biskup Eido (992–1015) postavit na místě dnešního chrámu nejstarší farní kostel pozdějšího města zasvěcený Janu Křtiteli. Historie současného chrámu pak začíná zřízením kolegiátní kapituly na počátku 13. století. Vysvěcení nově postaveného chóru se konalo 24. června 1221. Brzy došlo ke změně patrona, neboť roku 1237 se vedle Jana Křtitele v pramenech poprvé objevuje apoštol Petr, což byla reakce na získání Petrovy relikvie. Na konci 13. století probíhaly další stavební úpravy, v 15. století byl pak chrám těžce poškozen městským požárem. V období reformace přijala většina budyšínských obyvatel luterské vyznání. Již v roce 1530 zde povolila budyšínská kapitula samostatné evangelické bohoslužby, zásluhou děkana Johannese Leisentrita (1559–1586) však byly v chrámu nadále zachovány i bohoslužby katolické. Od té doby je Chrám svatého Petra simultánním kostelem, nejstarším svého druhu v Německu. Rozdělení chrámu na evangelickou hlavní loď a katolický chór vyznačovala již tehdy chórová přepážka (\"lectorium\"). V roce 1848 byl chrám rozdělen také v majetkovém ohledu, pročež byla roku 1851 instalována 4,5 m vysoká mříž, která prostor dělila až do rekonstrukce v roce 1952. Od té doby je zde 1 m vysoká chórová mříž. Městský požár v roce 1634 poničil nejen vyšší poschodí věže, střechu, dveře a okna, ale také veškeré gotické vybavení interiéru. Za napoleonských válek sloužil chrám jako lazaret, magazín a koňská stáj, takže bylo po roce 1812 nutné stavbu rekonstruovat. Evangeličtí a katoličtí iniciátoři této obnovy se tehdy domluvili na regotizačních úpravách dómu. Tyto novogotické úpravy provedl žitavský architekt Herrmann Knothe-Seek (1836–1911) v letech 1883–1911. Snaha o stylové sjednocení chrámového prostoru vedla k odstranění barokních bočních oltářů, zpovědnic, prospektů obou varhan a lavic. Původní plán dokonce počítal s tím, že barokní hlavní oltář a oltářní prostor v katolické části chrámu bude nahrazen novogotickým zařízením. Nakonec se tomu však podařilo zamezit, a tento oltářní prostor, stejně jako oltář poslední večeře, kazatelna a patronátní lóže zůstaly zachovány. Poškození stavby v dubnu 1945 bylo důvodem k poslední velké obnově v letech 1950–1955, která se snažila dodržet pravost materiálů a respektovala stavební i umělecké záměry stavitele. Vzhledem k finančním těžkostem v poválečném období však byla původní rozbitá vitrážová okna z 19. století nahrazena pouze pravoúhlými skleněnými tabulemi. Klenby promáčené skrze poničenou střechu vyžadovaly kompletně nové omítnutí. Dále byla obnovena vnější omítka celé stavby. Provedený průzkum prokázal, že vnitřek chrámu byl ve středověku vícebarevný. U svorníků klenby byly tedy původní barvy restaurovány a obnoveny. U příležitosti této renovace byly rovněž odklizeny novogotické prvky (boční oltáře a kazatelna v katolické části) z let 1883–1887. V evangelické části byly instalovány nové lavice a oltářní stůl z pískovce. V letech 2005–2006 probíhala vnější renovace chrámu a jeho oken na základě posudků z Technické univerzity v Drážďanech a Braniborské technické univerzity v Chotěbuzi. Po té následovalo roku 2013 kompletní restaurování interiéru. Dne 14. listopadu 2015 byl chrám znovu otevřen ekumenickou bohoslužbou obou křesťanských obcí.\n\nRozlehlý halový kostel se sedlovou střechou převyšující okolní staré město zaujme nejdříve svou monumentální architektonickou jednotou. To platí nejen pro exteriér, ale také rozsáhlý interiér zakončený halovým chórovým ochozem. Při bližším pozorování jsou však čitelné nejrůznější nerovnosti a změny stavebních plánů, které odrážejí komplikovanou stavební historii. Nejstarší zachovanou částí je pozůstatek kvadratické západní věže. Lehce vyčnívající profilovaný západní portál a obloukový vlys nad nejnižším patrem pocházejí z druhé čtvrtiny 13. století. Kvadratickému typu věže tento stylistický prvek také odpovídá. Zatímco totiž v Sasku byla v této době běžná průčelí s dvojicí věží, v lužických farnostech se pod českým vlivem stavěly takovéto kvadratické západní věže. Rozměry 13,5 × 13,5 m svědčí o tom, že byla plánována větší církevní stavba, pravděpodobně bazilika. Chór vysvěcený v roce 1221 je podlouhlý, triumfální oblouk u vchodu do tohoto chóru se nachází mezi třetím a čtvrtým klenebním polem. V půdorysu chrámu je patrná výrazná osová dislokace, neboť osa chóru se odchyluje od osy kostelní lodi. Vysvětlení tohoto zakřivení jsou jen hypotetická, další stavební fáze, v nichž se postupně stavěl trojlodní halový kostel s třemi klenebními poli, jsou však stále patrné. Typ halového kostela není v pozdním 13. století v Čechách, v Lužici a Slezsku ničím neobvyklým. Architektonické formy druhého a třetího poschodí věže jsou z poloviny 14. století, tradovaná data z let 1344 a 1364 odpovídají této vrcholně gotické stavbě. Charakteristická báň s vysokou helmicí (výška věže je 83,7 m) vznikala v letech 1664–1666 a jejím autorem je budyšínský radní stavitel Martin Pötzsch. Pod ní je prostor pro 5 zvonů (zvonící v A-dur; z roku 1827), ještě níže je dodnes obydlený věžní byt. Doba, kdy měla být postavena čtvrtá jižní loď, se traduje pro období let 1456–1463. Podobná široká okna s bohatě zdobenou kružbou se nacházejí také v severní lodi farního kostela sv. Petra a Pavla ve Zhořelci. Zde je jisté, že se na stavbě podílela stejná huť. Čtvrté a nejvýchodnější klenební pole si muselo vyžádat rozšíření vrcholně gotického chóru, neboť loď při jeho stavbě ještě neexistovala. Typ halového chórového ochozu není ve druhé polovině 15. století zcela běžný, je však doložen i v jiných místech Saska. Jednotné a velkorysé pojetí chrámu působí jako dílo pozdně gotického architekta. Snad jím byl jistý mistr \"Heinrich\", který v roce 1493 dohlížel na stavbu zhořeleckého kostela sv. Petra a Pavla. Přesně z této doby (1492–1497) totiž pochází zaklenutí budyšínského chrámu. Saskou inovací je provedení vrcholu klenby, v němž jsou klenby tří lodí vzájemně spojeny, čímž je vytvořen dojem jednotného prostoru. Také z „nouze“ osového zakřivení uměl tento mistr udělat „ctnost“: souhrou širších klenebních polí na západě s užšími poli na východě je v osovém pohledu vytvořen optický efekt velké hloubky prostoru. V jednotlivostech je potom stavba velmi úsporná, pouze svorníky v chóru jsou zdobeny reliéfy. Tyto čtyři svorníky zobrazují od východu na západ: Jana Evangelistu, Marii s Ježíškem, Petra a Pavla. Ostatní svorníky v lodi jsou zdobeny malbami znaků církevních institucí a měst, které přispěly na obnovu chrámu po třicetileté válce. Sloupy na severní straně schodiště vedoucího k empoře zobrazují figuru sv. Pavla.\n\n\n\nV obou částech dómu jsou křtitelnice z 19. století. Katolická křtitelnice je novogotická pískovcová nádoba s poklopem ve tvaru věže. Křtitelnice v evangelické části je kovovým odlitkem z Lauchhammeru.\n\nV roce 2006 byla obnovena všechna chrámová okna, která dnes ztvárňují převážně pouze různé barevné elementy. Jen ve východním okně jižní lodi je podle návrhu evangelického faráře Burkarta Pilze a grafika Ralfa Reimanna nápis v pěti jazycích (němčina, lužická srbština, čeština, polština a hebrejština), respektive citát Žalmu 36,10: „U tebe je pramen žití, když ty jsi nám světlem, spatřujeme světlo“. Jazyky poukazují na regiony Horní Lužice a řeč Starého zákona stejně jako na židovské kořeny křesťanství a společné texty, které se modlí židé i křesťané.´V roce 2013 pověřila budyšínská kapitula sv. Petra sklářského výtvarníka Güntera Grohse vypracováním konceptu k úpravě šesti chórových oken a designu dvou oken v emporách v katolické části kostela. Ta byla vyrobena a sestavena v průběhu renovace interiéru chrámu v letech 2015–2016 firmou Glasmalerei Peters z Paderbornu.\n\nChrám je pohřebištěm duchovních, příslušníků šlechty a budyšínských měšťanů. Ti byli již ve 14. století pohřbíváni v okolí kostela na hřbitově, který zaujímal velkou část dnešního náměstí Fleischmarkt. Na zadní stěně hlavního oltáře se nacházejí bronzové náhrobní desky děkana Hieronyma Rupertiho († 1559) a katolického kněze, církevního reformátora a humanisty Johanna Leisentrita († 1586). Dalšími náhrobky jsou renesanční práce v bronzu a reprezentativní barokní náhrobky zobrazující mrtvého v životní velikosti nebo v podobě busty. Za pozornost stojí dále náhrobek děkana Martina Katmana von Mauruck, Anny Nostitzové a děkana Reinholda von Reichenau. V evangelické části se nacházejí bohatě vyřezávané dřevěné epitafy pro Georga Mättiga a Christopha Vitzthuma von Eckstädt ze 17. století. Bohatě umělecky zdobené jsou náhrobky v kryptě z období kolem roku 1670 v severní předsíni chrámu, jejíž vstup je tvořen raně barokní kovanou mříží. Na severní straně předsíně nad vchody do evangelické a katolické části se nachází obraz poslední večeře od Franze Wenzela Schwarze z roku 1881, jenž přicházejícím evangelickým a katolickým křesťanům naznačuje společná věroučná východiska.\n\nKaždá z obou částí chrámu je vybavena vlastními varhanami; oba nástroje jsou vzájemně akusticky sladěny.\n\nVarhany v evangelické části byly postaveny v roce 1910 a jsou jedním z největších nástrojů, které kdy vytvořila varhanářská dílna Hermann Eule Orgelbau Bautzen. Osazení v emporách a prospekt varhan byl navržen architektem Fritzem Schumacherem. Nástroj má pneumatickou trakturu a 62 rejstříků na třech manuálech a pedálu. Restaurování v roce 2017 provedla budyšínská varhanářská firma Eule.\n\n\nV katolické části chrámu stojí o něco menší varhany. Původně pocházejí od budyšínského varhanáře Leopolda Kohla, který je postavil roku 1866. V roce 1927 byly téměř všechny kovové píšťaly vyměněny firmou Eule a dispozice byla nepatrně pozměněna. Roku 1938 nahradila varhanářská firma \"Gebr. Jehmlich\" poslední zachovaný rejstřík z roku 1866 a doplnila nástroj jazykovým rejstříkem. V letech 1985–1986 byly varhany dalekosáhle renovovány a vráceny do stavu z roku 1938 (popř. 1866). Nástroj má 32 rejstříků na dvou manuálech a pedálu. Hrací a rejstříkové traktury jsou mechanické.\n\n\nPo vleklých sporech mezi luterány a katolíky uzavřela roku 1543 budyšínská městská rada s kapitulou první smlouvu, která upravovala užívání kostela oběma konfesemi. Další smlouvy následovaly v 16. století ve funkčním obddobí děkana Johanna Leisentrita, a to i v případě externího majetku, jako je farnost Gaussig (\"Huska\"). Během českého stavovského povstání (1619/20) byla katolická kolegiátní kapitula sv. Petra krátce vypovězena z chrámu. Poté byl obnoven původní stav.\n\nNa věži je vnější výtah, který věžník používá k vytažení svých nákupů. Věž je totiž jako jedna ze dvou věží v Německu stále obydlena věžníkem.\n\n83 m vysoká chrámová věž je přístupná veřejnosti a slouží k vyhlídkám po okolí. Po vystoupání 238 schodů lze navštívit vyhlídkové prostory pod věžní bání ca ve výšce 53 m, což je nejvyšší veřejnosti přístupný bod města.\n\nMezi obyvateli města Budyšína je známo, že špatné počasí přijde tehdy, když chrám vydává charakteristický kvílivý zvuk. Důvodem toho je skutečnost, že konstrukce chrámové věže za silného větru vydává zvuk slyšitelný po celém městě. Vzhledem k tomu, že silný vítr zpravidla ohlašuje začátek bouřky, je zvuk chrámu považován za jakési znamení.\n\n\n"}
{"id": "1443003", "url": "https://cs.wikipedia.org/wiki?curid=1443003", "title": "2070", "text": "2070\n\n2070 (MMLXX) bude běžným rokem, který začne ve středu 1. ledna podle gregoriánského kalendáře.\n\n\n\n"}
{"id": "1443005", "url": "https://cs.wikipedia.org/wiki?curid=1443005", "title": "IAI EL/W-2085", "text": "IAI EL/W-2085\n\nEL / W-2085 je izraelské letadlo včasné výstrahy a řízení (AWACS) a radar vyvinutý společnostmi Israel Aerospace Industries (IAI) a Elta Systems postavené na bázi letounu Gulfstream G550.\n\nV srpnu 2003 uzavřel Izrael se společností Gulfstream smlouvu na čtyři modifikovaná letadla G550 (s opcí na další dvě). První let takto modifikovaného letadla se konal v květnu 2006 a do září 2006 byl dodán izraelské společnosti Elta, která provedla instalaci systémů. První dvě letadla s nainstalovaným systémem EL/W-2085 byla izraelskému letectvu dodána v únoru a květnu 2008, přičemž byla hned zavedena do služby. K prvnímu veřejnému představení letadla došlo v témže roce na letecké show ve Farnborough.\n\nEL/W-2085 je modifikovaný Gulfstream G550, který je poháněn dvojicí proudových motorů Rolls-Royce BR710 C4-11 (každý o tahu 68,44 kN). V porovnání s původním modelem G550 se tato modifikace vyznačuje zvýšenou hmotností prázdného letadla, upravenou konstrukcí, dodatečnou kabeláží, třemi generátory (namísto jednoho) a kapalinovým chladicím systémem. V porovnání se svým předchůdcem EL/M-2075, který vznikl ještě na bázi Boeingu 707, má toto letadlo vyšší dostup a delší dolet.\n\nLetadlo je vybaveno systémem Phalcon, který se skládá z radaru typu AESA, identifikátoru vlastní-cizí, jakož i systémů elektronického a komunikačního zpravodajství. \n\nEL/W-2085 nevyužívá systém mechanicky rotující antény, jako některá další letadla AWACS, ale radar s aktivním elektronickým skenováním (AESA). Tento radiolokátor poskytuje pokrytí v rozsahu 360 stupňů. Radar dokáže detekovat i nízko letící objekty na vzdálenost stovek kilometrů během dne a noci a za jakýchkoliv povětrnostních podmínek. Oproti mechanicky rotující anténě umožňuje i sledování rychle manévrujúcich cílů. \n\nLetadlo je vybaveno také systémem ELINT (elektronické zpravodajství), který přijímá, analyzuje a vyhledává radarové signály. Systém COMINT (komunikační zpravodajství) dokáže přijímat signály v UHF, VHF a HF pásmu, což mu umožňuje zachycovat leteckou, lodní nebo pozemní komunikaci.\n\nVýměna informací mezi EL/W-2085 a jinými platformami je zajištěna přes duplexní satelitní komunikační systém EL/K-189. Satelitní komunikace pracuje na pásmu Ku od 12,5 do 18 GHz. Vlastní ochranu letadla zajišťuje radarový varovný přijímač (RWR), systém varování před přiletajícími raketami (maws) a klamné cíle.\n\n\n"}
{"id": "1443011", "url": "https://cs.wikipedia.org/wiki?curid=1443011", "title": "Dmitrij Děbelka", "text": "Dmitrij Děbelka\n\nDmitrij Vladimirovič Děbelka nebo Dzmitryj (Zmicer) Uladzimiravič Dzjabjolka (* 7. ledna 1976) je bývalý běloruský zápasník – klasik, bronzový olympijský medailista z roku 2000.\n\nZápasu řecko-římském se věnoval od svých 13 let v Minsku. Připravoval se pod vedením Vladimira Kocevenka. V běloruské mužské reprezentaci se pohyboval od roku 1994 v nejtěžší váze do 130 kg. V roce 1996 se na olympijské hry v Atlantě nekvalifikoval. Na svou olympijskou premiéru si počkal do roku 2000. Na olympijských hrách v Sydney byl nalosován do hratelné skupiny, ze které postoupil jako vítěz do čtvrtfinále. Ve čtvrtfinále vyřadil favorizovaného Kubánce Héctora Miliána 1:0 na body. Jeho semifinálový soupeř Alexandr Karelin však další překapení nepřipustil a poslal ho do boje o třetí místo, ve kterém porazil 1:0 na body zklamaného Jurije Jevsejčyka z Izraele a získal nečekanou bronzovou olympijskou medaili. Na tento úspěch v dalších letech nenavazoval kvůli z počátku neznámým zdravotním problémům. V roce 2003 mu byla diagnostikována vážná choroba ledvin, kvůli které musel zanechat sportovní kariéry. V roce 2006 podstoupil transplantaci ledvin. Věnuje se trenérské práci s dětmi.\n\n\n"}
{"id": "1443012", "url": "https://cs.wikipedia.org/wiki?curid=1443012", "title": "Magyargencs", "text": "Magyargencs\n\nMagyargencs je vesnice v Maďarsku v župě Veszprém, spadající pod okres Pápa. Nachází se asi 17 km severozápadně od Pápy a 20 km severovýchodně od Celldömölku. V roce 2015 zde žilo 496 obyvatel, z nichž 96,2 % tvoří Maďaři.\n\nKromě hlavní části zahrnuje Magyargencs i malé části Gasztonytelep, Hertelendyújhely a Sándormajor.\n\nMagyargencs leží na silnici 8412. Je přímo silničně spojen s obcemi Egyházakesző, Kemeneshőgyész, Kemenesszentpéter a Várkesző. Poblíže Magyargencsu protéká potok Magyargencsi-övárok a řeka Marcal.\n\nV Magyargencsu se nachází katolický kostel Keresztelő Szent János-templom, evangelický kostel, zámek Széll-kastély a muzeum Hadtörténeti és helytörténeti kiállítás. Jsou zde též dvě hospody, dva hřbitovy, hřiště a malý obchod.\n"}
{"id": "1443013", "url": "https://cs.wikipedia.org/wiki?curid=1443013", "title": "Silvio Cator", "text": "Silvio Cator\n\nSilvio nebo také Sylvio Paul Cator (9. října 1900 Cavaillon – 22. července 1952 Port-au-Prince) byl haitský reprezentant v lehké atletice. Hrál také fotbal za Racing Club Haïtien.\n\nNa olympiádě 1924 obsadil 12. místo ve skoku dalekém a 15. místo ve skoku vysokém. Na olympiádě 1928 skončil v soutěži dálkařů druhý za Edwardem Hammem z USA, jeho stříbrná medaile je největším haitským olympijským úspěchem v historii. Na olympiádě 1932 obsadil v dálce 9. místo.\n\nDne 9. září 1928 vytvořil v Colombes světový rekord ve skoku dalekém výkonem 793 centimetrů. Údajně také jako první přeskočil osmimetrovou hranici, jeho výkon však nebyl oficiálně ověřen.\n\nPo ukončení sportovní kariéry byl hoteliérem a majitelem cestovní kanceláře, věnoval se také politice a byl starostou haitské metropole Port-au-Prince. Po jeho smrti byl po něm pojmenován největší haitský sportovní stadion Stade Sylvio Cator.\n\n"}
{"id": "1443014", "url": "https://cs.wikipedia.org/wiki?curid=1443014", "title": "Rolls-Royce BR700", "text": "Rolls-Royce BR700\n\nRolls-Royce BR700 je serie dvouproudových motorů, které pohání regionální dopravní letouny a business jety. Vyvinuty byly společnostmi BMW a Rolls-Royce plc skrz joint venture BMW Rolls-Royce AeroEngines GmbH, založenou v roce 1990. První rozběh motoru BR710 proběhl v roce 1995 a výroba probíhá ve městě Dahlewitz v Německu. Rolls-Royce převzal nad společností plnou kontrolu v roce 2000 a teď je známá jako \"Rolls-Royce Deutschland\". Vojenské označení serie těchto motorů je F130.\n\n\nTah motoru BR715 lze nastavovat pomocí systému FADEC, čímž nemusí docházet k výměnám motorů. \n"}
{"id": "1443016", "url": "https://cs.wikipedia.org/wiki?curid=1443016", "title": "Mount Ritter", "text": "Mount Ritter\n\nMount Ritter je hora v centrální části pohoří Sierra Nevada, v Madera County, na východě Kalifornie.\nJe nejvyšším vrcholem pohoří Ritter Range, které je součástí Sierry Nevady. S nadmořskou výškou 4 008 m uzavírá první patnáctku nejvyšších hor Kalifornie s prominencí vyšší než 500 m.\nVrchol hory je díky své vysoké prominenci viditelný z dalších hor z dálky až 130 km. \nSpolečně s vedlejší horou Banner Peak vytváří Mount Ritter jeden ze známých horských reliéfů Sierry Nevady.\n\nMount Ritter leží v centrální části pohoří Ritter Range, jihovýchodně od hranice Yosemitského národního parku. Jižně se nachází Sierra National Forest, jihovýchodně horské lyžařské centrum Mammoth Lake a severovýchodně jezero Mono Lake.\n"}
{"id": "1443030", "url": "https://cs.wikipedia.org/wiki?curid=1443030", "title": "Jurij Jevsejčyk", "text": "Jurij Jevsejčyk\n\nJurij Petrovyč Jevsejčyk (* 23. ledna 1971 Zolotonoša) je bývalý sovětský a ukrajinský zápasník – klasik a kurašista, který od roku 1998 reprezentoval Izrael.\n\nZápasu řecko-římskému se věnoval od 11 let v rodné Zolotonoše pod vedením Vladimira Kuzmenka. Jeho osobním trenérem byl Mykola Kryvonos. Vrcholově se připravoval v Doněcku. V Doněcku patřil k průkopníkům amerického fotbalu – hrál za klub Donetsk Scythians. Po rozpadu Sovětského svazu v roce 1991 reprezentoval rodnou Ukrajinu. Zápasil v nejtěžší váze do 130 kg. V roce 1996 dostal v ukrajinské olympijské nominaci na olympijské hry v Atlantě přednost Petro Kotok. V roce 1998 se začal objevovat na turnajích jako reprezentant Izraele.\n\nV roce 2000 se kvalifikoval na olympijské hry v Sydney. Postup z bezejmenné čtyřčlenné skupiny si zkušeně pohlídal a postoupil přímo do semifinále proti Američanu Rulonu Gardnerovi. V zápase s Američanem se ujal vedení 2:0 a tento náskok držel do poslední minuty, kdy mu postupně došly síly a nechal Gardnera vyrovnat na 2:2. V následném prodloužení se nechal vytlačit ze žíněnky a prohrál 2:3. V boji o třetí místo takticky nezvládl zápas s Bělorusem Dmitrim Děbelkou a obsadil nepopulární 4. místo. V roce 2004 se kvalifikoval na olympijské hry v Athénách, kde nepostoupil ze základní skupiny proti Kubánci Mijaínu Lópezovi. Po olympijských hrách v Athénách se zápasu řecko-římskému nevěnoval. Zaujal ho kuraš, mladý sport podobný sambu, ve kterém reprezentoval Izrael do roku 2009.\n\n\n"}
{"id": "1443031", "url": "https://cs.wikipedia.org/wiki?curid=1443031", "title": "Dobrodružství pirátů v zeleninové zemi", "text": "Dobrodružství pirátů v zeleninové zemi\n\nDobrodružství pirátů v zeleninové zemi (v americkém originále: Jonah: A VeggieTales Movie) je americký animovaný film z roku 2002. Film režíroval Phil Vischer a Mike Nawrocki. Je založen na americké animované sérii \"VeggieTales\", vydávané od roku 1993 do roku 2015. Pokračováním tohoto filmu je \"\".\n\nPo dodávkové auto havaruje u řeky zatímco jdete do konání koncertu Twippo, zelenina vstoupí do mořské plody restaurace. Junior obviňuje Laurau, že ztratila jízdenku, než slyší příběh o Jonášovi. Tento příběh učí křesťanskou lekci o tom, jak Bůh dává všem druhou šanci.\n\n\n\n"}
{"id": "1443032", "url": "https://cs.wikipedia.org/wiki?curid=1443032", "title": "Piráti peciválové: Příběhy ze zeleninové země", "text": "Piráti peciválové: Příběhy ze zeleninové země\n\nPiráti peciválové: Příběhy ze zeleninové země (v americkém originále: The Pirates Who Don't Do Anything: A VeggieTales Movie) je americký animovaný film vydaný v roce 2008. Film byl režírovaný Mike Nawrocki. Je to pokračování Dobrodružství pirátů v zeleninové zemi a je založen na americké animované sérii VeggieTales, která trvala od roku 1993 do roku 2015.\n\nTři piráti, George, Sedgewick a Elliot, se chtějí stát opravdovými hrdiny, ačkoli jejich práce jim přiměje, aby si mysleli, že to nemohou dosáhnout. Pak se dozví, že princ Alexander byl unesen Robertem, protože chtěl pomstít svého bratra. Poté pokračují v dobrodružném hledání, aby ho zachránili.\n\n\n"}
{"id": "1443040", "url": "https://cs.wikipedia.org/wiki?curid=1443040", "title": "Jerzy Potz", "text": "Jerzy Potz\n\nJerzy Andrzej Potz (1. února 1953, Lodž - 27. ledna 2000, Frankfurt nad Mohanem) byl polský hokejový obránce. \n\nHrál za ŁKS Łódź (do roku 1982), nastoupil za 12 sezón ve 420 utkáních a dal 73 gólů. Dále hrál v Německu za Eintracht Frankfurt.\n\nPolsko reprezentoval na olympijských hrách v letech 1972, 1976, 1980 a 1988 a na 11 turnajích mistrovství světa v letech 1972, 1973, 1974, 1975, 1976, 1977, 1978, 1979, 1981, 1982 a 1989. Celkem za polskou reprezentaci nastoupil v letech 1972-1989 ve 198 utkáních a dal 20 gólů.\n\n"}
{"id": "1443042", "url": "https://cs.wikipedia.org/wiki?curid=1443042", "title": "Symfonie č. 1 (Martinů)", "text": "Symfonie č. 1 (Martinů)\n\nSymfonie č. 1 (H. 289) Bohuslava Martinů (1890–1959) vznikla na objednávku Sergeje Kusevického k uctění památky jeho zesnulé manželky Natalie Kusevické. Premiéra se uskutečnila 13. listopadu 1942 v Bostonu v podání Bostonské filharmonie, kterou dirigoval sám Sergej Kusevický.\nAčkoliv Bohuslav Martinů dosáhl během 30. let 20. století mezinárodního věhlasu, dlouhou dobu se necítil připraven na kompozici symfonií a svou první začal psát až v roce 1942, v 52 letech. Podnětem se stala zakázka amerického dirigenta ruského původu Sergeje Alexandroviče Kusevického. Manželka Kusevického Natalie zemřela na začátku roku 1942 a k uctění její památky mělo být napsáno větší orchestrální dílo. Za napsání symfonie dirigent nabídl Martinů 500 dolarů.\n\nSkladba vznikala v několikaměsíčním časovém rozpětí. „Nyní jsem stál před problémem symfonie, totiž před jeho realizací, neboť jinak se problém datuje dlouho zpět (prvním nezdařeným pokusem je Rapsódie). Krom Julietty jsem neužil velkého orchestru od Bagarre a Rapsódie, tj. od r. 1927 a 1928, a těžká práce, kterou jsem měl s celou sonátou, neukazovala, že bych byl hotov podniknout v tomto okamžiku kompozici tak významné a velké formy. Tak jsem práci odkládal od měsíce k měsíci, až v květnu 1942 jsem položil na papír první akordy.“\n\nSkladatel začínal se dvěma akordy – H dur a h moll, z jejich napětí vytvořil 1. větu. Tu dokončil na Jamaice 1. května 1942. „Našel jsem náhle formu i orchestraci, kterou nyní mají, a celá 1. věta mi najednou vyrostla, jako by byla schována za tímto úvodem, přitom modulace obou akordů nehraje vlastně dále v konstrukci nějakou roli.“ Na prázdniny, 15. června, odjel Martinů se svou manželkou Charlottou do Middlebury. Inspirativní místo bylo skladateli doporučeno Nadiou Boulanger a Marcellem de Manziarly. Martinů si domluvil na místní škole Middlebury College přístup ke klavíru, aby mohl pokračovat v práci, a 26. června dokončil 2. větu. Třetí věta byla dokončena 14. července u jezera Mah-Kee-Nac Lake ve Vermontu, u kterého Martinů strávil několik dní.\n\nPři práci na symfonii dostal Martinů od Kusevického nabídku, aby nastoupil jako profesor skladby na letních kurzech v Berkshire Music Center. Nabídku přijal, i přes své nedostatky v anglickém jazyce, a v práci na 4. větě pokračoval o přestávkách po dopoledním vyučování. Po šesti týdnech pedagogické činnosti odjel na pozvání manželů Ondříčkových do Manometu v Massachusetts, kde 1. září 1942 dokončil orchestraci a tím i celou 1. symfonii.\n\nSymfonie se skládá ze 4 vět:\n\nHlavní téma tvoří dvě myšlenky. První z nich, prostá melodie, která je rozčleněná do dvojtaktových úryvků. Melodické a harmonické závěry jednotlivých dvoutaktí ukazují na moravský původ. Téma může připomínat svatováclavský chorál, který je u Martinů častou asociací. Tuto asociaci způsobuje používání melodiky podobné chorální. Melodika spočívá v diatonických postupech o malém tónovém rozsahu. Nedostatek akordů dominantní funkce vyvolává dojem církevních tónin, zvláště dórské a mixolydické.\n\nDruhá myšlenka je opět písňového charakteru.\n\nzačíná v tóninách e moll a C dur, několika takty přechází do G dur, ústí do H dur.\n\nV expozici jsou témata zpracována jako jednoduché melodické fráze založené na krátkých úryvkovitých nápěvcích. Oproti tomu provedení nabývá velikých rozměrů, není tolik založené na tematické práci, spíše na sledu gradací, ve kterých je uplatňována především barevná složka výrazu. Repríza přináší vyvrcholení v podobě citace úvodu. Zazní akord h moll jako na začátku, další tematický nástup je oddálen, aby téma mohlo zaznít slavnostnějším způsobem.<br><br>Hlavní téma 1. věty.\n\nje v tónině B dur. Hlavní myšlenkou první části je téma pestrého rytmického ražení a úzkého melodického rozpětí. S jeho nástupem začíná i čtvrtkové (později osminové) ostinato, které dává vyniknout bohaté rytmice Martinů.<br>\n\nje nejvíce ceněná. Charles Munch (přítel a interpret děl B.M.): \"Jsem pokaždé hluboce dojat, kdykoli diriguji třetí větu jeho první symfonie“. Svou meditativní povahou připomíná, že symfonie byla věnována Natalii Kusevické.\"\n\nÚstředním motivem, které se přenáší mezi violoncelly a kontrabasy, je úvodní táhlé téma. Martinů hojně využívá typické kolísání mezi rozloženými kvintakordy dur a moll. Větu uzavírá sekvence kadenčních obratů, které podtrhávají harmonické napětí.<br>\n\nPoslední věta je uvedena, podobně jako 2. věta, krátkým rytmickým vstupem založeným na jednoduchém melodickém prvku. Do něj vpadá hlavní myšlenka ronda, hraná dvěma hoboji. Ve střední části věty můžeme nalézt ohlas moravské lidové písně, který je vzácný v symfonické tvorbě Bohuslava Martinů.<br>\n\nSymfonii uvedl Sergej Kusevickij 13. listopadu 1942 s Bostonským symfonickým orchestrem v Cambridgi a poté v Bostonu. “Provedením symfonie jsem byl jaksi definitivně přijat do amerického hudebního života. Nalezl jsem zde rovněž I milejší a konkrétnější pochopení jak u konzulátu, tak i u vyslance, čímž mi ubylo starostí a mohl jsem se nyní klidněji věnovat své práci”.\n\nSkladba se setkala s kladným přijetím publika i tisku. Kritik pro New York Herald Tribune, Virgil Thompson, dokonce po premiéře označil Bohuslava Martinů za nástupce Bedřicha Smetany.\n\n„Smetanův dědic. Jaká radost! Jaká radost naslouchat opět Bostonským symfonikům! Včerejší odpolední koncert v Carnegie Hall byl bohatý vybranou nabídkou symfonií, jedné staré a jedné nové – byla to Beethovenova Eroica a První skvělého českého skladatele Bohuslava Martinů. Hudba znamenitá a podání nemohlo být elegantnější. Jen si pomyslete! Soubor, který zní jako soubor hrající hudbu, která zní jako hudba! V člověku se obnovuje víra; doopravdy… Symfonie Bohuslava Martinů je krása sama. Je půvabná jako celek a s ničím ji nelze ve zvuku srovnat.“\n\nV Praze měla 1. symfonie premiéru na jaře 1946, na 1. ročníku festivalu Pražské jaro, kde ji provedl francouzský dirigent Charles Munch s Českou filharmonií. Byla provedena v pondělí 27. a ještě v úterý 28. května v Rudolfinu, v Dvořákově síni.\n\nDalší uvedení v rámci festivalu Pražské jaro proběhla:\n\n"}
{"id": "1443044", "url": "https://cs.wikipedia.org/wiki?curid=1443044", "title": "Tulásana", "text": "Tulásana\n\nTulásana (तुलासन, rovnováha) je ásana vsedě.\n\nNázev pochází ze sanskrtských slov \"tulā\" (तुला, rovnováha) a \"āsana\" (आसन, držení těla).\n\nDo pozice se vchází z Padmásany zvednutím těla na rukách zapřených vedle boků v podložce. \n\nPosiluje záda, ramena a boky.\n\n"}
{"id": "1443045", "url": "https://cs.wikipedia.org/wiki?curid=1443045", "title": "Histriasaurus boscarollii", "text": "Histriasaurus boscarollii\n\nHistriasaurus boscarollii (\"ještěr z Istrie\") byl druh sauropodního dinosaura z čeledi Rebbachisauridae, který žil v období rané křídy (geologický věk hauteriv až barrem, asi před 130 miliony let) na území současného Chorvatska.\n\nFosilie tohoto sauropoda (holotyp s označením \"WN V-6\") byly objeveny nedaleko města Bale na poloostrově Istrie. Odtud pochází i rodové jméno dinosaura, slovo \"Histria\" označuje Istrii v latinském jazyce. Druhové jméno \"boscarollii\" je poctou objeviteli lokality s nálezem fosilií, Dáriu Boscarollimu. Formálně dinosaura popsal italský paleontolog Fabio M. Dalla Vecchia v roce 1998. Jedná se o zatím jediný popsaný rod dinosaura na území Chorvatska.\n\n\"Histriasaurus boscarollii\" byl zřejmě menším až středně velkým diplodokoidním sauropodem, spadajícím do čeledi Rebbachisauridae. Vědecké studie publikované v letech 2007 a 2011 jej řadí na bazální (vývojově primitivní) pozici v rámci této čeledi. Někteří vědci považují tento taxon za \"nomen dubium\" (pochybné jméno), většinový názor v něm však spatřuje validní (platný) druh.\n\nPřesnější rozměry tohoto dinosaura jsou vzhledem k nekompletnosti fosilního materiálu neznámé. Pravděpodobně se jednalo o menšího až středně velkého sauropoda s hmotností v řádu několika tun.\n\n\n"}
{"id": "1443058", "url": "https://cs.wikipedia.org/wiki?curid=1443058", "title": "Vinx De'Jon Parrette", "text": "Vinx De'Jon Parrette\n\nVinx De'Jon Parrette (narozený 15. prosince 1957), známý také veřejně podle jeho pódiového jména Vinx, je perkusionista, zpěvák a skladatel a bývalý sportovec. Je známý pro práci jako sólista, stejně jako pro spolupráci se Stingem, Cassandrou Wilsonovou a dalšími.\n\nVinx navštěvoval Kansas State University na stipendium. V roce 1977 byl těžce popálený, když rasistický žhářský útok zničil jeho dům a domov souseda. On překonal svá zranění a o tři roky později se proslavil druhým nejdelším skokem v trojskoku. Toto kvalifikovalo Vinxe pro olympijské hry v Moskvě v roce 1980. Když prezident Jimmy Carter v tomto roce vyhlásil olympijský bojkot, Vinxovy atletické cíle byly zastaveny.\n\n"}
{"id": "1443059", "url": "https://cs.wikipedia.org/wiki?curid=1443059", "title": "Duhové jezero", "text": "Duhové jezero\n\nDuhové jezero je bývalý písník o rozloze vodní plochy 3,84 ha, v současnosti rekreační areál nalézající se na severním okraji obce Moravany v okrese Pardubice. Mimo vlastního Duhového jezera se v bezprostřední blízkosti areálu nalézají další čtyři větší rybníky a čtyři malé násadové rybníčky. Samotné Duhové jezero je v současnosti využíváno jako sportovně rekreační lokalita, ostatní rybníky jsou využívány pro chov ryb.\n\n"}
{"id": "1443060", "url": "https://cs.wikipedia.org/wiki?curid=1443060", "title": "Motor Jikov", "text": "Motor Jikov\n\nMOTOR JIKOV Group a.s. je strojírenský holding se sídlem v Kněžskodvorské ulici v Českých Budějovicích 3. \n\nHolding sestává čtyř společností. MOTOR JIKOV Strojírenská a.s. se sídlem v Soběslavi vyrábí komponenty pro nákladní automobily, manipulační techniku, golfová vozidla, spotřební techniku, polygrafický a textilní průmysl, hydraulické a filtrační systémy a dřevoobráběcí či obráběcí stroje. MOTOR JIKOV Slévárna a.s. se zabývá výrobou odlitků pro strojírenský, stavební a automobilový průmysl a pro zemědělské a obráběcí stroje. MOTOR JIKOV Fostron a.s. je společností zaměřující se na vývoj, konstrukci i výrobu v oblasti automobilového i dalších průmyslových sektorů. Nejmladší ze členů skupiny je MOTOR JIKOV GREEN a.s. specializující se na distribuci zahradní techniky jak vlastní výroby tak řady světových výrobců, s podnikovou prodejnou CB PROLES, a.s. Všechny čtyři společnosti jsou členem Jihočeské hospodářské komory.\n\nAreál firmy v krajském městě má rozlohu 83 500 m, v Soběslavi zabírá plochu 44 tisíc m. Holding má dlouhodobě více než 700 zaměstnanců.\n\nPřed vchodem do areálu firmy je umístěna zastávka městské dopravy \"Motor Jikov\".\n\nPočátek firmy společnost spojuje s dílnou Julia Škrlandta, jež byla založena už v roce 1897. Název Motor se poprvé objevuje v roce 1948 v národním podniku specializujícím se na automobilový průmysl, Jikov byl od roku 1954 ochrannou známkou pro jeho vzduchotlakové a palivové soustavy. Roku 1989 se společnost Motor Jikov přetransformovala na státní podnik, o dva roky později pak na akciovou společnost, jež se v polovině 90. let stala součástí strojírenské skupiny M.I.C.B., a.s., aby bylo možné ji zprivatizovat. Ve druhé polovině roku 2005 společnost Motor Jikov, a. s. zanikla a její jmění bylo spolu s akciovou společností M.I.C.B, která do svého majetku získala řadu dalších firem nebo je přímo založila, převedeno na holdingovou společnost Motor Jikov Group a. s. V roce 2009 firma vyrobila a začala prodávat první domácí čerpací stanici CNG v České republice. V roce 2018 byly součástí holdingu čtyři akciové společnosti, a to Motor Jikov Strojírenská, Motor Jikov Slévárna, Fostron a Motor Jikov Green.\n\nMotor Jikov dlouhodobě spolupracuje s řadou středních i vysokých škol včetně stáží a nabízí také spolupráci při zpracování závěrečných studentských prací.\n\nFirma podporuje řadu sportovních organizací v regionu, od hokeje (HC MOTOR České Budějovice, HC Českobudějovičtí lvi), fotbalu a kanoistiky po sportcentra nebo Český střelecký svaz.\n\nHolding vydává vlastní časopis s názvem \"Monitor\".\n\n"}
{"id": "1443061", "url": "https://cs.wikipedia.org/wiki?curid=1443061", "title": "Lávka u Meteoru", "text": "Lávka u Meteoru\n\nLávka u Meteoru je lávka pro pěší a cyklisty přes Vltavu v Rožnově v Českých Budějovicích.\n\nPůvodní dřevěný most přes Vltavu z Rožnova k Plané a Stecherově mlýnu byl vybudován v roce 1842 nákladem továrníka Lanny. V roce 1926 byl poškozen a dne 23. března 1929 zcela zničen při jarním tání. Následně byl most obnoven, ale po povodni z roku 1954 už sloužil pouze pro pěší. Zcela zanikl někdy v 70. letech 20. století. Z roku 1929 se dochoval popis svršku mostu \"v délce 39 a o šíři 3.75 m.\"\n\nNový most byl postaven v letech 2017-18 o něco severněji, než původní most. Lávku o délce 39 m tvoří ocelový oblouk s dolní mostovkou. Železobetonová spodní stavba je založena na mikropilotách. Z levého břehu je k lávce zřízena přístupová rampa, na které se nachází další lávka délky 17 m a následuje cyklostezka k Plané. Na pravém břehu navazuje lávka přímo na cyklostezku.\n\nSlavnostní otevření lávky proběhlo 6. června 2018. Náklady na stavbu dosáhly asi 20 mil. Kč.\n"}
{"id": "1443066", "url": "https://cs.wikipedia.org/wiki?curid=1443066", "title": "Slepotický rybník", "text": "Slepotický rybník\n\nSlepotický rybník o rozloze vodní plochy 4,0 ha se nalézá u koupaliště na západním okraji obce Slepotice v okrese Pardubice. Rybník je v roce 2018 silně zarostlý rákosem a je využíván pro chov ryb. Připravovaná revitalizace a odbahnění rybníka uvázla na sporech s majiteli pozemků pod rybníkem.\n\n"}
{"id": "1443067", "url": "https://cs.wikipedia.org/wiki?curid=1443067", "title": "Antonín Barcal", "text": "Antonín Barcal\n\nAntonín Jan Barcal (též Barzal nebo Anton Ivanovič Barcal), (25. května 1847 České Budějovice – 24. června 1927 Šumperk) byl český pěvec, režisér a pedagog.\n\nZpěv studoval od roku 1865 ve Vídni, tam také roku 1867 poprvé vystupoval na koncertě Všeslovanského spolku. Po návratu do Prahy vystupoval v Prozatímním divadle. V roce 1870 poprvé vystupoval v Rusku, následně zpíval tenor v kyjevské opeře. Následovalo angažmá v Petrohradě a opět v Kyjevě.\n\nV letech 1878–1902 byl členem souboru Velkého divadla v Moskvě, od roku 1882 i režíroval.\nV letech 1898–1921 byl vedoucím operní třídy na moskevské konzervatoři.\nDo Čech se vrátil již nemocen v roce 1921.\n\nV Českých Budějovicích je po něm pojmenována ulice na sídlišti Máj\n\n"}
{"id": "1443071", "url": "https://cs.wikipedia.org/wiki?curid=1443071", "title": "Sádka Dašice", "text": "Sádka Dašice\n\nSádka u Dašic je areál sádek pro chov ryb nalézající se na východním okraji města Dašice v okrese Pardubice u silnice II. třídy č. 322 vedoucí do obce Dolní Roveň. Areál je využíván pro chov ryb a zároveň představuje lokální biocentrum. V roce 2017 byla provedena jeho revitalizace.\n\n"}
{"id": "1443083", "url": "https://cs.wikipedia.org/wiki?curid=1443083", "title": "Horský hotel Klínovec", "text": "Horský hotel Klínovec\n\nHorský hotel Klínovec tvoří dominantu nejvyššího vrcholu Krušných hor – Klínovce. Hora Klínovec je správně rozdělena mezi Karlovarský a Ústecký kraj, přičemž její vrchol leží v Karlovarském kraji v katastrálním území Jáchymova. První písemná zmínka o tomto vrcholu pochází z pera kronikáře a kněze Johanna Mathesia v jeho knize Sarepta.\n\nPrvní stavbou na vrcholku byla dřevěná pyramida z roku 1817. Ta byla po požáru v roce 1837 nahrazena glorietem postaveným jáchymovským poštmistrem Floriánem Makasym a hostinským Pavlem Weiglem o rok později. K těmto stavbám jezdili dokonce i lázeňští hosté z Karlových Varů, které na vrchol dopravovaly kočáry.\n\nKrušnohorský spolek Jáchymov pod vedením ředitele jáchymovské měšťanské dívčí školy a autora Pověstí z Jáchymovského kraje Eduarda Wenische, vzniklý v roce 1880, postavil na jeho místě nejprve provizorní dřevěnou a v roce 1884 podle projektu kadaňského stavitele Josefa Petera kamennou rozhlednu.\n\nV roce 1893 bylo z popudu starosty Krušnohorského spolku MUDr. Langhanse u rozhledny postaveno malé pohostinství a také byt pro hlídače rozhledny. Stavbu provedl jáchymovský stavitel Karel Schöter za 2100 zlatých. Již v roce 1897 byla na vrcholu Klínovce otevřena poštovní stanice a v roce 1906 byl do ní přiveden telefon.\n\nStavba hotelu byla započata v roce 1900, kdy byl u pohostinství přistavěn Dotzauerův sál, kuchyň a pokoje pro devět hostů. V roce 1908 se zde konala Jubilejní výstava řemeslných a průmyslových výrobků krušnohorských měst a obcí. Kvůli výstavě byla vybudována nová hala s nezvyklým kazetovým stropem. Kazety jsou vytvořeny z napnuté jelení kůže a na nich jsou namalovány znaky krušnohorských měst, které se výstavy zúčastnily. Výzdobu provedl malíř Gustav Zindel z Radenova u Blatna. Výstavu zahájil osobně císař František Josef I. a navštívilo ji přes 40 tis. návštěvníků. Při této příležitosti byla také rozhledna pojmenována jménem císaře. Po ukončení výstavy byl sál upraven na restaurační jídelnu a ta byla nazvána Jubilejní halou.\nPo roce 1918 byla hala přejmenována na Sobitschkův sál. Sobitschka byl jedním z iniciátorů Jubilejní výstavy.\nV roce 1927 byl přistavěn Müllerův sál, nazvaný podle starosty Krušnohorského spolku, který se nejvíce zasloužil o výstavbu hotelu na Klínovci.\nPo požáru v roce 1929 byl hotel jáchymovským stavitelem Rehnem přestavěn do dnešní podoby.\n\nStavba definitivní kamenné rozhledny začala 17. 6. 1883 a rozpočtová cena byla 3000 zlatých, přičemž byl rozpočet o 1000 zlatých překročen. Dvacet čtyři metrů vysoká „Kaiser-Franz-Josephs-Turm“ (Věž císaře Františka Josefa) byla slavnostně otevřena dne 3. 8. 1884. Na její vyhlídkový ochoz vede sedmdesát sedm kamenných schodů a je z něj vidět do dalekého okolí. Rozhledna byla původně otevřena pouze v létě, ale krátce po otevření byla vyhlídková plošina zastřešena a od roku 1888 byly zaskleny i původní vyhlídkové otvory mezi schodištěm a vnějším ochozem. Původní vstupné bylo deset krejcarů.\n\nZahlédnout se dá nejen celé pásmo Krušných hor, ale i Český les, Slavkovský les, Doupovské hory, České středohoří a Podkrušnohorská hnědouhelná pánev. Za vynikající viditelnosti je potom vidět například Sněžka (200 km), Děčínský Sněžník, Lužické hory, Říp, Ještěd, Bílá Hora (Praha), Petřínská rozhledna a Žižkovský vysílač v Praze nebo hřeben Šumavy.\n\nNa vrcholu se kromě hostince s rozhlednou nachází i další stavby. Stanice lanových drah, chata Horské služby a osmdesát metrů vysoký televizní vysílač.\n"}
{"id": "1443084", "url": "https://cs.wikipedia.org/wiki?curid=1443084", "title": "Labská (rybník)", "text": "Labská (rybník)\n\nRybník Labská o rozloze vodní plochy 20,77 ha se nalézá asi 1 km severovýchodně od centra města Sezemice v okrese Pardubice u silnice II. třídy č. 298 vedoucí do obce Rokytno. Rybník je využíván pro chov ryb a zároveň představuje lokální biocentrum pro rozmnožování obojživelníků v okolní zemědělské krajině.\nRybník byl vybudován jako součást Pardubické rybniční soustavy za vlády pánů z Perštejna. První nalezená písemná zmínka o něm pochází z Pardubického urbáře roku 1560.\n\n"}
{"id": "1443085", "url": "https://cs.wikipedia.org/wiki?curid=1443085", "title": "1. návštěvní expedice", "text": "1. návštěvní expedice\n\n1. návštěvní expedice je označení krátkodobé expedice na vesmírné stanici. Rozlišují se tyto:\n"}
{"id": "1443093", "url": "https://cs.wikipedia.org/wiki?curid=1443093", "title": "ACM International Collegiate Programming Contest", "text": "ACM International Collegiate Programming Contest\n\nACM International Collegiate Programming Contest známá také jako ACM ICPC nebo ICPC je vícekolová mezinárodní týmová soutěž soutěžního programování, ve které proti sobě soupeří univerzity z celého světa. Každý rok se nejprve konají regionální soutěže, které najdeme na šesti kontinentech, které vyústí ve světové finále. V roce 2017 se soutěže zúčastnilo 49 935 studentů z 3098 univerzit ze 111 zúčastněných zemí.\n\nICPC je mimoškolní sport soutěžního programování určený pro univerzitní studenty z celého světa. Soutěž ICPC dává možnost talentovaným studentům se socializovat, zlepšit práci v týmu, v programování a také v řešení problémů. \n\nICPC bylo poprvé pořádáno organizací \"Upsilon Pi Epsilon\" na univerzitě Texas A&M v roce 1970. Tým z Karlovy univerzity soutěž vyhrál v roce 1998.\n\nSoutěží se v týmech po třech. Soutěž trvá 5 hodin během kterých se soutěžící snaží vyřešit co nejvíc úloh a odevzdat je v programovacím jazyce C, C++, Python nebo Java. Vyhrává tým, který vyřeší nejvíc úloh.\n"}
{"id": "1443098", "url": "https://cs.wikipedia.org/wiki?curid=1443098", "title": "Televizní vysílač Klínovec", "text": "Televizní vysílač Klínovec\n\nTelevizní vysílač Klínovec stojí v sousedství horského hotelu Klínovec.\n\nKlínovec byl ve snech radioamatérů ideálním místem pro umístění vysílače od poloviny padesátých let dvacátého století. Hlavní překážkou byl Tajný prostor Jáchymov, do kterého byl veřejnosti zapovězen vstup. Když dosáhli povolení ke vstupu, pokoušeli se zachytit signál našeho prvního televizního vysílače v Praze na Petřínské rozhledně. Toto povolení ke vstupu jim bylo uděleno, protože se jednalo hlavně o osoby zaměstnané v Uranových dolech Jáchymov. Veřejná bezpečnost tak v této době zjišťovala výskyt osob, pohybujících se v oblasti se sluchátky na uších a dalšími přístroji v rukách. Aby se předešlo problémům, sdružili se radioamatéři v Okresním radioklubu v Ostrově. Pro splnění svého snu se radioamatéři již spojení ve Svazarmu domluvili na spolupráci s národním podnikem Tesla Holešovice a po dvouletém jednání na vrcholu Klínovce 14. srpna 1957 vztyčili ocelový stožár. Antény na vrcholu byly nasměrované mezi Karlovy Vary a Sokolov. Samotný vysílač byl umístěn v pokoji č. 104 hotelu Klínovec. Zařízení bylo spuštěno 21. prosince 1957 a výsledek příjmu signálu z Prahy byl vynikající. Samotný stožár nalezli nadšenci na letišti v Karlových Varech. Byl ale poměrně krátký, 25 metrů, ale konstruktéři z Jáchymova pomohli a navýšili jej na metrů čtyřicet. V roce 1958 musel být vyřešen první větší problém. V blízkém St. Pölten byl zprovozněn vysílač pracující na stejné frekvenci jako Petřín, a proto vznikalo na Klínovci silné rušení. Proto bylo k patě stožáru přimontováno zařízení, které spojovalo stožár s radioreléovou stanicí v Loučné. Roku 1964 prošel vysílač na Petříně rekonstrukcí a jeho odložené vysílače byly 10. července 1965 přemístěny právě na Klínovec.\n\nDnešní železobetonová věž byla postavena v roce 1967. Slouží jako vysílač a radioreléová stanice. Vnitřní vybavení bylo hotovo a zařízení plně spuštěno v roce 1973. \nVěž na Zelené Hoře u Chebu je přesným dvojčetem tohoto vysílače a k jejímu spuštění došlo ve stejné době na vteřinu stejně.\n\nV srpnu 1968 po vstupu vojsk Varšavské smlouvy byl vysílač obklíčen jednotkou vojáků SSSR a obsluha byla vyzvána k ukončení vysílání. Příslušníci československé armády ale stavbu odmítli opustit. Sovětští vojáci proto přitaženým kanónem rozstřelili transformátorovou stanici u paty věže. Personál provizorně vysílal z pokoje v hotelu a vysílání bylo přerušeno až po příjezdu sovětské tankové jednotky a pohrůžce rozstřílení celé stavby.\n"}
{"id": "1443100", "url": "https://cs.wikipedia.org/wiki?curid=1443100", "title": "Krajský přebor – ÚNV Praha 1952", "text": "Krajský přebor – ÚNV Praha 1952\n\nKrajský přebor – ÚNV Praha 1952 byla jednou ze skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1443104", "url": "https://cs.wikipedia.org/wiki?curid=1443104", "title": "Karl Tutte", "text": "Karl Tutte\n\nKarl Tutte (31. října 1875 Lovosice – 7. července 1925 Velká Černoc) byl česko-německý pedagog a regionální historik. Byl redaktorem německé Vlastivědy žateckého okresu, která vycházela v sešitech v letech 1904–1907.\n\nKarl Tutte se narodil 31. října 1875 v Lovosicích. Jeho otec Josef byl učitelem na tamní základní škole. Začátkem 80. let byl Josef Tutte přeložený na školu do Liběšic, kde jeho syn Karl navštěvoval obecnou školu. V letech 1888–1890 chodil Karl Tutte na žateckou měšťanku a následující čtyři roky studoval na Učitelském ústavu v Chomutově. Jeho prvním místem byla škola ve Veliké Vsi, kde v letech 1894–1898 působil jako podučitel. V blízkém Krásném Dvoře, kde v té době bydlel, poznal svou budoucí ženu Vilemínu Puschnerovou. Vzali se v roce 1897, manželství ale zůstalo bezdětné. \n\nV letech 1898–1904 učil v Deštnici, od začátku školního roku 1904/1905 přešel do nově zřízené jednotřídní obecné školy v sousedním Sádku. Zde se zapojil do spolkového života. Byl jednatelem sboru hasičů a Zemědělského spolku pro Sádek a okolí. Na sádeckém obecním úřadu vedl spisovou agendu, pořizoval záznamy do školní kroniky. Od školního roku 1917/1918 nastoupil Tutte do dvoutřídní školy v blízké Velké Černoci. Zde byl iniciátorem vzniku živnostenské pokračovací školy, kterou sám řídil.\n\n\n \n"}
{"id": "1443105", "url": "https://cs.wikipedia.org/wiki?curid=1443105", "title": "Lannova loděnice", "text": "Lannova loděnice\n\nLannova loděnice je areál zahrnující přístaviště a soubor staveb, které se nacházejí v Českých Budějovicích ve čtvrti Čtyři Dvory na levém břehu řeky Vltavy. Budovy Lannovy loděnice jsou kulturními památkami ČR.\n\nKotviště se nachází 43,5 metru od Dlouhého mostu na levé straně Vltavy v říčním kilometru 239,24. Tvoří jej plovoucí molo z šesti propojených betonových plovoucích segmentů. Délka mola je 60 m a šířka 2,5 m. Molo slouží k výstupu a nástupu na plavidla, stání je časově omezeno, má vyhrazené místo pro pravidelnou veřejnou dopravu. Přístaviště je počátečním bodem splavnosti řeky Vltavy. V roce 2009 byla zahájena rekonstrukce přístaviště a vodních cest k Hluboké na Vltavě–Týn nad Vltavou. Předpokládané náklady 20 milionů korun byly hrazeny také z Operačního programu Doprava z fondů Evropské unie.\n\nV roce 1832 Vojtěch (Albert) Lanna (1805–1866) koupil původní císařskou loděnici od hlubockého panství. Areál zahrnuje loděnici s domkem zahradníka, obytný dům s oranžérií a terasou, kolnu a ohrazenou zahradu. Obytný dům je spojen s Vojtěchem Lannou (1836–1909), který se zde narodil a byl úspěšným podnikatelem.\n\nLoděnice postavená v roce 1837 je přízemní budova s trámovým stropem a přístavbou - původní dům zahradníka, dnes bytová jednotka. Jižní průčelí (k řece) má pod pěti vysokými arkádami vysoká dřevěná vrata.\n\nRodný dům Vojtěcha Lanny (původní barokní dům) je přízemní historizující stavba na jižním průčelí tříosá s korunní římsou. Štukové šambrány kolem oken.\n\nV zahradě byl založen majitelem v roce 1852 zahradní dům, který tvoří osově souměrné dva pavilónové objekty propojené oranžérií. Pavilóny mají sedlovou střechu s přesahem. Pod okrajem střechy je dřevěný vykrajovaný ornament. Zahradní dům slouží jako skautská klubovna.\n"}
{"id": "1443107", "url": "https://cs.wikipedia.org/wiki?curid=1443107", "title": "Josef Stock", "text": "Josef Stock\n\nJosef Štock (6. března 1926 - 17. května 1984) byl český hokejový útočník a později trenér.\n\nZa československou reprezentaci odehrál v letech 1948-1950 celkem 3 utkání a dal 1 gól. V lize hrál za ATK Praha, RKV Dynamo Karlovy Vary a TJ Spartak Královo Pole. \n\nTrénoval SK Králové Pole, TJ ZKL Brno, VTJ Hodonín a TJ Auto Škoda Mladá Boleslav.\n\n"}
{"id": "1443112", "url": "https://cs.wikipedia.org/wiki?curid=1443112", "title": "Plató", "text": "Plató\n\nPlató (z francouzského \"plateau\") může znamenat:\n\n\n"}
{"id": "1443113", "url": "https://cs.wikipedia.org/wiki?curid=1443113", "title": "Vila Františka Petráše", "text": "Vila Františka Petráše\n\nVila Františka Petráše je vila v Českých Budějovicích na Dukelské ulici, dům má čp. 453, čo. 3. Vila byla postavena mezi lety 1914 (nebo 1915) a 1916 na návrh majitele a stavitele Františka Petráše. V roce 2007 byla vila uvedena v knize nakladatelství Foibos s názvem Slavné vily Jihočeského kraje.\n\nVila je chráněna jako kulturní památka České republiky. Vila je uznána jako kulturní památka z toho důvodu, že je jedním z nejhodnotnějších modernistických domů v Českých Budějovicích, vzhled domu byl ovlivněn někdejší holandskou architekturou, kdy František Petráš reagoval na tehdy nový styl a na pokrokové stavební technologie, které použil při stavbě vlastního domu. Součástí ochrany je i zahrada domu, kdy v zahradě je hospodářský objekt, zahrada je ohraničena keramickým plotem.\n\nDům je patrový s podkrovím, štít je obrácen k západu směrem do Dukelské ulice, v přízemí je směrem na jihozápad umístěn arkýř, patro je mírně předsazené a je ze strany kryté téměř svislou mansardovou střechou. V podkroví je k jihu obrácený malý balkon a zimní zahrada. Vstup do vily je obrácen k severu a je půlkruhového půdorysu. Východní strana domu má hranolový tvar a plochou střechu. Střecha nemá krov, místo krovu je použita betonová skořepina, celý dům je vystavěn na železobetonovém skeletu.\n\nBudova je zděna cihelnými tvárnicemi (nazývanými \"Petrášky\") v ornamentálním reliéfu, dle zdroje je to stavba v pohádkovém až bizarním stylu. Stěny jsou členěny geometrickými obrazci v reliéfech, na průčelí jsou uvedeny prvky z umělého kamene (např. ostření, římsy, nároží, obklady, sokl). Cihly Petrášky a střecha z betonového skeletu jsou vlastním patentem Františka Petráše.\n\nSeverní strana domu byla rozšířena až ve 20. letech 20. století. V poslední třetině 20. století byla vila nevhodně nalíčena na červenou barvu. Vila byla v roce 2002 poničena povodní, ta zničila primárně suterén vily.\n"}
{"id": "1443116", "url": "https://cs.wikipedia.org/wiki?curid=1443116", "title": "Rulon Gardner", "text": "Rulon Gardner\n\nRulon E. Gardner (* 16. srpna 1971) je bývalý americký zápasník – volnostylař, klasik a profesionální MMA zápasník, olympijský vítěz z roku 2000.\n\nNarodil se jako nejmladší z devíti dětí do mormonské rodiny. Vyrůstal na rodinné farmě v údolí Star Valley ve Wyomingu. Od mala se účastnil zápasnického turnaje na místních slavnostech. Zápasení v americkém školním zápasu se systematicky věnoval od svých 12 let se vstupem na druhý stupeň základní školy v rodném Aftonu. S olympijským volným stylem, který se od amerického školního zápasu liší pouze v detailech se seznámil v Lincolnu jako člen nebraského univerzitního týmu Huskers. Členem americké volnostylařské reprezentace byl od roku 1993 v nejtěžší váze do 130 kg. V roce 1994 sice zvítězil na panamerických hrách ve volném stylu, ale v domácí konkurenci na nejlepší volnostylaře v čele s Brucem Baumgartnerem nestačil. S blížícími domácími olympijskými hrami v Atlantě v roce 1996 se proto soustředil na ve Spojených státech opomíjený (druhořadý) zápas řecko-římský. Od roku 1995 se připravoval v pod vedením olympijského vítěze Steva Frasera v Colorado Springs.\n\nV roce 1996 neuspěl v americké olympijské nominaci pro účast na olympijských hrách v Atlantě na úkor Matta Ghaffariho. Do olympijské kvalifikace vůbec nezasáhl, na před turnajové vážení se dostavil pozdě a byl diskvalifikován. V dalším olympijském období s Ghaffarim soutěžil o post reprezentační jedničky. V roce 2000 Ghaffariho při americké olympijské nominaci porazil a zajistil si účast na olympijských hrách v Sydney. Do Sydney přijel velmi dobře připraven, především na fenomenálního Rusa Alexandra Karelin. Se svým tréninkovým týmem v čele s Fraserem trávil hodiny studiem videí a nácvikem vhodné taktiky jak proti Karelinovi uspět. Jeho tým mu vštěpoval, že Karelin již není neporazitelný, je pomalejší a jeho pověstné kladivo není co bývalo. Většina soupeřů Karelina totiž šla na žíněnku psychicky poražena a aby je kladivo příliš nebolelo. Hlavním taktikou bylo Karelin unavit. Nejprve se však ke Karelinovi musel probojovat. V základní skupině se mu vyhnul. Do čtyřčlenné základní skupiny dostal hratelné soupeře. Takticky zvládl zápas o postup s Italem Giuseppe Giuntou a postoupil přímo do semifinále proti Jurim Jevsejčykovi z Izraele. V zápase s Jevsejčykem se naplno projevila jeho přednost, přirozená fyzická výdrž. Za nevýhodného stavu 0:2 v poslední minutě základní hrací doby nepolevil v náporu, vyrovnal a v prodloužení unaveného soupeře vytlačil ze žíněnky. Ve finále nastoupil proti Karelinovi. Od první sekundy zápasu si hlídal soupeře v úchopu až do té míry, že ho rozhodčí poslal po minutě za pasivitu do parteru. Karelin se připravil ke svému kladivu, ale přes jeho mohutný hrudník (140 cm) ho nepřetočil. S přibývajícími minutami a únavou se zápas v boji o úchop vyrovnával. Jeho taktikou však bylo neútočit a čekat na chybu. Po první půli rozhodčí za pasivitu obou nařídil klinč, kdy se oba soupeři chytili stejným úchopem za zády jeden druhého. Při této soutěži přinutil Karelina ke ztrátě úchopu a dostal se do bodového vedení 1:0. Zbytek hrací doby nepolevil v koncentraci a trpělivě si hlídal stále unavenějšího soupeře v úchopu. Po prodloužení (6 + 3 minut) mohl slavit zisk senzační zlaté olympijské medaile.\n\nPo svém triumfu zůstal věrný olympijskému zápasu, byť měl nabídky od promotérů profesionálních soutěží. V roce 2002 měl zdravotní problémy způsobené jeho sníženým pudem sebezáchovy, kdy s oblibou vyhledává extrémní životní situace. Kvůli omrzlinám přšel o jeden prst na noze. V roce 2004 uspěl v americké olympijské kvalifikaci pro účast na olympijských hrách v Athénách. V základní skupině takticky zvládl zápas se Sergejem Murejkem z Bulharska a postoupil do semifinále proti Giorgi Curcumijovi z Kazachstánu. Semifinále s Curcumijou skončilo po základní hrací době 1:1. V prodloužení nezachytil hned v úvodu soupeřův strh za tři body a prohrál 1:4 na body. V boji o třetí místo porazil Íránce Sadžáda Barzího a získal bronzovou olympijskou medaili. Vzápětí se rozloučil se zápasnickou žíněnkou. Věnuje se trenérské práci.\n\nV roce 2004 se v rámci silvestrovské show \"Shockwave 2004\" konané v Saitamě objevil v zápase na téma judo vs. wrestling s Japoncem Hidehiko Jošidou. V roce 2005 podepsal smlouvu s menší americkou soutěží \"Real Pro Wrestling\". Mezi profesionální zápasníky se výrazně neprosadil.\n\n\n"}
{"id": "1443118", "url": "https://cs.wikipedia.org/wiki?curid=1443118", "title": "Lykodon obecný", "text": "Lykodon obecný\n\nLykodon obecný (\"Lycodon capucinus\") je druh hada z čeledi užovkovitých, který obývá jihovýchodní Asii a Malajské souostroví. Introdukován byl také na Vánoční ostrov, Cookovy ostrovy, Maledivy a Maskarény. \n\nPrůměrná délka lykodona obecného se pohybuje okolo 40 cm, maximálně dorůstá 80 cm a průměr těla může činit až 2 cm. Tělo má základní zbarvení od hnědé po tmavě červenou, s bílou až nažloutlou kresbou. Hlava je hnědá a oddělená od těla širokým nažloutlým pruhem, břicho je bílé. Charakteristickým znakem jsou prodloužené přední zuby, který daly hadovi vědecké jméno (\"lycodon\" = „vlčí zub“).\n\nPreferuje skalnaté oblasti, často se skrývá pod zemí. Vede noční způsob života. Objevuje se i v blízkosti lidských sídel. Když je vyrušen, prudce pohybuje ocasem ze strany na stranu a při pokusu o polapení může i kousnout, jeho jed však není pro člověka nebezpečný. Živí se převážně scinky a gekony, na Vánočním ostrově je považován za hrozbu pro endemické druhy ještěrů. Je vejcorodý, ve snůšce bývá tři až jedenáct vajec.\n\n"}
{"id": "1443120", "url": "https://cs.wikipedia.org/wiki?curid=1443120", "title": "Pisco (Peru)", "text": "Pisco (Peru)\n\nPisco je město v jihozápadním Peru. Je hlavním městem stejnojmenné provincie v regionu Ica. V roce 2015 mělo město 104 656 obyvatel.\n\nNachází se ve vzdálenosti 230 km jihovýchodně od Limy na břehu Tichého oceánu jižně od ústí řeky Pisco.\n\n"}
{"id": "1443122", "url": "https://cs.wikipedia.org/wiki?curid=1443122", "title": "Arcidiecéze zadarská", "text": "Arcidiecéze zadarská\n\nArcidiecéze zadarská (, ) je římskokatolická arcidiecéze v Chorvatsku.\n\nZadarské biskupství je zmiňováno již v roce 530. Současná arcidiecéze zadarská je exemptní, tedy přímo podřízena Svatému stolci.\n\nDobu avarských nájezdů přečkal Zadar bez úhony a město se tak mohlo rozvíjet, jak po stránce politické, společenské, tak i církevní. Prvním biskupem se v 9. století stal Donát Zadarský (chorv. \"sveti Donat\"). Ten nechal na poloostrově v historické části města vystavět monumentální kostel Nejsvětější Trojice, který byl později pojmenován jako kostel svatého Donáta. Ve 12. století bylo biskupství povýšeno na arcibiskupství a metropolii.\n\nPapež Alexandr III. v Zadaru strávil několik při své cestě do Benátek před setkáním s císařem Bedřichem Rudovousem 13. března 1177. Tvrdí se, že jej místní klér a obyvatelstvo přivítali aklamacemi a slavnostním zpěvem ve „slovanském jazyce“.\n\nRoku 1607 bylo v Zadaru založeno „Collegium Illiricum“. V letech 1410 až 1820 ve městě působili písaři píšící hlaholicí a rovněž tak matriky na území arcidiecéze byly vedeny převážně v hlaholici, stylizované do chorvatského typu hlaholice. Zvláštní zásluhu na písemnictví v chorvatské hlaholici na území zadarské arcidiecéze mají zejména řád kapucínů, který v Zadaru a okolí působí od 13. století. S šířením hlaholské liturgie je spojen také benediktinský klášter Tkon na ostrově Pašman, z něhož byli roku 1347 českým králem Karlem IV. pozváni mniši zvaní \"hlaholáši\" do nově založeného kláštera Na Slovanech.\n\n30. června 1828 došlo k restrukturalizaci arcidiecéze v rámci Rakouského císařství. Arcidiecéze zadarská byla potvrzena jako metropolie. Její správní oblast byla rozšířena na slavné \"biskupství Nin\". Po podpisu Rapallské smlouvy dne 11. února 1920 připadly čtyři obce arcidiecéze Itálii. Kromě toho byl arcidiecézi odebráno postavení metropolie. Nicméně i nadále zůstala arcidiecézí, která je s několika dalšími sufragánními biskupstvími podřízena přímo Svatému stolci v Římě. Tento stav zůstal do konce druhé světové války. 1. března 1948 vydal Svatý stolec reskript, v němž uznává a potvrzuje platnost starých správních jednotek zadarské arcidiecéze.\n\nSvého času bylo v Zadaru na 30 církevních staveb. Část těchto památných budov byla zničena v době druhé světové války. V roce 1970 byl zrenovován románský klášter Panny Marie, v němž byly benediktinky již od roku 1091. Klášter benediktinek je cenným svědectvím chorvatských dějin kultury a náboženství v době panování chorvatské královské dynastie. Katedrála sv. Simeona (chorvatsky \"Sv. Šimun\") byla postavena ve 12. a 13. století, která je známá díky bohatě zdobeném, postříbřeném relikviáři s ostatky svatého Simeona. Významné jsou rovněž františkánský a dominikánský kostel v Zadaru.\n\nPatrony města Zadaru jsou sv. Anastázie (chorvatsky \"Sv. Stošija\"). Té je zasvěcena zadarská katedrála, která je zároveň největší církevní stavbou Dalmácie.\n\n\n"}
{"id": "1443154", "url": "https://cs.wikipedia.org/wiki?curid=1443154", "title": "Kharta Phu", "text": "Kharta Phu\n\nKharta Phu (také Khartaphu nebo Kardapu) je hora vysoká 7 213 m n. m. (dle jiných zdrojů 7 227 m) nacházející se v pohoří Himálaj v autonomní oblasti Tibetu v Čínské lidové republice. Vrchol leží 9,85 km severovýchodně od Mount Everestu, který je s ním spojený hřebenem.\n\nPrvovýstup provedli 18. července 1935 Eric Shipton, Edwin Kempson a Charles Warren jako součást britské průzkumné expedice.\n"}
{"id": "1443156", "url": "https://cs.wikipedia.org/wiki?curid=1443156", "title": "Milena Chlumová", "text": "Milena Chlumová\n\nMilena Chlumová (* 1. června 1946 Vrchlabí), provdaná Ryglová, je bývalá československá běžkyně na lyžích. Jejím manželem je lyžař Ladislav Rygl, mistr světa v severské kombinaci z roku 1970 a synem Ladislav Rygl mladší.\n\nNa XI. ZOH v Sapporu 1972 skončila v běhu na lyžích na 5 km na 27. místě a na 10 km na 26. místě.\n\n"}
{"id": "1443157", "url": "https://cs.wikipedia.org/wiki?curid=1443157", "title": "Colle di Cadibona", "text": "Colle di Cadibona\n\nColle di Cadibona nebo také Bocchetta di Altare je průsmyk na státní silnici č. 29 nedaleko města Savona v italském kraji Ligurie. Sedlo se nachází v nadmořské výšce 459 m, nedaleká hora Monte Burot měří 746 m n. m. Colle di Cadibona je tradičně označován za přírodní hranici mezi horskými masivy Alp a Apenin. Ve starověku vedla přes průsmyk cesta Via Aemilia Scauri, procházel tudy Napoleon Bonaparte za svého italského tažení, v osmdesátých letech 19. století byly k ochraně místa vybudovány pevnosti Forte Tecci a Forte Cascinotto. Prochází tudy značená turistická stezka Alta Via dei Monti Liguri.\n"}
{"id": "1443159", "url": "https://cs.wikipedia.org/wiki?curid=1443159", "title": "Miroslav Chlajn", "text": "Miroslav Chlajn\n\nMiroslav Chlajn (1.březen 1904 Beroun – 18. února 1943 Osvětim) byl důstojník československé armády.\nPůsobil jako štábní kapitán v Českých Budějovicích. V roce 1939 pracoval pro zpravodajskou síť pro protektorátní vládu. Před tím, než jej zatklo gestapo, stačil ještě zničit dokumenty a při výslechu nic neprozradil. Byl deportován do Osvětimi, kde v roce 1943 zahynul.\n\nMá symbolický hrob na českobudějovickém hřbitově a je po něm pojmenovaná jedna ulice v Českých Budějovicích.\n"}
{"id": "1443162", "url": "https://cs.wikipedia.org/wiki?curid=1443162", "title": "Jakub Unger", "text": "Jakub Unger\n\nJakub Unger (* 30. října 1975 Broumov) je český novinář a mediální manažer, ředitel Divize Zpravodajství a TV a člen dozorčí rady společnosti Seznam.cz.\nPochází z Police nad Metují na Náchodsku. Na Gymnáziu Broumov vystudoval humanitní vědy, angličtinu a literaturu. Následně studoval na Univerzitě Karlově, na Fakultě sociálních věd žurnalistiku a mediální studia.\n\nZačínal jako domácí reportér v časopise Týden a deníku Mf Dnes. Od roku 2002 působil ve vydavatelství Economia coby vedoucí domácího zpravodajství a zástupce šéfredaktora Hospodářských novin.\n\nV roce 2005 zakládal zpravodajský portál Aktuálně.cz, první čistě online deník bez podpory tradičního vydavatelství. K roli šéfredaktora deníku v roce 2008 přibral roli obsahového ředitele společnosti Centrum Holdings (Centrum.cz), která Aktuálně.cz provozovala. Jeho tým přivedl na svět mimo jiné i investigativní Deník Insider, první placený servis pro tablety svého druhu. V roce 2013 poté, co Centrum koupil vydavatelský dům Economia, vedl ve sloučené firmě projekt redakční integrace obou vydavatelství.\n\nV roce 2014 začal pracovat ve vydavatelství Mafra jako ředitel regionální zpravodajské sítě a člen představenstva sesterského vydavatelství Ecopress (slovenské Hospodárské noviny). Ještě tentýž rok se s firmou Andreje Babiše rozešel a začal se věnovat vlastním projektům.\n\nJím založená firma DeadLineMedia spustila v roce 2015 investigativní web a časopis Neovlivní.cz, který vede Sabina Slonková.\n\nV polovině roku 2016 byl osloven společností Seznam.cz, aby vybudoval novou redakci a zpravodajský videoportál. Pilotní servis začala třicetičlenná redakce poskytovat již 4. října 2016 pod hlavičkou Seznam Zprávy. Následně dostal jeho tým na starosti přípravu projektu plnohodnotné televizní stanice. Celoplošná Televize Seznam začala vysílat 12. ledna 2018.\n\nZa svou práci na Aktuálně.cz dostal cenu Českého literárního fondu Novinářská křepelka (cena pro novináře do 33 let). Ve výročním hlasování Křišťálová Lupa vyhrál jeho tým cenu internetový Projekt roku (2006), nominován byl rovněž v letech 2012 (Deník Insider), 2017 (Seznam Zprávy) a 2018 (Televize Seznam).\n\n"}
{"id": "1443164", "url": "https://cs.wikipedia.org/wiki?curid=1443164", "title": "Ryzec indigový", "text": "Ryzec indigový\n\nRyzec indigový (lat. \"Lactarius indigo\") je jedlá houba z čeledi holubinkovité \"(Russulaceae)\". Je specifický tím, že celá plodnice je zbarvena do odstínů modré. Vyskytuje se především v Americe, ale také v Číně a Indii. I přes svoje neobvyklé zbarvení se jedná o jedlý a chutný druh.\n\nByl nejdříve popsán v roce 1822 americkým mykologem Lewisem Davidem de Schweinitzem, ale vědecky klasifikován byl až v roce 1838 švédským botanikem a mykologem Eliasem Magnusem Friesem.\n\n\nRyzec indigový se vyskytuje především v listnatých, ale i jehličnatých lesích, zejména pod borovicemi (\"Pinus\"). Nejčastěji na americkém kontinentě (především v Mexiku a Guatemale), také byl nalezen i v Číně a Indii.\n\nPřestože se tento ryzec vyskytuje v teplých oblastech, obsahuje v průměru 950 mg/g vody. „Stavebními kameny“ jsou jako u každé houby vláknina, proteiny a kyselina stearová. Modré zbarvení způsobuje organické barvivo azulen, jedno z mála modrých barviv u hub. Dalšími barvivy v ryzci indigovém jsou sesquiterpen, matricin a chamuzelén, z nichž se již zmíněný azulen tvoří.\n\n"}
{"id": "1443171", "url": "https://cs.wikipedia.org/wiki?curid=1443171", "title": "Summa Ri", "text": "Summa Ri\n\nSumma Ri (také Summa Ri I nebo Savoia Kangri) je pobočný vrchol hory Skilbrum v Karákóramu na hranici mezi Pákistánem ovládaným územím Gilgit-Baltistán a autonomní oblastí Sin-ťiang v Čínské lidové republice. Summa Ri je vysoká 7 286 m n. m. (podle jiných zdrojů 7 263 m nebo 7 302 m). Vrchol leží 2,39 km severovýchodně od hory Skilbrum a 6,4 km severovýchodně od K2. Summa Ri je považována za jeden z nejvyšších dosud nevylezených vrcholů.\n\nNa vrchol Summa Ri nebyl nikdy proveden výstup.\n"}
{"id": "1443172", "url": "https://cs.wikipedia.org/wiki?curid=1443172", "title": "Palackého náměstí (České Budějovice)", "text": "Palackého náměstí (České Budějovice)\n\nPalackého náměstí se nachází severovýchodně od centra Českých Budějovic na místě bývalého hřbitova, asi 1 km od náměstí Přemysla Otakara II. Ohraničeno je ulicemi Otakarova, Pekárenská, J. Plachty a Skuherského, jižní a severní část odděluje Palackého ulice.\n\nOd dob středověku do 19. století byly v místech dnešního náměstí louky a pole budějovických měšťanů, jimiž procházely cesty, podél nichž se městská zástavba rozrůstala. U jedné z cest se rozkládal Špitálský rybník, jež byl vysušen až na přelomu 18. a 19. století. První doloženou budovou v této oblasti je sklad střelného prachu z období kolem roku 1780, jehož umístění bylo vybráno u Špitálského rybníka tehdy dosti vzdáleného od centra města tak, aby se předešlo případným škodám v případě výbuchu.\n\nSamotné Palackého náměstí vzniklo především díky daru pozemků od tehdejšího hejtmana Arthura Carla Schöltzela, část pozemků patřila dříve rodině Haasově. Náměstí získalo nejdříve název Náměstí císaře Josefa (Kaiser Josefsplatz), od oficiálního schválení v roce 1897 se používalo i pojmenování Josefské náměstí či zdomácněle \"Josefák\".\n\nV nově vzniklém Československu pak došlo k přejmenování místa na Náměstí Palackého, lokálně známé jako „Palačák“. Název vydržel, byť s německým překladem Palatzkyplatz, až do 10. ledna 1942, kdy okresní hejtman vyžádal změnu názvů míst, v nichž se jméno českého historika objevovalo. Již o čtyři dny později se tak náměstí přejmenovalo na Pražské (Prager Platz), a původní pojmenování se mu vrátilo až na konci druhé světové války roku 1945.\n\nBěhem let 1938–1939 bylo prostranství přeměněno na park, v roce 1938 vyasfaltováno. Hlavní plocha pak byla opět zatravněna.\n\n\nNa ploše parku mívaly představení cirkusy, bývaly tu tenisové kurty, hrával se zde bandy-hokej, fungoval hokejový oddíl Slavoj a na přírodním ledě na tenisových kurtech se procvičovala „krasojízda“, jak se říkalo krasobruslení. Všestranné tělesné přípravě se věnoval místní Sokol a pořádaly se tu dokonce místní olympiády.\n"}
{"id": "1443176", "url": "https://cs.wikipedia.org/wiki?curid=1443176", "title": "Na Sadech", "text": "Na Sadech\n\nNa Sadech je ulice a přilehlý park v Českých Budějovicích spojující Mariánské a Senovážné náměstí. Jej vznik se datuje do 19. století, po zbourání městských hradeb, které začalo v roce 1825. Vedení ulice kopíruje původní bastiony. Prostor vně původních hradeb byl zpočátku zastavěn nízkou zástavbou, teprve ke konci 19. století zde začala vznikat vyšší městská zástavba.\n\nV ulici se nachází několik významných objektů:\n\nV prostoru mezi ulicí a Mlýnskou stokou se nachází stejnojmenný park o výměře 3,5 ha, ve kterém se nachází několik soch a fontán.\nV parku sídlí kolonie havranů polních. V roce 1984 se zde usadily první tři páry, v roce 1997 zde již hnízdilo přes 300 párů\n\n"}
{"id": "1443178", "url": "https://cs.wikipedia.org/wiki?curid=1443178", "title": "Skilbrum", "text": "Skilbrum\n\nSkilbrum (také Skil Brum) je hora vysoká 7 410 m n. m. v pohoří Karákóram na hranici mezi Pákistánem ovládaném územím Gilgit-Baltistán a autonomní oblastí Sin-ťiang v Čínské lidové republice. Vrchol leží asi 9 km jihozápadně od K2.\n\nV roce 1957 Rakušané Marcus Schmuck a Fritz Wintersteller vylezli jako první na vrchol v alpském stylu. Dne 18. června se vydali ze základního tábora na Broad Peak v nadmořské výšce 4 950 m, postavili tábor v 6 060 m a na druhý den se dostali na vrchol. Do rána se vrátili do základního tábora. Na celé stoupání od základního tábora až po vrchol a zpět oba horolezci potřebovali pouze 53 hodin.\n"}
{"id": "1443180", "url": "https://cs.wikipedia.org/wiki?curid=1443180", "title": "Kostel Narození svatého Jana Křtitele (Velíz)", "text": "Kostel Narození svatého Jana Křtitele (Velíz)\n\nKostel Narození svatého Jana Křtitele na vrchu Velíz nad obcí Kublov byl postaven kolem poloviny 13. století na místě starší kaple. Původně byl součástí kláštera, který zanikl za husitských válek. Kostel i s přilehlým okolím a zbytky kláštera je chráněn jako kulturní památka České republiky.\n\nPředchůdcem kostela byla kaple, též zasvěcená sv. Janu Křtiteli. Podle Kosmovy kroniky ji založil kníže Jaromír v roce 1003 jako poděkování za záchranu života, když byl na tomto místě přepaden Vršovci. Prokazatelně existovala za Břetislava I., který ji daroval benediktinům z ostrovského kláštera. Ti zde založili klášter (proboštství) a postavili kostel. Ve 2. polovině 14. století však podle Pulkavovy kroniky klášter postupně upadal. Zcela zanikl po vyplenění husitskými vojsky (pravděpodobně v roce 1425 při obléhání Žebráku a Točníku). Zachoval se pouze kostel, který byl v letech 1770–1774 opraven a barokně přestavěn. Tehdy přibyla i budova fary. Oprava kostela proběhla v 90. letech 20. století za přispění obce Kublov a jejích obyvatel. Na restaurování památky má hlavní zásluhu akademický sochař Karel Stádník, který zde působil jako jáhen. Opravil křížovou klenbu presbytáře a také objevil fragmenty vzácných fresek.\n\nJde o jednolodní kostel s pravoúhlým presbytářem. Původně raně gotická stavba z poloviny 13. století získala dnešní podobu při barokní úpravě v letech 1770-1774. V průčelí, které mělo dříve dvě věže, se zachoval gotický portál, gotická je i klenba presbytáře. V blízkosti kostela se nachází fara a hřbitov s márnicí. Z bývalého proboštství, které tvořila budova ve tvaru písmene L, se zachovaly pouze zbytky zdiva v budově dnešní márnice. V 19. století zde ještě stála zřícenina, kterou v náčrtcích zachytil Václav Krolmus. Archeologický průzkum vedeným K. Reichertovou v 50. a 60. letech 20. století odkryl jižní rameno se dvěma místnostmi, v západním rameni bylo odkryto gotické okénko..\n\nNa místním hřbitově je pochován rodák z blízkého Kublova Josef Leopold Zvonař, český hudební skladatel a pedagog.\n\n"}
{"id": "1443181", "url": "https://cs.wikipedia.org/wiki?curid=1443181", "title": "Přindiš", "text": "Přindiš\n\nPříjmení Přindiš nosí více různých osobností:\n\n"}
{"id": "1443183", "url": "https://cs.wikipedia.org/wiki?curid=1443183", "title": "Kohoutí kříž", "text": "Kohoutí kříž\n\nKohoutí kříž je internetová čítanka šumavské literatury psané v německém jazyce. \n\nOd roku 1990 tuto antologii s podtitulem \"Šumavské ozvěny\" sestavuje z překladů a českých textů Jan Mareš z regionálního oddělení Jihočeské vědecké knihovny v Českých Budějovicích, na jejíchž internetových stránkách jsou tyto informace od roku 2001 volně dostupné. Elektronickou podobu díla vytváří Ivo Kareš. \n\nNachází se v ní nejen ukázky ze samotných děl i s překlady, ale také medailonky jejich autorů i s obrazovou přílohou, a umožňuje fulltextové vyhledávání. V roce 2018 obsahoval Kohoutí kříž údaje o téměř dvou tisících autorů a pět tisíc textových položek, navíc také vysvětlivky a slovníčky nářečních výrazů. Nedílnou součástí publikace jsou také digitalizované mapy Pošumaví a Šumavy z 18., 19. a první poloviny 20. století ze sbírek Jihočeské vědecké knihovny. \n\nOd roku 2003 vyšlo knižně několik výborů z této internetové publikace, z toho první v soukromém nakladatelství a další pak přímo v Jihočeské vědecké knihovně, kvůli rozsahu však již prakticky není možné vydat „papírově” dílo kompletní.\n\nV roce 2003 získala publikace diplom v rámci ocenění Knihovna roku udělovaného Ministerstvem kultury v kategorii Informační počin.\n\n"}
{"id": "1443187", "url": "https://cs.wikipedia.org/wiki?curid=1443187", "title": "Cronopio dentiacutus", "text": "Cronopio dentiacutus\n\nCronopio dentiacutus (podle literární postavy) byl druh pravěkého savce, žijícího v období rané svrchní křídy (stupeň cenoman, asi před 100 až 94 miliony let) na území dnešní provincie Río Negro v Argentině.\n\nFosilie tohoto dryolestoidního savce byly objeveny v lokalitě La Buitrera v souvrství Candeleros (geologická skupina Neuquén). Jednalo se tedy o přímého současníka některých známých dinosaurů, jako byl obří teropod \"Giganotosaurus carolinii\" nebo abelisaurid \"Ekrixinatosaurus novasi\". Objeveny byly fosilie několika jedinců, holotyp nese označení \"MPCA PV 454\". Zkamenělé pozůstatky mají obvykle podobu částí lebky, čelistí a zubů. Formálně byl druh \"C. dentiacutus\" popsán trojicí argentinských paleontologů v roce 2011. Jeho rodové jméno je odvozeno od jedné z literárních postav argentinského spisovatele Julio Cortázara. Druhové \"dentiacutus\" pak doslova znamená \"ostrozubý\". Výrazné \"špičáky\" tohoto savce totiž do značné míry připomínají postavu \"praveverky\" Scrata z filmů \"Doba ledová\".\n\n\n"}
{"id": "1443188", "url": "https://cs.wikipedia.org/wiki?curid=1443188", "title": "K6 (hora)", "text": "K6 (hora)\n\nK6 (také Baltistan Peak) je hora vysoká 7 282 m n. m. v pohoří Karákóram v Pákistánu. Hora má dva pobočné vrcholy, 7 130 m vysoký centrální vrchol a 7 100 m vysoký západní vrchol. Hora Link Sar (7 041 m) leží 5 km severovýchodně od K6.\n\nPrvovýstup provedli 17. července 1970 horolezci Eduard Koblmüller, Gerhard Haberl, Christian von der Hecken a Gerd Pressl z rakouské expedice. Druhý pokus o výstup ostatních členů expedice selhal kvůli počasí.\n"}
{"id": "1443193", "url": "https://cs.wikipedia.org/wiki?curid=1443193", "title": "Serie B 2015/16", "text": "Serie B 2015/16\n\nSoutěžní ročník Serie B 2015/16 byl 84. ročník druhé nejvyšší italské fotbalové ligy. Soutěž začala 5. září 2015 a skončila 20. května 2016. Účastnilo se jí 22 týmů z toho se 16 kvalifikovalo z minulého ročníku, 4 ze třetí ligy a 2 ze Serie A, protože tým FC Parma vyhlásila bankrot. Místo ní zůstala v soutěži Brescia Calcio. Nováčci ze třetí ligy jsou: Ascoli Calcio 1898, Calcio Como, Novara Calcio a US Salernitana 1919.\n\nBoj o postupující místo do Serie A.\n\nFC Bari 1908 - Novara Calcio 3:4\nFC Cesena - Spezia Calcio 1:2\n\nNovara Calcio - Delfino Pescara 1936 0:2 a 2:4\nSpezia Calcio - Trapani Calcio 0:1 a 0:2\n\nDelfino Pescara 1936 - Trapani Calcio 2:0 a 1:1\n\nPoslední místo pro postup do Serie A 2016/17 vyhrál tým Trapani Calcio\n\n"}
{"id": "1443194", "url": "https://cs.wikipedia.org/wiki?curid=1443194", "title": "Singles Tour", "text": "Singles Tour\n\nSingles Tour bylo koncertní turné anglické elektronické kapely Depeche Mode na podporu alba \"The Singles 86>98\", které bylo vydáno 23. září 1998.\n\nTurné bylo v dubnu 1998 oficiálně vyhlášeno v Kolíně nad Rýnem v Německu. Rok před tím se skupina rozhodla nerozcházet, aby podpořila \"Ultra\", své deváté studiové album, po problémech kolem skupiny po dlouhých cestách na podporu Devotional Tour. Toto bylo první turné bez klávesisty a bubeníka Alana Wildera od chvíle, kdy nastoupil do skupiny v roce 1982; Wilder opustil skupinu neurčitě v roce 1995 s odkazem na \"nerovnováhu v rozložení pracovní zátěže\".\n\nTurné začalo evropskou částí, která začala v Tartu v Estonsku 2. září a kulminovala 17. října v San Sebastiánu ve Španělsku. Později v měsíci zahájila kapela turné po Severní Americe, začínající ve Worcesteru v Massachusetts. Osmitýdenní výlet zahrnoval vystoupení na KROQ téměř akustickém vánočním koncertě v Los Angeles. Billy Corgan, vedoucí zpěvák The Smashing Pumpkins, vystoupil na koncertě s nahrávkou \"Never Let Me Down Again\" s Depeche Mode. Turné nakonec skončilo 22. prosince v Anaheimu v Kalifornii.\n\nNa turné zazněl debut obou hudebních podporovatelů: klávesista Peter Gordeno, který nahradil Wildera a bubeníka Christiana Eignera, který předtím hrál s kapelou v roce 1997 pro dva koncerty Ultra Parties.\n\n\n\n\n"}
{"id": "1443200", "url": "https://cs.wikipedia.org/wiki?curid=1443200", "title": "Chirurgie hlavy a krku", "text": "Chirurgie hlavy a krku\n\nChirurgie hlavy a krku je souhrnný lékařský termín, vyplývající z anatomické lokalizace místa, na kterém daný lékařský obor provádí svou léčbu.\n\nMajoritními odbornostmi zabývajícími se v užším slova smyslu chirurgií hlavy a krku jsou:\n\n\nV širším slova smyslu na hlavě a krku provádí chirugické výkony též:\n\n"}
{"id": "1443202", "url": "https://cs.wikipedia.org/wiki?curid=1443202", "title": "K12 (hora)", "text": "K12 (hora)\n\nK12 je hora vysoká 7 428 m n. m. v pohoří Karákóram na hranici mezi Pákistánen a Indií. Nachází se ve sporné hraniční oblasti mezi pákistánským územím Gilgit-Baltistán a indickým regionem Kašmír na jihozápadě ledovce Siačen.\n\nK12 zaznamenala malou lezeckou aktivitu, částečně kvůli nestabilní politické situaci a vojenské přítomnosti v oblasti. Jako první se pokusil o výstup v roce 1960 známý průzkumník Eric Shipton.\n\nPo dalším neúspěšném pokusu japonskou expedicí v roce 1971 se prvovýstup zdařil další japonské expedici v roce 1974, kdy na vrcholu stanuli dva horolezci Shinichi Takagi a Tsutomu Ito. Oba však zemřeli při sestupu a jejich těla nebyla nalezena.\n\nDalší japonská expedice se vrátila v roce 1975 a uskutečnila druhý výstup na vrchol.\n\nV roce 1984 se indická armáda zmocnila hory jako součást svých nároků vůči ledovci Siačen na nespravované části linie kontroly Pákistánu. \n\nNejsou zaznamenány žádné další pokusy o výstup.\n"}
{"id": "1443207", "url": "https://cs.wikipedia.org/wiki?curid=1443207", "title": "Velký Lhoták", "text": "Velký Lhoták\n\nRybník Velký Lhoták o rozloze vodní plochy 11,5 ha je rybník nalézající se na západním okraji obce Staré Nechanice v okrese Hradec Králové. Rybník se skládá ze dvou skoro stejně velkých částí oddělených od sebe průchozí hrází. V bezprostřední blízkosti rybníka se nalézá další rybník - Malý Lhoták. Oba rybníky spolu tvoří významné lokální biocentrum pro rozmnožování obojživelníků.\n\nRybník je využíván pro chov ryb.\n"}
{"id": "1443209", "url": "https://cs.wikipedia.org/wiki?curid=1443209", "title": "Malý Lhoták", "text": "Malý Lhoták\n\nRybník Malý Lhoták o rozloze vodní plochy 1,5 ha je rybník nalézající se na západním okraji obce Staré Nechanice v okrese Hradec Králové nad rybníkem Velký Lhoták. Oba rybníky spolu tvoří významné lokální biocentrum pro rozmnožování obojživelníků. Malý Lhoták je v roce 2018 silně zarostlý rákosem.\n"}
{"id": "1443211", "url": "https://cs.wikipedia.org/wiki?curid=1443211", "title": "Na Křemenci", "text": "Na Křemenci\n\nRybník Na Křemenci o rozloze vodní plochy 0,48 ha je lesní rybník nalézající se v lese asi 1 km jihozápadně od obce Staré Nechanice v okrese Hradec Králové. Jedná se o nebeský rybník bez vlastního přítoku vody závislý na zimních srážkách. V suchém létě roku 2018 byl téměř vyschlý.\n"}
{"id": "1443219", "url": "https://cs.wikipedia.org/wiki?curid=1443219", "title": "Jelítko (Nechanice)", "text": "Jelítko (Nechanice)\n\nRybník Jelítko o rozloze vodní plochy 0,58 ha je lesní rybník nalézající se v lese asi 0,6 km severně od osady Budín v okrese Hradec Králové. Vlastní rybník však leží již v katastrálním území Staré Nechanice.\n\nJedná se o nebeský rybník bez vlastního přítoku vody závislý na zimních srážkách. Rybník je využíván pro chov ryb\n"}
{"id": "1443221", "url": "https://cs.wikipedia.org/wiki?curid=1443221", "title": "Žabinec (Budín)", "text": "Žabinec (Budín)\n\nRybník Žabinec o rozloze vodní plochy 0,82 ha je rybník nalézající se na severním okraji osady Budín v okrese Hradec Králové. \n\nJedná se o nebeský rybník bez vlastního přítoku vody závislý na zimních srážkách. Rybník je využíván pro chov ryb.\n"}
{"id": "1443222", "url": "https://cs.wikipedia.org/wiki?curid=1443222", "title": "Miroslav Adámek (politik ANO)", "text": "Miroslav Adámek (politik ANO)\n\nMiroslav Adámek (* 26. dubna 1973 Šumperk) je český politik a ředitel obecně prospěšné společnosti v oblasti sociálních služeb, od roku 2018 senátor za obvod č. 65 – Šumperk, nestraník za hnutí ANO 2011.\n\nPůvodní profesí je mechanik seřizovač pro výrobní linky, první zaměstnání získal jako dělník v truhlářské dílně. Při zaměstnání však vystudoval obor pedagogika – sociální práce na Pedagogické fakultě Univerzity Palackého v Olomouci (získal titul Mgr.) a následovalo 11 let praxe jako kurátor pro mládež na radnici v Šumperku. Působil také jako okresní protidrogový koordinátor.\n\nOd roku 2008 je ředitelem obecně prospěšné společnosti \"PONTIS Šumperk\", která poskytuje sociální služby širokému spektru obyvatelstva, a to od nejmenších dětí až po seniory a osoby se zdravotním postižením. Provozuje též internetovou poradnu v oblasti sociálních služeb.\n\nMiroslav Adámek žije v obci Vikýřovice na Šumpersku. Je ženatý, s manželkou mají jednoho syna a jednu dceru. Ve volném čase rád sportuje, v minulosti spolupracoval také s Horskou službou ČR jako figurant pro výcvik lavinových psů.\n\nVe volbách do Senátu PČR v roce 2018 kandidoval jako nestraník za hnutí ANO 2011 v obvodu č. 65 – Šumperk. Se ziskem 29,21 % hlasů vyhrál první kolo a ve druhém kole se utkal s nestraníkem za KDU-ČSL a NV Zdeňkem Brožem. Toho porazil poměrem hlasů 60,55 % : 39,44 % a stal se tak senátorem.\n"}
{"id": "1443223", "url": "https://cs.wikipedia.org/wiki?curid=1443223", "title": "DIR", "text": "DIR\n\nDIR může označovat:\n"}
{"id": "1443225", "url": "https://cs.wikipedia.org/wiki?curid=1443225", "title": "ŽB", "text": "ŽB\n\nŽB může označovat:\n\n"}
{"id": "1443226", "url": "https://cs.wikipedia.org/wiki?curid=1443226", "title": "Brána usedlosti Finca Miralles", "text": "Brána usedlosti Finca Miralles\n\nBrána usedlosti Finca Miralles ( \"Puerta de la Finca Miralles\") je drobná stavba architekta Antonia Gaudího v Barceloně z roku 1901. Zbudoval ji pro továrníka Hermenegilda Mirallese k jeho plánované usedlosti. V současnosti stojí stavba osamoceně mezi panelovými domy. Proto se uvažovalo i o přesunutí stavby na vhodnější místo.\n\nStavba vznikla ve stejné době jako Gaudího první obytný dům – Casa Calvet. Obě stavby jsou v kontrastu: zatímco Casa Calvet je vystavěna spíše v přísném stylu, brána usedlosti Finca Miralles má zcela volnou kompozici, která předjímá surrealistické formy.\n\nV roce 2000 proběhla rekonstrukce portálu. Současně byla v portálu umístěna socha Antonia Gaudího od sochaře Joaquima Campse.\n\n"}
{"id": "1443227", "url": "https://cs.wikipedia.org/wiki?curid=1443227", "title": "Žid (Trnava)", "text": "Žid (Trnava)\n\nRybník Žid o rozloze vodní plochy 0,4 ha je rybník nalézající se na jižním okraji vesnice Trnava v okrese Hradec Králové. \n\nJedná se o nebeský rybník bez vlastního přítoku vody závislý na zimních srážkách. Rybník je využíván pro chov ryb. V roce 2018 byla provedena jeho revitalizace a odbahnění.\n"}
{"id": "1443229", "url": "https://cs.wikipedia.org/wiki?curid=1443229", "title": "Jindřišská (rozcestník)", "text": "Jindřišská (rozcestník)\n\nJindřišská může označovat:\n"}
{"id": "1443235", "url": "https://cs.wikipedia.org/wiki?curid=1443235", "title": "Kukkutásana", "text": "Kukkutásana\n\nKukkutásana (कुक्कुटासन, \"Kukkuṭāsana\") neboli kohoutek je Ásana.\n\nNázev pochází ze sanskrtského slova \"kukkuṭā\" (nebo \"kohout\") (पाश, pāśa) \"smyčka\" <ref> \n\nExistují dvě variace, a to Urdhva Kukkutásana (Horní kohoutek) and Parsva Kukkutásana (Boční kohoutek)\n\nTradičně se užívá pro uvolnění zad, ramen a krku, pro astma, poruchy trávení, nadýmání, menstruační potíže a ischias.\n"}
{"id": "1443243", "url": "https://cs.wikipedia.org/wiki?curid=1443243", "title": "Plavecký stadion v Českých Budějovicích", "text": "Plavecký stadion v Českých Budějovicích\n\nPlavecký stadion je funkcionalistická stavba, která stojí na Sokolském ostrově v blízkosti historického jádra v Českých Budějovicích 1 a byl prohlášen kulturní památkou v roce 2017.\n\nVítězem architektonické soutěže byl v roce 1958 jihočeský architekt Bohumil Böhm (1926–2004), který navrhl velmi progresivní řešení a citlivé zakomponování stavby do historické zástavby Českých Budějovic. Vlastní stavba plaveckého stadionu proběhla v letech 1965 až 1971. Náklady na jeho výstavbu činily 31,5 miliónů Kčs. Ve své době patřil plavecký stadion k evropské špičce svým moderním řešením provozu a vnitřním uspořádáním. V letech 1996 až 1997 byl plavecký stadion nákladem 183 miliónů korun rekonstruován. Při rekonstrukci byl postaven nový krytý tobogán o délce 69 metrů. V roce 2016 byl znovu vykachličkován velký plavecký bazén.\n\nPlavecká hala oválném půdorysu je zastřešená lanovou střechou hyperbolického paraboloidu. K hale přiléhá jednopatrové nízké a dlouhé křídlo s dětským bazénem, vstupními prostory, šatnami, umývárnami, bufetem a technickým zázemím. Lanová střecha bazénové haly má rozpětí 54 × 64 metrů. Lanová konstrukce ve tvaru hyperbolického paraboloidu je tvořena síti vzájemně kolmých nosných a předpínacích lan o rozteči 100 cm. Lana jsou kotvena do obvodových železobetonových oblouků.\n\n"}
{"id": "1443245", "url": "https://cs.wikipedia.org/wiki?curid=1443245", "title": "Mihály Fazekas", "text": "Mihály Fazekas\n\nMihály Fazekas (6. ledna 1766 Debrecín – 23. února 1828 tamtéž) byl maďarský spisovatel z období osvícenství. Studia na Debrecínském reformovaném kolegiu nedokončil a v šestnácti letech vstoupil jako dobrovolník do armády. Bojoval proti Osmanské říši i revoluční Francii a stal se husarským poručíkem. Roku 1796 odešel do výslužby, oženil se a usadil v rodném Debrecíně. Věnoval se především botanice a vydal řadu odborných pojednání, působil v městské správě i ve farní radě, přátelil se se spisovatelem Mihály Csokonai Vitézem, redigoval \"Debecínský kalendář\". Psal milostnou i občanskou poezii, v roce 1817 vydal svoje nejznámější dílo, nerýmovaný epos \"Zbojník Matyi\" (\"Lúdas Matyi\"), který měl značný vliv na rozvoj moderní maďarsky psané literatury. Děj knihy vychází z lidového vyprávění a pojednává o prostém pasáčkovi hus, který díky své chytrosti zvítězí nad feudálním pánem a jeho pohůnky. \"Zbojník Matyi\" byl zfilmován v roce 1949 Kálmánem Nádasdym, v roce 1977 ho zpracoval Attila Dargay jako animovaný film. Za komunistického režimu také v Maďarsku vycházel humoristický časopis nazvaný \"Lúdas Matyi\".\n\n"}
{"id": "1443250", "url": "https://cs.wikipedia.org/wiki?curid=1443250", "title": "Boromejští", "text": "Boromejští\n\nBoromejští (italsky \"Borromeo\") je jméno významného šlechtického rodu sídlícího v severní Itálii.\n\nPůvodní rod pocházel z okolí Říma. V městě San Miniato patřil koncem 13. století mezi bohaté měšťanské kupecké rodiny. Kolem roku 1370 se Boromejští přestěhovali do Milána a založili banku s pobočkami v Benátkách a Florencii. Měli i příbuzenské vztahy k vládnoucímu rodu vévodství milánského Viscontiům, pomocí jichž dospěli k velkému bohatství.\n\nV roce 1406 Boromejští v mužské linii vymřeli, avšak po předchozím sňatku rodové dědičky s příslušníkem rodu Vitalianiů a adopci jejího syna posledním pánem z rodu Boromejských vznikl nástupnický rod užívající totéž jméno. Ten pokračoval ve velmi úspěšných bankovních obchodech a v roce 1445 získal hraběcí titul. Hlava rodu získala navíc v roce 1896 titul markýze di Angera a od roku 1916 knížete se stejným přídomkem. Ostatní Boromejští jsou hrabata di Arona.\n\nDo rodu Boromejských náleželo sedm kardinálů římskokatolické církve. \n\nDo rodu Borromeo patří mj. tyto osobnosti:\n\n\nRodový majetek zahrnuje Borromejské ostrovy na Lago Maggiore v severní Itálii včetně paláců na ostrovech Isola Bella a Isola Madre a několik dalších hradů a zámků s parky.\n\nKongregace Milosrdných sester svatého Karla Boromejského (\"Sorores Misericordiae Sancti Caroli Borromei\"; SMCB) byla založena v roce 1652 ve francouzském městě Nancy. Zakladatel řádu Emmanuel Chauvenel tak splnil přání svého syna, který zemřel ve věku 31 let. Svůj název však obdržel na památku milánského arcibiskupa a kardinála tohoto jména. Tento ženský řád pečuje o nemocné, chudé a lidi v obtížných životních situacích. Je činný také v České republice. Jeho příslušnice jsou označovány jako boromejky nebo sestry boromejky.\n"}
{"id": "1443252", "url": "https://cs.wikipedia.org/wiki?curid=1443252", "title": "Kostel svatého Víta (Rudolfov)", "text": "Kostel svatého Víta (Rudolfov)\n\nKostel svatého Víta (německy \"Hallenkirche St. Veit\") je římskokatolický farní kostel v centru města Rudolfov v Jihočeském kraji při silnici č. II/634 spojující České Budějovice a Lišov. Kostel sv. Víta je nemovitou kulturní památkou a dominantou města Rudolfov i širokého okolí.\n\nV souvislosti s rozšířením těžby stříbra v oblasti nynějšího Rudolfova a příchodem horníků zejména z německé oblasti Krušných hor vyvstala i potřeba výstavby církevního stánku. V roce 1536 byla povolena stavba utrakvistické kaple a o 50 let později, v roce 1583 započala stavba evangelického (luterského) kostela. Stavba byla dokončena v roce 1586. Od roku 1636 je kostel katolický. V roce 1679 kostel vyhořel. Ve 2. polovině 18. století došlo k dalším úpravám, kdy v roce 1765 byl odstraněn trámový strop a kostel byl sklenut, dále pak v roce 1766 byl opraven i exteriér.\n\nRenesanční kostel s tribunami je v jihočeském regionu unikátní uspořádáním svých lodí, jedná se o trojlodní halový kostel. Kostel je orientovaný ve směru východ – západ. Na východě má trojboce ukončený presbytář a na západě hranolovou věž se třemi zvony.\n\nV presbytáři stojí hlavní oltář zasvěcený svatému Vítovi, jehož socha je umístěna na vrcholu oltáře. Oltář je barokní, z doby kolem roku 1700. K jeho důkladné opravě došlo v 19. století. Hlavní obraz znázorňuje sv. Jana Nepomuckého. Po obou stranách hlavního obrazu jsou umístěny sochy. Po pravé straně stojí socha svatého Jáchyma s malým děvčátkem představujícím malou Pannu Marii. Je to unikátní zobrazení Panny Marie, které se jinde v Čechách nenachází. Po levé straně je socha svatého Josefa s Ježíškem a atributem znázorňujícím tíhu celého světa. Nad těmito sochami jsou další, menší sochy. Vpravo stojí socha představující svatého Kryštofa s malým Ježíškem držícím atribut hříchů celého světa. Vlevo je socha svatého Jana Křtitele v kožešině s beránkem.\n\nSoučástí kněžiště je kříž s ukřižovaným Ježíšem Kristem hledícím na hlavní oltář.\n\nU bočního oltáře kostela stojí 141 cm vysoká věrná kopie vzácné dřevořezby Panny Marie Rudolfovské, kterou v roce 1698 Rudolfovským věnovali českobudějovičtí kapucíni. Originál sochy je od roku 1953 součástí sbírek Alšovy jihočeské galerie. Rudolfovská madona je výjimečnou prací, neboť patří v Čechách k nevelké skupině gotických dřevořezeb, vytvořených ještě ve 13. století.\n\nNa stěnách kostela je čtrnáct obrazů z období raného baroka znázorňujících utrpení a smrt Ježíše Krista.\n\nV roce 2014 byla vysvěcená nová křtitelnice, která je vytesána z chválenické žuly. Poklop křtitelnice je historický z roku 1689.\n\nKazatelna je z období pozdního baroka.\n\nV boční, jižní kapli kostela, je restaurovaný oltář s archandělem Michaelem.\n\nDo dlažby kostela byl osazen náhrobek rytíře Daniela Matyáše ze Sudetu s německým nápisem.\n\nKostel je v dobrém stavebním stavu. Po roce 2000 byla opravena fasáda a položena střecha. Dále pak v letech 2011–2015 proběhla v dvou etapách celková rekonstrukce interiéru. V první etapě došlo k celkové opravě elektroinstalace, sanaci zdiva a omítek interiéru a k rekonstrukci podlah a krovu střechy. Ve druhé etapě byl vymalován celý interiér kostela, instalováno vnitřní osvětlení a zasazena nová ručně kovaná vstupní mříž. Rekonstrukci kostela provedli místní dobrovolníci. Byla poskytnuta dotace z Programu rozvoje venkova ČR, z osy IV, Leader.\n\nV kostele se konají pravidelné bohoslužby a rovněž se zde konají nejrůznější kulturní a společenské akce.\n\nKostel je snadno dostupný městskou hromadnou dopravou z Českých Budějovic.\n"}
{"id": "1443263", "url": "https://cs.wikipedia.org/wiki?curid=1443263", "title": "Karen Hoffová", "text": "Karen Hoffová\n\nKaren Hoffová (29. května 1921 – 29. února 2000) byla dánská kajakářka, členka klubu Kano- og Kajakklubben Gudenaa v Randersu. Na Letních olympijských hrách 1948 v Londýně vyhrála závod jednotlivkyň na 500 metrů a stala se historicky první ženskou olympijskou vítězkou v rychlostní kanoistice. Na mistrovství světa v rychlostní kanoistice získala v roce 1948 na deblkajaku spolu s Bodil Svendsenovou zlatou medaili a v roce 1950 obsadila druhé místo v individuálním závodě na 500 metrů. Sedmkrát se stala mistryní Dánska. Pracovala jako vedoucí obchodu, veteránských závodů v kanoistice se zúčastňovala ještě ve věku sedmdesáti let.\n\n"}
{"id": "1443266", "url": "https://cs.wikipedia.org/wiki?curid=1443266", "title": "Slavibojův břek", "text": "Slavibojův břek\n\nSlavibojůb břek je památný strom, jeřáb břek (\" Sorbus torminalis\") v Doupovských horách na území přírodního parku Stráž nad Ohří v okrese Karlovy Vary. Strom roste v nadmořské výšce 425 m na západním svahu Dubového vrchu (570 m) vysoko nad pravým břehem Pekelského potoka, pod hranou terénní terasy severozápadně od Stráže nad Ohří. \n\nPřestože je nízký, přerostl okolní keře. Od stromu je přes údolí Pekelského potoka hezký výhled na výrazný vrch Nebesa (638 m) s ruinou hradu Himlštejn.\n\nV době vyhlášení bylo stáří stromu odhadováno na 100 let.\nObvod kmene měří 194 cm, koruna sahá do výšky 14 m (měření 2014).\nStrom je chráněn od roku 2005 jako dendrologicky cenný taxon, strom významný vzrůstem a stářím.\n\n"}
{"id": "1443267", "url": "https://cs.wikipedia.org/wiki?curid=1443267", "title": "Barham Sálih", "text": "Barham Sálih\n\nBarham Ahmed Sálih (* 12. září 1960, Sulejmánie, Irácký Kurdistán) je irácký politik a od roku 2018 prezident Iráku.\n\nV roce 1979 byl dvakrát zatčen baasistickým režimem a obviněn, že se zapojil do kurdského národního hnutí tím, že udělal pár fotografií demonstrantů v Sulejmánii. Strávil 43 dní ve vězení se zvláštní vyšetřovací komisí v Kirkuku, kde byl mučen. Po propuštění ukončil střední školu a opustil Irák, aby se zbavil nepřetržitého pronásledování.\n\nBarham Sálih se stal jedním z vůdců Vlastenecké unie Kurdistánu, do níž vstoupil v roce 1976 a byl jejím zástupcem v Londýně. Zároveň studoval inženýrství na Univerzitě Cardiff a na University of Liverpool získal doktorát. V dubnu 2002 přežil pokus o atentát ve svém domě v Sulejmánii. V místních volbách v autonomní oblasti Kurdistán v roce 2009 byl Sálih zvolen v září 2009 novým předsedou regionální vlády. Tuto funkci zastával dva roky.\n\nV září 2017 opustil Vlasteneckou unii Kurdistánu a o měsíc později založil vlastní stranu, Koalici pro demokracii a spravedlnost. Cílem jeho strany byl boj proti korupci ve vládě a účast v iráckých a kurdských parlamentních volbách v roce 2018. Ještě před kurdskými parlamentními volbami v září 2018 ale Sálih vystoupil ze své strany a vrátil se do Vlastenecké unie Kurdistánu, která ho nominovala jako kandidáta na prezidenta Iráku. Dne 2. října 2018, téměř pět měsíců po parlamentních volbách, ho parlament zvolil prezidentem.\n"}
{"id": "1443269", "url": "https://cs.wikipedia.org/wiki?curid=1443269", "title": "Bohumil Böhm", "text": "Bohumil Böhm\n\nBohumil Böhm (1. února 1926 Český Krumlov – 8. července 2004 České Budějovice) byl český architekt.\n\nV letech 1946–1952 studoval na fakultě architektury a pozemního stavitelství Českého vysokého učení technického v Praze. Po studiích nastoupil do Stavoprojektu České Budějovice, kde pracoval až do odchodu do důchodu.\n\nJeho praxe v padesátých letech 20. století zahrnovala spolupráci na vytváření sídliště Havířov-Bludovice. Po té jeho činnost byla zaměřena na stavby především v Českých Budějovicích. V prvé řadě na rekonstrukcích a obnově budov poškozených v době druhé světové války v duchu socialistického realismu. Koncem padesátých let se přiklání ke vzorům západní architektury (Koldům, Plavecký stadion). V sedmdesátých letech 20. století se přiklání k brutalismu (návrh Muzea a památníku dělnického revolučního hnutí (1971, nerealizováno) a Krajská politická škola (1971, nerealizováno), objekt OV KSČ, OOR a OV SSM, Prachatice (1978–1979).\n\nBohumil Böhm zemřel 8. července 2004 v Českých Budějovicích.\n\nV roce 2017 byla podle jeho jména pojmenována ulice v Rožnově, jižní části Českých Budějovic.\n\n"}
{"id": "1443270", "url": "https://cs.wikipedia.org/wiki?curid=1443270", "title": "Buk u Stráže", "text": "Buk u Stráže\n\nBuk u Stráže je památný strom, buk lesní (\"Fagus sylvatica\") v Doupovských horách na území přírodního parku Stráž nad Ohří v okrese Karlovy Vary. Strom roste v nadmořské výšce 420 m na západním svahu Dubového vrchu (570 m) vysoko nad pravým břehem Pekelského potoka, těsně pod hranou terénní terasy severozápadně od Stráže nad Ohří. \n\nMohutný košatý a hustě zavětvený buk vznikl nejspíš dokonalým srůstem dvou kmenů. Z hluboké nezarostlé rýhy na spodní části kmenu lze usuzovat, že do srůstu dvou kmenů se ještě vklínil třetí kmínek. Od buku je přes údolí Pekelského potoka hezký výhled na výrazný vrch Nebesa (638 m) s ruinou hradu Himlštejn.\n\nV době vyhlášení bylo stáří stromu odhadováno na 250 let, zdravotní stav posouzen jako výborný, v roce 2003 jako dobrý.\n\nObvod kmene měří 470 cm, koruna sahá do výšky 23 m (měření 2014).\nBuk je chráněn od roku 1986 jako strom s významným vzrůstem.\n"}
{"id": "1443273", "url": "https://cs.wikipedia.org/wiki?curid=1443273", "title": "KP Brno (basketbal)", "text": "KP Brno (basketbal)\n\nKP Brno (celým názvem: Sportovní klub Královo Pole Brno) je český ženský basketbalový klub, který sídlí v brněnském Králově Poli v Jihomoravském kraji. Oddíl patří pod hlavičku mateřského klubu SK KP Brno. Klubové barvy jsou zelená a bílá. Královopolský celek je stabilním účastníkem ženské nejvyšší soutěže, s výjimkou ročníků 1960–1962 a 2002–2005 působil pokaždé v první lize.\n\nKlub byl založen v roce 1960 jako součást Tělovýchovné jednoty Královopolské strojírny. Účastníkem nejvyšší soutěže se stal ženský oddíl již pro sezónu 1962/63, kdy obsadil čtvrtou pozici. V sedmdesátých a osmdesátých letech obsazovalo ženské družstvo několikrát medailové pozice, ovšem s výjimkou té nejcennější a to zlaté. Několikrát se také v tomto období kvalifikovalo do evropských pohárů, v jejich případě do Poháru Ronchettiové. Zde bylo největším úspěchem dosažení finále v ročníku 1981/82, ve kterém podlehlo ženskému družstvu Spartaku Moskva (dnešní Spartak Noginsk) rozdílem 68:89. Stříbrná medaile z tohoto ročníku je dosavadním největším úspěchem klubu v evropských pohárech.\n\nPo zániku Československa se klub potýkal s finančními problémy, které vyvrcholily prvním sestupem z nejvyšší soutěže v ročníku 2001/02. Do nejvyšší soutěže se pak KP vrátilo po třech letech a to jenom díky finanční podpoře firmy Valosun. Tato firma byla v názvu klubu v letech 2004–2016, výraznějších úspěchů se s ní ovšem hlavní ženské družstvo nesetkalo. První medaile se tak dočkalo až po jeho odchodu v ročníku 2016/17, kdy obsadilo bronzovou třetí pozici. Následující sezóna 2017/18 byla pro klub v domácích soutěžích vůbec tou nejúspěšnější. V domácím poháru se ženskému družstvu podařilo dostat až do finále, kde porazily hradecké Sokolice a získaly tak pro královopolský basketbal historicky první svazovou trofej. V domácí lize se pak ženské družstvo dostalo také do finále, zde ovšem narazilo na těžší kalibr v podobě basketbalistek USK Praha. Po třech finálových porážkách pak obsadily královopolanky pouze druhé místo, což bylo i tak nejlepším umístěním v lize po čtyřiadvaceti letech.\n\nSvé domácí zápasy odehrává v nové sportovní hale Vodova s kapacitou 2 900 diváků.\n\nZdroj: \n\n\n\n\nZdroj: \n\n\nZdroj: \n\n\n\nZdroj: \n\nZdroj: \n\n\n"}
{"id": "1443275", "url": "https://cs.wikipedia.org/wiki?curid=1443275", "title": "Mount Tyndall", "text": "Mount Tyndall\n\nMount Tyndall je hora v pohoří Sierra Nevada, na východě Kalifornie. Nachází se nedaleko Mount Whitney, necelé 3 km západně od druhé nejvyšší hory Sierry Nevady Mount Williamson. \nMount Tyndall je s nadmořskou výškou 4 275 m osmou nejvyšší horou Sierry Nevady a desátou nejvyšší Kalifornie.\nHora je pojmenovaná po Johnu Tyndallovi, glaciologovi, horolezci a profesorovi přírodních věd na Královské akademii v Londýně.\n\nVrchol hory Mount Tyndall leží přesně na východní hranici Národního parku Sequoia. Západně leží pohoří Great Western Divide, východně údolí Owens Valley a severně Národní park Kings Canyon.\n"}
{"id": "1443277", "url": "https://cs.wikipedia.org/wiki?curid=1443277", "title": "Gorila východní nížinná", "text": "Gorila východní nížinná\n\nGorila východní nížinná (nebo také gorila nížinná východní) je poddruh gorily východní. Anglicky se tento poddruh také označuje jako \"Gorila Grauerova\" (\"Grauer's gorilla\").\n\nTento poddruh gorily je endemitem horských lesů východní části Demokratické republicky Kongo. Důležité populace této gorily žijí v NP Kahuzi-Biega, NP Maiko a v přilehlých lesích a také v přírodní rezervaci Tayna v Usala forest v horském masivu Itombwe.\n\nJe to největší ze čtyř známých poddruhů goril. Stejně jako gorila horská má i tento druh sytě černou (ale kratší) srst. Stejně jako u ostatních poddruhů se srst samců s dospíváním zesvětluje a plné dospělosti se z nich stávají tzv. \"stříbrohřbetí samci\".\n\nGorila východní nížinná je největším poddruhem gorily a také největším žijícím primátem.\nHmostnost samců může dosahovat i přes 200 kg, samice váží kolem 100 kg. Maximální výška stojícího samce je asi 1,85 m, u samice to činí cca 1,6 m.\n\nGorily tráví každý den dlouhé hodiny pojídáním rostlinného materiálu. Žijí ve stálých skupinách, které mají struturu rodin. Gorily východní nížinné tvoří obvykle skupiny o větším počtu členů než jejich příbuzné gorily horské.\n\nGorila východní nížinná obývá ze všech gorilích poddruhů nejširší rozsah nadmořských výšek zahrnující horské, přechodné i nížinné tropické lesy. Jedna z nejvíce studovanýoch populací goril východních nížinných žije v náhorní oblasti Kahuzi-Biega, kde jejich habitat zahrnuje husté primární lesy, mlžné lesy, šáchorové močály a rašeliniště.\n\n"}
{"id": "1443279", "url": "https://cs.wikipedia.org/wiki?curid=1443279", "title": "Matt Ghaffari", "text": "Matt Ghaffari\n\nSijámak Gafarí známější jako Matt Ghaffari (* 11. listopadu 1961) je bývalý původem íránský zápasník – volnostylař, klasik, profesionální wrestler, který od osmdesátých let reprezentoval Spojené státy americké.\n\nVyrůstal v Teheránu. V roce 1976 odešel s rodinou do Spojených států amerických. Po svržení režimu šáha Pahlavího v roce 1979 se do Íránu nevrátil a obdržel americké občanství. Zápasit začal na střední škole v Paramus ve státě New Jersey. Od roku 1980 zápasil za clevelandský univerzitní tým Vikingů pod vedením Dicka Bonacciho. V roce 1984 na univerzitě promoval. V témže roce se stal členem americké volnostylařské reprezentace a doplňkově se věnoval i zápasu řecko-římskému. V olympijské kvalifikaci na olympijské hry v Los Angeles neuspěl.\n\nV roce 1988 neuspěl v americké olympijské kvalifikaci na olympijské hry v Soulu. Do Soulu nakonec odcestoval jako reprezentant Íránu. Domluvil se s Iránským olympijským výborem na reprezentaci své rodné země, ale nedočkal se vlídného přijetí od některých íránských funcionářů a sportovců. Po osobních problémech se rozhodl do soutěží nenastoupit a vrátit se do Spojených států.\n\nOd roku 1989 se specializoval na zápas řecko-římský, ve kterém cítil větší šanci se kvalifikovat na olympijské hry. V roce 1992 poprvé uspěl v americké olympijské kvalifikaci pro účast na olympijských hrách v Barceloně. Do Barcelony však formu nevyladil a vypadl ve druhém kole základní skupiny bez jediné výhry. V roce 1996 uspěl v americké olympijské kvalifikaci pro účast na domácích olympijských hrách v Atlantě. Od prvního kola potrzoval výbornou přípravu a bez většiho zaváhání postoupil do finále proti Rusu Alexandru Karelinovi. S favorizovaným Rusem svedl vyrovnaný zápas, který nakonec prohrál 0:1 na body, když se v prodloužení nechal vytlačit ze žíněnky. Získal stříbrnou olympijskou medaili. Po zisku olympijské medaile, nepřijal nabídky promotérů věnovat se zápasení profesionálně. V roce 2000 prohrál v americké olympijské kvalifikaci účast na olympijských hrách v Sydney s Rulonem Gardnerem. Vzápětí ukončil sportovní kariéru. Žije v Clevelandu a věnuje se manažerské práci.\n\nV letech 2002 až 2004 se objevil v Japonsku v začínající profesionální soutěži Pro Wrestling Zero-One. V zápasech ztvárnil nejčastěji roli s japonských mistrem světa v judu Naojou Ogawou. Jeho týmovým kolegou byl Tom Howard.\n\n\n"}
{"id": "1443280", "url": "https://cs.wikipedia.org/wiki?curid=1443280", "title": "WTA Finals 2018 – ženská dvouhra", "text": "WTA Finals 2018 – ženská dvouhra\n\nŽenská dvouhra WTA Finals 2018 probíhala ve druhé polovině října 2018, jakožto jedno z vyvrcholení ženské profesionální sezóny. Do singlové soutěže singapurského Turnaje mistryň nastoupilo osm nejlepších hráček v klasifikaci žebříčku Porsche WTA Race. Obhájkyní titulu byla dánská světová dvojka Caroline Wozniacká. \n\nRozlosování singlové soutěže proběhlo v pátek 19. října 2018. Poprvé v kariéře do turnaje zasáhly Japonka Naomi Ósakaová, Američanka Sloane Stephensová a Nizozemka Kiki Bertensová. První hráčka žebříčku Simona Halepová se odhlásila 18. října 2018 v důsledku vyhřezlé ploténky. Přesto si před turnajem již druhý rok v řadě zajistila pozici konečné světové jedničky.\n\nPoprvé od znovuzavedení základních skupin v roce 2003 prohrály výše postavené hráčky obě první dvouhry v každé skupině. \n\nVítězkou se při své druhé účasti v řadě stala 24letá světová sedmička Elina Svitolinová z Ukrajiny, jež ve finále zdolala americkou šestou hráčku žebříčku Sloane Stephensovou po třísetovém průběhu 3–6, 6–2 a 6–2. V probíhající sezóně si připsala čtvrté turnajové vítězství, které představovalo třináctý singlový titul na okruhu WTA Tour, s celkovou finálovou bilancí 13–2. Jako neporažená šampionka si připsala 1 500 bodů, s posunem na čtvrtou příčku klasifikace, a maximální odměnu 2 360 000 dolarů.\n\n\n"}
{"id": "1443281", "url": "https://cs.wikipedia.org/wiki?curid=1443281", "title": "Mount Russell", "text": "Mount Russell\n\nMount Russell je hora v pohoří Sierra Nevada, na východě Kalifornie, ve Spojených státech amerických. Mount Russel leží 1,3 km severně od nejvyšší hory Spojených států bez Aljašky Mount Whitney. \nS nadmořskou výškou 4 296 m je jednou z jedenácti kalifornských fourteeners. \nHora je pojmenovaná po geologovi a profesorovi na Michiganské univerzitě Israeli C. Russellovi.\n\nMount Russel leží na východní hranici Národního parku Sequoia. Jižně leží Mount Whitney, východně Owens Valley a severně John Muir Wilderness. \n"}
{"id": "1443282", "url": "https://cs.wikipedia.org/wiki?curid=1443282", "title": "Tomáš Holub", "text": "Tomáš Holub\n\nJméno a příjmení Tomáš Holub má více nositelů:\n\n"}
{"id": "1443289", "url": "https://cs.wikipedia.org/wiki?curid=1443289", "title": "V neděli v deset", "text": "V neděli v deset\n\nV neděli v deset/V neděli večer (v americkém/mexickém originále: La Misma Luna/Under the Same Moon) je americko-mexický film z roku 2007.\n\nRosario Reyesová (mexická matka) nelegálně pracuje v Los Angeles, zatímco její devítiletý syn Carlitos Reyeso žije u babičky. Když babička zemře, vydá se Carlitos na cestu za matkou. Spolu s ním je jeho rozvedený otec Enrique.\n\n\n"}
{"id": "1443301", "url": "https://cs.wikipedia.org/wiki?curid=1443301", "title": "Magnús Scheving", "text": "Magnús Scheving\n\nMagnús Örn Eyjólfsson Scheving (10. listopadu 1964, Borgarnes, Island) je americký komik a herec.\n\n"}
{"id": "1443303", "url": "https://cs.wikipedia.org/wiki?curid=1443303", "title": "Théâtre des Gobelins", "text": "Théâtre des Gobelins\n\nThéâtre des Gobelins bylo divadlo v Paříži. Nacházelo se ve 13. obvodu na \"Avenue des Gobelins\" v domě č. 73. Bylo otevřeno v roce 1869, v roce 1934 bylo přeměno na kino společnosti Pathé. V roce 2003 bylo uzavřeno a roku 2010 byla budova stržena kromě fasády, která je památkově chráněná, neboť ji vyzdobil Auguste Rodin.\n\nDivadlo bylo postaveno v roce 1869 podle návrhu architekta Alfonse Cusina. Sochařskou výzdobu průčelí vytvořil mladý student École nationale supérieure des beaux-arts Auguste Rodin. Postavy představují drama (muž) a komedii (žena). Fasáda byla zapsána mezi historické památky v roce 1977.\n\nDivadlo mělo kapacitu 800 míst. V roce 1934 bylo přeměněno na kino. V roce 1993 bylo kino přestavěno na dva sály. Dne 18. listopadu 2003 bylo uzavřeno a sloužilo jako sklad sousedního kina.\n\nV roce 2010 začaly stavební práce, které trvaly do roku 2013. Stavba byla celá stržena kromě památkově chráněné fasády. Nová budova podle plánů Renza Piana slouží Fondation Jérôme Seydoux-Pathé, která je výzkumným a dokumentačním centrem v oblasti dějin kinematografie.\n\n"}
{"id": "1443311", "url": "https://cs.wikipedia.org/wiki?curid=1443311", "title": "Win Myin", "text": "Win Myin\n\nWin Myin (barmsky: ဝင်းမြင့် ; * 8. listopadu 1951) je barmský právník, politik a od března 2018 prezident Myanmaru.\n\nMyin studoval geologii a právo na Yangonské univerzitě.\n\nV roce 1981 byl jako právník přijat k Ústavnímu soudu v Barmě.\n\nMyin se podílel na studentských protestech a povstání 8888 (vzniklo 8. 8. 1988), a proto byl zatčen.\n\nKrátce v roce 1990 a také od května 2012 do března 2018 byl členem sněmovny, v letech 2016 až 2018 jejím předsedou.\n\nPo rezignaci prezidenta Tchin Ťja byl Myin 30. března 2018 jako kandidát Národní ligy pro demokracii zvolen barmským parlamentem do funkce prezidenta.\n"}
{"id": "1443330", "url": "https://cs.wikipedia.org/wiki?curid=1443330", "title": "Zátkova vila (České Budějovice)", "text": "Zátkova vila (České Budějovice)\n\nZátkova vila stojí na Husově třídě čp. 1845/11 v Českých Budějovicích. Funkcionalistická vila byla zapsána do seznamu kulturních památek ČR.\n\nV roce 1932 postavila firma Bratři Petrášové vilu pro podnikatele Miroslava Zátku. Projekt vypracovali architekti Josef Šlégl (1893–1966) a Jaroslav Stránský (1892–1981).\n\nFunkcionalistická vila je situována uprostřed pozemku (0,4 ha), kolem níž je na západní a severní straně zahrada ohraničená kovovým plotem na kamenné podezdívce. Dvoupatrová stavba má složité členění, projevující se na vertikálách fasády a výrazných římsách. Na jižním průčelí je vchod s markýzou a zídkou. Dům je v několika úrovních propojen terasami se zahradou. Na severozápadním nároží je terasa s pergolou. Na západní straně vede třístupňové schodiště na terasu. Severní strana má terasou stupňovanou dvěma stupni s kamennou plastikou, na terasu vede z východu schodiště. Terasy jsou dlážděné kamenem. Celá kompozice je ovlivněna holandským neoplasticismem.\n\nV interiéru se dochovaly např. původní schody s trubkovým zábradlím, některé původní dveře s kováním, dřevěný obklad schodiště atd.\n"}
{"id": "1443334", "url": "https://cs.wikipedia.org/wiki?curid=1443334", "title": "Nemesgörzsöny", "text": "Nemesgörzsöny\n\nNemesgörzsöny je vesnice v Maďarsku v župě Veszprém, spadající pod okres Pápa. Nachází se asi 8 km severozápadně od Pápy. V roce 2015 zde žilo 701 obyvatel, z nichž 90,6 % tvoří Maďaři.\n\nVesnice leží na silnici 8406. Je přímo silničně spojena s obcemi Egyházaskesző a Nagyacsád. Nemesgörzsöny protéká potok Fügyösz, který se vlévá do potoka Gerence. Ten se vlévá do řeky Marcal.\n\nV Nemesgörzsöny se nacházejí dva reformované kostely. Jsou zde též dva malé hřbitovy, dva rybníky, hřiště a malý obchod.\n"}
{"id": "1443335", "url": "https://cs.wikipedia.org/wiki?curid=1443335", "title": "Anna Bauerová", "text": "Anna Bauerová\n\nAnna Bauerová (1. července 1929 - 17. listopadu 2019) byla česká kunsthistorička a spisovatelka. Napsala několik populárně-naučných knih a řadu historických románů. Zaměřovala se zejména na období, kdy v Čechách (resp. v Evropě) žili Keltové.\n\nVystudovala historii, kunsthistorii a muzeologii na Filozofické fakultě Karlovy univerzity v Praze. Působila v oblasti památkové péče a správě muzejních fondů ve Středočeském kraji, zpracovala publikaci \"Národní kulturní památky Středočeského kraje\", připravila řadu výstav i stálých expozic. Ve vlastní tvorbě postupně přešla od literatury populárně-naučné k psaní historických románů.\n\n\n\n\n\n\n"}
{"id": "1443349", "url": "https://cs.wikipedia.org/wiki?curid=1443349", "title": "Bismillah Khan", "text": "Bismillah Khan\n\nBismillah Khan, rodným jménem Qamaruddin Khan, (21. března 1916 – 21. srpna 2006) byl indický hudebník, hráč na shehnai. Narodil se do muslimské hudebnické rodiny. Pochází z Biháru, ale od šesti let žil ve Váránasí. V roce 1932, ve svých třinácti letech, se oženil se svou sestřenicí (šlo o dohodnutý sňatek). Je držitelem řady ocenění, včetně Bharat Ratna (2001), což je nejvyšší indické civilní vyznamenání. Zemřel roku 2006 ve věku 90 let. V den jeho nedožitých 102. narozenin jej Google připomněl speciálním logem Google Doodle.\n"}
{"id": "1443352", "url": "https://cs.wikipedia.org/wiki?curid=1443352", "title": "Westenova vila", "text": "Westenova vila\n\nWestenova vila stojí na Dukelské ulici čp. 455/23 v Českých Budějovicích. V roce 2005 byla vila prohlášená kulturní památkou ČR.\n\nV roce 1912 byla firmou Stepan postavena vila pro majitelku smaltovny Ernestinu Westenovou. Projekt vypracovali vídeňští architekti Hans Dworzak a Pompeo rytíř von Wolff.\n\nBudova byla v roce 2004 citlivě rekonstruována se snahou o zachování původního vzhledu vily. V průběhu doby byla vila využívána jako internát, v současné době je sídlem České školní inspekce.\n\nPatrová vila stojí na čtvercovém půdorysu je bohatě členěná. Architekti se inspirovali středověkými motivy – vázy na zábradlí terasy v patře, na fasádě jsou v omítce vyškrábány ozdobné dekorace (průčelí a okenní parapety). Vilu zdobí půlkruhový rizalit, polygonální arkýř v přízemí, půlkruhový hrázděný arkýř v patře půlválcová věžice a terasa se schodištěm v přízemí. Na vilu v severozápadním nároží navazovalo přízemní hospodářské křídlo (garáže, stáj, místnosti na nářadí a uložení postrojů). Domek vrátného na nepravidelném půdorysu s trojbokým rizalitem byl propojen stlačeným obloukem s hospodářským křídlem. \n\nV interiéru se dochovalo množství původních architektonických, řemeslnických a technických prvků jako reprezentativní dřevěné schodiště, řezbovaný dřevěný portál budoáru, obklady s umělého mramoru v salonu, tři řady trubkového ústředního topení a další. \n\nK vile byla připojena zahrada, která byla rozdělena chodníkem krytým pergolou. V zahradě se nacházel tenisový kurt (severní část) a kuželník (východní část). Při rekonstrukci v polovině 20. století okrasná zahrada zanikla. \n"}
{"id": "1443353", "url": "https://cs.wikipedia.org/wiki?curid=1443353", "title": "Ferdinand Jitschinsky", "text": "Ferdinand Jitschinsky\n\nFerdinand Jitschinsky (25. února 1793 Kutná Hora – 14. března 1868 Praha-Hradčany) byl český zemědělský odborník a archivář. Řadu let pracoval jako správce, popř. inspektor statků na Karlštejně, později byl jmenován archivářem Tereziánského ústavu šlechtičen na Pražském hradě. Stal se členem několika odborných společností se zaměřením na zemědělské hospodaření. V německém jazyce sepsal vlastivědnou publikaci o hradě Karlštejn a historickou studii o ústavu šlechtičen.\n\nNarodil se 25. února 1793 v Kutné Hoře čp. 170 (dnes Šultysova 170/8).\n\nVěnoval se hospodářské správě. Roku 1829 je zmiňován jako církevní účetní (Kirchenrechnungsführer) v Loděnici u Berouna. O tři roky později se již podepisoval jako „Rentmeister“ (důchodní) na Karlštejně. Na konci života byl uváděn jako inspektor statků a archivář Tereziánského ústavu šlechtičen na Pražském hradě.\n\nByl členem nebo korespondentem několika odborných organizací, např. České hospodářsko-vlastenecké společnosti, pomologického spolku a moravsko-slezské společnosti pro podporu zemědělství, přírodních a zemědělských věd. Stal se také čestným členem pražského soukromého ústavu pro hluchoněmé.\n\nUpisoval státní půjčky, věnoval peníze na dobročinné účely (např. na podporu škol na Ledečsku r. 1860), angažoval se při záchraně historických památek na Karlštejně.\n\nV září 1865 mu byl udělen rytířský kříž Řádu Františka Josefa za mnohaleté záslužné působení.\n\nZemřel 14. března 1868 v Praze na Hradčanech v čp. 2 (dnes Jiřská 2/3, Praha 1, tj. Ústav šlechtičen).\n\nJeho příjmení je v českých zdrojích uváděno jako Jičínský (viz též příjmení jeho synů v sekci Rodina), v některých německých zdrojích jako Gitschinsky.\n\nByl autorem těchto knižně vydaných prací:\n\n"}
{"id": "1443355", "url": "https://cs.wikipedia.org/wiki?curid=1443355", "title": "Jung Hee Choi", "text": "Jung Hee Choi\n\nJung Hee Choi (* 1969 Soul) je jihokorejská umělkyně, působící v oblasti videa, performancí a zvukových a multimediálních instalací. Působí v New Yorku. Počínaje rokem 1999 je žákyní skladatele La Monte Younga a jeho manželky, umělkyně Marian Zazeelaové. Počínaje rokem 2002 s nimi také vystupuje (Just Alap Raga Ensemble, The Sundara All-Star Band). Je například autorkou díla \"Tonecycle for Blues\", které s Youngem a Zazeelaovou v pozdějších letech v různých verzích uváděla. Mezi její další díla patří například \"Ahata Anahata, Manifest Unmanifest\". Uvádí, že její dílo je značně inspirováno Youngem a Zazeelaovou.\n\n"}
{"id": "1443359", "url": "https://cs.wikipedia.org/wiki?curid=1443359", "title": "Cumaná", "text": "Cumaná\n\nCumaná je město ve Venezuele, které je správním centrem státu Sucre. Leží 400 km východně od Caracasu v ústí řeky Manzanares do Karibského moře. Žije v něm 257 783 obyvatel a je sedmnáctým největším městem v zemi.\n\nCumaná je nejstarším městem založeným Evropany na americké pevnině. V roce 1515 vznikla františkánská misie a v roce 1521 město \"Nueva Toledo\", které později dostalo název podle místního kmene Cumanagoto. V roce 1537 se stalo hlavním městem provincie \"Nueva Andalucía\". Ve svých počátcích bylo několikrát zničeno domorodci nebo zemětřesením a opět obnoveno. Významnými památkami jsou pevnost \"Santa María de la Cabeza\" a římskokatolická katedrála na náměstí Plaza Andres Eloy Blanco.\n\nMěsto je důležitým rybářským a obchodním přístavem, má také tabákový, textilní a automobilový průmysl (filiálka firmy Toyota) a vysokou školu Universidad de Oriente. Pro bohatý kulturní život dostala Cumaná přezdívku „venezuelské Athény“. Turisté přijíždějí díky množství pláží a nedalekému národnímu parku Mochima.\n\nMístním rodákem byl Antonio José de Sucre, jeden z osvoboditelů latinské Ameriky.\n"}
{"id": "1443376", "url": "https://cs.wikipedia.org/wiki?curid=1443376", "title": "Straka iberská", "text": "Straka iberská\n\nStraka iberská (\"Cyanopica cooki\") je krkavcovitý pták rodu \"Cyanopica\". Až donedávna byla považována za poddruh straky modré.\n\nZatímco straka modrá žije na východě, straka iberská se vyskytuje v Portugalsku a Španělsku. Je vysoká 31 až 35 cm. Má lesklou černou „čepičku“ na hlavě a bílý krk. Spodní část těla je šedá. Ocas má délku 16–20 cm a je azurově zbarven. Obývá různé druhy jehličnatých (hlavně borových) a listnatých lesů, k nimž patří parky a zahrady ve východní populaci.\n\nStraky se sdružují do rodinných skupin případně do hejn, která mohou čítat až 70 jedinců. Největší skupiny se tvoří po období páření a během zimních měsíců. Na jídelníčku se nachází žaludy, semínka z šišek, bezobratlí živočichové (larvy), měkké plody a bobule a antropogenní zbytky v parcích a městech.\n\nHnízdí ve volných koloniích s jedním hnízdem na jednom stromě. Snášejí 6 až 8 vajec. Inkubační doba mláďata je asi 15 dnů.\n"}
{"id": "1443379", "url": "https://cs.wikipedia.org/wiki?curid=1443379", "title": "Jihlava-Brtnické předměstí", "text": "Jihlava-Brtnické předměstí\n\nJihlava-Brtnické předměstí (německy \"Pirnitzer Vorstadt\") je název někdejšího jihlavského předměstí a zrušeného katastrálního území, o rozloze 285 hektarů, rozkládajícího se na moravské straně historické zemské hranice Čech a Moravy, jižně a východně od jihlavského historického jádra. Téměř celé v současnosti náleží ke katastrálnímu území Jihlava, ale zasahuje i do katastrálního území Pančava. Název byl odvozen od Brtnické brány, jedné z bran v jihlavském městském opevnění. Zástavba předměstí nezanikla, pouze se již nejedná o samostatný územní celek. Podle sčítání lidu, uskutečněného k 1. prosince 1930, zde žilo 4061 obyvatel, obývajících 301 domů, počítaje v to i samoty Na Dole a Pančavu (neplést s přilehlým stejnojmenným katastrem!).\n"}
{"id": "1443382", "url": "https://cs.wikipedia.org/wiki?curid=1443382", "title": "Montpelier (Idaho)", "text": "Montpelier (Idaho)\n\nMontpelier je město v okresu Bear Lake County na jihovýchodě amerického státu Idaho. Podle sčítání lidu v roce 2010 zde žilo 2597 obyvatel, což znamenalo pokles o 6,8 % oproti sčítání o deset let dříve, kdy zde žilo 2785 lidí. Osídleno bylo roku 1863 mormonskými osadníky při cestě po Oregonské stezce. Město se nachází nedaleko hranic s Wyomingem. Svůj název město dostalo podle stejnojmenného města ve Vermontu, rodného města Brighama Younga (jeden ze zakladatelů Mormonismu).\n"}
{"id": "1443384", "url": "https://cs.wikipedia.org/wiki?curid=1443384", "title": "Gerlachovský dům", "text": "Gerlachovský dům\n\nGerlachovský dům je jedna z nejvýznamnějších dochovaných staveb v Plzni. Nachází se v historickém jádru města, v Dřevěné ulici č.344/4. Původně gotický měšťanský dům, přestavěný renesančně a poté barokně. Propojen s Chotěšovským domem na náměstí Republiky č.106/13. Od roku 1915 jsou v něm umístěny expozice Národopisného muzea Plzeňska. Dům je kulturní památkou.\n\nDům vystřídal řadu majitelů. Prvním známým majitelem domu byl na počátku 15. století Jan Bochník. V letech 1438-1462 patřil Hanušovi, lékaři císaře Zikmunda. V letech 1533-1539 byl majitelem varhaník Osvald Steiger. V roce 1563 je zmiňován majitel Vincenc Bartlů, poté Tobiáš Číhanský a v roce 1566 kameník Jan Vlach. Některé prameny uvádějí, že se jedná o vlašského stavitele Jana Merliana (Jan de Merliano, Giovanni de Merliano), zvaného Škarpalín. Jan Merlian dům od základů přestavěl. Průčelní plochu rozšířil z gotické dvouosé dispozice na tři osy tím, že použil gotický portál a vybudoval druhý průjezd. Jan Merlian žil v domě do roku 1582. V roce 1583 koupil dům Blažej Bouza, v roce 1607 Jan Kotorovský ze Lvovan, který provedl na domě mírné úpravy. Z jeho doby je nástavec na portále - štít se lvíčky z jeho erbu. V roce 1609 dům koupil Bartoloměj Stehlík z Čenkova. Ten ho předal své dceři Lidmile a jejímu manželovi řeznickému mistru Řehoři Bognerovi (Wognerovi). V roce 1638 byl dům spustlý. V roce 1646 syn Řehoř Wogner mladší dům upravil. V roce 1656 přešel do majetku Jiřího Konečného. Dům opět chátral a v roce 1682 odkoupila dům obec. V roce 1696 prodala obec oba domy staviteli Jakubu Augustonovi mladšímu, který dům barokně přestavěl (vročení 1698 na stropě v přízemí). V roce 1743 zdědil dům Josef Auguston, který ho odkázal své druhé manželce Anně. Její druhý manžel Jan Ulmann dům opravoval. V roce 1828 ho prodal své sestře Barboře Boulognové a ta ho hned prodala plzeňskému výběrčímu Janu Nepomuku Jelínkovi. K domu byl přistavěn před rokem 1838 sousední dům směrem k hradbám. Po Jelínkově smrti se s jeho vdovou Marií oženil Josef Gerlach, učitel hudby, tance a krasopisu, podle kterého dostal dům název Gerlachovský. Dům byl ve čtyřicátých až sedmdesátých letech 19. století centrem hudebního života v Plzni. Po smrti Josefa Gerlacha v roce 1884 se domu ujali jeho dědicové. V roce 1909 byl dům již ve velmi špatném stavu a hrozilo mu zbourání. V roce 1912 dům odkoupila obec a věnovala ho pro účely Národopisného muzea. Během roku 1914 byl dům opraven a umístěny v něm národopisné sbírky.\n\nSoučasný dvoupatrový řadový dům s vysokým štítem a štukovými reliéfy s exotickými motivy stojí na dvojici úzkých gotických parcel a vznikl spojením dvou samostatných domů, což je i dnes patrné při pohledu z ulice. Východní, menší dům se jmenoval Bartlovský. Z něj se zachoval pouze pozdně gotický vjezdový portál z konce 15. století. Je to jeden z nejstarších gotických portálů zachovaných v Plzni. Druhý portál, který se zachoval, je renesanční. Portál je jednoduchý, na čelech pilířů doplněn rosetami, na jejich vnitřních stranách jsou kruhy s vypouklými hladkými výplněmi. Vrcholová kartuše je tvořena iniciály J. M. a doplněna po stranách letopočtem 1575, který odkazuje na Jana Merliana. Po stranách portálu jsou renesančně dórské pilastry s válečky v dolní třetině kanelur. Zdobeny jsou emblémy hudby, lovu a války. Vlis edikuly doplňuje reliefní rozvilina, vystupující z těl dvou dráčků, kteří drží ve spárech vlasatý maskaron. Celý útvar ukončuje klasicky vyvážená římsa. Nad římsou je umístěna erbovní kartuš, zdobená dvěma putti, kteří drží znak Jana Kotorovského ze Lvovan. Kartuš byla připojena k portálu až po roce 1607. Portál je jediný známý domovní renesanční portál v Plzni. Zvláštností je, že jeho pilastry jsou silně zkráceny. Má také výjimečnou výzdobu stylobatů, kdy je jejich čelní plocha pokrytá zdobnými kompozicemi emblémů, přesahujícími do rámující lišty.\n\n"}
{"id": "1443387", "url": "https://cs.wikipedia.org/wiki?curid=1443387", "title": "Air Tractor AT-602", "text": "Air Tractor AT-602\n\nAir Tractor AT-602 je zemědělský letoun vyráběný americkou společností Air Tractor Inc., jehož prototyp vzlétl 1. prosince 1995. Jde o dolnoplošník s pevným záďovým podvozkem, s nádrží na rozprašované látky umístěnou mezi protipožární přepážkou motoru a kokpitem. Firmou byl navržen aby pokryl mezeru mezi jejími letouny série AT-500 s kapacitou nádrže 500 amerických galonů (~ 1 900 l) a typem AT-802 s kapacitou 810 galonů (~ 3 000 l).\n\n\nÚdaje podle\n\n"}
{"id": "1443400", "url": "https://cs.wikipedia.org/wiki?curid=1443400", "title": "Židovský hřbitov v Českém Dubu", "text": "Židovský hřbitov v Českém Dubu\n\nŽidovský hřbitov v Českém Dubu existoval od 18. století a zanikl po zabrání Českého Dubu roku 1938 Německem (v letech 1938–1940). Na původním místě na okraji města při ulici Řídícího učitele Škody zanikl beze zbytku (včetně ohradní zdi). Materiál ze zničeného hřbitova byl užit na dláždění ulic. Pouze tři náhrobky byly zachovány jako nacistická „trofej“, jsou umístěny v parku Blaschkovy vily (sídlo Podještědského muzea).\n\n"}
{"id": "1443402", "url": "https://cs.wikipedia.org/wiki?curid=1443402", "title": "Jaroslav Vodička", "text": "Jaroslav Vodička\n\nJméno a příjmení Jaroslav Vodička nese více osob:\n\n"}
{"id": "1443405", "url": "https://cs.wikipedia.org/wiki?curid=1443405", "title": "Zdeněk Haník", "text": "Zdeněk Haník\n\nZdeněk Haník (* 22. ledna 1957 Rychnov nad Kněžnou) je bývalý český volejbalový reprezentant, trenér národních družstev Česka a Rakouska, od roku 2016 místopředseda Českého olympijského výboru.\n\nPůvodním povoláním byl středoškolským učitelem českého jazyka a literatury a tělesné výchovy. Začínal jako učitel na základní škole v Nymburce (1983–1987), učil na brněnském matematickém gymnáziu třída Kapitána Jaroše (1988–1990). Působil jako vysokoškolský učitel na Fakultě tělesné kultury UP v Olomouci (2002–2010), Fakultě tělesné výchovy a sportu UK v Praze (2016–2017) a Fakultě sportovních studií MU v Brně (od 2019).\n\nJe autorem pěti publikací o volejbalu a řady časopiseckých článků. Vystoupil na řadě odborných, vědeckých seminářů a publikoval v příslušných sbornících. V oblasti popularizace odbornosti působí jako člen redakční rady měsíčníku \"COACH\" a autor sloupků a fejetonů v magazínu \"Sport\" a týdeníku \"Reflex\" i jako autor a protagonista metodické části televizního volejbalového magazínu.\n\nAbsolvoval 150 zápasů v reprezentaci ČSFR. Hráčská klubová působiště: Zbrojovka Brno, Lokomotiva Nymburk, VKP Bratislava, Dukla Trenčín, Donaukraft Wien a Tirol Innsbruck. \n\nVedl rakouské ligové kluby (Union Enns, Tirol Innsbruck) a rakouskou reprezentaci, s níž absolvoval ME 1999. S národním mužstvem České republiky zvítězil 2x v kvalifikaci na MS 2002 a 2010, obsadil 4. místo na ME 2001, absolvoval MS 2006 (13. místo). Získal mistrovský titul na Slovensku s družstvem VKP Bratislava (2004). Byl 3x vyhlášen trenérem roku: v Česku v letech 2002 a 2008, na Slovensku v roce 2004. \n\nPředseda Českého volejbalového svazu (2010–2017), místopředseda Českého olympijského výboru (od roku 2016). Organizátor sportovních a společenských akcí, setkání osobností z různých oblastí života české společnosti. Spoluzakladatel Nadace Volejbalové akademie, která podporuje metodickou a publikační činnost.\n\nPůsobil jako spolukomentátor České televize při televizních přenosech z volejbalu. Je zakladatelem Unie profesionálních trenérů a iniciátorem vzniku České trenérské akademie v Českém olympijském výboru.\n\n"}
{"id": "1443407", "url": "https://cs.wikipedia.org/wiki?curid=1443407", "title": "Spinoaequalis schultzei", "text": "Spinoaequalis schultzei\n\nSpinoaequalis schultzei je vyhynulý druh diapsidů.\n\nTento tvor měřil asi 30 cm a je znám z fosilií nalezených v Kansasu ve Spojených státech amerických. Společně s petrolacosaurem se jednalo o jednoho z prvních diapsidů, vyvinul se krátce po hylonomovi, nejstarším potvrzeném plazovi. \"Spinoaequalis\" byl první plaz, který se po rozvoji obratlovců na souši opět vrátil do vodního prostředí. Nebyl ale pravděpodobně zcela vodním živočichem a často zřejmě pobýval i na suché zemi. Pravděpodobně plaval s pomocí bočně zploštělého ocasu, který mu vynesl i jméno (\"Spinoaequalis\" znamená v překladu „symetrická páteř“). Fosilie spinoaequalia byly nalezeny společně se zachovalými pozůstatky mořských ryb té doby, což naznačuje, že zřejmě příležitostně vstupoval i do mořských vod.\n\nRod popsali dva vědci Michael deBrage a Robert Reisz v roce 1995.\n\n"}
{"id": "1443412", "url": "https://cs.wikipedia.org/wiki?curid=1443412", "title": "Los Angeles Philharmonic", "text": "Los Angeles Philharmonic\n\nLos Angeles Philharmonic je americký orchestr, sídlící v Los Angeles v Kalifornii. \n\nZaložil jej v roce 1919 filantrop William Andrews Clark Jr., který požádal ruského klavíristu Sergeje Rachmaninova, aby orchestr vedl. K tomu však nedošlo a Clark na post prvního dirigenta nakonec vybral Angličana Waltera Henryho Rothwella. Po jeho smrti funkci převzal Georg Schnéevoigt a v následujících letech orchestr vedli Artur Rodziński (1929–1933), Otto Klemperer (1933–1939), Alfred Wallenstein (1943–1956) a Eduard van Beinum (1956–1959). \n\nNová éra nastala s příchodem tehdy ještě mladého indického dirigenta Zubina Mehty, který byl šéfdirigentem v Los Angeles 16 let (1962–1978). Po něm přišli Carlo Maria Giulini (1978–1984) a André Previn (1985–1989). Nové impulsy dali orchestru Fin Esa-Pekka Salonen (1992–2009) a Venezuelec Gustavo Dudamel, jehož první smlouva z roku 2009 byla po pěti letech prodloužena do roku 2021. \n\nV roce 1960 byl coby náhradník van Beinuma vybrán Georg Solti, avšak brzy poté rezignoval, a to ještě předtím, než stihl s orchestrem vystoupit. \n\nHlavním sídlem orchestru je moderní Walt Disney Concert Hall, přičemž v letním období vystupuje v Hollywood Bowl. \n\nV roce 2019 oslavil orchestr Los Angeles Philharmonic 100 let svého trvání. Při slavnostním koncertu u této příležitosti se u dirigentského pultu vystřídali Zubin Mehta (skladby Richarda Wagnera a Maurice Ravela), Esa-Pekka Salonen (Witold Lutoslawski) a Gustavo Dudamel (Stravinského \"Pták ohnivák\").\n\n"}
{"id": "1443416", "url": "https://cs.wikipedia.org/wiki?curid=1443416", "title": "Třída Sutjeska", "text": "Třída Sutjeska\n\nTřída Sutjeska byly ponorky jugoslávského námořnictva. Postaveny byly dvě ponorky této třídy. Dosloužily při výcviku. Vyřazeny byly v 80. letech 20. století.\n\nPonorky byly domácí jugoslávskou konstrukcí. Postaveny byly dvě jednotky této třídy.\n\nJednotky třídy \"Sutjeska\":\nPonorky byly vybaveny sovětskou elektronikou. Byly vyzbrojeny šesti 533mm torpédomety (čtyři v přídi a dva na zádi). Pohonný systém tvořily dva diesely Sulzer a dva elektromotory. Nejvyšší rychlost dosahovala 14 uzlů na hladině a 9 uzlů pod hladinou.\n"}
{"id": "1443417", "url": "https://cs.wikipedia.org/wiki?curid=1443417", "title": "Třída Heroj", "text": "Třída Heroj\n\nTřída Heroj byly ponorky jugoslávského námořnictva. Postaveny byly celkem tři ponorky této třídy. Po rozpadu země je získalo námořnictvo zbytkové Svazové republiky Srbska a Černé Hory. Všechny byly ze služby vyřazeny.\n\nPonorka \"Heroj\" byla vystavena v muzeu Sbírka námořního a průmyslového dědictví (\"Zbirka pomorskog i industrijskog nasledja\") v přístavu Porto Montenegro v Tivatu.\n\nPonorky byly domácí jugoslávskou konstrukcí.\n\nJednotky třídy \"Heroj\":\nPonorky byly vybaveny sovětskou elektronikou. Později dostaly sonar Atlas Elektronik PRS-3. Byly vyzbrojeny čtyřmi 533mm torpédomety v přídi. Pohonný systém tvořily dva diesely o výkonu 1080 hp a jeden elektromotor o výkonu 1610 shp. Nejvyšší rychlost dosahovala 10 uzlů na hladině a 15 uzlů pod hladinou.\n\n"}
{"id": "1443418", "url": "https://cs.wikipedia.org/wiki?curid=1443418", "title": "Boris Gulko", "text": "Boris Gulko\n\nBoris Francevič Gulko (, * 9. února 1947 Erfurt) je americký šachista, pocházející z ruské židovské rodiny.\n\nNarodil se v Německu, kde jeho otec sloužil v Sovětské armádě. Vystudoval psychologii na Lomonosovově univerzitě. Hrál šachy za klub Burevěstnik Moskva, v roce 1975 se stal mezinárodním mistrem a v roce 1976 velmistrem, v tomtéž roce vyhrál Capablankův memoriál v Cienfuegos. V roce 1978 odmítl podepsat dopis odsuzující emigraci Viktora Korčného a byl za trest vyřazen ze sovětské reprezentace. Pro své protirežimní postoje byl vyslýchán KGB, držel hladovku, aby mu byla povolena účast v soutěžích. Spolu se svou manželkou, šachovou velmistryní Annou Achšarumovovou pak podali žádost o vystěhování do Izraele, ale povolení dostali až v roce 1986. Pak se usadili v USA, které Gulko reprezentoval na devíti šachových olympiádách, v letech 1993–95 hrál turnaj kandidátů v šachu, v roce 2000 dosáhl svého nejvyššího hodnocení Elo 2644 bodů. V roce 2004 nebyl pro svůj židovský původ vpuštěn do Libye na šachový šampionát, který na protest proti tomu bojkotovali reprezentanti USA a Izraele. Vydal řadu knih o šachové teorii, zabývá se také historií judaismu. V roce 2011 byl uveden do Síně slávy světového šachu.\n\nJe jediný, kdo se stal mistrem SSSR (1977, \"ex aequo\" s Josifem Dorfmanem) i USA (1994 a 1999). Má pozitivní bilanci s Garrim Kasparovem (tři výhry, jedna prohra a čtyři remízy). \n\n"}
{"id": "1443422", "url": "https://cs.wikipedia.org/wiki?curid=1443422", "title": "Claude Victor-Perrin", "text": "Claude Victor-Perrin\n\nClaude-Victor Perrin [\"klód viktor perrén\"] (7. prosince 1764 Lamarche – 1. března 1841 Paříž) byl francouzský generál a Napoleonův maršál Francie, vévoda z Belluna.\n\nNarodil se v Lamarche ve Francii roku 1764 jako syn Charlese Perrina a Marie Anny Floriotové. Roku 1781 se stal tamborem v dělostřeleckém pluku v Grenoblu, později seržantem tohoto pluku. Ke svému příjmení Perrin si přidal Victor. O deset let později však z armády vystoupil, oženil se s Jeane Josephinou Muguetovou a začal se věnovat obchodu. U obchodu dlouho nevydržel a roku 1792 znovu vstoupil do armády k třetímu praporu u Drôme, jehož se stal brzy velitelem. Ke konci roku 1793 se zúčastnil dobývání Toulonu, kde bojoval společně s Napoleonem Bonapartem, který byl právě na začátku své kariéry. Victor se u Toulonu vyznamenal a na počátku roku 1794 byl povýšen na brigádního generála. Po Toulonu krátce válčil v Pyrenejích a posléze působil jako jeden z Napoleonových generálů v italském tažení (1796–1797). Zvítězil zde v mnoha bitvách a vysloužil si tak povýšení na divizního generála.\n\nRoku 1797 se vrátil do Francie a stal se velitelem v departementu Vendée, v kraji, kde byly na denním pořádku royalistické vzpoury proti republice. O dva roky později byl povolán do dalšího Napoleonova italského tažení. Znovu se vyznamenal, a to především v bitvě u Marenga roku 1800. V době konzulátu 1799–1804 po italském tažení velel armádě v Holandsku. Po vzniku Prvního Francouzského císařství byl pověřen funkcí velvyslance v Dánsku. Nadále bojoval ve válce s Pruskem a v bitvách u Friedlandu, Jeny a Saalfeldu. Roku 1807 ho Napoleon jmenoval maršálem Francie, nejvyšší vojenskou hodností. Zároveň se stal guvernérem v Prusku, v Berlíně, a o rok později obdržel titul vévody z Belluna.\n\nV roce 1808 byl vyslán do Španělska, kde zvítězil v mnohých bitvách, ale v mnohých byl také poražen. Od roku 1809 velel v armádě Španělského krále a Napoleonova bratra Josefa. Ve Španělsku zůstal až do roku 1812, kdy mu Napoleon v ruském tažení svěřil IX. sbor armády. Zde měl za úkol jistit ústup Napoleonovy armády zpátky do Francie. Tento úkol se mu mimořádně povedl a zachránil velkou část ustupující francouzské Velké armády, úspěch měl například v bitvě u přechodu přes řeku Berezina. Nadále válčil po boku Napoleona v Německu v bitvě u Drážďan (1813), u Hanau (1813), u Brienne (1814) a u Craonne (1814), kde byl vážně raněn.\n\nPo Napoleonově abdikaci se přiklonil k Bourbonům. Za Stodenního císařství uprchl s Bourbony do Gentu. Po Napoleonově definitivní porážce získal od krále Ludvíka XVIII. titul francouzského paira a hodnost generálmajora královské gardy. Byl předsedou komise, která soudila Napoleonovy důstojníky, kteří se angažovali během Stodenního císařství. Roku 1821 se stal ministrem války a roku 1823 se zúčastnil španělského tažení proti revolucionářům ve Španělsku. Poté se zapletl do finančních vojenských podvodů a byl vyřazen z armády. Posléze žil až do konce života v ústraní. Zemřel 1. března 1841 v Paříži.\n\nClaude Victor-Perrin byl schopný velitel a voják, který slavil úspěchy zejména díky své odvaze, zapálenosti a rozhodnosti. Na druhou stranu Victorovi chyběla schopnost rozvahy, byl prudký a obtížně zvladatelný. Napoleon ho oceňoval jako skvělého taktika a organizátora, byl si však vědom, že není dobrým stratégem.\n"}
{"id": "1443425", "url": "https://cs.wikipedia.org/wiki?curid=1443425", "title": "Church Street (Manhattan)", "text": "Church Street (Manhattan)\n\nChurch Street je severo-jižní ulice na Dolním Manhattanu v New Yorku. Začíná na východně-západní ulici Canal Street a její jižní konec se nachází u mrakodrapu Three World Trade Center, odkud pokračuje dále na jih, ale již pod názvem Trinity Place. Pod tímto názvem vede až na úplný konec Manhattanu, k Battery Parku. Church Street existuje nejméně od roku 1761. Jejím vlastníkem byl Kostel Nejsvětější Trojice, který ji v roce 1804 svěřil městu. Právě podle kostela (anglicky Trinity Church) ulice dostala svůj název (podle téhož kostela dostala název jak Church Street, tak i Trinity Place).\n"}
{"id": "1443430", "url": "https://cs.wikipedia.org/wiki?curid=1443430", "title": "Vila JUDr. Františka Švece", "text": "Vila JUDr. Františka Švece\n\nVila JUDr. Františka Švece je funkcionalistická stavba stojící na ulici Dukelská čp. 714/80 v Českých Budějovicích. Vila byla zapsána do seznamu kulturních památek ČR.\n\nV roce 1934 postavila firma Bratři Petrášové pro budějovického advokáta JUDr. Františka Švece. Plány vypracovali architekti Richard F. Podzemný a Kamil Ossendorf. Na stavbě je znatelný vliv předního architekta funkcionalismu Le Corbusiera, byly uplatněny jeho nové teoretické vize Byl použit železobetonový skelet, v té době nepokrokovější stavební technologie, který tyto vize dovolil uplatnit – stavba na sloupech, volný půdorys, horizontální okno, volné průčelí.\n\nDvoupatrová stavba, jejíž část prvního patra je posazeno na sloupech a ústí na malou terasu, k níž vede spirálové schodiště se zahrady. V přízemí je garáž a technické zázemí. Druhé patro tvoří z poloviny na jižní straně podélná střešní terasa, která byla osazená zelení. Na severní straně vystupuje půlkruhový schodišťový rizalit s pásovým oknem.\n\nInteriér prvního patra tvoří jediný kontinuální prostor pracovny, obytné haly a jídelní kout. V prvním patře je ještě dětský pokoj, kuchyně, WC, šatna. Pokoje jsou odděleny pouze příčkami, oddělení pracovny zajišťovala zasunovací stěna. Druhé patro zahrnovalo ložnice, pokoj pro hosta, koupelna a šatna.\n"}
{"id": "1443434", "url": "https://cs.wikipedia.org/wiki?curid=1443434", "title": "Casa El Capricho", "text": "Casa El Capricho\n\nCasa El Capricho je letní vila ve španělském městečku Comillas v provincii Kantábrie ve Španělsku. Stavbu navrhl a postavil architekt Antoni Gaudí v letech 1883-1885 pro Dona Máxima Díaze de Quijano. Stylově se jedná o spojení středověkých a orientálních stylů. Je zde jistá podoba s domem Casa Vicens (1883-1888). V případě této stavby Gaudí zcela výjimečně nedohlížel na stavbu osobně, ale pověřil vedením stavby svého přítele Cristòfora Cascante i Colom.\n\nDům stojí na nevelikém pozemku. Aby stál \"na svahu\" byl pozemek úmyslně nasypán.\n\nCentrálním prostorem budovy je salon, který má výšku dvou podlaží. V přízemí jsou především servisní prostory a místnosti pro služebnictvo. V patře nad nimi jsou společenské místnosti a ložnice pro hosty.\n\nPrůčelí domu jsou vodorovně rozdělena střídáním devíti vrstev cihel a jednou vrstvou keramických dlaždic s motivem slunečnicových květů. Výrazné jsou nárožní balkony, které mají zábradlí z ocelových tyčí s lenoškami a stříšky ze stejného materiálu.\n\nNad vstupem do domu stojí na čtyřech sloupech věž v podobě minaretu. Zábradlí obou ochozů je stejně, jako balkony ozdobeno zábradlím z masivního železa.\n\nRelativně strmá střecha je konstruována s ohledem na místní klimatické podmínky s vyššími srážkami, než je ve Španělsku obvyklé.\n\n"}
{"id": "1443442", "url": "https://cs.wikipedia.org/wiki?curid=1443442", "title": "Serie B 2014/15", "text": "Serie B 2014/15\n\nSoutěžní ročník Serie B 2014/15 byl 83. ročník druhé nejvyšší italské fotbalové ligy. Soutěž začala 29. srpna 2014 a skončila 22. května 2015. Účastnilo se jí 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: AC Perugia Calcio, Virtus Entella, Frosinone Calcio, FC Pro Vercelli 1892 a Vicenza Calcio. Klub Vicenza Calcio nahradila klub Novara Calcio, která se přihlásila do třetí ligy.\n\n\nBoj o postupující místo do Serie A.\n\nAC Perugia Calcio – Delfino Pescara 1936 1:2\nSpezia Calcio – AS Avellino 1912 1:2\n\nDelfino Pescara 1936 – Vicenza Calcio 1:0 a 2:2\nAS Avellino 1912 – FC Bologna 0:1 a 3:2\n\nDelfino Pescara 1936 – FC Bologna 0:0 a 1:1\n\nPoslední místo pro postup do Serie A 2015/16 získal tým FC Bologna\n\n"}
{"id": "1443453", "url": "https://cs.wikipedia.org/wiki?curid=1443453", "title": "Spezia Calcio", "text": "Spezia Calcio\n\nSpezia Calcio je italský fotbalový klub hrající v sezóně 2019/20 ve druhé lize a sídlící ve městě La Spezia v regionu Ligurie. Klub byl založen 10. října 1906 švýcarským obchodníkem Hermannem Hurnim spolu s krajany jako \"Sport Club Spezia\". Fotbal se začíná hrát až v roce 1911. Nejvyšší soutěž začíná hrát již v sezoně 1920/21. Klub hraje až do konce války druhou ligu. V roce 1954 když klub hraje v regionální lize se rozhoduje se spojit s klubem \"Arsenal Spezia\" který hraje o stupeň vyšší ligu. Klub se přejmenuje na \"Football Club Spezia 1906\". Po sezoně 2007/08 klub zanikl, kvůli velkým finančním problémům. Dne 17. července 2008 je založen klub nový \"Spezia Calcio\" a hrají v pátou ligu.\n\nNejvětší úspěch je hraní v nejvyšší lize a to ve 4 sezonách: 1920/21 až 1924/25. Nejlepší umístění bylo 8. místo ve skupině v sezoně 1922/23.\n\nJsou častým účastníkem druhé ligy. Celkem ji hrály již v 31 sezonách. Nejlepší umístění bylo 3. místo v sezoně 1946/47.\n\n\n\n\n\n"}
{"id": "1443470", "url": "https://cs.wikipedia.org/wiki?curid=1443470", "title": "František Hatala", "text": "František Hatala\n\nFrantišek Hatala (7. listopadu 1925, Dolný Ohaj – 1. září 2015 v Bratislava) byl důstojník ČSLA, vysokoškolský pedagog a politik.\n\nPo skončení čtyřleté měšťanské školy v roce 1940 a vyučení se strojníkem pracoval v podniku CIKTA v Nových Zámcích. V říjnu 1947 nastoupil základní vojenskou službu u 4. ženijního pluku v Bratislavě-Petržalce. Od října 1947 do května 1948 absolvoval poddůstojnickou školu ženijního vojska v Komárně v hodnosti svobodníka. Následoval kurz osvětových poddůstojníků při velitelství 9. pěší divize v Nitře. V dubnu 1949 se stal frekventantem Školy pro důstojníky pěchoty v záloze v Milovicích. 1. října 1949 byl jmenován podporučíkem ženijního vojska v záloze a podle paragrafu č. 37 Branného zákona byl aktivován jako voják z povolání v hodnosti poručíka. Od října 1949 do listopadu 1950 působil jako politický pracovník na Vojenské škole Jana Žižky ve Spišské Nové Vsi. 1. října 1950 byl povýšen na nadporučíka a pověřen funkcí organizačního instruktora pro stranickou práci na politickém oddělení velitelství 10. pěší divize v Košicích. Od února 1952 do února 1953 absolvoval Ústřední politickou školu v Praze. V únoru 1952 byl povýšen na kapitána, v březnu 1953 na štábního kapitána, po zrušení této hodnosti byl od června 1953 majorem. V říjnu 1956 byl vyslán ke studiu Vojenské politické akademie K. Gottwalda do Prahy. 1. července 1957 byl v rámci denního studia na akademii povýšen na podplukovníka. Studium ukončil s červeným diplomem v červenci 1959. Následně začal pracovat jako starší učitel – náčelník skupiny stranicko-politické práce a kulturní výchovy Vojenské akademie A. Zápotockého v Brně. V letech 1960–62 vykonával funkci náčelníka katedry stranickopolitické práce při VA AZ. Následně si prohloubil znalosti dvouletým postgraduálním studiem pedagogiky na VPA KG v Praze. V srpnu 1962 byl vyslán ke studiu oboru vojenská pedagogika a psychologie v rámci vědecké aspirantury na Vojenské politické akademii V. I. Lenina v Moskvě. Studium zakončil v září 1965 obhajobou diplomové práce. Následně jeden rok působil jako učitel pedagogiky na VA AZ V Brně. V říjnu 1966 byl povýšen na plukovníka.V dubnu 1969 v souvislosti se zrušením VPA KG v Praze, byl pověřen MNO aby vybudoval vojenskou politickou fakultu při VA AZ v Bratislavě. Od 1. září 1969 se stal proděkanem pro učební a výchovnou činnost. V listopadu 1972 stál u vytvoření nové Vojenské politické akademie Klementa Gottwalda v Bratislavě. Vykovával zde funkci zástupce náčelníka akademie. 4. listopadu 1975 se habilitoval jako docent v oboru pedagogika. 1. října 1978 jej prezident republiky povýšil na generálmajora. 28. března 1981 byl jmenován profesorem v oboru vojenská pedagogika. K 31. prosinci 1988 odešel do zálohy, respektive do důchodu a žil v Podhájské. Zemřel 1. září 2015 v Bratislavě.\n\n"}
{"id": "1443473", "url": "https://cs.wikipedia.org/wiki?curid=1443473", "title": "Todd Bennett", "text": "Todd Bennett\n\nTodd Anthony Bennett (6. července 1962, Southampton – 16. července 2013, Southampton) byl britský atlet, jehož specializací byl běh na 400 metrů. \n\nBěhem osmdesátých let 20. století patřil mezi přední evropské běžce na 400 metrů. V roce 1981 se stal juniorským mistrem Evropy v běhu na 400 metrů. Byl také členem stříbrné britské štafety na 4x400 metrů – stejného úspěchu dosáhl o rok později na evropském šampionátu v Athénách. Při premiéře mistrovství světa v roce 1983 doběhla britská štafeta s Bennettem třetí, na olympiádě v Los Angeles v následující sezóně druhá. Nejúspěšnější se pro něj stal rok 1985 – zvítězil v běhu na 400 metrů na halovém mistrovství Evropy, při premiéře halového mistrovství světa skončil na této trati druhý. Druhý titul halového mistra Evropy v běhu na 400 metrů vybojoval v roce 1987.\n\n"}
{"id": "1443481", "url": "https://cs.wikipedia.org/wiki?curid=1443481", "title": "Olancha Peak", "text": "Olancha Peak\n\nOlancha Peak je jedna z dominantních hor v jižní části pohoří Sierra Nevada, na východě Kalifornie. Výrazně vystupuje nad okolní terén a nad hranici lesa. S nadmořskou výškou 3 696 m náleží do první třicítky nejvyšších hor Kalifornie s prominencí vyšší než 500 m.\nHora je pojmenovaná podle menšího města Olancha ležícího východně od hory. Název je indiánského původu.\n\nJihozápadně leží poslední z pohoří Sierry Nevady Greenhorn Mountains.\nVýchodně se nachází město Olancha a Owens Lake, jižní výběžek Owens Valley. Severně pak leží nejvyšší hory Sierry Nevady a Národní park Sequoia. \n"}
{"id": "1443482", "url": "https://cs.wikipedia.org/wiki?curid=1443482", "title": "Svatba princezny Eugenie a Jacka Brooksbanka", "text": "Svatba princezny Eugenie a Jacka Brooksbanka\n\nSvatba princezny Eugenie a Jacka Brooksbanka proběhla 12. října 2018 v kapli sv. Jiří na hradě Windsor. Nevěsta, princezna Eugenie z Yorku, a členka britské královské rodiny, se provdala za Jacka Brooksbanka, britského obchodníka s vínem a ambassadora značky Casamigos. \n"}
{"id": "1443504", "url": "https://cs.wikipedia.org/wiki?curid=1443504", "title": "Define Me", "text": "Define Me\n\nDefine Me je čtyřčlenná česká modern rocková hudební skupina z Prahy, založená v roce 2015. \n\nPrvně o sobě dala vědět singly \"Let's Burn Down The Sky\", \"Dream With Me\", \"Serenadead\" a \"New Dawn\". V roce 2017 dochází ke změně sestavy a noví členové společně vydávají singl \"Identity\".\n\nNásledně kapela zahajuje spolupráci s anglickým producentem Danem Wellerem a v listopadu téhož roku odjíždí do studia Chapel v Anglii natočit debutové album. \n\nPrvní klipový singl \"Wake Up Honey\" vyšel 2.12.2018 pod vydavatelstvím Blakkwood Records v distribuci Universal Music. \n\n\n\n"}
{"id": "1443505", "url": "https://cs.wikipedia.org/wiki?curid=1443505", "title": "Nördlingen", "text": "Nördlingen\n\nNördlingen je tzv. velké okresní město (německy \"Große Kreisstadt\") ve vládním obvodu Švábsko německé spolkové země Bavorsko. Toto někdejší svobodné říšské město je největším městem v bavorském zemském okrese Donau-Ries.\n\nNördlingen má v rámci Německa, jehož sídla a krajina byla silně poznamenána boji a nálety zejména v závěru druhé světové války, unikátní postavení.\n\nJedná se o jedno z pouze tří dokonale zachovaných středověkých měst v Německu (další dvě jsou Rothenburg ob der Tauber a Dinkelsbühl), které je vybudované na kruhovém půdorysu a obklopené opevněním ze 13. a 14. století s jedenácti věžemi, baštou a hradbami s ochozy.\n\nI z geografického hlediska je poloha Nördlingenu svým způsobem specifická - město bylo postaveno doslova uprostřed impaktního kráteru Ries, který vznikl po dopadu meteoritu v době před zhruba 15 milióny let. Průměr Rieského kráteru, obklopeného podél okrajů kopcovitou vyvýšeninou, je 23 až 25 km. Okraje kráteru dosahují nadmořské výšky mezi 500 až 600 metry, centrální prostor je zhruba o 100 metrů nižší. Městem protéká řeka Eger, pravostranný přítok řeky Wörnitz, která se v Donauwörthu vlévá do Dunaje.\n\nArcheologické nálezy z nedalekých Ofnetských jeskyní (\"Ofnethohlen\") přinesly důkazy o tom, že oblast byla osídlena již v období pozdního paleolitu. V roce 85 na území jižního okraje dnešního města vznikla římská pevnost a sídlo, které se pravděpodobně jmenovalo Septemiacum. Toto sídlo zaniklo po nájezdech Alemanů v letech 259 - 260. Existenci alemanského sídla v období 6. a 7. století potvrzují nálezy z místních pohřebišť.\n\nHistorické jméno města se poprvé objevuje za vlády Karlovců, konkrétně v podobě zmínky z roku 898 o existenci královského dvorce \"Nordilinga\". V době, kdy město náleželo řezenským biskupům, obdržel Nördlingen tržní práva.\n\nStatut svobodného říšského města získal Nördlingen v roce 1215. V tomto roce byly také vybudovány první kamenné městské hradby, jejichž půdorys se zachoval až do 21. století.\n\n\nJelikož Rieský kráter vykazuje znaky, shodné s podobou kráterů na Měsíci, bylo v roce 1970 před startem Apolla 14 pro americké astronauty, kteří se měli této mise zúčastnit, uspořádáno soustředění právě v Nördlingenu.\n"}
{"id": "1443510", "url": "https://cs.wikipedia.org/wiki?curid=1443510", "title": "Greenwich Street", "text": "Greenwich Street\n\nGreenwich Street je severo-jižní ulice na Manhattanu v New Yorku. Začíná v místě, kde se setkává Gansevoort Street s Ninth Avenue, a končí až v jižní cípu Manhattanu, kde se nachází Battery Park. Ulici křižují například Christopher Street, Houston Street a Canal Street. Nejstarší záznam o ulici pochází z devadesátých let osmnáctého století, kdy vedla souběžně s řekou Hudson. V té době byla ulice známá jako \"Road to Greenwich\". Stejně jako Greenwich Avenue dostala ulice svůj název podle čtvrti Greenwich Village.\n"}
{"id": "1443511", "url": "https://cs.wikipedia.org/wiki?curid=1443511", "title": "Bleecker Street", "text": "Bleecker Street\n\nBleecker Street je západně-východní ulice na Manhattanu v New Yorku. Nachází se ve čtvrti Greenwich Village a táhne se od Osmé avenue k Bowery. V minulosti šlo o významné centrum bohémů. V ulici se nachází řada několik budov, včetně Bayard-Condict Building a existovalo zde také několik nočních klubů, jako byly například Village Gate, Cafe Au Go Go a Le Poisson Rouge. Svůj název ulice dostala podle bankéře Anthonyho Lispenarda Bleeckera.\n"}
{"id": "1443514", "url": "https://cs.wikipedia.org/wiki?curid=1443514", "title": "The Living Theatre", "text": "The Living Theatre\n\nThe Living Theatre je americké experimentální divadlo. Založili jej Judith Malina a Julian Beck v roce 1947, přičemž oba jej vedli až do roku 1985, kdy Beck zemřel. Od té doby jej spolu s Malinou vedl Hanon Reznikov. V padesátých letech šlo o jedno z prvních divadel, v němž se hrály hry evropských dramatiků, jako byli například Bertolt Brecht a Jean Cocteau, stejně jako amerických modernistů (T. S. Eliot, Gertrude Steinová). Jedním z prvních velkých představení byla hra \"Desire Caught by the Tail\" od Pabla Picassa. V roce 1983 byl o divadle natočen dokumentární film \"Signals Through the Flames\".\n"}
{"id": "1443517", "url": "https://cs.wikipedia.org/wiki?curid=1443517", "title": "Palm Off Fest", "text": "Palm Off Fest\n\nPalm Off Fest je divadelní festival, na kterém se setkávají divadla střední Evropy. Od svého raketového startu (2016) se každoročně konává v Divadle pod Palmovkou (odtud jeho název). Patří k nejlepším a nejsmysluplnějším kulturním přehlídkám v Praze.\n\nChystaný třetí ročník s podtitulem \"Už máme, co jme chtěli?\" proběhne mezi 19. a 28. říjnem 2018. Nabídne kritické generační pohledy na nedávnou minulost a hlavně přítomnost. V programu jsou kusy \"Revoluce\" a \"99 slov pro prázdnotu\" (oba z estonského Tallinnu), aktuální maďarské \"Ledové doktríny: Variace na na nacistickou rétoriku\" (z Pécse), varšavská \"Spravedlnost o poválečném exodu Židů z Polska\" a zejména \"GOЯKI – Alternativa pro Německo z Berlína\", režírovaná bouřlivákem a provokatérem, bosenským Chorvatem Oliverem Frličem. Domácí soubor odehraje Shakespeara (\"Něco za něco\" v režii Poláka Jana Klaty) a Danišku (Pusťte Donnu k maturitě!; režie F. X. Kalba). Program též zahrnuje dokumentární sekci Kinedok a diskusní panely, debaty, konference a vernisáže (\"Offprogram\").\n\n"}
{"id": "1443547", "url": "https://cs.wikipedia.org/wiki?curid=1443547", "title": "1,8-diazabicyklo(5.4.0)undec-7-en", "text": "1,8-diazabicyklo(5.4.0)undec-7-en\n\n1,8-diazabicyklo[5.4.0]undec-7-en, zkráceně DBU, je organická sloučenina patřící mezi amidiny. Používá se v organické syntéze jako katalyzátor, komplexační ligand a nenukleofilní zásada.\n\nI když se veškerý DBU vyrábí uměle, tak jej lze rovněž získat z mořské houby \"Niphates digitalis\". Biosyntéza DBU začíná reakcí hexandialu (adipaldehydu, tj. aldehydu kyseliny adipové) s 1,3-diaminopropanem.\n\nV organické chemii se DBU používá jako katalyzátor, komplexační ligand a nenukleofilní zásada; rovněž nalézá využití při vytvrzování epoxidových pryskyřic. Používá se také při přečišťování fullerenů pomocí 1,2,4-trimethylbenzenu (jenž reaguje s fullereny se 70 a více atomy uhlíku, ovšem nereaguje s C) a též jako katalyzátor při výrobě polyuretanu. Má silný katalytický účinek na reakce alicyklických a alifatických isokyanátů. Jeho duální charakter (zásada a nukleofil) se využívá taktéž při přípravě arylových a styrylových derivátu acetylenu.\n\n"}
{"id": "1443567", "url": "https://cs.wikipedia.org/wiki?curid=1443567", "title": "Labský náhon", "text": "Labský náhon\n\nLabský náhon (či Malý k rozlišení od Labského náhonu u Předměřic) je vodní tok v Hradci Králové. Vystupuje z řeky Labe nad předměřickým jezem na území Předměřic nad Labem, východně od Lochenic, teče na jih a na východ od Březhradu se do Labe opět vlévá. Protéká přes obec Předměřice nad Labem a přes hradecké části Plácky, Plotiště nad Labem, Svobodné Dvory, Kukleny a Březhrad. \n\nPůvodně předměřický jez vzdouval vodu na mlýn na pravém břehu, zvaný Na starých, který prokazatelně prosperoval již v roce 1531 a zbořen byl až roku 1911. V roce 1533 založilo město Hradec Králové u Březhradu, pod soutokem Labe s Orlicí, velký březhradský rybník (zrušený roku 1828), který byl napájen vodou vedenou v nové, 10 kilometrů dlouhé strouze od jezu pod Předměřicemi, nazývané původně březhradský náhon, později labský náhon. Do náhonu byl sveden též potok Melounka a další drobné vodní toky. V roce 1535 majitel hospodářského dvora Kydlinov zřídil z náhonu odbočku, která za mlýnem vrací část vody z náhonu do Labe. V místě odbočky dělí průtok tzv. Panská stavidla, přičemž větev přes kydlinovský mlýn se nazývá Velký labský náhon a větev na březhradský rybník se nazývá Malý labský náhon. \n\nKoncem 18. století náhon poháněl 7 mlýnů: Na nových (1699–1904), Na starých (před 1531–1911), Budín (1717–začátek 20. stol.), Kydlinov (1535–1913), Valchu (1790–1896), Temešvár (1749–začátek 20. stol.) a březhradský (1548–1904).\n\nLabský náhon včetně Panských stavidel je dodnes v provozu.\n"}
{"id": "1443568", "url": "https://cs.wikipedia.org/wiki?curid=1443568", "title": "Kaptopril", "text": "Kaptopril\n\nKaptopril je první ze skupiny inhibitorů ACE (enzymu angiotenzin-konvertázy).\n"}
{"id": "1443572", "url": "https://cs.wikipedia.org/wiki?curid=1443572", "title": "Noise Floor", "text": "Noise Floor\n\nNoise Floor je třinácté studiové album americké progresivní rockové skupiny Spock's Beard. Vydáno bylo v květnu roku 2018 společností Inside Out Music a spolu se členy kapely jej produkovali John Boegehold a Rich Mauser. Základní verze alba obsahuje osm skladeb, přičemž deska je dále doplněna čtyřmi bonusy (jde o samostatný disk nazvaný \"Cutting Room Floor\"). Jde o první album kapely od roku 2010, na kterém se podílel původní bubeník Nick D'Virgilio. Ten však na albu hrál pouze jako studiový hudebník, ne člen kapely.\n\n\n\n"}
{"id": "1443576", "url": "https://cs.wikipedia.org/wiki?curid=1443576", "title": "Smrk červený", "text": "Smrk červený\n\nSmrk červený (\"Picea rubens\") je druh smrku, původem ze Severní Ameriky.\n\nJedná se strom dorůstající ve své domovině až 40 m a tloušťky kmene až 1 m v průměru. Může se dožít i více než 400 let. Koruna je úzce kuželovitá, tvar koruny však může být pozměněn díky stanovištním podmínkám (vítr aj.). Borka je šedohnědá až červenohnědá, pupeny jsou červenohnědé. Jehlice jsou na průřezu čtyřhranné, 0,8-2,3 cm (zřídka až 3 cm dlouhé), žlutozelené až tmavě zelené, ale nikoliv sivé. Samičí šišky jsou celkem malé, 2,3-4,5 (zřídka až 5) cm dlouhé, vehčitého tvaru, lesklé, za zralosti oranžovo hnědé Šupiny jsou vějířovitého tvaru, na vrcholu celokrajné nebo nepravidelně zubaté, cca 8-12 mm dlouhé a asi stejně široké. Počet chromozómů je 2n=24.\n\nPůvodní areál druhu se rozkládá v jihovýchodní Kanadě a v severovýchodní části USA, jižněji pak jen v Appalačském pohoří.\n\nZ volné přírody je znám kříženec s druhem \"Picea mariana\", dochází zde na kontaktu areálů k introgresivní hybridizaci.\n\nSmrk červený roste od mořského pobřeží v Kanadě až po nadmořskou výšku cca 1500 m n. m. v Appalačském pohoří. Roste v oblasti s chladným vlhkým oceanickým klimatem s ročním úhrnem srážek asi 875-2000 mm. Nejčastěji tvoří společenstva se smrkem sivým (\"Picea glauca\") a jedlí balzámovou (\"Abies balsamea\"), méně často se smrkem černým (\"Picea mariana\"), který roste víc ve vlhku, lokálně také s jedlí Fraserovou (\"Abies fraseri\") či cypřiškem zeravovitým (\"Chamaecyparis thyoides\"). Na lepších půdách se přidávají i listnaté dřeviny.\nHlavně ve 20. století postihlo některé porosty hromadné hynutí díky kyselým dešťům.\n\nV České republice nepatří k příliš rozšířeným druhům smrků, roste např. v některých arboretech.\n\n"}
{"id": "1443577", "url": "https://cs.wikipedia.org/wiki?curid=1443577", "title": "Pietro Filipi", "text": "Pietro Filipi\n\nPietro Filipi je česká značka založená v roce 1993. Nabízí dámské a pánské módní kolekce, které navrhuje a vytváří tým českých i zahraničních módních návrhářů. Oblečení a doplňky jsou vyráběny v limitovaném množství od 30 do 700 kusů, a to převážně (z cca 80 %) v Čechách a na Slovensku. \n\nZnačku Pietro Filipi založil v roce 1993 Petr Hendrych. V té době se mu narodil syn Filip a kombinací křestních jmen vznikl název. První vlastní pobočku Pietro Filipi otevřelo v roce 2001 v OC Nový Smíchov. Do té doby značka své modely pouze dodávala do multibrandových obchodů s oblečením. Z původní kočárkárny v Nuslích a pár zaměstnanců se firma rozrostla až do současné podoby, kdy má čtyřicet poboček v šesti zemích světa. Vlajkovou prodejnou se staly prostory na Národní třídě, které v roce 2010 prošly rekonstrukcí ve spolupráci s architekty ze studia Olgoj Chorchoj.\n\nV listopadu 2017 koupil Pietro Filipi investor Michal Mička, který v předchozích letech investoval do řady českých firem, jako je taxislužba Liftago nebo výrobce kol Favorit, a také vybudoval vlastní investiční společnost C2H. V roce 2018 koupil i tradiční českou značku Kara Trutnov zaměřenou na koženou a kožešinovou konfekci. V Pietro Filipi nyní funguje na pozici výkonného ředitele a aktivně se podílí také na tvorbě pánské kolekce.\n\n\nKromě stálého týmu návrhářů Pietro Filipi také spolupracuje s uznávanými osobnostmi z módního světa. Limitované kolekce navrhli například topmodelka Simona Krainová (Pietro Filipi X SK), herečka Aňa Geislerová (Aňa for pietro with love, I'm leaving with love) nebo módní návrhář Jakub Polanka.\n\n"}
{"id": "1443579", "url": "https://cs.wikipedia.org/wiki?curid=1443579", "title": "Brief Nocturnes and Dreamless Sleep", "text": "Brief Nocturnes and Dreamless Sleep\n\nBrief Nocturnes and Dreamless Sleep je jedenácté studiové album americké progresivní rockové skupiny Spock's Beard. Vydáno bylo dne 2. dubna 2013 společností Inside Out Music a jeho producenty byli Rich Mouser, Alan Morse a John Boegehold. Jde o první album kapely, které vyšlo po odchodu původního člena, bubeníka Nicka D'Virgilia. Ten v posledních letech v kapele také zpíval, takže kromě nového bubeníka (Jimmy Keegan) se na desce podílel také nový zpěvák Ted Leonard. Na desku přispěl také dřívější člen kapely Neal Morse. Album se umístilo na 47. příčce hitparády Top Heatseekers. Albu se dostalo pozitivní odezvy od kritiků, například od časopisu \"Classic Rock\".\n\n\n\n"}
{"id": "1443581", "url": "https://cs.wikipedia.org/wiki?curid=1443581", "title": "Římskokatolická farnost Bílá Hůrka", "text": "Římskokatolická farnost Bílá Hůrka\n\nŘímskokatolická farnost Bílá Hůrka je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v místě je písemně doložena poprvé v roce 1354. V předbělohorské byla farnost po určitou dobu protestantská. Od roku 1703 jsou vedeny matriky.\nFarnost má sídelního duchovního správce, člena kongregace petrinů, který je zároveň administrátorem ex currendo ve farnostech Nákří a Zahájí.\n\n"}
{"id": "1443582", "url": "https://cs.wikipedia.org/wiki?curid=1443582", "title": "Spock's Beard (album)", "text": "Spock's Beard (album)\n\nSpock's Beard je deváté studiové album americké progresivní rockové skupiny Spock's Beard. Vydáno bylo 21. listopadu 2006 společností Inside Out Music a jeho producenty byli členové kapely Spock's Beard.\n\n\n"}
{"id": "1443587", "url": "https://cs.wikipedia.org/wiki?curid=1443587", "title": "2080", "text": "2080\n\nRok 2080 (MMLXXX) bude přestupný rok, který začne v pondělí 1. ledna podle gregoriánského kalendáře.\n\n\n"}
{"id": "1443588", "url": "https://cs.wikipedia.org/wiki?curid=1443588", "title": "Serie A 2018/19", "text": "Serie A 2018/19\n\nSoutěžní ročník Serie A 2018/19 byl 117. ročník nejvyšší italské fotbalové ligy a 87. ročník od založení Serie A. Soutěž začala 18. srpna 2018 a skončila 26. května 2019. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli FC Crotone, Hellas Verona FC a poslední tým ročníku - Benevento Calcio, sestoupily do druhé ligy. Opačným směrem putovaly Empoli FC (vítěz druhé ligy), Parma Calcio 1913 a Frosinone Calcio která po obsazení 3. místa v ligové tabulce, zvítězila v play-off.\n\nTitul v soutěži obhajoval opět Juventus FC, který v minulém ročníku získal již 34. prvenství v soutěži a sedmí v řadě.\n\n\nNejlepším střelcem tohoto ročníku Serie A se stal italský útočník ve službách klubu UC Sampdoria Fabio Quagliarella. Hráč vstřelil 26 branek. \n"}
{"id": "1443589", "url": "https://cs.wikipedia.org/wiki?curid=1443589", "title": "Jan Osúch", "text": "Jan Osúch\n\nJan Osúch (* 1983, Kutná Hora) je bývalý novinář, a český PR manažer v oblasti cestovního ruchu.\n\nPo absolvování Fakulty humanitních studií Univerzity Karlovy v roce 2005 začal působit jako redaktor online zpravodajství iHNed.cz a později Novinky.cz. V letech 2007 - 2010 byl reportérem České televize, kde se věnoval především domácím a politickým tématům. \n\nV listopadu 2010 byl jmenován tiskovým mluvčím koaliční vlády Petra Nečase. Z funkce na vlastní žádost odešel na jaře 2012.\n\nV letech 2012 - 2016 byl tiskovým mluvčím skupiny Fischer a zároveň členem představenstva Asociace cestovních kanceláří ČR.\n\nOd srpna 2016 působí jako ředitel Public Relations v mezinárodní komunikační společnosti Travel Advance, která je oficiálním zástupcem Dubajského vládního úřadu pro turismus v Česku, Polsku, Rumunsku a Maďarsku.\n\nOd roku 2017 je členem výkonného výboru českého PR klubu, který sdružuje profesionály v oboru komunikace a Public relations.\n"}
{"id": "1443591", "url": "https://cs.wikipedia.org/wiki?curid=1443591", "title": "Serie B 2018/19", "text": "Serie B 2018/19\n\nSoutěžní ročník Serie B 2018/19 je 87. ročník druhé nejvyšší italské fotbalové ligy. Soutěž začala 24. srpna 2018 a skončila 11. května 2019. Účastní se jí 19 týmů z toho se 15 kvalifikovalo z minulého ročníku (kluby Calcio Avellino SSD, SSC Bari SSD a ASD Romagna Centro Cesena vyhlásili bankrot), 3 ze Serie A a 4 ze třetí ligy. Nováčci ze třetí ligy jsou: AS Livorno Calcio, Calcio Padova, US Lecce a Cosenza Calcio.\n\nBoj o postupující místo do Serie A.\n\nSpezia Calcio - AS Cittadella 1:2 \nHellas Verona FC - AC Perugia Calcio 4:1\n\nAS Cittadella - Benevento Calcio 1:2 a 3:0 \nHellas Verona FC - Delfino Pescara 1936 0:0 a 1:0\n\nAS Cittadella - Hellas Verona FC 2:0 a 0:3\n\nPoslední místo pro postup do Serie A 2019/20 vyhrál tým Hellas Verona FC\n\n"}
{"id": "1443592", "url": "https://cs.wikipedia.org/wiki?curid=1443592", "title": "Jean-Mathieu-Philibert Sérurier", "text": "Jean-Mathieu-Philibert Sérurier\n\nJean-Mathieu-Philibert Sérurier [\"žán maťjé filibér seryrjé\"] (8. prosinec 1742 Laon – 21. prosinec 1819 Paříž) byl francouzský generál, Napoleonův maršál Francie (čestný titul), guvernér pařížské Invalidovny a hrabě.\n\nJean-Mathieu-Philibert Sérurier se narodil v roce 1742 v Laonu jako syn Mathieu-Guillaume Séruriera. Ve třinácti letech roku 1755 vstoupil do armády do milice praporu v Laonu. Mezi roky 1758–1762 bojoval v Sedmileté válce a v roce 1762 krátce ve španělsko-portugalské válce, kde byl povýšen na podporučíka. Následně šest let působil jako instruktor výcviku vojáků. Roku 1767 byl povýšen na poručíka a byl převelen na Korsiku. Roku 1779 si vysloužil funkci kapitána a oženil se s Louisou-Marií-Madeleine Itasse. O deset let později, kdy vypukla Velká francouzská revoluce, získal hodnost majora a roku 1791 hodnost plukovníka. Tehdy mu bylo 41 let, jeho vrstevníci však byli většinou již generálové. Sérurier byl navíc služebně starší, protože v armádě sloužil od třinácti. To bylo příčinou jeho určité zatrpklosti, takže odešel z armády, aby se psychicky i fyzicky zotavil.\n\nBrzy se však nadchl pro republikánské myšlenky a roku 1792 vstoupil jako dobrovolník do republikánské armády. Rychle stoupal na žebříčku hodností a roku 1795 byl povýšen na brigádního generála. Zúčastnil se Napoleonova italského tažení 1796–1767, kde se vyznamenal v mnoha bitvách, a na Napoleonovo doporučení byl povýšen na divizního generála. Po míru v Campo Formiu získala Francie Benátky a Sérurier se stal jejich guvernérem. O rok později však byl donucen kapitulovat po ruském útoku pod velením Suvorova. Ve stejný rok Napoleon státním převratem uchvátil moc a začalo období vlády konzulátu 1799–1804. Sérurierova vojenská kariéra zde skončila, protože Napoleon jej potřeboval jinde.\n\nStal se viceprezidentem senátu a roku 1803 předsedou komise, která určovala hranice mezi Francií a Piemontem. V roce 1804 obdržel za zásluhy od Napoleona čestný titul maršál Francie. Stal se guvernérem pařížské Invalidovny – klíčového místa, kde byla velká vojenská nemocnice a sklad zbraní. Sérurier byl zodpovědný za ekonomickou i provozní stránku Invalidovny. Roku 1808 mu Napoleon udělil titul hraběte. V roce 1809 byl jmenován velitelem národní gardy. Po Napoleonově abdikaci nijak nepodporoval, ale ani nevzdoroval restauraci Bourbonů. Za Stodenního císařství obětavě sloužil Napoleonovi, ale po Waterloo mu proto byly všechny hodnosti odňaty a až do své smrti žil v ústraní. Zemřel 21. prosince 1819 v Paříži.\n\nJean-Mathieu-Philibert Sérurier byl spíše výborným organizátorem než taktikem a stratégem. V těchto věcech byl velice konzervativní, po celý život se v boji držel zastaralých postupů. Byl odvážný, ale pedantsky přísný velitel. Zajímal se v armádě i o ty nejmenší drobnosti a věnoval jim péči. Byl věrný a oddaný Napoleonovi. Ten si byl vědom, že Sérurier bude lepe využitelný jako guvernér Invalidovny než jako velitel vojska.\n"}
{"id": "1443593", "url": "https://cs.wikipedia.org/wiki?curid=1443593", "title": "Hans Foschum", "text": "Hans Foschum\n\nHans (Jan) Foschum (20. května 1906, Volary – 19. listopadu 1956, Linec) byl česko-rakouský architekt.\n\nHans Foschum se narodil 20. května 1906 jako syn staršího učitele. Po absolvování střední školy v Českém Krumlově a studiu na Německé technické univerzitě v Brně (Dipl.-Ing.) byl od roku 1933 zaměstnán u Městského úřadu Český Krumlov.\n\nOd roku 1938 vstoupil do ředitelství hornorakouských pozemkových staveb v Linci. Od roku 1943 až do skončení války byl ve Wehrmachtu na vojně, od roku 1948 byl opět úředníkem Zemského stavebního ředitelství v hornorakouském Linci jako \"Oberbaurat\" a vedoucí projektového plánování. Pod jeho vedením vznikaly projekty jako např Dětská nemocnice Linec, rozšíření Krajského soudu a Vyššího krajského soudu v Linci, Tkalcovská odborná škola Haslach an der Mühl, Centrum péče o děti Gmundnerberg a vysoká škola Schärding. Od roku 1946 byl Foschum členem diecézní rady diecéze Linec.\n\nNavrhoval především církevní stavby, jako je Kostel míru v Linci (spolu s Peterem Behrensem, Alexanderem Poppem a Hansem Feichtlbauerem), farní kostel ve Větřní, Klaffer am Hochficht (Horní Rakousy) nebo kostel v Untergengu (Mühlviertel). Pro kostel v Molln-Breitenau Foschum vytvořil plány zdarma.\n\n\n\n"}
{"id": "1443614", "url": "https://cs.wikipedia.org/wiki?curid=1443614", "title": "Pod Borkem (rybník)", "text": "Pod Borkem (rybník)\n\nRybníček Pod Borkem o rozloze vodní plochy 0,4 ha se nalézá na okraji lesa u polní cesty vedoucí z Borku asi 1 km jihozápadně od centra obce Borek v okrese Pardubice. U rybníka se nalézá myslivecká klubovna a studánka Pustinka rekonstruovaná v roceš 2015. Rybník je využíván pro chov ryb. \n"}
{"id": "1443623", "url": "https://cs.wikipedia.org/wiki?curid=1443623", "title": "Cesta myslivců", "text": "Cesta myslivců\n\nCesta myslivců je retenční vodní nádrž o rozloze vodní plochy 1,5 ha vybudovaná na bezejmenném přítoku potoka Biřička v Hradeckých lesích asi 600 m jihovýchodně od rybníka Biřička na katastrálním území Nový Hradec Králové. \n\nNádrž byla postavena v letech 2003–2004 na pravém bezejmenném přítoku potoka Biřička.\n\nTato nádrž plní retenční a rekreačně-turistické funkce. Jejím účelem je zvýšení letního průtoku v potoku Biřička a zlepšení mikroklimatu oblasti. Nádrž též tvoří významné lokální biocentrum pro rozmnožování obojživelníků.\n\nU hráze je postaven krytý altán a nalézá se zde pomník lesníka Rudolfa Hackera.\n"}
{"id": "1443628", "url": "https://cs.wikipedia.org/wiki?curid=1443628", "title": "Jáma (rybník)", "text": "Jáma (rybník)\n\nRybník Jáma je větší ze soustavy dvou rybníků Plachta a Jáma v lokalitě přírodní památky Na Plachtě. Oba rybníky byly zbudovány v 15. století. Břehy rybníka Jáma jsou porostlé rákosem obecným, na nejužší straně (u vtoku zavodňovací strouhy) rybník přechází v bažinný mokřad s keříky vrb popelavých a ušatých.\n\nRybník Jáma nemá stálý přítok vody, ale má spíše charakter nebeského rybníka. Množství přitékající vody lze z části ovlivnit pouze upuštěním rybníka Kříž a to pouze v případě dostatečného množství vody v něm.\n"}
{"id": "1443632", "url": "https://cs.wikipedia.org/wiki?curid=1443632", "title": "Češík", "text": "Češík\n\nRetenční nádrž Češík se nachází v lesním porostu mezi chráněnou lokalitou Plachta a lesním hřbitovem na katastrálním území Nový Hradec Králové. \n\nNádrž byla vybudována za účelem zadržování vody z lesa v roce 2009. Název nádrže Češík se vztahuje k historickému pojmenování lokality. U nádrže jsou umístěny 2 informační tabule Naučné přírodní stezky a krmítko pro přikrmování ptáků. \n"}
{"id": "1443633", "url": "https://cs.wikipedia.org/wiki?curid=1443633", "title": "Teamstore Brno", "text": "Teamstore Brno\n\nTeamstore Brno (dřívějším názvem: MK Technic Brno) byl český ženský basketbalový klub, který sídlil v brněnských Štýřicích v Jihomoravském kraji. Založen byl v roce 2016 po přestěhování ženského družstva Tišnova do Brna. V letech 2016–2019 působil v české nejvyšší basketbalové soutěži žen, známé pod názvem Ženská basketbalová liga. Zanikl v roce 2019 po odhlášení z nejvyšší soutěže. Většina členů klubu po zániku přešla do rezervního týmu brněnské Královopolské. Klubové barvy byly růžová a tmavě modrá.\n\nDne 27. září 2018 se hráčky tohoto týmu zapsaly do historie českého basketbalu žen jedním nelichotivým rekordem. Na palubovce českého hegemona, pražských USK, získaly pouhých dvanáct bodů. Což je historicky nejnižší počet bodů v jednotlivém zápase, kterého jakýkoliv tým v historii české ženské ligy dosáhl. Z devětapadesáti střel na koš pak proměnily hráčky klubu pět střel.\n\nSvé domácí zápasy odehrával v hale Morenda s kapacitou 362 diváků.\n\nZdroj: \n\n\nZdroj: \n\n\nZdroj: \n\n\n\nZdroj: \n\n"}
{"id": "1443637", "url": "https://cs.wikipedia.org/wiki?curid=1443637", "title": "Na Sádkách (Svinary)", "text": "Na Sádkách (Svinary)\n\nRybník Na Sádkách o rozloze vodní plochy 0,34 ha se nachází mezi ulicemi Na Sádkách a Dubinská v obci Svinary, místní části města Hradec Králové.\n"}
{"id": "1443640", "url": "https://cs.wikipedia.org/wiki?curid=1443640", "title": "U Borku (Svinary)", "text": "U Borku (Svinary)\n\nBývalý písník U Borku o rozloze vodní plochy 2,0 ha se nachází na konci ulice K Borku v obci Svinary, místní části města Hradec Králové. Písník je v soukromém vlastnictví.\n"}
{"id": "1443641", "url": "https://cs.wikipedia.org/wiki?curid=1443641", "title": "Na Olšině (rybník)", "text": "Na Olšině (rybník)\n\nRetenční nádrž Na Olšině se nalézá nedaleko od PP U Sítovky na katastrálním území Nový Hradec Králové asi 100 m západně od turistického rozcestníku Černá stráň. Nádrž byla vybudována v roce 2006 za účelem retence vody a zlepšení letních průtoků ve Stříbrném potoce, zkvalitnění mikroklimatu v okolí a zvýšení rekreační funkce lesa. U nádrže byl vybudován altán s ohništěm a lavičky k posezení.\n\nV blízkosti se nalézá oplocený výběh ve kterém lze pozorovat jeleny sika Dybowského.\n"}
{"id": "1443643", "url": "https://cs.wikipedia.org/wiki?curid=1443643", "title": "Sokol Nilfisk Hradec Králové", "text": "Sokol Nilfisk Hradec Králové\n\nSokol Nilfisk Hradec Králové je český ženský basketbalový klub, který sídlí v Hradci Králové ve stejnojmenném kraji. První basketbalový oddíl hradeckého Sokola byl založen již v roce 1924 a patří tak k nejstarším v republice. Největšího úspěchu dosáhl hradecký klub v sezóně 2018/19, kdy se stalo družstvo Sokola vítězem Českého poháru žen. Od sezóny 2000/01 působí v české nejvyšší basketbalové soutěži žen, známé pod názvem Ženská basketbalová liga. Klubové barvy jsou červená a bílá.\n\nSvé domácí zápasy odehrává v hale Sokola Hradec Králové s kapacitou 600 diváků.\n\nZdroj: \n\n\n\nZdroj: \n\n\nZdroj: \n\n\n\nZdroj: \n\nZdroj: \n\n\n"}
{"id": "1443644", "url": "https://cs.wikipedia.org/wiki?curid=1443644", "title": "Festival of Voice", "text": "Festival of Voice\n\nFestival of Voice () je hudební festival, který se koná na různých místech v Cardiffu ve Walesu. Jeho vůbec první ročník proběhl od 3. do 12. června 2016 a vystoupili na něm například John Cale, Van Morrison, Rufus Wainwright a Hugh Masekela. Druhý ročník proběhl o dva roky později, ve dnech 7. až 17. června 2018, a vystupovali na něm například Elvis Costello, Patti Smith, Billy Bragg a Gruff Rhys.\n\n"}
{"id": "1443645", "url": "https://cs.wikipedia.org/wiki?curid=1443645", "title": "Šimada (Šizuoka)", "text": "Šimada (Šizuoka)\n\nŠimada (japonsky:島田市 \"Šimada-ši\") je město v prefektuře Šizuoka v Japonsku. Žije zde téměř 100 tisíc obyvatel. Jedná se o úrodnou oblast, proto se zde hojně pěstuje zelený čaj a rýže.\n\n\n"}
{"id": "1443650", "url": "https://cs.wikipedia.org/wiki?curid=1443650", "title": "The Delta Machine Tour", "text": "The Delta Machine Tour\n\nThe Delta Machine Tour bylo celosvětové koncertní turné anglické elektronické hudební skupiny Depeche Mode na podporu 13. studiového alba Delta Machine , které bylo vydáno 22. března 2013. Po zahřívací show v Nice ve Francii dne 4. května 2013 turné odstartovalo v Tel Avivu v Izraeli a pokračovalo v Evropě až do konce července, vyvrcholila Minskem - prvním vystoupením skupiny v Bělorusku. Severoamerická část turné se konala koncem srpna a začalo na předměstí Detroitu v Clarkstonu v Michiganu a vyvrcholilo v Austinu v Texasu začátkem října. Skupina vystoupila na Austin City Limits Music Festival , který se v roce 2013 konal poprvé za dva víkendy. Druhá část v Evropě šla od 3. listopadu do Abu Dhabi do 7. března 2014 v Moskvě. Mezi termíny byly Dublin , Amsterdam , Oslo a Belfast , jejich první vystoupení v Severním Irsku za téměř 30 let.\n\nDne 25. a 27. listopadu 2013 v Berlíně natočil Anton Corbijn CD / DVD Depeche Mode Live in Berlin , které bylo vydáno 17. listopadu 2014.\n\nTurné The Delta Machine Tour bylo 9. nejvýdělečnější turné roku 2013\n\n\n\n"}
{"id": "1443657", "url": "https://cs.wikipedia.org/wiki?curid=1443657", "title": "DSK Basketball Nymburk", "text": "DSK Basketball Nymburk\n\nDSK Basketball Nymburk byl český ženský basketbalový klub, který sídlil v Nymburce ve Středočeském kraji. Založen byl v roce 2005 jako DSK Karlín a od roku 2013 začal působit v Nymburce. Pod patronát nymburského klubu se dostal v roce 2014. Zanikl v roce 2019 po ukončení spolupráce s mužským basketbalovým klubem. Licence na nejvyšší soutěž pak byla následně prodána chomutovským Levhartům. Klubové barvy byly černá, oranžová a bílá.\n\nNejvýraznějším úspěchem klubu bylo vítězství v domácím poháru ročníku 2015/16 a druhé místo v české lize v témže roce. Na mezinárodním poli tento klub reprezentoval Českou republiku pravidelně v evropském poháru Eurocup Women, největším úspěchem v této soutěži bylo čtvrtfinále v sezóně 2015/16. V letech 2014–2019 působil v české nejvyšší basketbalové soutěži žen, známé pod názvem Ženská basketbalová liga.\n\nSvé domácí zápasy odehrával ve sportovním centru Nymburk s kapacitou 1 700 diváků.\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n"}
{"id": "1443661", "url": "https://cs.wikipedia.org/wiki?curid=1443661", "title": "Libuše Cloud-Hrdonková", "text": "Libuše Cloud-Hrdonková\n\nLibuše Cloud-Hrdonková († 2012) byla česká skautka, rodačka ze západočeského městečka Stod, kterou proslavil útěk za železnou oponu v roce 1953. \n\nV roce 1949 se provdala za amerického vojáka Leonarda \"Lennyho\" Clouda, který musel ale vzápětí Československo opustit. Když jí bylo znemožněno se za ním vydat, začala připravovat útěk přes hranice. Seznámila se přitom s rodinou Uhlíkovou, která se také chystala uprchnout. Za pomoci „tanku svobody“ (kolopásového tahače zanechaného v lesích Němci, který přestavěl pan Uhlík) se jej nakonec osmičlenné skupině podařilo provést 25. července 1953. Žila v USA, kde s manželem vychovali tři děti.\n\n"}
{"id": "1443667", "url": "https://cs.wikipedia.org/wiki?curid=1443667", "title": "Virginia Cherrillová", "text": "Virginia Cherrillová\n\nVirginia Cherrillová, nepřechýleně Virginia Cherrill, (12. dubna 1908 Carthage, Illinois – 14. listopadu 1996 Santa Barbara) byla americká herečka působící v období konce němé filmové éry a začátku éry zvukové. Jejím nejvýznamnějším filmovým počinem byla role slepé květinářky ve filmu \"Světla velkoměsta\" režiséra Charlieho Chaplina. \n\nNarodila se a dětství prožila na zemědělské farmě v městečku Carthage v americkém státě Illinois. Zpočátku nepomýšlela na hereckou dráhu, avšak přátelství s herečkou Sue Carolovou ji nakonec přivedlo do Hollywoodu. Ještě předtím se v roce 1925 stala v Chicagu královnou plesu umělců, což ji vyneslo nabídku od Florenze Ziegfelda na vystoupení v jeho varieté, tu však odmítla.\n\nVirginia Cherrillová byla za svůj život celkem čtyřikrát vdaná, avšak všechna manželství byla bezdětná. Jejím prvním manželem byl bohatý advokát z Chicaga Irving Adler. Svatba se konala v roce 1925 a po třech letech se manželé rozvedli. V roce 1934 se provdala za herce Caryho Granta, ovšem soužití skončilo již po sedmi měsících. Cherrillová poté tvrdila, že čelila ze strany Granta domácímu násilí. Jejím třetím manželem byl anglický šlechtic George Child Villiers, 9th Earl of Jersey mezi roky 1937 až 1946. V těchto letech používala jméno Virginia Child-Villiers, Countess of Jersey. Během druhé světové války se seznámila s polským bojovým pilotem Florianem Martinim. Ten po válce začal pracovat v Lockheed Martin v Santa Barbaře, kde manželé žili od roku 1948 až do Virginiiny smrti v roce 1996.\n\nBrzy po příjezdu do Hollywodu se seznámila s Charliem Chaplinem. Podle jejích slov se tak stalo na boxerském zápase, zatímco Chaplin ve své knize vzpomínek uvedl, že ho tehdy dvacetiletá začínající herečka vyhledala na pláži a sama požádala o roli. Po několika špatných zkušenostech ostatními herečkami ji Chaplin pozval na kamerové zkoušky role slepé dívky v připravovaném filmu \"Světla velkoměsta\". Její herectví bylo i z důvodu krátkozrakosti v porovnání s ostatními uchazečkami poměrně přirozené a herečka tedy 1. listopadu 1928 podepsala smlouvu.\n\nVztahy mezi začínající herečkou a slavným režisérem však byly mnohdy napjaté. Když Cherrillová Chaplina jednou během natáčení požádala o uvolnění, protože si musí dojít ke kadeřníkovi, tak ji režisér dokonce vyhodil. Protože však nedokázal najít plnohodnotnou náhradu, tak byl donucen ji přijmout zpět. Cherrillová ke vzájemné spolupráci o mnoho let později řekla: „Nikdy jsem Charlieho neměla ráda a on neměl rád mě.“\n\nVelký komerční úspěch \"Světel velkoměsta\" pomohl Cherrilové k dalším rolím v raných zvukových filmech na počátku 30. let. Zahrála si se začínajícím Johnem Waynem ve filmu \"Girls Demand Excitement\" z roku 1931. Obsazovali ji i známí režiséři jako John Ford ve filmu \"The Brat\" nebo Tod Browning, který ji svěřil úlohu ve filmu \"Fast Workers\". Objevila se též společně s Janet Gaynorovou v Gershwinově muzikálu \"Delicious\". Poté se přestěhovala do Velké Británie, kde si zahrála společně s Jamesem Masonem ve dvou z jeho raných filmů. Jedním z nich byl snímek \"Troubled Waters\" z roku 1936, který se ukázal být jejím posledním filmovým počinem. \n\nŽádný z filmů, ve kterých se Virginia Cherrilová po \"Světlech velkoměsta\" objevila, však nedosáhl výraznějšího úspěchu, a tak se sama herečka další filmové kariéry vzdala, protože jí „herectví již tak nerozechvívalo jako tomu bylo dříve“.\n\nVirginia Cherrilová má svou hvězdu na hollywoodském chodníku slávy.\n\n"}
{"id": "1443676", "url": "https://cs.wikipedia.org/wiki?curid=1443676", "title": "Oskar Přindiš", "text": "Oskar Přindiš\n\nOskar Přindiš (19. září 1947 Olomouc – 8. dubna 2012 Horní Loděnice) byl český malíř, kreslíř a sochař. Od roku 1991 člen \"Spolku olomouckých výtvarníků\". V posledních letech žil a pracoval v Horní Loděnici u Olomouce.\n\n\n\n"}
{"id": "1443696", "url": "https://cs.wikipedia.org/wiki?curid=1443696", "title": "Medieval Worlds", "text": "Medieval Worlds\n\nMedieval Worlds. Comparative & Interdisciplinary Studies je odborným časopisem pro středověká studia s dvojitě zaslepeným recenzním řízením. Vydává ho dvakrát za rok v on-line formátu s otevřeným přístupem (open-access) Verlag der Österreichischen Akademie der Wissenschaften jménem Institut für Mittelalterforschung Rakouské akademie věd.\n\nHlavním zaměřením časopisu jsou interdisciplinární, transkulturní a srovnávací studie pro období mezi přibližně 400 a 1500 n.l., které se týkají především Evropy, Asie a severní Afriky. Zakladateli a současnými editory jsou Walter Pohl and Andre Gingrich.\n\nČasopis \"Medieval Worlds\" byl založen v roce 2015 s počátečním financováním Rakouského vědeckého fondu (FWF) s cílem podpořit inovativní odborné časopisy s otevřeným přístupem.\n\nČasopis je indexován v Crossref, DOAJ, ERIH PLUS and EZB.\n\n\"Medieval Worlds\" publikuje otevřená a tematická vydání. Mezi témata patří:\n\n"}
{"id": "1443703", "url": "https://cs.wikipedia.org/wiki?curid=1443703", "title": "Giuseppe Giunta", "text": "Giuseppe Giunta\n\nGiuseppe Giunta (* 12. ledna 1973 Catania) je bývalý italský zápasník – klasik.\n\nPřipravoval se v Římě ve vrcholovém tréninkovém centru lesní policie Forestale. V italské mužské reprezentaci se pohyboval od počátku devadesátých let v těžké váze do 100 kg. V roce 1996 se kvalifikoval na olympijské hry v Atlantě, kde vypadl ve třetím kole s Igorem Graboveckým z Moldavska 2:3 na body.\n\nOd roku 1997 startoval ve vyšší supertěžké váze do 130 kg, ve které se v roce 2000 kvalifikoval na olympijské hry v Sydney. V Sydney nepostoupil ze základní skupiny přes Američana Rulona Gardnerera. Sportovní kariérá ukončil v roce 2004 po nevydařené kvalifikaci na olympijské hry v Athénách. Věnuje se trenérské práci. V roce 2008 byl členem trenérského týmu, který připravil k zisku senzační zlaté olympijské medaile Andreau Minguzziho.\n\n\n"}
{"id": "1443709", "url": "https://cs.wikipedia.org/wiki?curid=1443709", "title": "Karel Tymich", "text": "Karel Tymich\n\nKarel Tymich (27. listopadu 1893, Lhota nad Moravou – 7. dubna 1973, Praha) byl český funkcionalistický architekt. Specializoval se na stavby školních a zdravotnických zařízení.\n\nNarodil se v rodině mlynáře ve Lhotě nad Moravou Hynka (Ignáce) Tymicha (1838–1905) a jeho manželky Pauly, rozené Schiffnerové (1869–1897). Od roku 1895 byla rodina hlášena v Praze. Z otcova prvního manželství měl bratra Antonína (1869–1934).\n\nKarel Tymich zemřel v Praze, pohřben je na Olšanských hřbitovech, část 005, oddělení 9, hrob 109a.\n\n\nV roce 1923 byl Karel Tymich obviněn spolu s architektem Jiřím Krohou a dalšími pro přečin úpadku z nedbalosti. Jednalo se o úpadek spolku \"Socialistická scéna\" (později \"Všelidová scéna\"), kde byl Tymich pověřen architektonickými úkoly. Spolek si vzal za cíl hrát v pražském Průmyslovém paláci \"Novou Oresteiu\" Arnošta Dvořáka. Byla však odehrána jen dvě představení, hercům nebyla vyplacena gáže a odmítli hrát. Soud obžalované osvobodil.\n\n"}
{"id": "1443711", "url": "https://cs.wikipedia.org/wiki?curid=1443711", "title": "Théâtre Mouffetard", "text": "Théâtre Mouffetard\n\nThéâtre Mouffetard [\"muftár\"] je divadlo v Paříži, v 5. obvodu na ulici \"Rue Mouffetard\". Divadlo s kapacitou 236 míst bylo otevřeno v roce 1934. V divadle financovaném městem Paříží sídlí od roku 2013 loutkový soubor.\n\n"}
{"id": "1443712", "url": "https://cs.wikipedia.org/wiki?curid=1443712", "title": "Héctor Milián", "text": "Héctor Milián\n\nHéctor Milián Pérez (* 14. května 1968) je bývalý kubánský zápasník – klasik, olympijský vítěz z roku 1992.\n\nZápasení se věnoval od 8 let v San Cristóbalu na základní škole Caridad Valverde. Od svých 14 let se specializoval na zápas řecko-římský na sportovní škole EIDE v Pinar del Río. Vrcholově se připracoval v Havaně v tréninkovém centru ESPA Cerro Pelado pod dohledem reprezentačního trenéra Pedra Valse. V kubánské mužské reprezentaci se pohyboval od roku 1986 v těžké váze do 100 kg. V roce 1988 přišel o účast na olympijských hrách v Soulu kvůli bojkotu.\n\nNa olympijskou premiéru si počkal do roku 1992. Na olympijské hry v Barceloně přijel jako úřadující mistr světa výborně připraven. V úvodním kole základní skupiny porazil spolufavorita Bělorusa Sergeje Děmjaškeviče 1:0 na body nakonec postoupil z prvního místa přimo do finále proti Američanu Dennisi Koslowskému. Po vyrovnaném souboji zvítězil nad Američan 2:1 na body a získal zlatou olympijskou medaili.\n\nOd roku 1993 ho v přípravě trápila vleklá zranění. V roce 1994 dokonce přestal shazovat a startoval v supertěžké váze do 130 kg. Do olympijského roku 1996 však šel opět v nižší váze do 100 kg. Na olympijských hrách v Atlantě bez většího zaváhání v prvních kolech postoupil do semifinále proti Poláku Andrzeji Wrońském, se kterým prohrál 0:2 body. V opravách se mu nedařilo a obsadil konečné 5. místo. Od roku 1997 startoval ve vyšší váze do 130 kg. V roce 2000 se kvalifikoval na olympijské hry v Sydney, kde postoupil ze základní skupiny z prvního místa do čtvrtfinále proti Bělorusu Dmitriji Děbelkovi. Zápas s Děbelkou se mu po taktické stránce nevydařil a po porážce 0:1 na body obsadil konečné 5. místo. V dalším olympijském období přepustil místo reprezentační jedničky vycházející hvězdě Mijaínu Lópezovi.\n\n\n"}
{"id": "1443713", "url": "https://cs.wikipedia.org/wiki?curid=1443713", "title": "Cayetano Cornet", "text": "Cayetano Cornet\n\nCayetano Cornet Pamies (* 22. srpna 1963, Reus) je bývalý španělský (resp. katalánský) atlet, halový mistr Evropy v běhu na 400 metrů z roku 1989.\n\nV roce 1989 se stal halovým mistrem Evropy v běhu na 400 metrů, o rok později vybojoval na této trati bronzovou medaili. Úspěšný byl v běhu na 400 metrů i na halovém mistrovství světa – v letech 1989 a 1991 skončil třetí. Jeho osobní rekord na této trati 44,96 z roku 1989 vydržel jako španělský rekord až do roku 2018.\n\n"}
{"id": "1443715", "url": "https://cs.wikipedia.org/wiki?curid=1443715", "title": "Kremlin Cup 2018 – ženská čtyřhra", "text": "Kremlin Cup 2018 – ženská čtyřhra\n\nŽenská čtyřhra Kremlin Cupu 2018 probíhala ve druhé polovině října 2018. Do deblové soutěže moskevského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Tímea Babosová a Andrea Sestini Hlaváčková, jehož členky do turnaje nezasáhly.\n\nVítězem se stal nenasazený rusko-německý pár Alexandra Panovová a Laura Siegemundová, který ve finále zdolal chorvatsko-rumunskou dvojici Darija Juraková a Ioana Raluca Olaruová po dvousetovém průběhu 6–2 a 7–6. Obě šampionky si do žebříčku WTA připsaly 470 bodů a získaly první společnou trofej. Panovová vybojovala sedmý deblový titul na okruhu WTA Tour a pro Siegemundovou to bylo čtvrté takové turnajové vítězství.\n\n"}
{"id": "1443716", "url": "https://cs.wikipedia.org/wiki?curid=1443716", "title": "BGL Luxembourg Open 2018 – ženská čtyřhra", "text": "BGL Luxembourg Open 2018 – ženská čtyřhra\n\nŽenská čtyřhra BGL Luxembourg Open 2018 probíhala v první polovině října 2018. Do deblové soutěže lucemburského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Lesley Kerkhoveová a Lidzija Marozavová, jehož členky zvolily start na paralelně probíhajícím Kremlin Cupu v Moskvě. \n\nVítězem se stal nenasazený pár Belgičanek Greet Minnenová a Alison Van Uytvancková, který ve finále zdolal bělorusko-lucemburskou dvojici Věra Lapková a Mandy Minellaová po dvousetovém průběhu 7–6 a 6–2. Obě šampionky si do žebříčku WTA připsaly 280 bodů a získaly první deblové tituly na okruhu WTA Tour.\n\n"}
{"id": "1443717", "url": "https://cs.wikipedia.org/wiki?curid=1443717", "title": "Kremlin Cup 2018 – mužská čtyřhra", "text": "Kremlin Cup 2018 – mužská čtyřhra\n\nMužská čtyřhra Kremlin Cup 2018 probíhala ve druhé polovině října 2018. Do deblové soutěže moskevského tenisového turnaje hraného na tvrdém povrchu v hale nastoupilo šestnáct dvojic. \n\nVítězem se stal druhý nasazený pár Američanů Austin Krajicek a Rajeev Ram, který ve finále za 77 minut zdolal bělorusko-rakouské turnajové trojky a obhájce trofeje Maxe Mirného s Philippem Oswaldem po dvousetovém průběhu 7–6 a 6–4. Oba šampioni si do žebříčku ATP připsali 250 bodů a získali premiérovou společnou trofej. Ram vybojoval šestnáctý deblový titul na okruhu ATP Tour a pro Krajicka to bylo první takové turnajové vítězství. Jednalo se o druhý společně odehraný turnaj vítězů na túře ATP a první po více než třech letech.\n\n"}
{"id": "1443718", "url": "https://cs.wikipedia.org/wiki?curid=1443718", "title": "Občina Zagvozd", "text": "Občina Zagvozd\n\nObčina Zagvozd se nachází v Chorvatsku ve Splitsko-dalmatské župě v jižní části Imotské krajiny.\n\nObčinu Zagvozd tvoří kromě obce Zagvozdu i sídla Biokovsko Selo, Krstatice, Rastovac, Rašćane Gornje, Župa a Župa Srednja (celkem 71 obývaných osad).\nObčina Zagvozd se nachází v hornaté části Dalmatského Záhoří za pohořím Biokovo a sousedí s občinou Šestanovac na západě, s občinami Lovreć, Podbablje a Runovići na severu, městem Vrgorcem na východě a občinami Podgora, Tučepi a Baška Voda a městem Makarska na jihu.\n\n43 % rozlohy občiny Zagvozd se rozprostírá na území Přírodního parku Biokovo. 81 % rozlohy občiny tvoří lesy, ve kterých převládají buky, jedle, habrovce a borovice černé.\n\nV občině Zagvozd převládá submediteránské a kontinentání podnebí. Na severní straně pohoří Biokovo padá první sníh už začátkem listopadu, někdy i dříve, a jeho zbytky se mnohdy mohou vidět až do konce května. Pro Zagvozd jsou charakteristická dlouhá, horká a suchá léta a ostré a studené zimy. Oblast Zagvozdu nezřídka postihují velká sucha a mráz. Často zde fouká vítr zvaný bóra.\n\nV roce 2011 zde žilo 1188 obyvatel v 464 domácnostech (0,3 % z celkového počtu obyvatel Splitsko-dalmatské župy), což je pokles oproti roku 2001, kdy zde žilo 1642 obyvatel.\n\nPrůměrný věk obyvatel občiny Zagvozd byl v roce 2011 46,3 let, zatímco v roce 2001 to bylo 44,6 let. V roce 2011 zde žilo 86 dětí do šesti let, v roce 2001 to bylo 101 dětí. V roce 2011 dosahovala nezaměstnanost 21,68 %.\n\nZagvozd: Svaguše 23, Pićolci 3, Šušići 9, Stapići 10, Tomičići 84, Kurtovići 25, Mlikote 54, Gaće 35, Gornji Buljubašići 5, Prodani 14, Pruže 4, Gornji Čaglji 56, Drlje 15, Pirići 4, Brzice 3, Donji Buljubašići 20, Bunje 92, Katušići - Brnasi 18, Bartulovići 30, Mucići 15, Milići 4, Radići 5, Sudišće 3, Alagići 6, Mušure 37, Rako 28, Butiga (centrum Zagvozdu) 189\n\nRastovac: Stanići 20, Vranjići 15, Maslići 15, Dedići 55, Varkaši 24, Lončari 19, Serdarevići 30, Gavran 8, Dujmović 10, Šute 12, Žugo 2\n\nBiokovsko selo: Lovrinčevići 5, Bikići 5, Babani-Pilj 1, Gornje Bakote 3, Zec-Kruševac 6, Donje Bakote 17, Šućuri 2, Vranješ-Zec Peškirić 2, Gući 8\n\nŽupa Srednja: Šarići 1, Brnići 8\n\nRašćani Gornji: Lendići 14, Gornji Selaci 7, Donji Selaci 3, Ercezi 1, Ulica Roglić-Karlušić 1\n\nKrstatice: Gornji Gudelji 17, Donji Gudelji 4, Gornja Zečevina 2, Donja Zečevina 6, Sredina Sela 37, Lišnjići 9, Gornji Vuletići 7, Donji Ivanovići 1, Donji Kraj-Pavičić 7, Donji Kraj-Budalići 4, Donji Kraj-Pribisalići 2, Donji Kraj-Zec-Orlović 6\n\nŽupa: Turija 9, Garmazi 7, Takalo 11, Roglići 6, Luetići 9\n\n"}
{"id": "1443719", "url": "https://cs.wikipedia.org/wiki?curid=1443719", "title": "European Open 2018 – mužská čtyřhra", "text": "European Open 2018 – mužská čtyřhra\n\nMužská čtyřhra European Open 2018 probíhala ve druhé polovině října 2018. Do deblové soutěže antverpského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Scott Lipsky a Diviž Šaran, jehož členové nestartovali společně. Lipsky se rozhodl turnaje nezúčastnit. Spoluhráčem Šarana se stal Artem Sitak, s nímž skončil v semifinále na raketách Mahuta a Rogera-Vasselina.\n\nVítězem se stal druhý nasazený pár Francouzů Nicolas Mahut a Édouard Roger-Vasselin, který ve finále zdolal za 1.14 hodiny brazilsko-mexixkou dvojici Marcelo Demoliner a Santiago González po dvousetovém průběhu 6–4 a 7–5. Oba šampioni si do žebříčku ATP připsali 250 bodů a získali šestou společnou trofej. Mahut vybojoval dvacátý čtvrtý deblový titul na okruhu ATP Tour a pro Rogera-Vasselina to bylo šetnácté takové turnajové vítězství.\n\n"}
{"id": "1443720", "url": "https://cs.wikipedia.org/wiki?curid=1443720", "title": "Stockholm Open 2018 – mužská čtyřhra", "text": "Stockholm Open 2018 – mužská čtyřhra\n\nMužská čtyřhra Stockholm Open 2018 probíhala ve druhé polovině října 2018. Do deblové soutěže stockholmského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Oliver Marach a Mate Pavić, jehož členové se rozhodli turnaje nezúčastnit. \n\nVítězem se stal nenasazený pár Britů Luke Bambridge a Jonny O'Mara, který ve finále za 1.42 hodiny zdolal novozélandsko-nizozemské turnajové trojky Marcuse Daniella s Wesleym Koolhofem po dvousetovém průběhu 7–5 a 7–6. Oba šampioni si do žebříčku ATP připsali 250 bodů a po triumfu na červnovém Nature Valley International 2018 v Eastbourne získali druhou společnou trofej i druhé tituly na okruhu ATP Tour. Celkový poměr zápasů vítězného dua na túře ATP po turnaji činil 9–4.\n\n"}
{"id": "1443721", "url": "https://cs.wikipedia.org/wiki?curid=1443721", "title": "Stockholm Open 2018 – mužská dvouhra", "text": "Stockholm Open 2018 – mužská dvouhra\n\nMužská dvouhra Stockholm Open 2018 probíhala ve druhé polovině října 2018. Do singlové soutěže stockholmského tenisového turnaje hraného na tvrdém povrchu v hale nastoupilo dvacet hráčů. Dvojnásobným obhájcem titulu byl argentinský čtvrtý tenista světa Juan Martín del Potro, který do turnaje nezasáhl. \n\nVítězem se stal třetí nasazený Řek Stefanos Tsitsipas, jenž ve finále zdolal lotyšského kvalifikanta z druhé světové stovky Ernestse Gulbise po dvousetovém průběhu 6–4 a 6–4. Po dvou finálových porážkách si 20letý nejmladší člen elitní světové dvacítky Tsitsipas připsal na okruhu ATP Tour premiérový titul. Stal se tak vůbec prvním řeckým šampionem události ATP v historii. Gulbis přerušil rekordní šňůru okruhu ve finálové neporazitelnosti, čítající šest výher, když poprvé nalezl přemožitele.\n\nČtyři nejvýše nasazení hráči obdrželi volný los do druhého kola.\n"}
{"id": "1443722", "url": "https://cs.wikipedia.org/wiki?curid=1443722", "title": "European Open 2018 – mužská dvouhra", "text": "European Open 2018 – mužská dvouhra\n\nMužská dvouhra European Open 2018 probíhala ve druhé polovině října 2018. Do singlové soutěže antverspkého tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl Francouz Jo-Wilfried Tsonga, kterého ve druhém kole vyřadil krajan Monfils.\n\nVítězem se stal nejvýše nasazený, 23letý Brit Kyle Edmund, jenž ve finále zdolal francouzskou turnajovou šestku Gaëla Monfilse po dramatickém třísetovém průběhu 3–6, 7–6 a 7–6. Na okruhu ATP Tour tak vybojoval premiérový kariérní titul. Pasivní finálová bilance Monfilse po utkání činila 7–21.\nČtyři nejvýše nasazení hráči obdrželi volný los do druhého kola.\n"}
{"id": "1443725", "url": "https://cs.wikipedia.org/wiki?curid=1443725", "title": "Kryptografické rozhraní jádra Linuxu", "text": "Kryptografické rozhraní jádra Linuxu\n\nKryptografické rozhraní jádra Linux je programovací rozhraní pro kryptografické funkce (), které jádro operačního systému Linux nabízí jednak pro své jiné součásti vyžadující kryptografické funkce (např. IPsec nebo dm-crypt), jednak částečně i pro programy v uživatelském prostoru. Do jádra bylo poprvé začleněno ve verzi 2.5.45 v říjnu 2002, přičemž hlavním „uživatelem“ byl v té době IPsec. Od té doby byla jako jeho součást implementována většina běžně používaných blokových šifer i kryptografických hašovacích funkcí. Výpis šifer podporovaných na aktuální instanci operačního systému lze získat z virtuálního souborového systému procfs, přesněji výpisem souboru codice_1.\n\nKromě potřeby nabídnout ostatním částem jádra implementaci kryptografických funkcí přímo v jádře je motivací také podpora hardwarové akcelerace šifrování na některých typech procesorů. Zatímco například na nejběžnějších procesorech rodiny x86 od firem Intel a AMD byly přímo do instrukční sady přidány pro šifru AES potřebné instrukce (AES-NI) a může je tak používat software běžící v privilegovaném režimu i software běžící v uživatelském režimu, například na platformách Geode nebo SheevaPlug je přístup k hardwarové akceleraci šifrování vyhrazen pro software běžící v privilegovaném režimu. Šifrovacím aplikacím uživatelského prostoru (například OpenSSL nebo GnuTLS) tak musí hardwarově akcelerované šifrování zprostředkovávat jaderný ovladač zařízení, v tomto případě přístupný právě přes jednotné kryptografické rozhraní.\n\nPro Linux 2.6 bylo nezávisle také portováno kryptografické rozhraní OpenBSD, to ale nikdy nebylo začleněno do hlavní větve.\n"}
{"id": "1443727", "url": "https://cs.wikipedia.org/wiki?curid=1443727", "title": "Hancavičy", "text": "Hancavičy\n\nHancavičy (, – \"Ganceviči\", ) jsou město v Brestské oblasti v Bělorusku. K roku 2017 v něm žilo bezmála čtrnáct tisíc obyvatel a bylo sídlem svého rajónu.\n\nHancavičy leží na východě Brestské oblasti při řece Cně, přítoku Pripjati v povodí Dněpru. Jsou vzdáleny přibližně 200 kilometrů severovýchodně od Brestu, správního střediska oblasti. Bližší velká města jsou Pinsk přibližně 75 kilometrů jihozápadně a Baranavičy přibližně 57 kilometrů severozápadně.\n\nPřes Hancavičy prochází železniční trať z Baranavičů do Luniňce.\n\nHancavičy leží v historickém regionu Polesí. Byly založeny v roce 1898. V meziválečném období v letech 1921–1939 byly součástí druhé Polské republiky. Od roku 1973 jsou městem.\n"}
{"id": "1443731", "url": "https://cs.wikipedia.org/wiki?curid=1443731", "title": "Norin Kang", "text": "Norin Kang\n\nNorin Kang (také Noijin Kangsang nebo Noijinkangsang) je hora vysoká 7 191 m n. m. (7 206 m dle jiných zdrojů) v pohoří Himálaj nacházející se v Tibetské autonomní oblasti v Čínské lidové republice.\n\nNa vrchol Norin Kang poprvé vystoupila dne 28. dubna 1986 čínská expedice.\n"}
{"id": "1443734", "url": "https://cs.wikipedia.org/wiki?curid=1443734", "title": "Langtang Ri", "text": "Langtang Ri\n\nLangtang Ri je hora vysoká 7 205 m n. m. v pohoří Himálaj nacházející se na hranici Tibetské autonomní oblasti v Čínské lidové republice s Nepálem. 10,2 km na východ odtud se nachází osmitisícový vrchol Šiša Pangma.\n\nPrvovýstup provedla japonská expedice (Noboru Jamada, Makihiro Wakao, Soiči Nasu a Ang Rinji Šerpa) dne 10. října 1981.\n"}
{"id": "1443748", "url": "https://cs.wikipedia.org/wiki?curid=1443748", "title": "Andrzej Słowakiewicz", "text": "Andrzej Słowakiewicz\n\nAndrzej Słowakiewicz (* 27. ledna 1951, Nowy Targ) je bývalý polský hokejový obránce. Jeho starším bratrem je hokejista Józef Słowakiewicz.\n\nHrál za Podhale Nowy Targ (1969–1970) a (1972–1982) a během vojenské služby za tým Legia Warszawa (1970–1972). Je sedminásobným mistrem Polska. Celkem za 13 ligových sezón nastoupil ve 476 utkáních a dal 91 gólů.\n\nPolsko reprezentoval na olympijských hrách v roce 1976 a na 8 turnajích mistrovství světa v letech 1970–1979. Celkem za polskou reprezentaci nastoupil v letech 1970–1979 ve 114 utkáních a dal 6 gólů.\n\n"}
{"id": "1443753", "url": "https://cs.wikipedia.org/wiki?curid=1443753", "title": "Přebor Jihomoravského kraje 2018/19", "text": "Přebor Jihomoravského kraje 2018/19\n\nV soubojích 59. ročníku Přeboru Jihomoravského kraje 2018/19 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v pátek 10. srpna 2018 úvodním zápasem předehraného 2. kola (FC Moravský Krumlov – FC Svratka Brno 3:3) a skončil v sobotu 15. června 2019 zbývajícími dvěma zápasy odloženého 16. kola.\n\n\nNejlepšími střelci ročníku se stali Radim Záruba z SK Moravská Slavia Brno a Ondřej Přichystal z FC Sparta Brno, oba vstřelili 29 branek (Záruba ve 20 startech, Přichystal ve 30).\n\nZdroj: \n\nPoznámky:\n\n"}
{"id": "1443761", "url": "https://cs.wikipedia.org/wiki?curid=1443761", "title": "Přebor Moravskoslezského kraje 2018/19", "text": "Přebor Moravskoslezského kraje 2018/19\n\nV soubojích 59. ročníku Přeboru Moravskoslezského kraje 2018/19 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 4. srpna 2018 úvodními pěti zápasy 1. kola a skončil 15. června 2019. Vítězem se stal tým SK Beskyd Frenštát pod Radhoštěm a spolu s ním postoupil i tým FK SK Polanka nad Odrou, oba týmy budou hrát v nově vytvořené Divizi F.\n\n\nNejlepším střelcem ročníku se stal Pavel Klimpar z celku SK Beskyd Frenštát pod Radhoštěm, který vstřelil 32 branek.\n\nZdroj: \n\n"}
{"id": "1443766", "url": "https://cs.wikipedia.org/wiki?curid=1443766", "title": "Přebor Zlínského kraje 2018/19", "text": "Přebor Zlínského kraje 2018/19\n\nV soubojích 31. ročníku Přeboru Zlínského kraje 2018/19 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v sobotu 11. srpna 2018 úvodními čtyřmi zápasy předehraného 2. kola a skončil v neděli 16. června 2019 závěrečným zápasem 14. kola (TJ Sokol Nevšová – TJ Skaštice 0:7).\n\n\nNejlepším střelcem ročníku se stal Zdeněk Konečník z TJ Skaštice, který vstřelil 47 branek ve 25 startech.\n\nBude doplněna po skončení ročníku.\nPoznámky:\n\n"}
{"id": "1443767", "url": "https://cs.wikipedia.org/wiki?curid=1443767", "title": "Serie B 2013/14", "text": "Serie B 2013/14\n\nSoutěžní ročník Serie B 2013/14 byl 82. ročník druhé nejvyšší italské fotbalové ligy. Soutěž začala 24. srpna 2013 a skončila 30. května 2014. Účastnilo se jí 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: Trapani Calcio, AS Avellino 1912, US Latina Calcio, FC Carpi 1909.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem. Předkolo Play off hrály na jedno utkání kluby umístěné na 5., 6., 7. a 8. místě (klub ze 6. místa hrál s klubem ze 7. místa a klub z 5. místa hrál s klubem který obsadil 8. místo). Oba vítězové předkol hrály na dvě utkání proti klubům ze 3. a 4. místa. Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do třetí ligy.\n\n\nBoj o postupující místo do Serie A.\n\nFC Crotone - AS Bari 0:3\nFC Modena - Spezia Calcio 1:0\n\nFC Modena - AC Cesena 0:1 a 1:1\nAS Bari - US Latina Calcio 2:2 a 2:2\n\nAC Cesena - US Latina Calcio 2:1 a 2:1\n\nPoslední místo pro postup do Serie A 2014/15 vyhrál tým AC Cesena\n\nBoj o setrvání v Serii B.\n\nNovara Calcio - AS Varese 1910 0:2 a 2:2\n\nV Serii B zůstal klub AS Varese 1910. Klub Novara Calcio sestoupil do třetí ligy.\n\n"}
{"id": "1443768", "url": "https://cs.wikipedia.org/wiki?curid=1443768", "title": "Jiří Valta (lední hokejista)", "text": "Jiří Valta (lední hokejista)\n\nJiří Valta (24. března 1931, Praha - 9. dubna 1996) byl český hokejový útočník.\n\nZa československou reprezentaci odehrál v letech 1950–1952 celkem 7 utkání a dal 4 góly. Hrál za ZSJ ZMP Praha. \n"}
{"id": "1443770", "url": "https://cs.wikipedia.org/wiki?curid=1443770", "title": "Versailles", "text": "Versailles\n\nVersailles [\"versaj\"] může znamenat:\n\n\n"}
{"id": "1443776", "url": "https://cs.wikipedia.org/wiki?curid=1443776", "title": "AS Cittadella", "text": "AS Cittadella\n\nAssociazione Sportiva Cittadella je italský fotbalový klub hrající v sezóně 2019/20 ve druhé lize a sídlící ve městě Cittadella v regionu Benátsko.\n\nKlub byl založen 21. června 1973 jako \"Associazione Sportiva Cittadella\" díky sloučením dvou klubů \"Unione Sportiva Cittadellese\" (založeno roku 1920) a \"l'Olimpia Cittadella\" (založeno roku 1948). Spojení klubů požadoval prezident klubu \"Olimpia\" Angelo Gabrielli. Oba kluby měli velké finanční dluhy a jediná možnost přežití bylo sloučení. Začali hrát regionální soutěž.\nPrvní velký úspěch byl v sezoně 1999/00 když klub vyhrál třetí ligu a postoupil poprvé v historii klubu do druhé ligy. V sezoně 2017/18 hrál klub finále play off s klubem Hellas Verona FC. První zápas vyhrál 2:0 ale druhý zápas prohrál 0:3 a tak do nejvyšší soutěže postoupil soupeř.\n\nNejvyšší soutěž klub nikdy nehrál. Největším úspěchem je hraní ve druhé lize kterou hrál celkem v 13 sezon. Nejlepší umístění je 6. místo v sezonách 2009/10, 2016/17, 2017/18.\n\n\n\n\nŽádný hráč nehrál v klubu AS Cittadella\n\n"}
{"id": "1443779", "url": "https://cs.wikipedia.org/wiki?curid=1443779", "title": "Picea spinulosa", "text": "Picea spinulosa\n\nPicea spinulosa je druh smrku původem z Asie.\n\nJedná se strom dorůstající ve své domovině až 60 m výšky, kdy průměr kmene dosahuje až 2,5 m. Borka je u starých stromů šupinatá, pupeny jsou hnědé. Větvičky jsou převislé, na povrchu lysé, zpočátku žlutohnědé barvy, později šedavé. Jehlice jsou více či méně zploštělé, 1,5–3,5 cm dlouhé a asi 1,1–1,8 mm široké, na spodu se dvěma bílými pruhy. Samičí šišky jsou asi 9–11 cm dlouhé, podlouhlé až válcovité, asi 3–4,5 cm široké, za zralosti jsou hnědé až tmavě hnědé. Šupiny jsou asi 2 cm dlouhé, hladké a lesklé.\n\nPůvodní areál druhu se rozkládá v horách jižního Tibetu, dále roste v Bhútánu, Nepálu a v Sikkimu.\n\n\"Picea spinulosa\" je horská dřevina, roste zpravidla v nadmořských výškách 2400 až 3900 m n. m. Porosty místy trpí kůrovcovými kalamitami, které má na svědomí především lýkožrout \"Ips schmutzenhoferi\".\n\nV České republice se pěstuje jen výjimečně v některých arboretech, např. v Průhonicích.\n\n"}
{"id": "1443782", "url": "https://cs.wikipedia.org/wiki?curid=1443782", "title": "Lampredotto", "text": "Lampredotto\n\nLampredotto je pokrm italské kuchyně. Jeho základní surovinou jsou hovězí dršťky, které se vaří s cibulí, rajčaty a kořenovou zeleninou. Hotové dršťky se podávají obvykle v rozkrojené housce, která se svlaží vývarem, a dochucují se omáčkou salsa verde. Lampredotto je typickým pokrmem města Florencie, kde se stalo nejčastějším typem pouličního občerstvení. Lampredotto jako populární jídlo chudých je ve Florencii doloženo již v 15. století. Název jídla pochází z italského výrazu „lampre“, označujícího mihuli říční, jejíž ústní otvor dršťky svým zbrázděným povrchem připomínají.\n\n"}
{"id": "1443788", "url": "https://cs.wikipedia.org/wiki?curid=1443788", "title": "Přebor Olomouckého kraje 2018/19", "text": "Přebor Olomouckého kraje 2018/19\n\nV soubojích 28. ročníku Přeboru Olomouckého kraje 2018/19 (jedna ze skupin 5. fotbalové ligy) se utká 16 týmů každý s každým dvoukolovým systémem podzim–jaro. Tento ročník začal v sobotu 4. srpna 2018 úvodními třemi zápasy 1. kola a skončí v červnu 2019.\n\n\nBude doplněn po skončení ročníku.\n\nBude doplněna po skončení ročníku.\n\n"}
{"id": "1443791", "url": "https://cs.wikipedia.org/wiki?curid=1443791", "title": "Krajský přebor – Praha – západ 1952", "text": "Krajský přebor – Praha – západ 1952\n\nKrajský přebor – Praha – západ 1952 byl jednou z 21 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. Předchozí ročník se hrál v oddělení A a oddělení B, každé po 10 účastnících. \n\nPoznámky:\n\n"}
{"id": "1443792", "url": "https://cs.wikipedia.org/wiki?curid=1443792", "title": "Salsa verde", "text": "Salsa verde\n\nSalsa verde (doslova „zelená omáčka“) je běžný název pro mnoho odrůd omáček, složených převážně z bylinek. \n\nTyto omáčky jsou známy v různých zemích pod různými názvy, například jako „salsa verde“ v Itálii, Španělsku a Mexiku, „sauce verte“ ve Francii, „Grüne Soße“ v Německu (či \"Frankfurter „Grie Soß“\" ve frankfurtském dialektu) nebo argentinská \"chimichurri\".\n\nTento typ omáčky pochází pravděpodobně z Blízkého východu a do Itálie se dostal s římskými legiemi. Odtud se salsa verde rozšířila do dalších zemí.\n\nItalská salsa verde je studená omáčka složená převážně z nati petrželky, octa, kapar, česneku, cibule, ančoviček a olivového oleje. Přísady se nasekají a pak se smísí s olejem. Dalšími, často používanými složkami jsou: bazalka, máta nebo pažitka. \n\nMexickou salsu verde tvoří tomatillo, cibule kuchyňská, koriandru, limetové šťávy a chilli papriček.\n\n"}
{"id": "1443793", "url": "https://cs.wikipedia.org/wiki?curid=1443793", "title": "Cosenza Calcio", "text": "Cosenza Calcio\n\nCosenza Calcio je italský fotbalový klub hrající v sezóně 2019/20 ve druhé lize a sídlící ve městě Cosenza v regionu Kalábrie.\nKlub byl založen 18. listopadu roku 1912 jako \"Società Sportiva Fortitudo\". Založili ji jej bývalí vůdci \"SS Cosentina\" a schválili statut nového sportovního klubu (cvičící šerm, tanec, běh, cyklistiku, gymnastiku a fotbal).\nPrvní soutěžní zápasy klub hraje až v sezoně 1927/28 a to v regionální lize. Na sezonu 1930/31 byl klub přijat do druhé ligy a vydržel v ní 5 sezon. Klub poté hraje ve třetí lize a až do sezony 1981/82 hraje střídavě mezi druhou a čtvrtou ligou. Po sezoně 1981/82 klub končí v likvidaci. Je založen klub nový - \"Cosenza Calcio\" a hrají třetí ligu. Klub v sezoně 2002/03 končí v tabulce na předposledním místě. Na další sezonu klub nemá peníze a ohlásila bankrot. V letě roku 2003 je založen klub nový - \"Associazione Sportiva Cosenza Football Club\" a hrají pátou ligu. V létě roku 2004 je starý klub \"Cosenza Calcio\" znovu přihlášeno do fotbalu. Pátou ligu tak hrají dva kluby z jednoho města (\"Cosenza Calcio\" a \"Associazione Sportiva Cosenza Football Club\"). To znamená velké problémy mezi fanoušky klubu. Po sezoně 2004/05 klub \"Cosenza Calcio\" končí nadobro a původní klub \"Associazione Sportiva Cosenza Football Club\" se mění na \"Associazione Sportiva Cosenza Calcio\".\nPo sezoně 2006/07 klub končí a nezaregistruje se do žádné soutěže. Na sezonu 2007/08 je založen nový klub - \"Fortitudo Cosenza\". Dne 30. května 2008 klub koupil starou značku a historii klubu \"Cosenza Calcio\". Klub si vedl špatně s financemi a tak fotbalová federace rozhodla vyškrtnout klub ze všech lig. V létě roku 2011 je založen klub nový - \"Nuova Cosenza Calcio\" a hrají pátou ligu.\n\nNejvyšší soutěž klub nikdy nehrál. Největším úspěchem je hraní ve druhé lize kterou hrál celkem v 21 sezonách. Nejlepší umístění je 5. místo v sezoně 1991/92.\n\n\n\n\n\n"}
{"id": "1443795", "url": "https://cs.wikipedia.org/wiki?curid=1443795", "title": "Giorgi Saldadze", "text": "Giorgi Saldadze\n\nGiorgi Saldadze (* 21. března 1973) je bývalý sovětský a gruzínský zápasník – klasik, který od roku 1992 reprezentoval Ukrajinu.\n\nZápasu řecko-římskému se věnoval od 13 let v gruzínském Kutaisi. V roce 1990 odjel studovat na Ukrajinu na vysokou školu tělesné výchovy a sportu LOVUFK (ЛОВУФК) v Luhansku. Po rozpadu Sovětského svazu koncem roku 1991 přijal ukrajinské občanství. V roce 1992 přivedl na Ukrajinu i svého mladšího bratra Davita. V ukrajinské mužské reprezentaci se pohyboval od roku 1992 v těžké váze do 100 kg. V roce 1996 se kvalifikoval na olympijské hry v Atlantě. Ve druhém kole porazil v napínavém zápase Rusa Tejmuraze Edišerašviliho 6:3 na body, ale v následném kole chyboval a prohrál na lopatky se Švédem Mikaelem Ljungbergem. Obsadil 7. místo.\n\nOd roku 1997 startoval ve vyšší supertěžké váze do 130 kg. V roce 2000 se kvalifikoval na olympijské hry v Sydney. V základní skupině své o třídu horší soupeře nepodcenil a postoupil do čtvrtfinále proti Rusu Alexandru Karelinovi. Jako po několikáté ve své kariéře na fenomenálního Karelina nestačil a obsadil konečné 6. místo. Sportovní kariéru ukončil v roce 2004. Žije v hlavním městě Ukrajiny v Kyjevě.\n\n\n"}
{"id": "1443800", "url": "https://cs.wikipedia.org/wiki?curid=1443800", "title": "Joachim Rønneberg", "text": "Joachim Rønneberg\n\nJoachim Rønneberg (30. srpna 1919 Ålesund – 21. října 2018 tamtéž) byl rozhlasový hlasatel a norský důstojník, který byl během 2. světové války nejmladším účastníkem Operace Gunnerside, jejíž cílem bylo zničení zařízení pro výrobu těžké vody v továrně Norsk Hydro v okupovaném norském městečku Rjukan v kraji Telemark, neboť existovala obava z případného použití tamní produkce nacistickým Německem pro vývoj atomové bomby.\n\n\n"}
{"id": "1443802", "url": "https://cs.wikipedia.org/wiki?curid=1443802", "title": "Přebor Kraje Vysočina 2018/19", "text": "Přebor Kraje Vysočina 2018/19\n\nV soubojích 17. ročníku Přeboru Kraje Vysočina 2018/19 (jedna ze skupin 5. fotbalové ligy) se utká 14 týmů každý s každým dvoukolovým systémem podzim–jaro. Tento ročník začal v sobotu 11. srpna 2018 úvodními třemi zápasy předehraného 2. kola a skončí v červnu 2019.\n\n\nBude doplněn po skončení ročníku.\n\nZdroj: \n\nPoznámky:\n\n"}
{"id": "1443822", "url": "https://cs.wikipedia.org/wiki?curid=1443822", "title": "Yayuk Basukiová", "text": "Yayuk Basukiová\n\nYayuk Basukiová (* 30. listopadu 1970 Yogyakarta) je bývalá indonéská tenistka.\n\nHrát začala v sedmi letech, od roku 1990 byla profesionálkou. Vyhrála šest turnajů WTA Tour ve dvouhře a devět ve čtyřhře. Největším úspěchem na Grand Slamu je čtvrtfinále dvouhry ve Wimbledonu v roce 1997 a semifinále čtyřhry na US Open v roce 1993 spolu s Japonkou Nanou Mijagiovou. Získala čtyři zlaté medaile na Asijských hrách. Jejím nejvyšším postavením na žebříčku WTA bylo 19. místo ve dvouhře a 9. místo ve čtyřhře, což je historicky nejlepší výsledek pro indonéský tenis. V roce 1991 byla zvolena indonéským sportovcem roku a v letech 1996 a 1998 získala Cenu Karen Krantzckeové za sportovní chování. V roce 2000 ukončila singlovou kariéru, deblu se věnovala do roku 2013.\n\nJejím manželem je indonéský tenista Hary Suharyadi. Působila jako trenérka a televizní komentátorka, od roku 2014 je poslankyní indonéského parlamentu za Stranu národního mandátu.\n"}
{"id": "1443830", "url": "https://cs.wikipedia.org/wiki?curid=1443830", "title": "Maraapunisaurus fragillimus", "text": "Maraapunisaurus fragillimus\n\nMaraapunisaurus fragillimus („ohromný ještěr“ z jazyka indiánského kmene Ute) byl druh obřího sauropodního dinosaura z čeledi Rebbachisauridae, který žil v oblasti dnešního státu Colorado v USA (lokalita zvaná Cope´s Nipple). Jeho fosilie byly objeveny v sedimentech souvrství Morrison, datovaných do období svrchní jury (asi před 150 miliony let).\n\nPůvodně byl tento sauropod popsán již roku 1878 americkým paleontologem Edwardem Drinkerem Copem jako \"Amphicoelias fragillimus\". Jeho obratel, který by v plném stavu dosahoval délky kolem 2,5 metru, napovídal, že by se mohlo jednat o jednoho z největších známých živočichů všech dob. Jeho délka byla odhadována až na 60 metrů, protože se předpokládalo, že šlo o zástupce čeledi Diplodocidae. V roce 2018 však Kenneth Carpenter přišel s vědeckou studií, která řadí tohoto dinosaura (na základě morfologie jeho obratle) do čeledi Rebbachisauridae.\n\nRozměry tohoto sauropoda byly po reklasifikaci do čeledi Rebbachisauridae rovněž odpovídajícím způsobem upraveny, a tak odhadovaná délka tohoto obřího sauropoda byla snížena zhruba na 30,3 až 32 metrů. S myšlenkou, že tento sauropod mohl ve skutečnosti patřit mezi rebachisauridy, přišel již v roce 2012 italský badatel Andrea Cau. Oficiální odhady hmotnosti tohoto dinosaura nejsou k dispozici, s dosud jediným přímým odhadem přišel v říjnu roku 2018 na svém blogu britský paleontolog Michael P. Taylor. Na základě porovnání s rodem \"Limaysaurus\" o odhadované délce 15 metrů a hmotnosti 7 tun (podle Gregoryho S. Paula) by při dvojnásobné délce vážil maraapunisurus asi osmkrát více, tedy přibližně 56 tun. Paul je však v odhadech hmotností velmi konzervativní a ve skutečnosti nejspíš oba dinosauři vážili podstatně více.\n\nV roce 2019 odhadl již zmíněný americký badatel Gregory S. Paul podrobným rozborem a zhodnocením dosud využitých metod stanovování objemu a hmotnosti těla různých sauropodů celkovou tělesnou hmotnost maraapunisaura zhruba na rovných 100 metrických tun, což by z tohoto sauropoda činilo největšího známého suchozemského živočicha všech dob.\n\n\n"}
{"id": "1443835", "url": "https://cs.wikipedia.org/wiki?curid=1443835", "title": "Alena Bartošová", "text": "Alena Bartošová\n\nAlena Bartošová (* 17. září 1944 Pipice) je bývalá československá běžkyně na lyžích.\n\nNa XI. ZOH v Sapporu 1972 skončila v běhu na lyžích na 5 km na 16. místě, na 10 km na 27. místě a ve štafetě na 3x5 km na 6. místě. Na XII. ZOH v Innsbrucku 1976 skončila v běhu na lyžích na 10 km na 35. místě a ve štafetě na 3x5 km na 6. místě. Na mistrovství světa ve Falunu 1974 skončila ve štafetě na 3. místě.\n\n"}
{"id": "1443843", "url": "https://cs.wikipedia.org/wiki?curid=1443843", "title": "Egon Thurn-Taxis", "text": "Egon Thurn-Taxis\n\nEgon Thurn-Taxis (celým jménem Egon Maximilian Lamoral Thurn-Taxis, 17. listopadu 1832 Řezno – 8. února 1892 Vídeň) byl německý šlechtic.\n\nNarodil se jako syn Maxmiliána Karla Thurn-Taxise a jeho první manželky Vilemíny z Dörnbergu.\n\nPo prohrané válce mezi Rakouskem a Pruskem (1866) přesídlil do Pardubic, kde převzal i tamní smečku psů a pořádal s ní parforsní hony, jež zde měly tradici od čtyřicátých let 19. století. Pro tuto kratochvíli si nechal z Anglie dovézt smečku speciálních honicích psů. Součástí štvanic na jeleny byly i koňské překážkové dostihy podle anglického vzoru, z nichž se poté vyvinulo klání nazývané Velká pardubická. Její první ročník se běžel ve čtvrtek 5. listopadu 1874 od 13.30 hodin a již tehdy koně překonávaly překážku nazvanou „Tribunní skok“. Patřila k nejtěžším a uvažovalo se proto o jejím zrušení. Proti tomu se však postavil Egon Thurn-Taxis, který při diskusi s Emilem Fürstenbergem pronesl: „Jasnosti, vy ani já nebudeme už tuto překážku překonávati, a proto není důvodu, proč bychom ji měli vyřaditi a někomu ulehčovali.“ Překážka tak v kurzu dostihu zůstala a od roku 1892 se jmenuje „Taxisův příkop“.\n\n"}
{"id": "1443844", "url": "https://cs.wikipedia.org/wiki?curid=1443844", "title": "Davit Saldadze", "text": "Davit Saldadze\n\nDavit Saldadze (* 15. února 1974-78) je bývalý sovětský a gruzínský zápasník – klasik, stříbrný olympijský medailista z roku 2000, které od roku 1993 reprezentoval Ukrajinu a od roku 2006 Uzbekistán.\n\nZápasu řecko-římskému se věnoval v gruzínském Kutaisi. V roce 1992 odjel za svým starším bratrem Girogim na Ukrajinu do Luhansku. Podle šeftrenéra luhanského univerzitního klubu Elbruse Cachojeva neměl u sebe dokumenty a neuměl Rusky. Jediný trenér, který byl ochoten ho trénovat byl Mykola Rubežnyj pod jehož vedením se vypracoval v přední evropskou těžkou váhu. V ukrajinské mužské reprezentaci se pohyboval od roku 1997 v těžké váze do 97 (96) kg. Vrcholově se připravoval v Mariupolu v klubu Azovmaš.\n\nV roce 2000 se kvalifikoval na olympijské hry v Sydney. V základní čtyřčlenné skupině porazil v posledním kole úřadujícího mistra Evropy Bělorusa Sergeje Lištvana 5:2 na body. Ze skupiny postoupil jako vítěz přímo do semifinále proti Konstantinu Thanosovi z Řecka, kterého porazil 4:2 na body. Ve finále se utkal se Švédem Mikaelem Ljungbergem a po vyrovnaném průběhu prohrál 1:2 na body. Získal stříbrnou olympijskou medaili. V roce 2004 obhajoval stříbrnou olympijskou medaili na olympijských hrách v Athénách a nepostoupil ze základní skupiny přes Gruzínce Ramaze Nozadzeho.\n\nV roce 2005 přestoupil do vyšší supertěžké váhy do 120 kg, ale nepohodl se s ukrajinským reprezentačním vedením na pozici reprezentační jedničky a od roku 2006 startoval pod vlajkou Uzbekistánu. V roce 2008 se kvalifikoval na své třetí olympijské hry v Pekingu, kde v úvodním kole nepřešel přes Rusa Antona Botěva reprezentujícího Ázerbájdžán. V roce 2012 napočtvrté v olympijské kvalifikaci neuspěl a vzápětí ukončil sportovní kariéru.\n\n\n"}
{"id": "1443849", "url": "https://cs.wikipedia.org/wiki?curid=1443849", "title": "Josef Zamazal", "text": "Josef Zamazal\n\nJosef Zamazal (1869 Malé Prosenice, okres Přerov – 1935) se narodil v selské rodině. Měl dva bratry, Antonína a Františka, oba jeho bratři zůstali věrni selskému stavu a byli nadále rolníky. Josef po ukončení studií pracoval jako hospodářský správce a účetní v Brodku u Přerova.\n\nZa první světové války se zapojil do odboje proti Rakousku-Uhersku, v roce 1915 byl zatčen a v tzv. Kramářových vlastizrádných procesech byl společně s Karlem Kramářem, Aloisem Rašínem a Vincencem Červinkou za vlastizradu odsouzen k trestu smrti. Ve vězení trpěl hladem tak jak i ostatní a k jeho přežití i jeho spoluvězňů pomohlo i jídlo dovážené do Vídně od obou sourozenců. Provedení rozsudku zabránila nemoc císaře Františka Josefa I. a i hrdinský postoj jeho osobního lékaře MUDr. Kerzla. Podle tehdejších zákonů musel rozsudky smrti politických vězňů podepsat císař a MUDr. Kerzl odmítl pustit vojenské auditory k císaři. Odvolal se na jeho zdravotní stav s tím, že císař by se mohl rozrušit a to by mohlo zhoršit jeho zdravotní stav, za který byl on odpovědný.\nCísař František Josef I. zanedlouho umírá a nový císař Karel I. nejprve provedení poprav odložil, poté rozsudky změnil a nakonec všechny odsouzené v rámci širší amnestie v červnu roku 1917 amnestoval.\n\nPo první světové válce Josef Zamazal pracoval ve státních službách jako vrchní revident ministerstva financí.\nZemřel v roce 1935 a je pochován v rodinné hrobce v Prosenicích.\n\n"}
{"id": "1443858", "url": "https://cs.wikipedia.org/wiki?curid=1443858", "title": "Nehoda českých umělců v Mongolsku", "text": "Nehoda českých umělců v Mongolsku\n\nNehoda českých umělců v Mongolsku se stala v odpoledních hodinách 21. srpna 1968 na úzké silnici k pomníku padlých sovětských vojáků na kopci Zajsan v Ulanbátaru. Autobusu vezoucímu československou delegaci nefungovaly brzdy, a tak brzdil přeřazením na první rychlostní stupeň. Ještě ve městě si toho všiml Jiří Jelínek a vystoupil s tím, že jde předat na ambasádu droždí. Na úzké silnici se autobus potkal s nákladním automobilem, řidič zazmatkoval a vyřadil druhý rychlostní stupeň, ale už se mu nepodařilo zařadit první. Autobus začal couvat a řidič nepochopitelně odbočil ze srázu. Někteří umělci se postavili, aby zjistili, co se děje, a právě převážně tito se následně stali oběťmi nehody. Autobus se několikrát převrátil a zůstal stát na kolech ve vyschlém říčním korytě.\n\nNásledkem dopravní nehody zemřelo šest osob, členů orchestru Karla Duby. Zahynuli kapelník Karel Duba, zpěvačky Dana Hobzová a Marie Pokšteflová, bubeník Josef Poslední, saxofonista Jaroslav Štrudl a zpěvák Bohumil Vaněk.\n\nNehodu přežili Indra Vostrá, František Živný, Jiří Kupšovský, Karel Vágner, Ivo Moravus, Jiří Racek.\n\n"}
{"id": "1443879", "url": "https://cs.wikipedia.org/wiki?curid=1443879", "title": "Český informel", "text": "Český informel\n\nJako český informel je označován proud expresivní strukturální abstrakce, který vzešel ze specifických místních podmínek na přelomu 50. a 60. let. Radikálně se vymezil proti veškeré soudobé produkci, kompromisnímu výtvarničení a estetizování a stal se přelomovým okamžikem v historii českého umění. Zahraniční kritika ocenila svébytnost děl a psala o silné revoltě asi třiceti zoufalých avantgardních výtvarníků, která nemá v Československu předchůdce. S mezinárodním informelem, který v pojetí Enrica Crispoltiho zahrnuje velmi heterogenní skupinu výtvarných projevů od tašismu po lyrickou abstrakci, souvisí český informel pouze některými výtvarnými technikami.\n\nPojem „český informel“ vznikl dodatečně a byl definován až v souvislosti s výstavou a doprovodným sympoziem roku 1991. V 60. letech byl užíván termín \"strukturální abstrakce\", který je podle Mahuleny Nešlehové nepřesný a zavádějící, protože pojem struktura se vztahuje spíše k řádu, který je vnitřně uspořádán. Informel naopak pracuje s náhodou a projekcí spontánních emocí a představuje „expresivní materiálovou antimalbu“. Nejde přitom o gestickou tvorbu, protože kromě úsilí o silný výraz, vložený do definitivního tvaru dokončeného díla, bylo jedním z kritérií kvality dokonalé zpracování hmotných struktur a kultivace výtvarných prostředků. Úsilí o definitivní, dokončenou a uzavřenou podobu díla, které je zdánlivě v protikladu k otevřenosti a bezprostřednosti procesu tvorby, má své zázemí v kulturní tradici a představuje specifický rys českých děl s rysy „národní školy“. Jemně členěná struktura zrcadlí složitost umělcovy psychiky a duchovní a etický obsah díla. V poválečné situaci znamená ostentativní destrukce figury současně její přepodstatnění nebo dokonce sakralizaci, zraňovaný materiál se stává metaforou zraňované lidskosti a rituálním tělem poznamenaným stigmaty. S odstupem času se informel jeví jako adekvátní výtvarné vyjádření stavu myšlení a vědomí člověka poválečné doby a doby tzv. „studené války“, zatíženého existenciální a subjektivní problematikou.\n\nTypickým společným rysem informelních děl byla potřeba narušit hranici mezi malbou a sochou (reliéfem) a destrukce zvyklostí formy, využití veškerých prostředků k fyzickému zpředmětnění vnitřního pocitu a jeho zakódování, záznamu a petrifikaci, objevování výrazových možností hmoty a kompozice obrazu z nesourodých materiálů, které expandují do prostoru a jsou vytrženy z obvyklých souvislostí nebo je popřena jejich obvyklá funkce. Významová role je přisouzena prázdnu, které obklopuje plné. Samotný proces tvorby zahrnoval obnažení materie i její skrytí a zašifrování do složitých tvarově sémantických systémů a vyvolával stupňování emoce pomocí skladby materiálů. Ve zdlouhavém procesu tvorby byla hmota obrazu dotýkána, hnětena a destruována, asambláže různých materiálů byly vrstveny, propalovány, rozrušovány a opět spojovány a nabývaly podoby téměř magických artefaktů s rysy jisté „baroknosti“. Jako materiály užité k tvorbě informelních děl sloužily nalezené a časem a lidským užíváním poznamenané předměty, syntetické laky, písek, hřebíky, dráty, provázky, plechy, hadry, asfalt, kusy dřeva. Důležitý byl tehdy nově vyráběný a obtížně dostupný syntetický materiál akronex (polyvinylacetátová, uměle měkčená pryskyřice), který umožňoval spojování nesourodých materiálů a vytváření vysokých reliéfních struktur.\n\nOd podobné evropské produkce, která stavěla na estetickém účinku syrových materiálů a struktur a opakováním ztrácela vnitřní důvěryhodnost, se český informel lišil akcentováním existenciálního východiska. Princip permanentní konstrukce a destrukce obrazu byl reakcí na tíži doby i snahou proniknout k hlubší podstatě tvoření, v němž zrod zahrnuje zároveň zánik předchozího a reflektuje vědomí křehkosti samotné lidské existence. Do uměleckého díla je otisknuta skrytá stopa příběhů jejich tvůrců, žijících na okraji společnosti. Výrazem tvořivého pohybu myšlení nebyly abstraktní konstrukce, ale přímý dotek s hmotou a jejím prostřednictvím se zemí. V atmosféře totalitní diktatury, s jejím vulgárním propagandistickým optimismem, musel citlivý člověk reagovat pouze totální negací. Česká materiálová exprese, jako mystická verze symbolického sebetrýznění, nabízí pohled do jícnu smrti a nicoty. Podle Jana Kříže šlo v českém případě o expresionismus invertovaný dovnitř a prahem, kudy se vstupovalo do světa absolutní nezávislosti a svobody, byla smrt. V patologické době se za krajní revoltu v umění platilo oslabením praktické vůle k životu, jak dokládají i předčasná úmrtí Antonína Tomalíka a Vladimíra Boudníka a nešťastná smrt Jiřího Balcara. Podle Ševčíkových jsou magické vytváření objektů a s tím spjaté rituály, směřování k transcendenci a estetická kultivace naopak záchranou před tragikou a návratem k jistotě vyššího duchovního řádu – tedy spíše zpětnou vazbou k životu.\n\nJako symbol vyrovnání s odcizeným světem může umělecké dílo představovat oživení mýtotvorných archetypů nebo aktivní gesto, které zpředmětňuje a manifestuje osobní psychický model. Pro obsah sdělení v nefigurativním projevu, který postrádá přítomnost smyslově názorných prvků, se nositelem významového sdělení (záznamu psychického stavu umělce) stává soustava symbolů a znaků, které nelze přímo dešifrovat, ale lze je uchopit pouze pocitově a nevědomě. Samotný okamžik dokončení díla zároveň představuje i pro umělce uzavření procesu ztotožnění, který nelze opakovat ani vyložit. Umělecké dílo jako obraz-objekt obohacuje předmětnou i duchovní realitu světa o fenomén, který znepokojuje svou racionálně neuchopitelnou existencí a podněcuje diváka ke hledání významu a smyslu. Má zvláštní magickou přitažlivost, která nedovolí, abychom jej přešli bez povšimnutí a abychom jím nezůstali poznamenáni. Díla českého informelu jsou navzájem blízká svou ztěžklou monochromní (ne)barevností i rigorózním pojetím výraziva materiálových struktur.\n\nUmělecký projev, označovaný pojmem „český informel“, v sobě koncentruje podstatné rysy českého umění v pozitivním i negativním smyslu. Podle Milana Knížáka má paralelu s českým uměním druhé poloviny 19. století v míře patosu, akcentované literárnosti i jakémsi podivném „materiálovém“ vlastenectví.\n\nZa předchůdce malířského a sochařského informelu lze považovat nefigurativní fotografie zobrazující beztvarost, náhodnost, neorganizovanost, kdy těsným přiblížením k objektu a dovnitř jeho rámce fotograf záměrně ruší souvislosti a možnost orientace. Čím konkrétněji je zobrazena hmota, tím více se stává abstraktní a podobná nefigurativním texturám obrazů. Častým námětem fotografie jsou zdi a nabízí se tak paralela mezi totalitním režimem a vězením. Surrealistická východiska se prolínají s existencialismem v ústředním tématu smrti – v námětech náhrobků, stél, vypálených děr, v prostředí smetišť a hřbitovů věcí. Oscilace mezi průnikem dovnitř a zpětným protitlakem se projevuje zaměřením na vrstevnatost a olupování povrchu hmoty, škvíry, prolákliny, vybouleniny a výstupky. Svůj původ v surrealismu má i estetika banality, která ve své nejradikálnější poloze zobrazuje indiferentní nicotu jako estetický objekt. Humanisticky zavazujícím a morálně imperativním poselstvím informelu, který se rodil z pocitů úzkosti a ohrožení, je odvaha čelit tíživé společenské situaci a podstoupit i značné osobní riziko. Existencialismus byl kromě jiného obranou individualismu proti státnímu diktátu ke kolektivismu.\n\nJiný směr fotografického informelu představují experimenty s fotografickou emulzí, které vytvářejí zcela umělé textury. To je případ např. fokalků Miloše Korečka a některých děl Miroslava Háka, Čestmíra Janoška nebo Běly Kolářové.\n\nV historii českého umění lze stěží najít podobný úkaz, jako byl vznik autentického hnutí české strukturální abstrakce na přelomu roku 1959 a 1960. Tento proud svou výtvarnou i mravní důsledností vytvořil jistý bod nejzazšího radikalismu, který českému umění chyběl.\n\nČeský informel představuje velmi krátký a přesně časově vymezený úsek a úzký okruh výtvarníků, většinou studentů nebo čerstvých absolventů Akademie výtvarných umění. Podle Aleše Veselého bylo společným východiskem odmítnutí malby a příklon ke gesticko-expresivní abstrakci. Silný vliv měly mimovýtvarné podněty, jako díla Kafky, Camuse, Joyce či Ladislava Klímy, absurdní texty Samuela Becketta, seriální a punktuální hudba (Karlheinz Stockhausen, Krzysztof Penderecki), elektronická hudba Edgarda Varèse, ale i objevy fyziky a matematiky (Heisenberg, Wiener). Ze zahraničního umění, o kterém měli čeští výtvarníci pouze útržkovité informace, cítili spřízněnost s Art brut Jeana Dubuffeta. Zprostředkovaně z fotografií znali kompozice Alberto Burriho ze sešívaných jutových pytlů, abstraktní reliéfní textury obrazů Jeana Fautriera a Manolo Millarese, materiálovou malbu Antoni Tàpiese, kovové reliéfy Zoltána Kemény, sochy Eduardo Paolozziho, Lynna Chadwicka a Kennetha Armitage. Inspirací bylo i samo prostředí zanedbané, zchátralé a šedivé Prahy 50. let.\n\nTento výtvarný fenomén vznikl spontánně v okruhu několika jednotlivců, kteří nebyli vázáni nějakým společným programem, ale pouze podobným duchovním pocitem. Zakladatelé se ostře vymezili nejen proti lživé ideologické doktríně \"socialistického realismu\" a požadavku zobrazovat skutečnost lehkou svěží technikou v jásavých barvách, ale zároveň proti celé dobové produkci pokleslých odvarů impresionismu a fauvismu, nebo krotkým modernistickým tendencím, které pěstovaly skupiny Máj 57, Trasa nebo UB 12. V horečnaté atmosféře doby o stupni autenticity rozhodovaly měsíce a týdny mezi dvěma soukromými výstavami nazvanými Konfrontace – první v březnu 1960 v ateliéru Jiřího Valenty a druhé v říjnu 1960 v ateliéru Aleše Veselého. V létě 1960 byla v ateliéru Jiřího Valenty připravena improvizovaná výstava pro zahraniční kritiky, kteří navštívili Prahu cestou z kongresu AICA v Polsku. Díky tomu bylo ve významných odborných zahraničních časopisech publikováno několik článků o fenoménu českého informelu.\n\nVeřejné výstavy roku 1964 v Nové síni (\"Výstava D\") a roku 1965 (Alšova síň UB) již byly víceméně bilanční a ukončily živou fázi tvorby. V následujícím období se začal uplatňovat prvek jistého manýrismu a původní syrové gesto se změnilo v produkci estetické dekorace. Teprve dodatečně se v textech teoretiků mytizuje surreálné východisko informelu a za specifikum domácí tvorby je považována romantická tradice, symbolizace a bizarní výlučnost. Všichni výtvarníci ze zakladatelské generace českého informelu se již před polovinou 60. let vrátili k figuraci nebo jiným formám uměleckého výrazu. Samotná syrovost informelu otevřela prostor avantgardního umění 60. let v němž se uplatnily vlivy neodadaismu, lettrismu, popartu a op-artu, konstruktivních tendencí, akčního umění, nové figurace nebo post-surrealistické estetiky „divnosti“.\n\nNová mladší generace kolem roku 1965 již pouze manipuluje se surrealistickým východiskem bez obsahu a nezbytné spirituality a existenciální zkušenost nahrazuje banální metaforikou. Jejich příklon k nefigurativní tvorbě není podmíněn potřebou nového sdělení, ale je pouhým formálním přijetím nové abstraktní řeči nebo paradoxní snahou o vyjádření starých obsahů novými prostředky.\n\nZa zakladatelskou osobnost a organizátora Konfrontací je považován Jan Koblasa, v jehož ateliéru se uskutečnila v červnu 1959 první neoficiální výstava jeho vlastních prací vzniklých v předchozích čtyřech měsících. K radikálnímu proudu českého informelu patří výtvarníci, kteří se zúčastnili prvých dvou výstav nazvaných Konfrontace: Zdeněk Beran, Vladimír Boudník, Čestmír Janošek, Jan Koblasa, Antonín Málek, Antonín Tomalík, Jiří Valenta, Aleš Veselý, Zbyšek Sion. K výstavám Konfrontace byli přizváni i Mikuláš Medek a Emila Medková, ale účast odmítli.\n\nDo širšího okruhu umělců, kteří se přiklonili k abstrakci a připravovali v 60. letech založení skupiny Konfrontace, patřili Jiří Balcar, Zdeněk Beran, Václav Boštík, Vladimír Boudník, Hugo Demartini, Bedřich Dlouhý, Jan Hendrych, Josef Istler, Jiří Janeček, Čestmír Janošek, Olga Karlíková, Jan Koblasa, Jiří Kolář, Běla Kolářová, Jitka Kolínská, Jan Kotík, Karel Kuklík, Antonín Málek, Karel Malich, Pavla Mautnerová, Mikuláš Medek, Emila Medková, Jiří Mrázek, Ludmila Padrtová, Robert Piesen, Zbyněk Sekal, Zbyšek Sion, Václav Tikal, Antonín Tomalík, Jiří Valenta, Vladimír Vašíček, Aleš Veselý, Marián Čunderlík, Juraj Kočiš, a teoretici Antonín Hartmann, Jan Kříž, Bohumír Mráz, Ludmila Vachtová, Dalibor Veselý.\n\nČeské abstraktní umění 60. let mělo své předchůdce, ale přímá souvislost s českým informelem neexistuje. Ojedinělá díla abstraktního umění ze 40. let mají původ v surrealismu (Toyen, Josef Istler, Skupina Ra). Abstraktní tvorbu lze nalézt v díle Zdenka Rykra, Pravoslava Kotíka a Jana Kotíka. Nový výrazový potenciál vnesl do českého umění svými „aktivními“ a „strukturálními“ grafikami v letech 1954–1959 Vladimír Boudník. Spojitost s tvorbou 50. let představují také další jména z okruhu skupiny Konfrontace (Istler, Kotík, Tikal). Koncem 50. let a roku 1960 tvořili abstraktní monotypy a tašistické nebo lité obrazy Jan Kubíček, Jan Koblasa, Čestmír Janošek, Jiří Balcar, Robert Piesen.\n\nRadikální strukturální abstrakce ovlivnila široký okruh výtvarníků a kromě účastníků Konfrontací se počátkem 60. let zabývali informelem po přechodnou dobu i další výtvarníci – Karel Nepraš, Bedřich Dlouhý, Jaroslav Vožniak, Pavel Nešleha, Naděžda Plíšková, Jaroslav Hovadík, Miloslav Hladký, Petr Bareš, Dana Puchnarová, Jaroslav Šerých, Jan Steklík, Eva Janošková, James Janíček, Jan Švankmajer, Jan Hladík, Vladimír Suchánek, Lubomír Přibyl, Hugo Demartini, ad. Výstav Konfrontace se zúčastnili někteří fotografové (Stanislav Benc, Čestmír Krátký, Karel Kuklík) a k informelu lze řadit také např. absolventský film Václava Mergla, založený na animaci beztvarých hmot. Na Slovensku silně rezonovala explozivní nálož negace, jakou představovala strukturální abstrakce a v Bratislavě se první Konfrontace uskutečnila již roku 1961 u Josefa Jankoviče. Iniciátory dalších neoficiálních výstav (Bratislavské konfrontácie) byli Eduard Ovčáček a Miloš Urbásek.\n\nZdeněk Felix roku 1965 uvádí jako zakladatelské osobnosti Boudníka, Medka, Istlera a Piesena. Z původního okruhu informelu se podle něj vyčlenily dva proudy. Z nich první, spojený s radikální strukturální abstrakcí, rozvíjí dál původní reliéfy-objekty (Málek, Tomalík) a asambláže (Veselý) nebo přechází k figurální tvorbě (Koblasa, Valenta, Sion). Čestmír Janošek do svých děl začleňuje prvky neo-dada a pop-artu. Do druhého proudu zařadil výtvarníky fantaskního směru (Nepraš, Dlouhý, Vožniak), kteří navazují na surrealismus Janouška, Štyrského, Toyen a Tikala.\n\nVe druhé polovině 60. let se o informel přestali zajímat historikové umění a roku 1968 tragicky zahynuli Tomalík, Boudník a Balcar. Po srpnové okupaci 1968 emigrovali do zahraničí Koblasa, Valenta, Málek, Sekal, Kotík, Janoškovi, Hovadík, již předtím roku 1965 Robert Piesen a Pavla Mautnerová. Ti, kteří v Československu zůstali, se stali pro režim nežádoucí a byli odsouzeni k vnitřnímu exilu.\n\n\n\n"}
{"id": "1443885", "url": "https://cs.wikipedia.org/wiki?curid=1443885", "title": "Norbert Dobeleit", "text": "Norbert Dobeleit\n\nNorbert Dobeleit (* 17. července 1964, Renchen) je bývalý německý atlet, jehož specializací byl běh na 400 metrů. \n\nV roce 1983 byl členem vítězné západoněmecké štafety na 4x100 metrů na evropském juniorském šampionátu. Dalšího medailového úspěchu dosáhl na olympiádě v Soulu v roce 1988 jako člen bronzové západoněmecké štafety na 4x400 metrů. V roce 1990 se stal halovým mistrem Evropy v běhu na 400 metrů. Ve stejné sezóně vybojoval stříbrnou medaili na mistrovství Evropy ve Splitu ve štafetě na 4x400 metrů.\n\n"}
{"id": "1443894", "url": "https://cs.wikipedia.org/wiki?curid=1443894", "title": "Durazzové", "text": "Durazzové\n\nDurazzové ( \"Durazzo\", nebo \"Durassa\") je jméno italského šlechtického rodu původem z Albánie, konkrétně z města Drač (albánsky \"Durrësi\", italsky \"Durazzo\") v Albánii.\n\nRod Durazzů stál u rozvoje mnoha měst Janovské republiky a někteří členové rodu byli janovskými dóžaty.\n\n\n\n"}
{"id": "1443897", "url": "https://cs.wikipedia.org/wiki?curid=1443897", "title": "Sikorsky H-34", "text": "Sikorsky H-34\n\nSikorsky H-34 (tovární označení S-58) je vojenský vrtulník poháněný pístovým motorem původně navržený americkým výrobcem Sikorsky k protiponorkovému boji (ASW) pro americké námořnictvo. Později se dočkal širokého rozšíření s turbohřídelovým motorem jako S-58T nebo jako Westland Wessex, vyráběný v britské licenci.\n\nH-34 sloužily většinou jako střední transportní vrtulníky na všech kontinentech v ozbrojených silách 25 zemí. Bojově byl nasazen v Alžírsku, Dominikánské republice, Nikaragui a v celé jihovýchodní Asii. Dále byl používán při záchraně během povodní, vyzvednutí astronautů, bojů s požáry a přepravě politiků. Byl to poslední vrtulník s pístovým motorem, který provozovala Námořní pěchota než ho nahradily typy poháněné turbohřídelovým motorem jako UH-1 Huey a CH-46 Sea Knight. Mezi lety 1953 a 1970 bylo celkem postaveno 2 108 ks vrtulníku H-34.\n\n\n"}
{"id": "1443906", "url": "https://cs.wikipedia.org/wiki?curid=1443906", "title": "Air Tractor AT-400", "text": "Air Tractor AT-400\n\nAir Tractor AT-400 je rodina amerických zemědělských letounů, jejíž první prototyp vzlétl v září 1979. Typový certifikát byl společnosti Air Tractor Inc. udělen v dubnu 1980. Jedná se o dolnoplošníky s pevným záďovým podvozkem a s nádrží na rozprašované látky umístěnou mezi protipožární přepážkou motoru a kokpitem. \n\n\nÚdaje podle\n"}
{"id": "1443909", "url": "https://cs.wikipedia.org/wiki?curid=1443909", "title": "Come Over When You’re Sober (Part Two)", "text": "Come Over When You’re Sober (Part Two)\n\nCome Over When You’re Sober (Part Two) je druhé studiové album amerického rappera Lil Peepa. Vydáno bylo 9. listopadu roku 2018, tedy přibližně rok po Peepově smrti ve věku 21 let. O nástupci Peepova debutu \"Come Over When You're Sober, Pt. 1\" se mluvilo již nedlouho po jeho smrti. Například producent Smokeasac v únoru 2018 uvedl, že se album připravuje. Jeho vydání bylo oficiálně potvrzeno v říjnu 2018.\n\n"}
{"id": "1443913", "url": "https://cs.wikipedia.org/wiki?curid=1443913", "title": "SBŠ Ostrava", "text": "SBŠ Ostrava\n\nSBŠ Ostrava (celým názvem: Sportovní basketbalová škola Ostrava) je český ženský basketbalový klub, který sídlí v Ostravě v Moravskoslezském kraji. Založen byl v roce 1999 s prioritním zaměřením na výchovu mladých hráček. Od sezóny 2014/15 působí v české nejvyšší basketbalové soutěži žen, známé pod názvem Ženská basketbalová liga. Klubové barvy jsou zelená a bílá.\n\nSvé domácí zápasy odehrává ve sportovní hale Ostrava-Tatran s kapacitou 1 200 diváků.\n\nZdroj: \n\nZdroj: \n\n"}
{"id": "1443914", "url": "https://cs.wikipedia.org/wiki?curid=1443914", "title": "NEXTCLINICS", "text": "NEXTCLINICS\n\nNEXTCLINICS je nadnárodní síť lékařských zařízení, která se nacházejí v Německu, České republice, Rakousku, Švýcarsku, Itálii a Španělsku. Na Evropský trh společnost vstoupila v roce 2015. Největší důraz je kladen na reprodukční medicínu. V roce 2018 se po několika velkých akvizicích evropských klinik stala 3. největším hráčem na poli IVF procedur.\n\nNEXTCLINICS provozuje síť moderních, vysoce specializovaných zdravotnických zařízení a nabízí péči především v oblastech reprodukční medicíny, pneumologie, ftizeologie, alergologie a klinické imunologie. Sídlo zdravotnické společnosti se nachází v Německu. Své služby nabízí v České republice, Itálii, Německu, Španělsku, Švýcarsku i občanům dalších zemí.\n"}
{"id": "1443916", "url": "https://cs.wikipedia.org/wiki?curid=1443916", "title": "Jiří Binko", "text": "Jiří Binko\n\nJiří Binko (3. října 1918 Krucemburk – 16. prosince 1985 Praha) byl akademický malíř, grafik a autor vitráží a figurálních i ornamentálních mříží zejména pro historické objekty. \n\nJiří Binko se narodil v posledních týdnech 1. světové války v Krucemburku jako syn Dušana a Antonie Binkových. V Krucemburku také vychodil obecnou a měšťanskou školu. Po absolvování Státní reálky v Pardubicích zahájil roku 1935 studium na Státní umělecko-průmyslové škole v Praze v ateliéru figurální a ornamentální kresby. Tamtéž od roku 1938 navštěvoval speciální školu pro užitou grafiku, knižní umění a propagaci profesora Jaroslava Bendy. Studium ukončil v roce 1941. Zbytek války prožil v rodném kraji – byl totálně nasazen jako pomocný dělník u firmy Eckhardt a.s. v Chotěboři a ve strojírnách a slévárnách Josefa Janáčka na Starém Ransku (tam také spolupracoval s místním divadelním ochotnickým spolkem, pro jehož scénu realizoval divadelní kulisy). V této době se seznámil se svou budoucí celoživotní partnerkou Květuší, rozenou Hladovou, z Hlinska. Sňatek uzavřeli roku 1946 v nedalekých Kameničkách, oddávajícím byl krucemburský farář P. Karel Wiesner. \n\nOd konce 40. do počátku 60. let pracoval akademický malíř Jiří Binko střídavě jako samostatný výtvarník, byl zaměstnancem mozaikářské huti Uměleckých řemesel a návrhového atelieru nakladatelství Orbis. Další zaměstnání úřednického charakteru opouštěl hned, jakmile celkové podmínky ve státě umožňovaly návrat ke svobodné výtvarné činnosti. Byl členem Svazu čs. výtvarných umělců od jeho založení až do doby jeho rozpuštění (1969) – členem nového politicky kontrolovaného SČVU (od 1970) se nestal. K výkonu svobodného povolání pak tehdejší nezařazené výtvarníky opravňovala už jen registrace u Československého fondu výtvarných umělců, veškerá jejich tvorba pro veřejný prostor však podléhala schvalování tzv. uměleckých komisí.\n\nJiřího Binko byl celý život spojen s rodným krajem a jeho uměleckými tradicemi: rodinné vazby k malíři Františku Kavánovi, sochaři Janu Štursovi, architektu Josefu Gočárovi, průkopníku fotografie Josefu Binko. Dlouhodobé přátelství jej vázalo i k Janu Zrzavému.\n\nP. Karel Wiesner byl iniciátorem první velké práce Jiřího Binko – skleněných mozaikových oken do krucemburského kostela sv. Mikuláše. Zde, stejně jako v dalších dílech, projevil schopnost moderně umělecky ztvárnit zadané téma často církevního charakteru, přiblížit jej pojetí druhé poloviny 20. století a zároveň návrh citlivě zasadit do prostředí architektury konkrétního historického období. Na okna v Krucemburku zobrazující české patrony (sv. Václava, Ludmilu, Anežku, Zdislavu, Prokopa a Víta) navazuje cyklus jihočeských gotických madon v Kraselově na Strakonicku (raná 50. léta), dále okna v kostele v Křižánkách na Žďársku (1961), vitráže pro někdejší pracoviště Astronmického ústavu Československé akademie věd umístěné v benediktinském klášteře Na Slovanech (Emauzy) (1961) nebo vitráže s motivem svatováclavských ledňáčků ve Staroměstské mostecké věži v Praze. \n\nTematicky i stylově na tuto tvorbu navázala jeho práce s kovem, např. návrh bronzového poklopu k románské kryptě kláštera sv. Markéty v Praze-Břevnově (1969) a další jak figurální, tak ornamentální návrhy kovaných mříží v různých církevních i světských památkových objektech, např. figurální mříž pro vstupní bránu do kostela Panny Marie pod řetězem v Praze (50.-60. léta). Později spolupracoval i na kultivaci veřejného a podnikového prostoru: orientační plán botanického parku v Praze - Průhonicích (1967), osvětlovadla pro kulturní dům v Králově Dvoře, plastika pro VAKUS v Holečkově ulici v Praze (zkratka z Výpočetní a kontrolní ústředna spojů, dnes je objekt určen na prodej), informační tabule s logem Vysoké školy zemědělské v pražském Suchdole apod.\nPo celý svůj život se Jiří Binko věnoval i veřejnosti doposud zcela neznámé malířské tvorbě, počínaje ranou krajinářskou tvorbou svázanou s jeho rodným krajem přes květinová zátiší a rodinné portréty až k celoživotní fascinaci literární postavou ideálního rytíře Dona Quijota, s jehož morálními principy jej mnozí jeho současníci ztotožňovali. Věnoval se také grafice (od rané spolupráce s nakladatelstvím Supraphon přes drobnou grafiku – exlibris, svatební či smuteční oznámení pro okruh přátel a známých – k nerealizovaným návrhům poštovních známek). \n\nPři příležitosti oslav 700. výročí založení Krucemburku vytvořil v roce 1966 grafický návrh realizované textilní záložky s motivem náhrobku Mikuláše Střely z Rokyc, použitého znovu (již posmrtně) v roce 1991 v souvislosti s oslavami 750. výročí první historicky doložené zmínky městyse Krucemburk.     \n\nV roce 1994 Společnost Jana Zrzavého spolu s obecním úřadem Krucemburku zaštítily výstavu části Binkova uměleckého díla v jeho rodišti.\n\nCelá jeho tvorba, pohybující se plynule mezi užitým a volným uměním, se záhy oprošťovala od akademických vzorů a směřovala mimo veškeré dobové trendy k svébytnému rukopisu výrazných kontur, zjednodušujících linií a osobité barevné škály. Ve svém celku dodnes čeká na své zhodnocení.\n\n"}
{"id": "1443918", "url": "https://cs.wikipedia.org/wiki?curid=1443918", "title": "Mundart des Weichselmündungsgebietes", "text": "Mundart des Weichselmündungsgebietes\n\nMundart des Weichselmündungsgebietes (v překladu \"dialekt z ústí řeky Visly\") byl dialektem němčiny.\n\nJednalo se o poddialekt dolnopruštiny, která patří k východní dolnoněmčině.\n\nPoužíval se, jak už vyplývá z názvu, v ústí řeky Visly, takže v okolí města Gdaňsk na území dnešního Polska.\n\n"}
{"id": "1443921", "url": "https://cs.wikipedia.org/wiki?curid=1443921", "title": "Kormorán černobílý", "text": "Kormorán černobílý\n\nKormorán černobílý \"(Phalacrocorax melanoleucos\"\", příp. Microcarbo melanoleucos\"\")\" je druh veslonohého ptáka. Tento kormorán vyniká kontrastním černobílým zbarvením, podle čehož získal i název.\nVyskytuje se v Austrálii (mimo vnitrozemí) a na okolních ostrovech včetně Nového Zélandu, Nové Guinei či Indonésie.\n\nŽiví se rybami a vodními druhy bezobratlých. Žije zejména u sladké vody, při pobřeží moře vzácněji. Hnízdí v koloniích na stromech a v keřích (popř. na skalách) poblíž vodních ploch. Snáší tři až pět vajec.\n\nV zoo je chován velmi zřídka. V rámci celé Evropy je k vidění jen v sedmi zoo (tři německé, jedna francouzská, jedna španělská, jedna česká a jedna britská zoo). Největší skupina je přitom v Zoo Praha.\n\nPrvní kormoráni černobílí byli dovezeni v roce 2013. Reálný chov tohoto druhu v Zoo Praha však začal až v roce 2016. Tehdy bylo získáno 14 dospělých jedinců ze dvou zoo v Nizozemsku – v Arnhemu a Veldhovenu. V obou zmíněných zařízeních s chovem druhu skončili. První pražská mláďata se vylíhla v půlce června roku 2018. Jednalo se o první odchov v rámci Unie českých a slovenských zoologických zahrad. Do venkovní voliéry se tři odchovaná mláďata dostala v závěru července 2018. Zatímco otec mláďat pochází z francouzské zoo Parc du Oiseaux ve Villars les Dombes, matka se narodila v Austrálii, tedy v oblasti výskytu druhu, byť v lidské péči (*2004, Healesville Sanctuary). .\n\nNa podzim 2018 tak bylo chováno 17 jedinců, což je nejvíce z celé Evropy. Toto množství dokonce tvoří takřka polovinu populace v evropských zoo. V květnu 2019 přišlo na svět další mládě.\n\nKormorán černobílý je k vidění v expozičním celku Ptačí mokřady v dolní části zoo.\n"}
{"id": "1443927", "url": "https://cs.wikipedia.org/wiki?curid=1443927", "title": "Giorgi Koguašvili", "text": "Giorgi Koguašvili\n\nGiorgi Koguašvili (* 26. dubna 1969) je bývalý sovětský a gruzínský zápasník – klasik, který od roku 1992 reprezentoval Rusko.\n\nPochází z obce Banodža nedaleko Kutaisi. Zápasu řecko-římskému se věnoval od 14 let pod vedením Džemala Kostavy. Od roku 1991 se připravoval v Moskvě v armádním tréninkovém centru CSKA pod vedením Viktora Mamijašviliho. Po rozpadu Sovětského svazu přijal v roce 1992 ruské občanství. V témže roce vybojoval nominaci ve váze do 90 kg na olympijských hrách v Barceloně jako člen Společenství nezávislých států. V úvodním kole základní skupiny prohrál s Turkem Hakkı Başarem 1:2 na body a nakonec s jednou porážkou postoupil ze druhého místa do boje o celkév třetí místo proti Švédu Mikaelu Ljungbergovi. Vyrovnaný zápas vyhrál 2:0 na body a získal bronzovou olympijskou medaili.\n\nV roce 1994 se dokázal vrátit na žíněnku po nepříjemném zranění pravého rameno z mistrovství Evropy v Athénách. Toto zranění ho v dalších letech limitovalo v přípravě, kdy nebyl schopný udržet formu v průběhu celého roku. V roce 1996 uspěl v ruské nominaci na olympijské hry v Atlantě, ale podobně jako před čtyřmi lety nezvládl zápas úvodního kola s Turkem Hakkı Başarem. Turkovi podlehl výrazným rozdílem 1:6 na body. V opravách se mu nedařilo a jako úřadující mistr Evropy skončil v poli poražených.\n\nOd roku 1997 startoval ve vyšší těžké váze do 97 kg, ve které v roce 2000 cestoval jako trojnásobný mistr světa na olympijské hry v Sydney. V Sydney se však nepotkal s formou a po výrazné prohře s mladým Američanem Garrettem Lowneyem 3:8 na body nestoupil ze základní skupiny do vyřazovacích bojů. V roce 2004 startoval na svých čtvrtých olympijských hrách v Athénách. Zvádl postoupit ze základní skupiny, ale ve čtvrtfinále nestačil na Gruzínce Ramaze Nozadzeho. Vzápětí ukončil sportovní kariéru. Věnuje se trenérské práci.\n\n\n"}
{"id": "1443928", "url": "https://cs.wikipedia.org/wiki?curid=1443928", "title": "BK Strakonice", "text": "BK Strakonice\n\nBK Strakonice (celým názvem: Basketbalový klub Strakonice) je český ženský basketbalový klub, který sídlí ve Strakonicích v Jihočeském kraji. První basketbalový oddíl ve městě byl založen v roce 1939 původně jako součást Sportovního klubu Strakonice. Ženské družstva byly v klubu založeny později. V roce 2008 došlo k rozkolu mezi mužskou a ženskou částí klubu, která vyvrcholila odchodem mužských a chlapeckých oddílů do SK Basketbal Strakonice. Od této doby je původní klub zaměřen čistě na ženské a dívčí družstva. Od sezóny 1993 působí v české nejvyšší basketbalové soutěži žen, známé pod názvem Ženská basketbalová liga. Klubové barvy jsou modrá a bílá.\n\nSvé domácí zápasy odehrává v STARZ aréně s kapacitou 580 diváků.\n\nZdroj:\n\n\nZdroj:\n\nZdroj:\n\n\n"}
{"id": "1443931", "url": "https://cs.wikipedia.org/wiki?curid=1443931", "title": "Máma v sukních", "text": "Máma v sukních\n\nMáma v sukních (v anglickém znění Werking Mom) je 7. díl 30. řady amerického animovaného seriálu Simpsonovi. V USA měl premiéru 18. listopadu 2018 na televizní stanici Fox. Sledovanost tohoto dílu na TV stanici Fox (v premiéře) byla 4,34 milionů diváků. V Česku měl díl premiéru na stanici Prima Cool 18. března 2019.\n\nKdyž Homer přijde do jídelny, stůl je plný plastových dóz na potraviny. Homer hledá jídlo a narazí na tzv. ďáblovy stromky (brokolici). Marge Homerovi oznámí, že začne prodávat plastové dózy na potraviny. Homer navrhl, ať Marge požádá lidi o uskutečnění prodejního večírku a prodávání dóz tam. Homerům návrh většina lidí odmítne. Marge zajde do kadeřnictví Salón krásy. Marge se svěří kadeřníkovi Juliovi, že jí nikdo nechce pomáhat s prodejem dóz. Julio se rozhodne Marge pomoct a uspořádá večírek. Julio Marge přelíčí a udělat z ní \"drsnou ženu bojovníci\"'. Po úspěšném večírku se Marge od Julia dozvídá, že si o ní všichni mysleli, že je transsexuál. Julio Marge sdělí, že je taky trasvesta a společně vyrazí do klubu, ve kterém vystupují transvesti. Po krátkém představení vystupujících se Marge vydá na pódium klubu. Již první Margino vystoupení v klubu je zaměřeno na ni. Divákům se vystoupení očividně líbí.\n\nV obchodě si Marge prozpěvuje píseň z vystoupení. V hospodě U Vočka se Homer od přátel dozvídá, že Marge předstírá, že je muž, který se převléká za ženu. Homer se vydá na večírku za Marge a přítomnými sdělí, že je žena a tím Marge urazí. Marge příjde do klubu a sdělí vystupujícím, že se s ním cítí lépe než s Homerem, a že je ve skutečnosti žena. Za chvíli Homer (převlečený za ženu) přijde na pódium a zatancuje, aby Marge získal zpět. Homer a Marge se usmíří.\n"}
{"id": "1443940", "url": "https://cs.wikipedia.org/wiki?curid=1443940", "title": "Spey", "text": "Spey\n\nSpey ( Uisge Spè) je řeka ve Skotsku. S délkou 172 km je devátou nejdelší řekou ve Spojeném království a třetí nejdelší ve Skotsku. Vytéká z jezera Loch Spey na Skotské vysočině a teče severovýchodním směrem, nedaleko vesnice Kingston on Spey se vlévá do Moray Firth, zálivu Severního moře. Hlavními přítoky jsou Truim, Nethy, Avon a Fiddich. Řeka protéká oblastí Insh Marshes, která je chráněna jako ptačí oblast. Spey je díky víceméně přímému toku nejrychleji tekoucí řekou v Británii, v době tání sněhu se její hladina zvedá až o dvanáct stop. V jejích vodách žije množství pstruhů a lososů, jedna technika muškaření se podle ní nazývá „spey casting“. Oblast v povodí řeky se nazývá Strathspey a je známá díky výrobě whisky, nachází se zde okolo čtyřiceti palíren. Významnou historickou památkou je hrad Gordon Castle. Podél řeky vede turistická trasa Speyside Way a silnice z Invernessu do Perthu.\n"}
{"id": "1443941", "url": "https://cs.wikipedia.org/wiki?curid=1443941", "title": "BK Lokomotiva Karlovy Vary", "text": "BK Lokomotiva Karlovy Vary\n\nBK Lokomotiva Karlovy Vary (celým názvem: Basketbalový klub Lokomotiva Karlovy Vary) je český ženský basketbalový klub, který sídlí v Karlových Varech ve stejnojmenném kraji. Klub byl založen v roce 1952 jako součást Tělovýchovné jednoty Lokomotiva KV. V letech 2003–2019 působil klub v české nejvyšší basketbalové soutěži žen, známé pod názvem Ženská basketbalová liga. Klubové barvy jsou modrá a bílá.\n\nSvé domácí zápasy odehrává v hale míčových sportů KV Arena s kapacitou 1 020 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1443945", "url": "https://cs.wikipedia.org/wiki?curid=1443945", "title": "Gustáv Škultéty", "text": "Gustáv Škultéty\n\nGustáv Škultéty (1911 – 1994) byl slovenský fotbalista a trenér. Je pohřben v Považské Bystrici.\n\nBěhem druhé světové války hrál slovenskou ligu za FC Vrútky a TŠS Trnava.\n\nV československé lize trénoval Manet Považská Bystrica na podzim 1948.\n\n"}
{"id": "1443949", "url": "https://cs.wikipedia.org/wiki?curid=1443949", "title": "Jaroslav Herout", "text": "Jaroslav Herout\n\nJaroslav Herout (2. dubna 1928 Kutná Hora – 29. května 2015 Praha) byl český památkář a historik umění, působící v odborné organizaci státní památkové péče. Široké veřejnosti je známý především důkladnými a srozumitelnými publikacemi, seznamujícími zejména s typologií, genezí, tvaroslovím a terminologií historických staveb.\nV letech 1946-1952 vystudoval obory dějiny umění a klasická archeologie na Filosofické fakultě Univerzity Karlovy v Praze, kdy byli jeho učiteli Jan Květ, Jaroslav Pešina a Václav Mencl. Titul PhDr. obdržel v roce 1952 po obhajobě rigorózní práce Vývoj gotického domu v Čechách.\n\nSměr jeho studia i pozdější profesní dráhy ovlivnilo prostředí historické Kutné Hory, ale také vzor předchůdce a vzdáleného příbuzného prof. Josefa Braniše.\n\nVáclav Mencl jej záhy přivedl k publikační činnosti (první Heroutův článek věnovaný pozůstatkům středověkého opevnění Kutné Hory a jejímu půdorysu vyšel již v roce 1949)\n\nV roce 1954 (po absolvování základní vojenské služby) nastoupil do odboru kultury Rady Krajského národního výboru v Pardubicích. Zde byl pověřen fotografickou a dokumentační službou. Od 1. ledna 1955 působil v Oblastní správě státního kulturního majetku. Tehdy se pracovně setkával s arch. Břetislavem Štormem, od kterého načerpal další znalosti.\n\nOd začátku roku 1959 byl nucen zaměstnání vícekráte měnit. Ve Státním ústavu památkové péče a ochrany přírody krátce zastupoval nemocnou pracovnici ve sbírce fotografií. Z odborného hlediska byla přínosná i několikaměsíční brigáda při stavebně-historických průzkumech, vedených dr. Dobroslavem Líbalem. Od srpna 1959 byl zařazen do koordinační komise pro kulturní využití státních hradů a zámků.\n\nVe Státním ústavu památkové péče a ochrany přírody byl začleněn do oddělení státního seznamu kulturních památek (později Ústřední seznam kulturních památek).\n\nV té době přes značné pracovní nároky sepsal i několik publikací o zpřístupněných hradech a zámcích (Mnichovo Hradiště, Kunětická hora, Slatiňany, Lichnice, Košumberk). Hlavním výsledkem jeho autorské práce byla publikace Staletí kolem nás (1. vydání v roce 1961), následovaná později rovněž velmi vyhledávaným Slabikářem návštěvníků památek (1. vydání v roce 1978).\n\nDo důchodu odešel 3. října 1988.\n\nJ. Herout si uvědomoval důležitost srozumitelného oslovení zejména mladé generace. Snažil se jí prostředkovat informace řadou populárních publikací. Pro mladé ochránce památek připravoval jednak příručky uvedené v bibliografii, jednak pro zamýšlené Hlídky mladých ochránců památek v časopisu ABC občasník Barbakán.\nCena Ministerstva kultury za památkovou péči v roce 2000.\nHeroutovy publikace se vyznačují velmi dobrou přehledností, srozumitelností a vysokou kondenzovaností informací.\n\n"}
{"id": "1443950", "url": "https://cs.wikipedia.org/wiki?curid=1443950", "title": "Pavel Makovec (ekonom)", "text": "Pavel Makovec (ekonom)\n\nPavel Makovec (* 13. března 1955, Hustopeče) je český ekonom, předseda představenstva a výkonný ředitel fondu kvalifikovaných investorů Arca Capital CEE.\nVystudoval Národohospodářskou fakultu VŠE v Praze. Po ukončení studií vyučoval v letech 1978 - 1991 politickou ekonomii, obecnou ekonomickou teorii a makroekonomii. V roce 1991 absolvoval přípravné studium expertů pro činnost nově obnovované Praha pražské burzy cenných papírů na London Stock Exchange (Emerging Markets Training Programme), uzavřené měsíční stáží na londýnské burze.\n\nV letech 1991 - 1999 pracoval nejprve jako bankovní disponent, následně jako vedoucí odboru emisí cenných papírů a nakonec jako ředitel divize investičního bankovnictví v České spořitelně, a.s.. V letech 1999 - 2002 působil jako předseda představenstva ve společnosti EPIC Securities, a.s., licencovaného obchodníka s cennými papíry, člena Burzy cenných papírů v Praze (BCPP. Mezi lety 2002 a 2005 se věnoval vedení pražské pobočky Leader Investments, Inc., Arlington Heights , Illinois, USA. V letech 2005 - 2006 za Tvrdíkova a Lašákova působení vedl oddělení dlouhodobého financování a treasury Českých aerolinií, a.s..\n\nV letech 2008 - 2018 byl předsedou představenstva a výkonným ředitelem fondu kvalifikovaných investorů Arca Capital CEE, uzavřeného investičního fondu,a.s. .\nV roce 2017 Makovec jako leader strany Dobrá volba 2016 za Jihomoravský kraj neúspěšně kandidoval ve volbách do Poslanecké sněmovny parlamentu České republiky. Pravidelně publikuje na Idnes.cz , Pravednes.sk a ve Vlasteneckých novinách . V roce 2019 se stal členem dozorčí rady Snapcore a.s.\n\n\n"}
{"id": "1443955", "url": "https://cs.wikipedia.org/wiki?curid=1443955", "title": "VŠ Praha (basketbal)", "text": "VŠ Praha (basketbal)\n\nVŠ Praha (celým názvem: Vysoké školy Praha) byl český ženský basketbalový klub, který sídlil v pražských Holešovicích. Jednalo se o farmářský a zároveň i rezervní klub USK Praha. Založen byl v roce 2008 z juniorky pražského USK. Zanikl v roce 2016 po jeho rozpuštění. Své domácí zápasy odehrával ve sportovní hale Královka s kapacitou 2 340 diváků. Klubové barvy byly oranžová a bílá.\n\nNejvětším úspěchem klubu byla účast v EuroCupu sezóny 2012/13, kde došel až do osmifinále.\n\n\nZdroj: \n\n\n\nZdroj: \n\nZdroj: \n\n\n"}
{"id": "1443958", "url": "https://cs.wikipedia.org/wiki?curid=1443958", "title": "Erich Wasmann", "text": "Erich Wasmann\n\nErich Wasmann (29. května 1859 Merano – 27. února 1931 Valkenburg) byl členem jezuitského řádu a myrmekolog, který se zabýval především studiem myrmekofilů a sociálními vztahy mravenců a termitů. Byl zastáncem evoluční teorie, kterou však interpretoval ve shodě se svou náboženskou vírou. Známý je jeho spor s Ernstem Haeckelem, který byl zastáncem monismu.\n\nErich Wasmann se narodil 29. května 1859 v Meranu v jižním Tyrolsku. Jeho rodiče byli konvertité z protestantismu na katolickou víru, kteří byli velmi nábožensky založení. Oba pocházeli z Hamburku a Erichův otec byl známý malíř Rudolph Friedrich Wasmann. Erich odmala chytal a pozoroval hmyz, zejména brouky, proto od spolužáků dostal přezdívku Carabus. Matka chtěla mít z Ericha kněze, proto ho dala na studia do jezuitské školy Stella Matutina ve Feldkirchu v Rakousku, ale už v 16 letech přestoupil do školy v Exatenu u města Baexem v Holandsku. Jezuité podporovali Ericha ve studiu přírodních věd. V roce 1888 byl vysvěcen na kněze a po celý svůj život se snažil spojovat biologii s vírou. Kvůli svému slabému zdraví – trpěl plicní chorobou – neodcestoval do misie, ale stal se redaktorem jezuitského časopisu Stimmen aus Maria-Laach, což mu umožnilo věnovat se vědecké práci. V roce 1890 studoval v Praze, poté se přesunul do Vídně. Roku 1899 se redakce časopisu Stimmen aus Maria-Laach přesunula do Limpertsbergu ve městě Lucemburk. V roce 1911 se přestěhoval do Valkenburgu v provincii Limburg v jižním Holandsku, kde žil až do své smrti. Erich Wasmann zemřel 27. února 1931 zcela vyčerpán svojí prací, ale i spory se svými oponenty. Tělo bylo pohřbeno ráno 2. března 1931 na hřbitově jezuitského kláštera ve Valkenburgu. \n\nErich Wasmann se věnoval především studiu mravenců a termitů. Jeho vášní se staly mravenčí hosté tzv. myrmekofilové, dá se říci, že fenomén mravenčích hostů de facto objevil. Mnoho mravenčích hostů sám popsal. Byl také evolucionista a přispěl k debatě o psychologii živočichů.\n\nV době studií se ještě zabýval svými oblíbenými brouky, což dokládá jeho první práce \"Der Trichterwickler\" pojednávajcí o zobonoskovitých, ale po recenzi knihy Lubbockovy knihy \"Ants, Bees and Wasps\" se po prostudování tématu (aby recenze mohla být fundovaná), začal věnovat studiu sociálního hmyzu. Broukům se pak věnoval jen v rámci myrmekofilních druhů. První práce týkajcích se mravenců byl populární článek \"Aus dem Leben einer Ameise\", který vyšel v roce 1886 v jeho domovském časopise Stimmen aus Maria-Laach. V letech 1896-1898 se zabýval téměř výhradně mravenci a jejich hosty, přičemž popsal celý jev a celkové působení mravenčích hostů na kolonie mravenců. V této době intenzivně spolupracuje mimo jiné i s Forelem. Protože jezuité měli mnoho misií v různých částech světa, zasílali mu misionáři mnoho nových myrmekofilních druhů hmyzu (zejména z Barmy, Brazílie, Madagaskaru, Jávy či z Jižní Afriky), které Wasmann popisoval. Celkem popsal 933 nových myrmekofilních druhů hmyzu. \n\nPři pobytu v Exatenu začal zkoumat kolonie mravenců druhu \"Formica sanguinea\", ve kterých nacházel myrmekofilní brouky \"Lomechusa strumosa\". V koloniích uvedeného druhu mravenců, ve kterém objevoval Lomechusy, se nacházeli tzv. pseudogynní jedinci, neplodní a nepracující jedinci, přechodné formy mezi dělnicí a královnou. Wasmann si myslel, že brouci druhu Lomechusa jsou pro mravenčí dělnice natolik atraktivní, že začnou zanedbávat svá vlastní vajíčka a následně vznikne pseudogyn. Při pobytu v Lucembursku se poté věnoval otrokářským mravencům ve vyšších nadmořských výškách. Wasmann zavedl dělení myrmekofilního hmyzu na tři kategorie. Symfilové jsou takový hosté, ke kterým se mravenci chovají jako ke členům kolonie, jsou přenášeni, krmeni a ochraňováni, často se živí larvmi mravenců. Synekenti jsou v hnízdě nebo okolí hnízda ignorováni, jsou to malí rychlí nebo naopak pomalí a neohrabaní mrchožrouti s neutrálním zápachem. Synechtři, kteří jsou vyháněni a napadáni, jsou naopak spíše rychlí lovci případně kleptoparaziti. V poslední době se od tohoto dělení kvůli větší rozmanitosti vztahů k hostitelskému druhu částečně ustupuje. \n\nErich Wasmann celkově publikoval 435 entomologických publikací. \n\nV roce 1884, kdy Wasmann vydal svou práci \"Trichterwickler,\" byl ještě odpůrcem Darwina. Avšak mezi vydáním této knihy a začátkem jeho hlubšího výzkumu mravenců svůj postoj pomalu změnil. Stalo se tak v průběhu jeho studia v Praze, především díky jeho bádání o broucích druhu Dinarda. Tito brouci žijí jako mravenčí hosté a vykazují značnou geografickou rozrůzněnost, což Wasmann považoval za adaptivní přizpůsobní pocházejcí od společného předka. Wasmann se dále zabýval především studiem brouků rodu Lomechusa, kteří žijí v hnízdech mravenců rodu Formica a Myrmica. Mravenci přijímají tyto brouky do hnízda a starají se o jejich larvy jako o vlastní. Lomechusa je však masožravec a živí se larvami mravenců. Na základě této sociální intrakce Wasmann založil svou evoluční teorii. Tuto teorii nazval v roce 1901 jako „přátelský výběr“. Tvrdil, že předkové těchto brouků byli příležitostnými lovci mravenců, mravence lákali na zvláštní výpotky, proto mravenci nebyli vůči těmto broukům nepřátelští a dovolili jim pohybovat se v hnízdě, dokonce si vybírali brouky s nejlepším výpotkem, tak jako to dělá člověk se zvířaty a rostlinami. Tuto svou teorii postavil proti přírodnímu výběru a tvrdil, že přírodní výběr nemůže vysvětlit toto chování mravenců. Přírodní výběr by tyto brouky eliminoval a nenechal by mravence starat se o ně (brouci při velkém výskytu v mraveništi omezují rozvoj mravenčí kolonie). Wasmann tvrdil, že přírodní výběr hraje v evoluci jen podřadnou roli. Přírodní výběr jen eliminuje neschopné jedince, ale nemůže přínést žádnou inovaci.\n\nZároveň se zabýval i psychologií živočichů, kterou opět studoval na mravencích a myrmekofilním hmyzu. Tvrdil, že společenství mravenců je spíše souborem instinktů než materiálním výtvorem. V rámci svých instinktů jsou schopni si mravenci vybírat společníky, což je podstatou jejich společenství. O mravencích neuvažoval jako o inteligentních tvorech, zároveň je nepovažoval ani za mechanické stroje, spíše je považoval za reflexní stroje, jak dokazují jeho pokusy o ochočení mravenců. Jeho názory vyvolávaly velké emoce mezi darwinisty, známý je jeho spor s čelním představitelem monismu Ernstem Haeckelem. \n\nWasmann byl celý život zastáncem evoluce, ale snažil se ji skloubit se svoji vírou. Darwinisté mu vyčítali, že svou naukou chce odvést lidi od pravé evoluce, zároveň byl napadán i některými představiteli církve.\n\nWasmann během života získal mnoho poct a titulů. V roce 1921 získal doktorát z univerzity ve Freiburgu (fil. nat. honoris causa). Byl členem mnoha entomologických společnosti v Anglii, Belgii, Španělsku, Německu či v Brazílii. Jsou po něm pojmenovány tzv. Wasmannovy mimikry, což je přizpůsobení těla živočicha napodobující tvar těla sociálního hmyzu, u kterého dotyčný živočich žije. Po Wasmannovi jsou také pojmenovány tzv. Wasmannovské žlázy, což jsou žlázy u brouka \"Claviger testaceus\", který vylučuje mrtvolné látky napodobující kořist mravenců.\n\nWasmann vytvořil sbírku, která obsahuje asi 2000 termitů a 1000 mravenců. Sbírka dále obsahuje na 2000 hostů mravenců a termitů. Jsou mezi nimi hlavně brouci, ale obsahuje i roztoče či motýli. Po Wasmannově smrti sbírka zůstala v jezuitském klášteře ve Valkenburgu, stala se součásti tzv. „Museum Wasmannianum“. V roce 1941 byla sbírka zapůjčena do Přírodovědného muzea v Maastrichtu. V roce 1942 byl klášter ve Valkenburgu zrušen a byla zde založena škola SS-Reichsschule (vychovávala holandské chlapce pro služby v rámci Velké germánské říše). Když se Reichsführer Heinrich Himmler dozvěděl o sbírce, nechal ji převést do Berlína, kde byla uložena v bunkru Entomologického ústavu. V roce 1944 byl Masstricht dobyt 9. americkou armádou, ve které sloužil i major John Wendell Bailey, v civilu profesor na univerzitě v Richmondu. Bailey se chtěl na sbírku podívat, a když zjistil že ji Němci odvezli do Berlína, chtěl ji získat zpátky. Entomologický ústav v Berlíně však spadal pod správu Rudé armády, traduje se, že při vyjednávání o vrácení sbírky zpět do Masstrichtu musel Bailey Rusy přesvědčovat alkoholem. Sbírka se vrátila do Maastrichtu 29. září 1945. Roku 1964 byla sbírka zakoupena městem Maastricht a je stále uložena v Přírodovědeckém muzeu v Maastrichtu.\n\nV roce 1890 Wasmann studoval tři semestry na pražské německé univerzitě. I v Praze se zajímal o mravence a jejich hosty. Známé jsou jeho návštěvy lokality Zvolská homole, kde spolu s pražskými entomology sbíral myrmekofilní drabčíky \"Zyras plicatus\" a \"Zyras confragrosus\". Traduje se, že při nálezu uvedených vzácných drabčíků Wasmann poklekl a začal se modlit pod mohutným smrkem. Tento více než 200 let starý smrk byl v roce 1983 vyhlášen jako památný v roce 2003 ho však vyvrátila vichřice. Během pobytu na německé univerzitě v Praze navštěvoval i jiné lokality, například v květnu roku 1891 navštívil Bohosudov, kde objevil kolonii mravenců druhu \"Polyergus rufescens,\" a nebo dne 16. srpna 1890 v 15 hodin spolu s Ottokarem Nickerlem mladším našel u Velké Černoci mravence druhu \"Polyergus rufescens\" na loupeživé výpravě.\n"}
{"id": "1443961", "url": "https://cs.wikipedia.org/wiki?curid=1443961", "title": "Hell Fest (film)", "text": "Hell Fest (film)\n\nHell Fest: Park hrůzy (v angličtině: \"Hell Fest\") je americký slasher hororový film, který měl premiéru 27. září 2018 v Česku a o den později v USA. Režisérem se stal Gregory Plotkin, který má již zkušenosti s filmovými horory ze série Paranormal Activity. \n\nMladá dívka Natalie (Amy Forsyth) přijede domů do Orange County (Kalifornie) na prázdniny na Haloweena. Její kamarádka Brooke (Reign Edwards) ji přemlouvá, aby šli spolu s partou přátel do zábavního parku Hell Fest s halloweenskou tématikou. Natalie se zpočátku nechce, ale nakonec po nátlaku svolí. Natalie má i přes to obavy. Společně jdou na první atrakce a potkávají muže v masce, který zavraždí kříčící dívku. Všichni si myslí, že je to jen duchařský trik a že je to simulace. Opak byl však pravdou. \n\nNatalie muž pořád pronásleduje po celém parku. Její kluk Gavin, se kterým se měla později sejít, se jí neozývá a to připadá Natalie divné. Postupně se bezdůvodně ztratí další 3 kamarádi a Natalie s Brooke si uvědomují, že tu není všechno v pořádku. Proto před vrahem utíkají a schovávají se. Nakonec se jim ho podaří zneškodnit, ale když na místo přivolají policii, muž zmizel. \n"}
{"id": "1443964", "url": "https://cs.wikipedia.org/wiki?curid=1443964", "title": "Jules Petiet", "text": "Jules Petiet\n\nJules Alexandre Petiet (5. srpna 1813 Florencie – 29. ledna 1871 Paříž) byl francouzský železniční inženýr.\n\nJeho otec Pierre François Petiet byl armádním důstojníkem a prefektem departementu Hautes-Alpes. Vystudoval École centrale Paris a řídil stavbu tratí Versailles Rive Gauche a Chemins de Fer du Nord, kde zaváděl lokomotivy Crampton. Navrhl typ lokomotiv známých pod označením \"Fortes Rampes\". Od roku 1868 do své smrti byl ředitelem École centrale Paris.\n\nV roce 1853 mu byl udělen Řád čestné legie. Je jedním ze 72 jmen na Eiffelově věži a je po něm pojmenována \"rue Petiet\" v pařížské Quartier des Épinettes.\n\n"}
{"id": "1443966", "url": "https://cs.wikipedia.org/wiki?curid=1443966", "title": "Mélanie Son", "text": "Mélanie Son\n\nMélanie Son (* 1981 Marseille) je bývalá francouzská reprezentantka ve sportovním lezení, vítězka Rock Masteru a vicemistryně Francie v boulderingu.\n\n\n"}
{"id": "1443978", "url": "https://cs.wikipedia.org/wiki?curid=1443978", "title": "Louis Antoine Fauvelet de Bourrienne", "text": "Louis Antoine Fauvelet de Bourrienne\n\nLouis Antoine Fauvelet de Bourrienne (9. července 1769 Sens – 7. února 1834 Caen) byl francouzský hrabě, císařský sekretář, státní ministr a policejní prefekt.\n\nNarodil se 9. července v Sens. Studoval na vojenské škole v Brienne, kde se mimo jiné seznámil s Napoleonem Bonaparte, který studoval tamtéž. Následně absolvoval práva v Paříži a získal místo tajemníka vyslance ve Württembersku. Když roku 1789 vypukla Velká francouzská revoluce, bylo vyslanectví ve Württembersku zrušeno a Bourrienne přišel o místo. V důsledku toho trpěl finanční krizí a žil v chudobě, a to až do roku 1797, kdy se opět setkal se svým starým známým Napoleonem. Ten se Bourienneho ujal a přidělil mu místo svého osobního sekretáře. Bourrienne se na této pozici osvědčil, provázel Napoleona do Egypta a po státním převratu a vzniku císařství byl povýšen do funkce státního rady, přičemž funkce osobního Napoleonova sekretáře mu byla ponechána. Kvůli přijímání úplatků byl však brzy zbaven funkcí. V roce 1804 dostal druhou možnost a byl Napoleonem vyslán do Hamburku, aby vyjednal připojení hanzovních měst k říši. Protože ale vyšly najevo jeho nové úplatkářské aféry, byl z Hamburku odvolán. Po Napoleonově abdikaci přivítal a podpořil restauraci Bourbonů a dal se do jejich služeb, respektive do služeb ministra Talleyranda. Získal místo generálního ředitele Francouzských pošt a brzy poté místo ministra policie. Z této pozice prováděl krutý teror proti Napoleonovým přívržencům. Po útěku Napoleona z Elby byl Ludvíkem XVIII. vyslán do Hamburku a po Waterloo byl jmenován státním radou, posléze státním ministrem a členem sněmovny. Zastával silně ultraroyalistické názory a byl velkým stoupencem Bourbonů. Neustále ovšem trpěl finanční krizí a roku 1728 kvůli dluhům uprchl do Belgie. Zde sepsal své paměti, s nimiž slavil ve Francii úspěch a na čas tak vyřešil svou finanční situaci. Od 1732 se u něho začala projevovat závažná psychická choroba, kvůli které byl internován v ústavu pro psychicky choré v Caen, kde 7. února 1834 také zemřel.\n"}
{"id": "1443980", "url": "https://cs.wikipedia.org/wiki?curid=1443980", "title": "DSK Karlín", "text": "DSK Karlín\n\nDSK Karlín byl český ženský basketbalový klub, který sídlil v pražském Karlíně. Zápasy ovšem odehrával v Radotíně. Založen byl v roce 2005 po přechodu družstva žen z Tělovýchovné jednoty Spoje Praha. Zaniká v roce 2014 po přestěhování klubu do Nymburku. Své domácí zápasy odehrával v hale Praha 5 - Radotín s kapacitou 348 diváků. Klubové barvy byly modrá a bílá.\n\nNejvětším úspěchem klubu byla celkem tříroční účast v nejvyšší soutěži žen (sezóny 2011/12–2013/14).\n\n\nZdroj: \n\n\n\nZdroj: \n\n"}
{"id": "1443983", "url": "https://cs.wikipedia.org/wiki?curid=1443983", "title": "Mount Dana", "text": "Mount Dana\n\nMount Dana je druhá nejvyšší hora Yosemitského národního parku\na severně od této hory se v pohoří Sierra Nevada nenachází vyšší vrchol. Mount Dana leží ve střední části Sierry Nevady, na východní hranici Yosemitského národního parku, v Tuolumne County, na východě střední Kalifornie.\nS nadmořskou výškou 3 982 m náleží k nejvyšší horám v Kalifornii s prominencí vyšší než 500 m.\nHora je pojmenovaná po Jamesi D. Danovi, profesorovi geologie na Yaleově univerzitě.\n\nMount Dana se nachází jižně od průsmyku Tioga Pass. Západně leží oblast Tuolumne Meadows a pohoří Cathedral Range, jižně leží hory Mount Lyell a Mount Ritter a pohoří Ritter Range, necelých 15 km severovýchodně pak jezero Mono Lake.\n"}
{"id": "1443991", "url": "https://cs.wikipedia.org/wiki?curid=1443991", "title": "Tannhäuser", "text": "Tannhäuser\n\nTannhäuser () je romantická opera německého skladatele Richarda Wagnera. Skládá se ze tří dějství. Děj se odehrává v Durynsku, konkrétně na hradě Wartburg a v jeho okolí. Světová premiéra se konala 19. října 1845 v Královském dvorním divadle v Drážďanech, dnešní Semperoper. Je to v pořadí pátá Wagnerova opera. Vkládal do ní své naděje, protože ho měla vytrhnout z měšťanského života, kterým opovrhoval. \n\nTannhäuser se dočkal mnoha zpracování, například sám Wagner utvořil, kromě původní Drážďanské verze, i speciální Pařížskou verzi, obohacenou o mnohé prvky romantické opery. Přestože tato opera byla pro Wagnera srdeční záležitostí, nikdy se nedočkala definitivní podoby. Wagnerova vdova Cosima vystihla tuto situaci, když řekla: „\"Wagner dluží světu svého Tannhäusera. Jeho úmysl vytvořit tak dokonalého Tannhäusera přerušila smrt.\"“ V současnosti se na divadelních scénách preferuje Pařížská verze. \n\nV Českých zemích se konala premiéra 25. listopadu 1854 ve Stavovském divadle, představení řídil František Škroup.\n\nPoutníci, dvořané, stráže, Venušiny kněžky\n\n\nOpera začíná velkou orchestrální předehrou tzv. „hudbou bakchanálií“. Ve Venušině jeskyni se odehrávají divoké orgie. Tannhäuser se probouzí ve Venušině náručí. Je prosycen životem, naplněným jen životní rozkoší. Touží se vrátit na zem mezi lidi a žádá Venuši, aby ho propustila. Marně ho Venuše všemožně zdržuje. Tannhäuser se nezalekne ani její kletby, aby ve světě nikdy nenašel klid a štěstí a jménem Panny Marie se vysvobozuje ze zajetí nemravného světa bohyně lásky. \n\nTannhäuser vnímá celou duší klid svěží a čisté krásy jarní přírody, v nádherném prostředí, po vysvobození z Venušina vrchu. Blíží se k němu skupina poutníků. Jejich zpěv vzbudí v Tannhäuserovi touhu po pokání. Durynský lantkrabě a zpívající rytíři, kteří si vyšli z blízkého hradu Wartburg na lov, ho najdou pohrouženého do zpěvné modlitby. Radostně překvapeni zvou Tannhäusera na Wartburg. Tannhäuser váhá, zda má pozvání do dvorního života přijmout, a obává se, aby se ze své ctnostné cesty nevrátil k Venuši. Jeho neklidná, hledající povaha ho ponouká jít stále dál. Teprve když mu Wolfram von Eschenbach připomene Alžbětu, neteř lantkraběte, a její žal nad Tannhäuserovým zmizením, zatouží po novém životě.\n\nAlžběta šťastně pozdravuje síň, do které od té doby nevkročila, a kde ho nyní znovu uvidí (árie „\"Dich teure Halle\"“). Wolfram přivádí Tannhäusera a mladí lidé si oboustranně vyznávají náklonnost. Wolfram, který tajně miluje Alžbětu, vyslechne tento rozhovor a loučí se s nadějí na štěstí. Přicházejí zpěváci a hosté na přátelský pěvecký zápas (sbor „\"Freudig begrüßen wir die edle Halle\"“). Námětem zpěvů má být láska a vítěz může Alžbětu požádat o ruku. Jako první vystoupí Wolfram a opěvuje čistou, ctnostnou lásku. Tannhäuser mu oponuje a tvrdí, že pravou podstatou lásky je zklidnění tělesné touhy. Tannhäuserova slova odmítnou i další zúčastnění zpěváci – Walter von der Vogelweide a Biterolf. Vystupňuje svá tvrzení a začne slovně útočit na ostatní. Wolfram se snaží zachránit situaci vznešeným hymnem na lásku, který inspirovalo jeho zřeknutí se Alžběty. Ale Tannhäuser mu nato odpoví hymnem na Venuši. V sále nastane zděšení, rozhořčení rytíři tasí meče. Alžběta se vrhne mezi ně a prosí, aby dali hříšníku možnost pokání. Tannhäuser se vzpamatuje z šílenství. Pozná, že zase prohrál svůj život a přijímá lankraběcí radu, aby šel jako poutník do Říma a poprosil papeže o odpuštění.\nJe podzim. Alžběta klečí před obrazem Matky Boží a modlí se za Tannhäusera. Přicházejí poutníci z Říma, Tannhäuser však mezi nimi není. Alžběta prosí Pannu Marii, aby mohla obětovat svůj život za jeho spasení. Odmítá Wolframův doprovod a vrací se domů. Setmělo se. Do ticha zní Wolframovům večerní píseň (ária „\"O du mein holder Abendstern\"“). Pod rouškou noci se blíží zoufalý Tannhäuser. Zamaskoval se jako poutník. Papež mu odepřel rozhřešení a proklel ho: Spasen bude jen tehdy, když se suchá hůl v papežově ruce zazelená. Zoufalství, vzdor a nenávist k světu ho vrhnou zpět k Venuši. Marně ho Wolfram přemlouvá, Tannhäuser začne vzývat Venuši. Venušina jeskyně se vynoří ze země a otevře se. Bohyně lásky ho vábí k sobě. Wolfram ho v poslední chvíli zachrání zvoláním Alžbětina jména. Venuše zmizí. Z hradu schází pohřební průvod s Alžbětinou rakví. Její smrt vykoupila jeho vinu. Tannhäuser na to v rozrušení umírá. Přicházejí noví poutníci se zprávou o zázraku: Suchá hůl se v papežově ruce zelenala. (Sborové finále „\"Heil! Heil! Der Gnade Wunder Heil!\"“.)\n\n"}
{"id": "1443993", "url": "https://cs.wikipedia.org/wiki?curid=1443993", "title": "BK SŠMH Brno", "text": "BK SŠMH Brno\n\nBK SŠMH Brno (celým názvem: Sportovní škola míčových her, z. s. Brno) je český ženský basketbalový klub, který sídlí v brněnských Žabovřeskách v Jihomoravském kraji. Jedná se o mládežnický oddíl slavného brněnského klubu Basket Žabiny Brno. První mládežnické oddíly v Žabovřeskách byly založeny již v roce 1996. Juniorka klubu se účastní nižších celostátních soutěží žen. Své domácí zápasy odehrává v hale Rosnička s kapacitou 2 000 diváků. Klubové barvy jsou zelená a bílá.\n\nJedním z největších úspěchů klubu patří jednoroční účast v nejvyšší soutěži žen (sezóna 2013/14).\n\nZdroj: \n\n"}
{"id": "1443996", "url": "https://cs.wikipedia.org/wiki?curid=1443996", "title": "Zátkova vila", "text": "Zátkova vila\n\nOznačení Zátkova vila nese několik staveb:\n"}
{"id": "1443999", "url": "https://cs.wikipedia.org/wiki?curid=1443999", "title": "Krásná jizba", "text": "Krásná jizba\n\nKrásná jizba byla obchodní firma kulturně-společenské organizace \"Družstevní práce\", založená v roce 1927. Její prodejny byly v Praze a dalších městech. Ve své době byla centrem moderního designu a prodejnou děl užitého umění významných umělců. V roce 1958 přešla \"Krásná jizba\" pod \"Ústředí lidové a umělecké výroby (ÚLUV)\". V roce 1995 byly \"ÚLUV\" i \"Krásná jizba\" zlikvidovány.\n\nV roce 1922 byla v Praze založena kulturně-společenská organizace \"Družstevní práce\", která působila v letech 1922–1957 v Československu. Založena byla jako knižní nakladatelství. Postupně se soustředila na vytvoření sdružení návrhářů, výrobců a distributorů rukodělných uměleckých řemesel, užitého umění a moderního designu. Cílem bylo produkovat cenově dostupné předměty masové spotřeby s vysokou výtvarnou úrovní.\n\nV roce1927 proto \"Družstevní práce\" založila svoji obchodní firmu \"Krásná jizba\", prodávající předměty splňující náročné požadavky na funkčnost a design.\n\nPrvní prodejna \"Krásné jizby\" sídlila od roku 1927 v Praze, Myslíkově ulici 15. V září 1929 se přestěhovala do ulice U Prašné brány 3. Zde bylo kromě prodejny výrobků uměleckých řemesel i knihkupectví nakladatele a redaktora B. M. Kliky, které využívalo samoobslužné prvky. Zájemce si mohl volně vybrat knihu a na místě si v ní číst.\n\nV říjnu 1936 se pražská \"Krásná jizba\" přestěhovala do nového paláce nazvaného Dům uměleckého průmyslu (dnes kulturní památka) na pražské Národní třídě 36. V roce 1937 již uváděl denní tisk prodejny \"Krásné jizby\" v těchto městech:\nPraha, Národní třída 36; Brno, Joštova 5; Bratislava, Palác Avion; Hradec Králové, Jungmannova 854 (nyní Gočárova); Plzeň, Husova 14 (YMCA).\n\nPůvodní koncepce \"Krásné jizby\" jako vzorkové prodejny designérské výroby se proměnila na kulturní centrum, které uplatňovalo současné myšlenky, zejména funkcionalistické.\n\n\"Krásná jizba\" byla současně výstavní síní, která uskutečnila více než šedesát výstav žijících umělců, např.:\n\n\"Krásnou jizbu\" vedl při jejím založení Emanuel Frinta, od roku 1929 Ladislav Sutnar. Bytovým otázkám včetně bytového poradenství se věnoval architekt Jan Evangelista Koula.\n\nPo roce 1948, kdy \"Krásná jizba\" přešla pod \"Ústředí lidové a umělecké výroby\", se její zaměření proměnilo na prodej (zčásti stále kvalitních) výrobků lidových a uměleckých řemesel z přírodních materiálů. V devadesátých letech 20. století se nepodařilo zrealizovat privatizační projekty \"ÚLUVu\" ani \"Krásné jizby\" a obě instituce v roce 1995 zanikly.\n\n\n\n"}
{"id": "1444000", "url": "https://cs.wikipedia.org/wiki?curid=1444000", "title": "Římskokatolická farnost Chropyně", "text": "Římskokatolická farnost Chropyně\n\nŘímskokatolická farnost Chropyně je územní společenství římských katolíků s farním kostelem svatého Jiljí v děkanátu Kroměříž.\n\nPrvní písemná zmínka o Chropyni je z roku 1261, kdy Smil ze Střílek daroval osadu nově založenému cisterciáckému klášteru Smilheim ve Vizovicích. Roku 1615 obec koupil kardinál František Ditrichštejn. O dva roky později panství směnil olomouckému biskupství a v jeho majetku zůstalo až do roku 1848.\n\nFarní kostel byl postaven v sedmdesátých letech 18. století, vysvěcen byl 9. září 1780.\n\nSoučasným farářem byl od prosince 2010 je R. D. Mgr. Jiří Putala. K 1. červenci 2019 byl administrátorem ustanoven R. D. Mgr. Stanislav Trčka.\nVe farnosti se pravidelně koná tříkrálová sbírka. Pravidelně třikrát ročně vychází společný farní časopis pro farnosti Chropyně, Břest a Kyselovice.\n\nFarnost se pravidelně zapojuje do akce Noc kostelů.\n\n"}
{"id": "1444005", "url": "https://cs.wikipedia.org/wiki?curid=1444005", "title": "Zájezdní hostinec U Slovanské lípy", "text": "Zájezdní hostinec U Slovanské lípy\n\nZájezdní hostinec U Slovanské lípy je empírová stavba, která stojí na Husově třídě 684/21 v Českých Budějovicích 2 Čtyři Dvory a byla zapsána do seznamu kulturních památek ČR.\n\nZájezdní hostinec se nacházel v samostatné obci Čtyry Dvory na levé straně Vltavy za Dlouhým mostem na bývalé dálkové silnici. Dřívější název U Vrtičky byl podle majitele, který zakoupil hostinec v 19. století od lékarnické rodiny Becherů. V roce 1848 byla v zahradě hostince zasazena lípa spolkem Slovanská lípa, který zde vznikl a tajně se scházel. Lípa byla v roce 1943 zničená nacisty, nová zasazena v roce 1948. V roce 2012 byla stavba rekonstruována a otevřena restaurace Olivier. U vchodu je pamětní deska na ustavující schůzi spolku Slovanská lípa.\n\nPozdně klasicistní jednopatrová zděná stavba na půdorysu písmene L. Průčelí do silnice je sedmiosé. Přízemní část je bosovaná okna v šambránách. V prvním patře jsou okna zdobena vodorovnými frontony. V jižním průčelí je portikus tvořen šesti hladkými dórskými sloupy s patkami. \n\n"}
{"id": "1444006", "url": "https://cs.wikipedia.org/wiki?curid=1444006", "title": "Mikael Ljungberg", "text": "Mikael Ljungberg\n\nMikael Ljungberg (* 13. června 1970 – 17. listopadu 2004) byl švédský zápasník – klasik, olympijský vítěz z roku 2000\n\nZápasení se věnoval od svých 7 let v rodném Mölndalsu na předměstí Göteborg. Na řecko-římský styl se specializoval v 15 letech s přestupem do klubu Örgryte IS Brottning v Göteborgu, kde začínal pod vedením Axela Berglundu. Jeho osobním trenérem byl po celou sportovní kariéru Leo Mylläri. V švédské mužské reprezentaci se pohyboval od roku 1990 ve střední váze do 90 kg. V roce 1992 se kvalifikoval na olympijské hry v Barceloně, kde v závěrečném kole základní skupiny porazil Íránce Hasana Babaka a postoupil do boje o třetí místo proti Giorgi Kokugašvilimu. Vyrovnaný zápas s Koguašvilim prohrál 0:2 na body a obsadil 4. místo.\n\nOd roku 1993 startoval ve vyšší těžké váze do 100 kg. V roce 1994 vynechal sezonu kvůli problémům s pravým ramenem. V roce 2004 známý americký publicista David Wallechinsky, ve své knize \"The Complete Book of the Olympics\" uvedl, že důvodem jeho absence v roce 1994 byla pozastavená činnost za doping z roku 1993. Za tento výrok se mu následně omluvil osobním dopisem. Kniha byla stažena z oběhu, ale několik set výtisků se s tímto obviněním prodalo. V roce 1996 startoval na olympijských hrách v Atlantě jako úřadující mistr světa. Bez většího zaváhání postoupil pavoukem do semifinále, kde prohrál těsně 1:2 na body s Bělorusem Sergejem Lištvanem. V boji o třetí místo porazil na lopatky Rusa Tejmuraze Edyšerašviliho a získal bronzovou olympijskou medaili.\n\nV roce 2000 startoval na olympijských hrách v Sydney. Po těsné výhře 2:1 na body nad Rumunem Petru Sudureacem postoupil ze základní skupiny z prvního místa do vyřazovacích bojů. V semifinále porazil rozdílem třídy mladého Američana Garretta Lowneye a ve finále nastoupil proti Davitu Saldadzem z Ukrajiny. Vyrovnaný finálový zápas vyhrál 2:1 na body a získal zlatou olympijskou medaili. Po olympijských hrách řešil problémové pravé rameno a místo další operace se rozhodl ukončit sportovní kariéru.\n\nVěnoval se trenérské práci, ale povrcholový život ho nenaplňoval. Trpěl depresemi, které se prohloubily po smrti matky a rozvodu s manželkou. K psychické pohodě mu nepomohlo nařčení z dopingu od známého autora. Na podzim 2004 spáchal sebevraždu.\n\n\n"}
{"id": "1444008", "url": "https://cs.wikipedia.org/wiki?curid=1444008", "title": "Harry Myers", "text": "Harry Myers\n\nHarry Myers (5. září 1882 New Haven – 25. prosince 1938 Hollywood) byl americký filmový a divadelní herec a režisér. Jeho nejvýznamnějším filmovým počinem byla role excentrického a často opilého milionáře ve filmu \"Světla velkoměsta\" režiséra Charlieho Chaplina. K filmování se dostal v roce 1909, když začal pracovat pro amerického filmaře polského původu Siegmunda Lubina, předtím deset let působil jako divadelní herec.\n\nPozději spolupracoval se studiem Universal. Režíroval krátkometrážní komedie, ve kterých i sám hrál společně se svou manželkou, herečkou Rosemary Theby. Nejvýznamnějším obdobím jeho herecké dráhy byla 20. léta 20. století, s nástupem éry zvukového filmu začala jeho filmová kariéra upadat.\n\nMyers hrál v 330 filmech v období mezi roky 1908 a 1938 a režíroval 54 filmů v letech 1913 až 1917.\n\n\n"}
{"id": "1444009", "url": "https://cs.wikipedia.org/wiki?curid=1444009", "title": "Leslie Green", "text": "Leslie Green\n\nLeslie William Green (6. února 1875 v Maida Vale, Londýn – 31. srpna 1908 v Mundesley, hrabství Norfolk) byl anglický architekt. Je známý především svým designem ikonických stanic londýnského metra postavených během první dekády 20. století v širším centru Londýna. K charakteristickým prvkům těchto stanic patří fasády s obložením z krvavě rudé kameniny včetně sloupů, půlkruhová okna v prvním patře a interiéry s dlaždicovými vzory.\n\nLeslie Green se narodil v londýnské lokalitě Maida Vale v roce 1875 jako druhé ze čtyř dětí architekta a korunního inspektora Arthura Greena a jeho manželky Emily. Období studia strávil na školách \"Dover College\" a \"South Kensington School of Art\", a dále v Paříži. Mezi obdobími studia pracoval jako asistent v architektonické praxi svého otce.\n\nOženil se s Mildred Ethel Wildy (1879-1960) v Claphamu v dubnu 1902. V roce 1904 se páru narodila dcera Vera (1904-1995).\n\nLeslie Green si založil vlastní praxi architekta v roce 1897, ale zpočátku využíval otcovo studio, než se přestěhoval v roce 1900 na ulici Haymarket, a poté v roce 1903 do budovy \"Adelphi House\" na ulici Adam Street, nedaleko prestižní ulice Strand. V roce 1898 se stal přidruženým členem profesního sdružení \"Royal Institute of British Architects\" (RIBA) a v roce 1899 jeho řádným členem. Jeho rané projekty zahrnovaly návrhy v bytech a obchodech v různých částech hlavního města.\n\nV roce 1903 byl jmenován architektem železniční společnosti \"Underground Electric Railways Company of London\" (UERL), aby navrhl design stanic pro tři podzemní železniční tratě tehdy ve výstavbě, a sice \"Great Northern, Piccadilly and Brompton Railway\" (GNP&BR), \"Baker Street and Waterloo Railway\" (BS&WR ) a \"Charing Cross, Euston and Hampstead Railway\" (CCE&HR). Tyto autonomní podzemní železnice se staly součástí dnešních linek Piccadilly line, Bakerloo line a Northern line. Leslie Green byl pověřen navrhnout 50 nových stanic, včetně jejich vnějšího vzhledu, vnitřního vybavení a výzdoby.\n\nLeslie Green vyvinul jednotný vzhled pro povrchové budovy stanic ve stylu \"Arts and Crafts\", přizpůsobený individuálnímu umístění stanice. Povrchové budovy stanic nechal postavit jako dvoupodlažní s konstrukčním ocelovým rámem, v tehdejší době nová forma staveb krátce před tím importovaná ze Spojených států, poskytující velké vnitřní prostory potřebné pro odbavovací prostory a výtahové šachty (první eskalátory byly představeny v roce 1911). Venkovní boky budov byly pokryty nenosným obložením z krvavě rudé kameniny (\"sang de boeuf\"), kterou dodávala společnost \"Leeds Fireclay Company\". Přízemí bylo rozděleno do širokých prostor sloupy, které umožňovaly oddělené vchody a východy pro cestující a zároveň poskytovaly prostor pro maloobchodní prodejny. Design také zahrnoval velká půlkruhová okna na úrovni prvního patra (občas s kruhovými vertikálními okuly) a těžké římsy se zubořezy nad nimi. Široký pruh mezi dvěma podlažími oznamoval velkými písmeny název stanice. Staniční budovy byly postaveny s plochými střechami s úmyslem podpořit výstavbu komerčních kanceláří nad stanicemi, což byla další výhoda nosného konstrukčního ocelového rámu.\nInteriér byl obložen zeleně a bíle s ozdobnými detaily. Na úrovni nástupišť měly stanice standardizovaný obkladový design zahrnující název stanice, ale s rychle identifikovanými individuálními barevnými schématy a geometrickými vzory dlaždic vytvořenými v opakujících se blocích podél délky nástupiště. Design obkladů také zahrnoval orientační směrové značky. Povrchy obkladů vytvořily sjednocující téma a ukázaly se jako snadné na údržbu.\n\nŽeleznice měly být zprovozněny v letech 1906 a 1907 a v červnu 1907 bylo Greenovi oznámeno, že smlouva bude ukončena na konci toho roku. V 1907 byl zvolen váženým členem (\"fellow\") sdružení RIBA, jako ocenění jeho práce pro UERL.\n\nMnoho Greenpvých staničních budov přežilo do současnosti, ačkoli modifikacemi interiérů prošla většina z jeho návrhů odbavovacích hal, aby tak vyhověly pozdějšímu vývoji a nárokům. Na nástupištích přežívá řada původních obkladových vzorů, anebo byly původní vzory obkladů v posledních letech restaurovány, jako kupříkladu ve stanicích Lambeth North a Marylebone. Některé z dochovaných budov jsou zapsány na seznam budov zvláštního architektonického nebo historického významu, stupeň II.: Aldwych, Belsize Park, Caledonian Road, Chalk Farm, Covent Garden, Gloucester Road, Holloway Road, Oxford Circus, Mornington Crescent, Russell Square a South Kensington. V Greenově práci pokračoval jeho asistent, Stanley Heaps. Jejich design zůstává stále okamžitě rozpoznatelný: vzhled fiktivní stanice metra \"Walford East\" z televizního seriálu BBC \"EastEnders\" je inspirován Greenovým designem.\n\nEnormní pracovní nasazení, stres při vytváření nových návrhů stanic a dohled nad pracemi na tolika stanicích v tak krátkém časovém období způsobil velkou zátěž na Greenův organismus. Onemocněl tuberkulózou a zemřel v sanatoriu u Mundesley (nyní \"Southern Hill Hospital\") v Norfolku v srpnu 1908, ve věku 33 let. Zanechal po sobě manželku a dceru.\n\nStanice mezi Edgware Road a Elephant & Castle včetně postavené společností BS&WR s povrchovými budovami od Leslieho Greena nebo jím navržené:\n\nStanice mezi Finsbury Park and Earl's Court (stanice metra v Londýně) včetně postavené společností GNP&BR s povrchovými budovami od Leslieho Greena nebo jím navržené:\n\nStanice mezi Hampstead and Archway a Strand (nyní Charing Cross) postavené společností CCE&HR s povrchovými budovami od Leslieho Greena nebo jím navržené:\n"}
{"id": "1444010", "url": "https://cs.wikipedia.org/wiki?curid=1444010", "title": "Jan Tláskal", "text": "Jan Tláskal\n\nJan Tláskal (* 24. února 1987 Vimperk) je český zpěvák, hudebník, frontman české kapely Narttu a sólista RockOpery Praha.\n\nPochází z hudební rodiny. Otec klavírista, fotograf a pedagog, matka houslistka, učitelka českého jazyka, literatury a hudební výchovy.\n\nHudbě se začal věnovat od útlého dětství. Již ve čtyřech letech měl svůj první koncert, kdy usedl za klavír, který studoval do svých osmnácti let. V dětství navštěvoval pěvecký sbor v základní umělecké škole. Od třinácti do dvaceti let se také velmi úspěšně věnoval závodnímu tanci (standardní a latinsko-americké tance).\n\nJak sám říká, zlomový byl pro něj konec roku 2006, kdy spoluzakládá skupinu Narttu, kde působí jako frontman, zpěvák, skladatel a textař.\n\nOd února roku 2018 je členem souboru RockOpery Praha, kde účinkuje v rockových a metalových operách: Romeo & Julie v roli Romea\n, Antigona (3. díl antického cyklu) v roli Haimóna, dále pak v alternaci s Janem Toužimským: 7 proti Thébám (2. díl antického cyklu), Anna Karenina, Vymítač, Proces a Faust.\n\nNa konci roku 2018 zkouší v rockopeře nové představení Frankenstein, ve kterém ztvární roli roli Henryho Clervala. \n\nAutorem této přezdívky je umělecký ředitel a zakladatel RockOpery Praha, Milan Steigerwald. Když Honzovi poprvé telefonoval a ten se v telefonu představil příjmením, místo „Tláskal“ mu rozuměl prostě jen „Láska“.\n\n\n\n"}
{"id": "1444011", "url": "https://cs.wikipedia.org/wiki?curid=1444011", "title": "Czechgun Gladiator", "text": "Czechgun Gladiator\n\nCzechgun Gladiator je dvouhlavňová perkusní pistole s DAO (double action only) jednospoušťovým mechanismem a automatickou selekcí zápalníků. Je vyráběna v České republice pomocí CNC obrábění. Czechgun Gladiator je do jisté míry evolucí klasického derringeru, jehož vlastnosti byly vylepšeny a chyby naopak odstraněny. Cílem konstrukce byla spolehlivost, odolnost a především jednoduché ovládání. Mechanizmus pistole je poměrně unikátní, podobný systém používají ve světě pouze dvě další firmy (Heizer Defense a DoubleTap defense), nikoliv však u perkusních pistolí. \n\nK použití stačí u pistole pouze nabít obě hlavně a poté již jen dvakrát zmáčknout spoušť. Není nutné natahovat kohouty, ani ručně přesouvat selektory pistonů, jak tomu bylo u starších modelů derringerů. Zde je uživatelská operace omezena pouze na nabití a dvojitý výstřel. \n\n\nV roce 2014 začal český konstruktér Jiří Šejna s vývojem originální kompaktní dvouranné pistole s perkusním systémem. Napodobit nějakou existující perkusní pistoli nechtěl, neboť na trhu v zásadě neexistovala žádná, která by byla snadno použitelná, jednoduchá a dostatečně kvalitní. Proto se rozhodl od základu přehodnotit svůj pohled na design perkusní zbraně a začal hledat inspiraci spíše ve světě zbraní na jednotný náboj.\n\nPo třech letech se mu podařilo vyvinout funkční a prakticky bezúdržbový systém perkusního zápalu s dvěma nad sebou umístěnými hlavněmi. Tento systém, nezávisle na střelci, střídá iniciaci horní a dolní hlavně a tím umožňuje snadné ovládání a pohotovou střelbu. Při téměř ukončeném vývoji základního systému se ale další konstrukce zastavila. Projekt se ukázal být finančně příliš náročný a mladému konstruktérovi nezbývalo nic jiného, než téměř hotový prototyp uložit do šuplíku.\n\nPočátkem roku 2017 došlo k setkání Jiřího Šejny se zástupcem české společnosti UNRRA Group s.r.o., která se, mimo jiné, zabývá konstrukcí a výrobou příslušenství zbraní známého pod značkou D-Force. Uskutečnila se dohoda na zainvestování vývoje a dokončení projektu. Dotažení projektu do podoby funkční zbraně se ujal hlavní konstruktér Petr Fabián. Po kompletním vnějším redesignu, optimalizaci ergonomie a dokončení vnitřní konstrukce a po provedení životnostních zkoušek prototypů zamířila pistole do výrobních prostor firmy Arsenal CZ k sériové výrobě. Sériová výroba byla zahájena na podzim 2017.\n\nV říjnu 2019 byl, v souvislosti se snahou výrobce proniknout na zahraniční trhy, název pistole změněn na Detonics Gladiator. Všechny zbraně vyrobené od tohoto datumu již nesou nové označení.\n\n\n\n\n\n\nPo zmáčknutí spouště je přes pomocnou páku pootočena dvojitá vačka, která napne jedno kladívko. Kladívko se na konci dráhy spouště vysmekne z vačky a udeří na zápalník, který aktivuje perkusní zápalku a dojde k výstřelu z jedné hlavně. Po povolení spouště a opakovaném stisknutí je celý proces opakován s druhým kladívkem. V systému je integrována brzda vačky, která brání zpětnému pootočení vačky.\n\n\n"}
{"id": "1444013", "url": "https://cs.wikipedia.org/wiki?curid=1444013", "title": "European Open 2018", "text": "European Open 2018\n\nEuropean Open 2018 byl tenisový turnaj pořádaný jako součást mužského okruhu ATP World Tour, který se odehrával na krytých dvorcích s tvrdým povrchem v Lotto Arena. Probíhal mezi 15. až 21. říjnem 2018 v belgických Antverpách jako třetí ročník turnaje.\n\nTurnaj s celkovým rozpočtem 686 080 eur patřil do kategorie ATP World Tour 250. Nejvýše nasazeným hráčem ve dvouhře se stal šestnáctý tenista světa Kyle Edmund ze Spojeného království. Jako poslední přímý účastník do hlavní singlové soutěže nastoupil španělský 97. hráč žebříčku Roberto Carballés Baena, jenž se následně odhlásil.\n\nPremiérový singlový titul na okruhu ATP Tour získal 23letý Brit Kyle Edmund. Šestou společnou trofej ze čtyřher turnajů ATP si odvezli Francouzi Nicolas Mahut a Édouard Roger-Vasselin. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\nv průběhu turnaje\n\nNásledující páry obdržely divokou kartu do hlavní soutěže:\n\n\n"}
{"id": "1444015", "url": "https://cs.wikipedia.org/wiki?curid=1444015", "title": "Stockholm Open 2018", "text": "Stockholm Open 2018\n\nStockholm Open 2018, oficiálně se jménem sponzora Intrum Stockholm Open 2018, byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v aréně Kungliga tennishallen. Probíhal mezi 15. až 21. říjnem 2018 ve švédské metropoli Stockholmu jako jubilejní padesátý ročník turnaje.\n\nTurnaj s celkovým rozpočtem 686 080 eur patřil do kategorie ATP World Tour 250. Nejvýše nasazeným hráčem ve dvouhře se stal desátý tenista světa John Isner ze Spojených států amerických, kterého v semifinále vyřadil Gulbis. Jako poslední přímý účastník do hlavní singlové soutěže nastoupil americký 92. hráč žebříčku Bradley Klahn.\n\nPremiérový singlový titul na okruhu ATP Tour vybojoval nejmladší člen elitní světové dvacítky, 20letý Stefanos Tsitsipas. Stal se tak vůbec prvním řeckým vítězem turnaje ATP v historii. Poražený lotyšský finalista Ernests Gulbis ukončil rekordní šňůru okruhu ve finálové neporazitelnosti, čítající šest výher. Druhou společnou trofej ze čtyřher ATP si odvezla britská dvojice Luke Bambridge a Jonny O'Mara.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1444021", "url": "https://cs.wikipedia.org/wiki?curid=1444021", "title": "Erste Bank Open 2018", "text": "Erste Bank Open 2018\n\nErste Bank Open 500 2018 byl tenisový turnaj pořádaný jako součást mužského okruhu ATP World Tour, který se odehrával na krytých dvorcích s tvrdým povrchem Rebound Ace v komplexu Wiener Stadthalle. Konal se mezi 22. až 28. říjnem 2018 v rakouské metropoli Vídni jako čtyřicátý čtvrtý ročník turnaje.\n\nTurnaj s celkovým rozpočtem 2 788 570 eur patřil do kategorie ATP World Tour 500. Nejvýše nasazeným hráčem ve dvouhře se stal sedmý tenista světa Dominic Thiem z Rakouska. Jako poslední přímý účastník do hlavní singlové soutěže nastoupil maďarský 43. hráč žebříčku Márton Fucsovics.\n\nPátý singlový titul na okruhu ATP Tour, a první z kategorie ATP 500, vybojoval 32letý Jihoafričan Kevin Anderson. Premiérovou společnou trofej ze čtyřher turnajů ATP si odvezla britská dvojice Joe Salisbury a Neal Skupski, kteří nastoupili do druhého turnaje jako pár.\n\nNásledující hráči obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil do čtyřhry z kvalifikace:\n\nNásledující pár postoupil do čtyřhry z kvalifikace jako tzv. šťastný poražený:\n\n\n\n"}
{"id": "1444022", "url": "https://cs.wikipedia.org/wiki?curid=1444022", "title": "Swiss Indoors 2018", "text": "Swiss Indoors 2018\n\nSwiss Indoors 2018 byl tenisový turnaj pořádaný jako součást mužského okruhu ATP World Tour, který se odehrával na krytých dvorcích s tvrdým povrchem arény St. Jakobshalle. Konal se mezi 22. až 28. říjnem 2018 ve švýcarské Basileji jako čtyřicátý devátý ročník turnaje.\n\nTurnaj s celkovým rozpočtem 2 442 740 eur patřil do kategorie ATP World Tour 500. Nejvýše nasazeným hráčem ve dvouhře se stal třetí tenista světa Roger Federer ze Švýcarska. Jako poslední přímý účastník do hlavní singlové soutěže nastoupil argentinský 53. americký hráč žebříčku Leonardo Mayer.\n\nDevadesátý devátý singlový titul na okruhu ATP Tour vybojoval 37letý basilejský rodák Roger Federer, jenž obhajobou na Swiss Indoors získal rekordní devátou trofej. Třetí společnou trofej ze čtyřher ATP si odvezl britsko-chorvatský pár Dominic Inglot a Franko Škugor.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1444023", "url": "https://cs.wikipedia.org/wiki?curid=1444023", "title": "Swiss Indoors 2018 – mužská dvouhra", "text": "Swiss Indoors 2018 – mužská dvouhra\n\nMužská dvouhra Swiss Indoors 2018 probíhala ve druhé polovině října 2018. Do singlové soutěže basilejského tenisového turnaje hraného na tvrdém povrchu St. Jakobshalle nastoupilo třicet dva hráčů. Obhájcem titulu byla švýcarská světová trojka Roger Federer.\n\nVítězem se stal 37letý nejvýše nasazený Roger Federer, jenž ve finále zdolal 28letého rumunského kvalifikanta Mariuse Copila po dvousetovém průběhu 7–6 a 6–4. V probíhající sezóně si tak po triumfech v Melbourne, Rotterdamu a Stuttgartu připsal čtvrté turnajové vítězství, které představovalo devadesátý devátý singlový titul na okruhu ATP Tour. Na Swiss Indoors v rodné Basileji si připsal z osmnácté účasti devátou trofej a dvanáctou finálovou účast v řadě, s 20zápasovou neporazitelností. Stejný počet devíti výher již dosáhl na Halle Open. V rámci titulů okruhu ATP zůstával na druhém příčce za 109 triumfy Jimmyho Connorse. Copil odehrál druhé finále ATP a naturnaji poprvé porazil hráče z elitní světové desítky, Čiliće i Alexandra Zvereva. Bodový zisk jej posunul na nové kariéní maximum, 60. příčku žebříčku ATP.\n"}
{"id": "1444024", "url": "https://cs.wikipedia.org/wiki?curid=1444024", "title": "Erste Bank Open 2018 – mužská dvouhra", "text": "Erste Bank Open 2018 – mužská dvouhra\n\nMužská dvouhra Erste Bank Open 2018 probíhala ve druhé polovině října 2018. Do singlové soutěže vídeňského tenisového turnaje hraného na tvrdém povrchu ve Wiener Stadthalle nastoupilo třicet dva hráčů. Obhájcem titulu byl francouzský tenista Lucas Pouille, kterého ve druhém kole vyřadila chorvatská světová třináctka Borna Ćorić.\n\nVítězem se stal druhý nasazený Jihoafričan Kevin Anderson, jenž ve finále zdolal japonskou turnajovou pětku Keie Nišikoriho po dvousetovém průběhu 6–3 a 7–6. V probíhající sezóně si tak po triumfu na New York Open 2018 připsal druhé turnajové vítězství, které představovalo pátý singlový titul na okruhu ATP Tour a první v kategorii ATP 500. 32letý Anderson odvrátil mečbol již v úvodním kole proti Nikolozi Basilašvilimu. Bodový zisk mu zajistil první start na Turnaji mistrů. Nišikori odešel poražen z devátého finále v řadě.\n"}
{"id": "1444026", "url": "https://cs.wikipedia.org/wiki?curid=1444026", "title": "Gary Kemp", "text": "Gary Kemp\n\nGary James Kemp (* 16. října 1959 Londýn) je anglický zpěvák, skladatel, hudebník a herec. Je spoluzakladatelem novovlnné Spandau Ballet, kde působí jako kytarista a hlavní skladatel. Je autorem známých hitových písní „Cut a Long Story Short“, „True“, „Gold“, „Chant No. 1 (I Don't Need This Pressure On)“ a „Only When You Leave“. V kapele působí i jeho bratr Martin Kemp, který hraje na baskytaru.\n\nV roce 2018 se stal členem skupiny Nick Mason's Saucerful of Secrets.\n\nNarodil se v dělnické rodině rodičům Eileen a Frankovi Kempovým v nemocnici sv. Bartoloměje ve čtvrti Smithfield v Londýně. Vyrůstal v londýnském Islingtonu. Navštěvoval školy Rotherfield Junior School a Dame Alice Owen ve městě Potters Bar. Spolu s bratrem Martinem působil v dramatickém kroužku divadla Anna Scher Children's Theatre. Od roku 1968 se začal objevovat v televizi a filmu, v roce 1972 hrál ve filmu \"Hide & Seek\".\n\nRozhodl se však pro hudební kariéru a koncem 70. let vytvořil s kamarády ze školy skupinu The Cut. Z té se následně stala kapela Makers and the Gentry, která byla nakonec přejmenována na Spandau Ballet.\n\nKemp se 7. května 1988 oženil s herečkou Sadie Frostovou. V roce 1990 se jim narodil syn Finlay. Frostová a Kemp se po pěti letech společného života rozešli a nakonec se dne 19. srpna 1995 rozvedli. V roce 2003 se Kemp znovu oženil, tentokrát s návrhářkou kostýmů Lauren Barberovou, s nímž má tři syny, Mila Wolfa (* 2004), Kita (* 2009) a Rexe (* 2012).\n\nKemp je ateistou a podporovatelem labouristické strany. Je také sběratelem nábytku z dílny Edwarda Williama Godwina.\n\n\n"}
{"id": "1444029", "url": "https://cs.wikipedia.org/wiki?curid=1444029", "title": "Kuksaj Tagh", "text": "Kuksaj Tagh\n\nKuksaj Tagh (také Kuksaj nebo Muztagh Ata II) je vrchol vysoký 7 184 m n. m. v pohoří Pamír nacházející se v autonomní oblasti Sin-ťiang Čínské lidové republiky. Vrchol leží 2,17 km severovýchodně od 7 509 m vysoké hory Muztag Ata. Vzhledem k malé topografické prominenci (309 m) se Kuksaj Tagh nepovažuje za samostatnou horu.\n\nPrvovýstup uskutečnila japonská expedice (Tadakijo Sakahara a Kimiharu Macui) dne 7. srpna 1981.\n"}
{"id": "1444033", "url": "https://cs.wikipedia.org/wiki?curid=1444033", "title": "Túttukkudi", "text": "Túttukkudi\n\nTúttukkudi (, dříve ) je město v Tamilnádu, jednom ze svazových států Indie. K roku 2011 v něm žilo přibližně 320 tisíc obyvatel.\n\nTúttukkudi leží na pobřeží Mannárského zálivu. Od Čennaí, hlavního města státu, je vzdáleno přibližně 530 kilometrů jihozápadně.\n\nZnámé přístavní město zde bylo již za starověku. V novověku bylo Túttukkudi významným střediskem evropských kolonialistů: Od poloviny 16. století zde sídlili Portugalci, od 1658 patřilo Nizozemí a od roku 1825 britskému impériu.\n\nPřibližně 65 % obyvatelstva vyznává hinduismus, přibližně 30 % křesťanství a přibližně 5 % islám.\n"}
{"id": "1444037", "url": "https://cs.wikipedia.org/wiki?curid=1444037", "title": "Omnichannel", "text": "Omnichannel\n\nOmnichannel je pojem užívaný v celé šíři oborů a představuje strategie, které organizace používají pro maximální využítí existence více paralelních prodejních či komunikačních kanálů. Cílem je nejčastěji zlepšení zákaznického či obecně uživatelského prožitku.\n"}
{"id": "1444047", "url": "https://cs.wikipedia.org/wiki?curid=1444047", "title": "El Altar", "text": "El Altar\n\nEl Altar (případně Capac Urcu) je vyhaslá sopka na západní straně Národního parku Sangay, vzdálená 170 kilometrů jižně od Quita. Její vrchol se nachází ve výšce 5319 m n. m. a jeho prominence je 2072 metrů. Jde o stratovulkán z doby pliocénu až pleistocénu s kalderou na západní straně. Podle incké legendy došlo kolem roku 1460 k pádu vcholu po sedmileté aktivitě, ale podle geologů je kaldera mnohem starší. Vulkán se skládá z devíti vrcholů, přičemž ten nejvyšší, který nese název Obispo, byl poprvé zlezen v roce 1963 Ferdinandem Gaspardem, Marinem Tremontim a Claudiem Zardinim.\n"}
{"id": "1444051", "url": "https://cs.wikipedia.org/wiki?curid=1444051", "title": "Carihuairazo", "text": "Carihuairazo\n\nCarihuairazo (nebo také Carihuayrazo) je vulkánová kaldera v Ekvádoru, která sousedí s ekvádorskou nejvyšší horou Chimborazo. Její vrchol se nachází ve výšce 5018 m n. m. Nachází se v pohoří Cordillera Occidental přibližně 150 kilometrů jiho-jihozápadně od Quita. Nacházel se zde také ledovec, který se však postupně zmenšoval a podle vědců by měl zcela zmizet v letech 2020 až 2030 (zprávy z roku 2010). První potvrzený výstup na vrchol proběhl v roce 1951 (v roce 1880 měl na vrchol vystoupit Edward Whymper, ale není jisté, zda šlo skutečně o tento vrchol).\n"}
{"id": "1444053", "url": "https://cs.wikipedia.org/wiki?curid=1444053", "title": "Karol Żurek", "text": "Karol Żurek\n\nKarol Żurek (* 28. ledna 1949, Katovice) je bývalý polský hokejový útočník. \n\nHrál za KS Baildon Katowice (1964-1977) a v Německu za ERC Freiburg (1979-1983) a SV Bayreuth (1983-1985). \n\nPolsko reprezentoval na olympijských hrách v roce 1976 a na 4 turnajích mistrovství světa v letech 1972, 1974, 1975 a 1976. Celkem za polskou reprezentaci nastoupil v letech 1972-1976 v 73 utkáních a dal 6 gólů.\n\n"}
{"id": "1444054", "url": "https://cs.wikipedia.org/wiki?curid=1444054", "title": "Cerro El Muerto", "text": "Cerro El Muerto\n\nCerro El Muerto je hora v Andách, ležící na argentinsko-chilské hranici. Její vrchol se nachází ve výšce 6488 m n. m. v těsné blízkosti hory Ojos del Salado. První výstup na něj provedli v roce 1950 J. Beñastino, L. Alvarado, V. Álvarez a O. Álvarez.\n"}
{"id": "1444058", "url": "https://cs.wikipedia.org/wiki?curid=1444058", "title": "Serie B 2012/13", "text": "Serie B 2012/13\n\nSoutěžní ročník Serie B 2012/13 byl 81. ročník druhé nejvyšší italské fotbalové ligy. Soutěž začala 24. srpna 2012 a skončila 18. května 2013. Účastnilo se jí 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: Ternana Calcio, Spezia Calcio, SS Virtus Lanciano 1924, FC Pro Vercelli 1892. Klub Vicenza Calcio nahradilo klub US Lecce které bylo vyloučeno do Serie C.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 4 kluby v tabulce přímo do Lega Pro Prima Divisione. Play out se nehrálo, protože podle pravidel byl rozdíl mezi 18. a 19. místem 6 bodů. Play out se hraje když je rozdíl 5 bodů.\n\n\nBoj o postupující místo do Serie A.\n\nNovara Calcio - FC Empoli 1:1 a 1:4\nBrescia Calcio - AS Livorno Calcio 1:1 a 1:1\n\nFC Empoli - AS Livorno Calcio 1:1 a 0:1\n\nPoslední místo pro postup do Serie A 2013/14 vyhrál tým AS Livorno Calcio\n\n"}
{"id": "1444059", "url": "https://cs.wikipedia.org/wiki?curid=1444059", "title": "Sergej Lištvan", "text": "Sergej Lištvan\n\nSergej Nikolajevič Lištvan nebo Sjarhej Mikalajevič Lištvan (* 11. května 1970 Minsk) je bývalý sovětský a běloruský zápasník – klasik, stříbrný olympijský medailista z roku 1996.\n\nVyrůstal v Bobrujsku kde začínal se zápasením pod vedením svého otce. Zápasu řecko-římském se věnoval od svých 14 let v Homelu na střední sportovní škole. Vrcholově se připravoval v Minsku v policejním sportovním centru Dinamo a na univerzitě BSU. Jeho osobním trenérem byl po celou sportovní kariéru Vladimir Primak. Na mezináordní sportovní scéně se objevil až po přijetí Běloruska do rodiny Mezinárodní zápasnické federace v roce 1992. V roce 1996 startoval na olympijských hrách v Atlantě jako úřadující mistr Evropy. Bez ztráty bodu postoupil do semifinále proti úřadujícímu mistru světa Švédu Mikaelu Ljunbergovi a zvítězil těsně 2:1 na body. V taktickém finále s Polákem Andrzejem Wrońskim prohrál po verdiktu sudích a získal stříbrnou olympijskou medaili.\n\nOd roku 1997 zvýšil v jeho váze domácí konkureci k vrcholovému sportu vrátivší se Anatolij Fedorenko. V roce 2000 s ním svedl tvrdý a nakonec úspěšný nominační boj o start na olympijských hrách v Sydney. Byl zvolen vlajkonošem běloruské olympijské výpravy, ale svojí roli favorita nezvládl, když nepostoupil ze základní skupiny do vyřazovacích bojů. Pozici reprezentační jedničky uhájil při běloruské olympijské nominaci pro účast na olympijských hrách v Athénách v roce 2004, ale podobně jako v Sydney nepostoupil ze základní skupiny. Následně ukončil sportovní kariéru. Pracuje jako policista v Minsku.\n\n\n"}
{"id": "1444063", "url": "https://cs.wikipedia.org/wiki?curid=1444063", "title": "Sociálně vyloučená lokalita", "text": "Sociálně vyloučená lokalita\n\nJako sociálně vyloučená lokalita je označováno místo, kde se soustřeďují lidé, poznamenaní exkluzí neboli sociálním vyloučením. Takovým prostorem může být městská čtvrť, ulice, dům či skupina domů nebo oddělená osada. Majoritní společnost zpravidla takové místo vnímá negativně a spojuje jej z označením \"ghetto\", \"špatná adresa\" či \"problémové místo\".\n\nSociální vyloučení je obvykle dáno souběhem několika faktorů, jejichž důsledkem je omezení přístupu těchto osob ke vzdělání, sociálním službám a na trh práce, omezení kontaktů se sociálním okolím, veřejným a politickým životem a ztížené možnosti řešení osobních problémů, jako je například nemoc či zadlužení. Specifickou roli při exkluzi hraje etnicita. Kromě chudoby a vyloučenosti obyvatel bývá prostředí sociálně vyloučené lokality poznamenáno nízkou kvalitou bydlení, špatnými hygienickými poměry a v neposlední řadě též zvýšeným výskytem rizikových forem chování tamních obyvatel, jako je kriminalita, alkoholismus, narkomanie či gamblerství.\n\nV období od 1. ledna 2014 do 31. května 2015 realizovalo Ministerstvo práce a sociálních věcí České republiky výzkumný projekt, nazvaný \"Analýza sociálně vyloučených lokalit v ČR\". Cílem projektu bylo zkoumání vývoje sociálně vyloučených lokalit a porovnání aktuální situace se stavem v roce 2006. Součástí projektu bylo také vytvoření souboru interaktivních map těchto lokalit.\n\nNa základě zmíněného projektu bylo zkoumáno 606 sociálně vyloučených lokalit na území 297 obcí a měst v Česku. Celkový počet obyvatel zkoumaných lokalit byl odhadnut na 95 000 - 115 000, přičemž více než polovinu (53%) z tohoto počtu tvořili lidé ve věku od 16 do 60 let a dalších 43% děti do 15 let. Podíl nezaměstnaných osob v produktivním věku byl zpravidla odhadnut na 80 - 85%, přičemž podíl osob se základním vzděláním činil přibližně 75%.\n\nNejvětší počet sociálně vyloučených lokalit - celkem 89 s počtem 36 000 až 38 500 obyvatel - byl identifikován v Ústeckém kraji. Následuje kraj Moravskoslezský se 72 lokalitami, poté Středočeský kraj (64 lokalit), dále kraj Olomoucký (62 lokalit) a Karlovarský (61 lokalit).\n\n\n"}
{"id": "1444064", "url": "https://cs.wikipedia.org/wiki?curid=1444064", "title": "Matyášové ze Sudetu", "text": "Matyášové ze Sudetu\n\nMatyášové ze Sudetu byla jihočeská patricijská rodina, posléze nobilitovaná. Rod je známý od 14. století; od roku 1558 jim náležel přídomek „ze Sudetu“. Přískušníci rodu žili převážně v jižních Čechách, především Českých Budějovicích.\nVelká část členů sympatizovala s luterstvím.\n\nNejstarší známý člen rozvětvené nobilitované rodiny Matyášů ze Sudetu, Jeroným Matyáš († asi 1532), se řadil k úspěšným českobudějovickým kupcům a 1468—1523 byl opakovaně přísežným kramářského cechu. Vlastnictví domu na Rynku a sladovny jej řadilo mezi zámožné měšťany. V otcově živnosti pokračoval Kašpar Matyáš (1505—1554), který dále rozmnožil rodinný majetek a 1545 koupil další výstavný dům na náměstí. Z jeho čtyř synů působil od 1573 Zachariáš († 1594) jako solní úředník v Týně nad Vltavou a ve Vodňanech. Druhý syn Mikuláš († asi 1607) na sebe upozornil kritikou českobudějovické městské rady. Jonáš († 1592) se měl stát právníkem, a proto 1563 pobýval v doprovodu strýce Šimona Proxena ze Sudetu (asi 1532—1575) v Paříži, ale ze studií sešlo. Po návratu provozoval v rodném městě kramářství. Měl dům na Rynku, obchodoval obilím, rybami, byl hostinským a podílel se na těžbě stříbra. Přesto zemřel zatížen mnoha dluhy. Poslední z Kašparových synů Daniel Matyáš studoval na univerzitě v Praze, kde 1555 dosáhl titulu bakaláře. U příležitosti jeho sňatku byl v roce 1565 vytištěn v Praze sborníček latinských příležitostných básní \"Carmina nuptialia\". V roce 1558 získal dědičně erb s predikátem ze Sudetu, jenž se vztahoval i na ostatní členy rozvětvené rodiny. Opakovaně zasedal v městské radě, než se s městem rozešel pro spory o dědictví po manželce Kateřině († 1563) a pro náboženské rozdíly, neboť stejně jako jeho příbuzní i on sympatizoval s luteránstvím. V roce 1572 koupil ves Vztuhy a rozšířil o ně svůj přídomek; 1582 a 1590 přikoupil Urtvínovice od J. Ekharta z Urtvínovic. Na sněmu 1589 byl přijat do rytířského stavu. Zbytek života dožil ve Vztuhách, pochován byl v luterském kostele v Rudolfově. Proslulosti se těšil rovněž Danielův synovec Jan Matyáš († po 1617). V období 1588—1600 byl postupně zapsán na několika univerzitách (mj. v Lipsku, Ingolstadtu, Heidelbergu a v Padově), 1611—1617 působil jako profesor práv na pražské univerzitě. Od 1595 užíval predikát ze Sudetu. Po 1617, kdy opustil bez rektorova souhlasu univerzitu, veškeré zmínky o něm mizí. Mimo České Budějovice žili další příslušníci rodiny Matyášů ve Vodňanech, Soběslavi a Táboře, ale žádný z nich nedosáhl společenského významu starších členů rodu.\nZ Českých Budějovic se do Zhořelce v Horní Lužici roku 1624 pro náboženství vystěhovala sestra Erazima Matyáše ze Sudetu na Vztuhách, jejím manželem byl Krištof Wieser z Aichu. Z tohoto českobudějovického rodu odešli do exilu také bratři Albrecht a Jan Matyášové ze Sudetu, jak se o nich ve své závěti v roce 1638 zmiňuje jejich bratr Kašpar Matyáš.\n\n"}
{"id": "1444065", "url": "https://cs.wikipedia.org/wiki?curid=1444065", "title": "Ternana Calcio", "text": "Ternana Calcio\n\nTernana Unicusano Calcio je italský klub hrající v sezóně 2018/19 ve třetí nejvyšší italské lize sídlící ve městě Terni. Klub byl založen roku 1918 jako \"Unione Calcistica Ternana\". Klub už 3 krát zanikl. A to v roce 1935, 1945 a 1993. Vždy se ale znovu založil a hraje na svém hřišti kterým je Stadio Libero Liberati s kapacitou 22 000 diváků.\nNejvyšší soutěž hrál ve dvou ročnících (1972/73 a 1973/74).\n\nEvropské poháry ještě nehráli.\n\n"}
{"id": "1444077", "url": "https://cs.wikipedia.org/wiki?curid=1444077", "title": "Illampu", "text": "Illampu\n\nIllampu je čtvrtá nejvyšší hora Bolívie. Nachází se v severní části pohoří Cordillera Real v Andách, východně od jezera Titicaca a severně od hory Janq'u Uma. Vrchol se nachází ve výšce 6368 m n. m. První úspěšný výstup na něj proběhl 7. června 1928 přes jihozápadní hřeben – na vrcholu stáli tři Němci (Hans Pfann, Alfred Horeschowsky, Hugo Hörtnagel) a jeden Rakušan (Erwin Hein).\n"}
{"id": "1444085", "url": "https://cs.wikipedia.org/wiki?curid=1444085", "title": "Most Hongkong–Ču-chaj–Macao", "text": "Most Hongkong–Ču-chaj–Macao\n\nMost Hongkong–Ču-chaj–Macao je 55 km dlouhé silniční pevné spojení zahrnující několik mostů, podmořský tunel a několik umělých ostrovů. Spojení spojuje Hongkong, Ču-chaj a Macao přes deltu Perlové řeky v jižní Číně. Spojení bylo slavnostně otevřeno 23. října 2018. \n\nVýstavba probíhala v letech 2009–2018 s náklady okolo 20 miliard dolarů. Cesta mezi městy se zkrátila ze 3 hodin na 30 minut. Původně mělo být spojení dokončeno v roce 2016, ale výstavbu zpomalilo zkoumání vlivu mostu na životní prostředí, korupce a náklady, převyšující původní rozpočet. Spojení usnadňuje dopravu v deltě řeky, kde se nachází 11 velkých měst s 68 miliony obyvatel. \n\nHlavní část spojení tvoří 22,9 km dlouhé přemostění zahrnující tři visuté mosty, když toto přemostění spojuje umělý ostrov u břehů Ču-chaje a umělý ostrov, na kterém začíná 6,7 km dlouhý podmořský tunel. Díky tunelu nebyla narušena frekventovaná lodní trasa. Tunel končí na dalším umělém ostrově na hranicích Hongkongu. Z tohoto ostrova vede 12 km dlouhá kombinace mostů a tunelu, označovaná jako \"Hong Kong Link Road\", která jej spojuje s umělým ostrovem u Hongkongského letiště. Z umělého ostrova u břehů Ču-chaje pak vede 13,4 km dlouhá kombinace mostů a tunelu, označovaná jako \"Zhuhai Link Road\", která jej spojuje se silničními sítěmi Ču-chaje a Macaa. \n\nKonstrukce mostu má odolat zemětřesení o síle 8 stupňů, nárazu nákladní lodě či tajfunu a bylo na ni spotřebováno přes 400 000 tun oceli.\n"}
{"id": "1444088", "url": "https://cs.wikipedia.org/wiki?curid=1444088", "title": "1,2,4-trimethylbenzen", "text": "1,2,4-trimethylbenzen\n\n1,2,4-trimethylbenzen (též pseudokumen) je aromatický uhlovodík se vzorcem CH(CH). Jedná se o hořlavou a těkavou bezbarvou kapalinu se silným zápachem, která je prakticky nerozpustná ve vodě, ale dobře rozpustná v organických rozpouštědlech. Přirozeně se vyskytuje v uhelném dehtu a v ropě (výskyt je kolem 3 %).\n\n1,2,4-trimethylbenzen se průmyslově vyrábí izolací z devítiuhlíkaté aromatické uhlovodíkové frakce při destilaci ropy; z této frakce tvoří asi 40 %. Také se vyrábí methylací toluenu a xylenů a disproporcionační reakcí xylenu za přítomnosti hlinitokřemičitanových katalyzátorů.\n\nPseudokumen se používá jako prekurzor anhydridu kyseliny mellitové , který slouží na výrobů speciálních polymerů. Též se používá jako sterilizační činidlo a při výrobě barviv, vůní a pryskyřic.\n\n"}
{"id": "1444092", "url": "https://cs.wikipedia.org/wiki?curid=1444092", "title": "Start-up nation", "text": "Start-up nation\n\nStart-up Nation: Příběh izraelského hospodářského zázraku (v originále: \"Start-up Nation: The Story of Israel's Economic Miracle\") je kniha Dana Senor a Saula Singera o ekonomice státu Izrael. Kniha se zabývá vývojem hospodářství státu Izrael do roku 1948 do roku 2009.\nKniha vyšla v roce 2009 v angličtině a v roce 2011 i v češtině.\n\nDan Senor (6.11.1971) působí v americké organizaci Council on Foreign Relations v sekci pro Blízký východ, kde se dlouhodobě zabývá strategiemi, politickými a obchodními vztahy na Blízkém Východě. Ve funkci poradce americké vlády pro zahraniční styky působil v Iráku. Jako dopisovatel působí ve službách periodik Wall Street Journal, New York Times, Washington Post a další.\nSaul Singer působil v deníku Jerusalem Post. Je také autorem knihy Confronting Jihad:Israel’s Struggle and the World after 9/11.\n\nKniha popisuje, jak je možné, že „v zemi, která existuje pouhých šedesát let, má 7,1 mil. obyvatel, nedisponuje žádnými přírodními zdroji, je obklopena nepřáteli a od svého založení je nepřetržitě ve válečném stavu – vzniká mnohem větší počet nových firem než ve velkých, stabilních zemí, které žijí v míru, jako jsou Japonsko, Čína, Indie, Jižní Korea, Kanada nebo Velká Británie?“\nKniha podává jednotlivá fakta ve formě příběhů firem i jednotlivců. Vysvětluje, proč má řada světových firem svá vývojová oddělení právě v Izraeli a proč v Izraeli vzniká takové množství Start-upových firem.\n\nMezi hlavní příčiny úspěchů izraelských firem na trhu s novými technologiemi vidí autoři přistěhovalectví a povinnou vojenskou službu v IOS (Izraelské obranné síly). \n\nPřistěhovalce vidí jako skupinu lidí, která je ochotná riskovat více než starousedlíci. Izrael, jako země především židů, je silně ovlivněn příchodem židovských skupin z různých částí světa. V knize autoři uvádějí: „Přistěhovalci netrpí nechutí k novým začátkům. Jsou zvyklý podstupovat rizika. Národ přistěhovalců je národ podnikavých lidí.“\n\nV povinné vojenské službě vidí tu výhodu, že mladí Izraelci se seznámí s lidmi z jiných sociálních vrstev a že se naučí zodpovědnosti za ostatní. Armáda navíc v Izraeli boří společenské struktury. \n\nAutorem předmluvy je Šimon Peres, bývalý izraelský prezident. Předmluvu k třetímu vydání v češtině napsali český velvyslanec v Izraeli Ivo Schwarz s izraelský velvyslanec v Praze Gary Koren.\n\nOd vydání knihy se některé udávané informace změnili. \nK roku 2017 měl Izrael 8,299,706 obyvatel (včetně obyvatel Golanských výšin a Východního Jeruzaléma).\nHDP na obyvatele činilo v roce 2017 36 300 $ na obyvatele. \nTaké výrok o obklopení nepřáteli je možné rozporovat. S Jordánskem má Izrael korektní vztahy a s egyptskou armádou spolupracuje v boji proti islamistům na Sinaji.\n"}
{"id": "1444096", "url": "https://cs.wikipedia.org/wiki?curid=1444096", "title": "Va, pensiero", "text": "Va, pensiero\n\nVa\"\", pensiero („\"Leť, myšlenko\"“, první verš Va, pensiero, sull'ali dorate, „\"Leť myšlenko na zlatých křídlech\"“) z roku 1842 je jedna z nejslavnějších sborových skladeb v dějinách opery. Je známá také pod názvem „sbor židů“, neboť se jedná o sborovou scénu židovských zajatců v Babylonii. Scéna je ze třetího dějství opery \"Nabucco\" Giuseppa Verdiho.\n\nSkladba \"Va, pensiero\" byla vybrána jako hymna politického uskupení Padania.\n\nAutorem textu je italský básník Temistocle Solera, který napsal verše inspirované 137. Žalmem, \"Super flumina Babylonis\" (\"Na řekách Babylonských\").\n"}
{"id": "1444097", "url": "https://cs.wikipedia.org/wiki?curid=1444097", "title": "Římskokatolická farnost Kyselovice", "text": "Římskokatolická farnost Kyselovice\n\nŘímskokatolická farnost Kyselovice je územní společenství římských katolíků s farním kostelem svatých Andělů strážných v děkanátu Kroměříž.\n\nPrvní písemná zmínka o obci je z roku 1078. Novogotický kostel s 37 m vysokou věží byl postaven v letech 1904–1906. Průčelí je atypicky obráceno k severu a v jeho výklencích jsou umístěny sochy Madony, sv. Josefa, sv. Petra a sv. Pavla.\n\nAdministrátorem excurrendo byl od ledna 2009 je R. D. Mgr. Jiří Putala. K 1. červenci 2019 byl administrátorem excurrendo ustanoven R. D. Mgr. Stanislav Trčka.\n\nVe farnosti se každoročně koná tříkrálová sbírka.\n\nPravidelně třikrát ročně vychází společný farní časopis pro farnosti Chropyně, Břest a Kyselovice.\n\n"}
{"id": "1444104", "url": "https://cs.wikipedia.org/wiki?curid=1444104", "title": "Petr Přindiš", "text": "Petr Přindiš\n\nPetr Přindiš (* 2. května 1989 Karlovy Vary) je český lední hokejista, hrající na postu obránce za HC Baník Sokolov.\n\n"}
{"id": "1444108", "url": "https://cs.wikipedia.org/wiki?curid=1444108", "title": "Čeněk Dušek", "text": "Čeněk Dušek\n\nČeněk Dušek (5. října 1843, Semtěš – 23. listopadu 1918, Kolín) byl duchovní reformované církve, publicita, překladatel a pedagog.\n\nOd roku 1869 působil ve sboru v Kolíně. V letech 1910–1918 zastával úřad superintendenta.\n\n"}
{"id": "1444111", "url": "https://cs.wikipedia.org/wiki?curid=1444111", "title": "Miroslav Kubes", "text": "Miroslav Kubes\n\nMiroslav Kubes (5. dubna 1924, Prostějov - 21. ledna 2000) byl český hokejový obránce.\n\nZa československou reprezentaci odehrál v roce 1951 celkem 2 utkání. Hrál za TJ Železárny Prostějov. \n\n"}
{"id": "1444119", "url": "https://cs.wikipedia.org/wiki?curid=1444119", "title": "Chengdu J-7", "text": "Chengdu J-7\n\nChengdu J-7 (歼-7, Ťien-7; Čcheng-tu J-7, třetí generace exportní verze značena F-7, v kódu NATO: \"Fishcan\") je jednomotorový stíhací letoun, který je čínskou kopií sovětského MiGu-21F-13.\n\nV roce 1961 se Sovětský svaz dohodl s Čínou na převodu technologie stíhacího letadla MiG-21F-13 včetně jeho proudového motoru R-11F-300. Následně bylo Číňanům předáno několik hotových stíhaček MiG-21F-13, soupravy dílů na výrobu několika dalších letadel a část technické dokumentace potřebné pro montáž těchto strojů. Ale ještě předtím než byla Číně předána kompletní dokumentace, začaly se vztahy mezi oběma státy zhoršovat, což vedlo ze strany SSSR ke zrušení licence a technické podpory.\n\nNavzdory absenci sovětské vědecko-technické podpory a nekompletní dokumentaci se Čína počátkem roku 1964 rozhodla reverzním inženýrstvím sestrojit kopii MiGu-21. Přestože se čínští konstruktéři potýkali s obrovskými obtížemi, začátkem listopadu 1965 se jim podařilo dokončit výrobu prvního čínského MiGu-21F-13, který dostal označení J-7. Toto první letadlo bylo použito pouze pro statické zkoušky, jejichž výsledky se aplikovaly při výrobě druhého prototypu. Práce na jeho vývoji a montáži postupovaly poměrně rychle a 17. ledna 1966 začaly letové zkoušky nového J-7. V červnu 1967 byly letové zkoušky dokončeny, a to i přesto, že čínská kopie sovětského motoru R-11F-300, nazvaná WP-7, nebyla příliš spolehlivá.\n\nSériová výroba nových stíhaček začala v roce 1967, ale Čína v té době nutně potřebovala valuty. Proto bylo prvních 12 letounů pod označením F-7A prodáno Albánii a o rok později bylo dalších 15 dodáno Tanzanii. A přestože čínské letectvo zoufale potřebovalo moderní stíhací letadla, kulturní revoluce probíhající v té době způsobila, že výroba J-7 byla pozastavena.\n\nPrvní sériová výrobní varianta pro čínské letectvo vzlétla až v červnu 1976 a nesla označení J-7I. Hlavním rozdílem tohoto letadla ve srovnání s předprodukční verzí J-7 bylo, že hlavňová výzbroj stíhačky se skládala ne z jednoho, ale dvou kanónů ráže 30 mm. Ve verzi J-7I však byl nakonec vyroben jen omezený počet letadel a produkce byla brzy pozastavena z důvodu problémů s kvalitou.\n\nVzhledem k tomu, že čínské letectvo nutně potřebovalo moderní stíhací letouny, které by nahradily celé letky zastaralých stíhaček J-5 a J-6, byla výrobní linka J-7 na začátku 80. let znovu otevřena. Závod Čcheng-tu začal produkovat letadla ve vylepšené verzi J-7B (původně známého jako J-7II), jejíž prototyp byl dokončen v roce 1978. Konstruktéři rezignovali na systém regulace přívodu vzduchu a namísto toho použili jen stacionární centrální kužel. Očekávané snížení letových výkonů bylo kompenzováno modernizovaným motorem WP7B, jehož tah se zvýšil přibližně o 20%. Aby se zvýšil dolet stíhačky, byla vyvinuta nová externí palivová nádrž o objemu 720 litrů, která byla zavěšena na centrálním pylonu. Původní vystřelovací sedadlo \"SK\" bylo nahrazeno novým sedadlem \"Typ 2\", které umožňovalo pilotovi opustit letadlo při rychlostech od 250 km/h do 850 km/h. Výzbroj J-7B byla rozšířena o řízené protiletadlové střely krátkého doletu PL-2, které byly čínskou variantou sovětských R-3S. PL-2 měla dolet 10 km a dokázala sestřelit nepřátelskou stíhačku pouze ze zadní polosféry. Letadlo mělo pod každým křídlem jeden závěsný bod, mohlo tak nést dvojici raket vzduch-vzduch nebo volně padajících pum.\n\nJ-7B a jeho pozdější derivace byly v letech 1980 a 1990 vyráběné ve velkém počtu nejen pro čínské ozbrojené síly, ale i pro zahraniční zákazníky. Výroba trvala až do poloviny devadesátých let, kdy byla nahrazena výkonnější J-7E.\n\nV letech 1991 až 1996 byla spuštěna sériová výroba verze J-7C (J-7III), která byla poháněna výkonnějším motorem WP-13. Letadlo bylo vybaveno novým vystřelovacím sedadlem Typ 4, které umožňovalo pilotovi katapultovat se při nízké rychlosti a nulové nadmořské výšce. Dvojice kanónů ráže 30 mm byla nahrazena kanóny ráže 23 mm. Pod křídly přibyl další pár závěsných bodů, čímž se jejich počet zvýšil na pět. Letoun tak mohlo nést 1 200kg výzbroje a paliva v externích nádržích. Kromě PL-2 měla stíhačka integrované i modernější střely s infračerveným naváděním PL-5. Tato řízená střela dokázala zničit vzdušné cíle opet pouze ze zadní polosféry, ale její dolet se zvýšil na 16 - 18 km. Nejvýznamnějším vylepšením však byl palubní radiolokátor JL-7, který umožňoval detekci vzdušných cílů na vzdálenost 30 km a jejich automatické sledování na vzdálenost 15 km. Nešlo sice o převratné parametry, protože radar sovětského MiGu-29 nebo americké F-16A detekoval vzdušné cíle až na 70 km, ale z hlediska rozvoje schopností letadel J-7 šlo jednoznačně o pokrok.\n\nV roce 1993 zavedlo čínské letectvo vylepšenou verzi označovanou jako J-7E. Stíhačka se od svých předchůdců lišila hlavně zvětšeným křídlem a výkonnějším motorem WP-7F. Obě tyto konstrukční změny umožnily mírně zlepšit letové charakteristiky stroje. Na dvojici vnějších závěsných bodů pod křídly mohly být zavěšeny externí palivové nádrže o objemu 480 litrů, čímž se zvýšil dolet stíhaček. Do výzbroje letadla přibyla nová protiletadlová střela s infračerveným naváděním PL-8. Šlo o licencovanou kopii izraelské střely Python-3, která již na rozdíl od PL-2 a PL-5 dokázala sestřelovat vzdušné cíle i z přední polosféry. J-7E byla opět vyzbrojena těžšími kanóny Typ-30-1 ráže 30 mm, přičemž každý měl palebný průměr 60 nábojů.\n\nV roce 2004 zavedlo čínské letectvo verzi J-7G, ze které se do roku 2007 vyrobilo 48 kusů. Stíhačky jsou vybaveny radarem čínské výroby KLJ-6E, který je licenční kopií italského radaru Pointer-2500, vyvinutého na základě izraelského Elta Electronics EL/M-2001. Radiolokátor KLJ-6E je schopen sledovat cíle na pozadí země na vzdálenost 55 km. Pilot může cílit střely PL-8 pomocí přilbového zaměřovače, vyrobeného v Číně na základě ruské licence. Stíhačky jsou vybaveny i rádiovým výškoměrem, radarovým varovným systémem, výmetnice infračervených klamných cílů a transpondérem Typ III.\n\n\n\n\n\n"}
{"id": "1444142", "url": "https://cs.wikipedia.org/wiki?curid=1444142", "title": "Entoto", "text": "Entoto\n\nEntoto ( እንጦጦ) je hora v Etiopii. Dosahuje výšky 3200 m n. m. a nachází se na dohled hlavního města země Addis Abeby. Na jejím vrcholu se nachází astronomická observatoř, množství starobylých chrámů, z nichž nejvýznamnější je zasvěcen Panně Marii, a rezidence císaře Menelika II.. Svahy hory jsou porostlé blahovičníkovými lesy, které jsou zdrojem stavebního a palivového dříví pro etiopskou metropoli. Část hory obrácená k jihovýchodu byla vyhlášena přírodním parkem o rozloze 2300 hektarů, kde žije hyena skvrnitá, kočkodan červenozelený, datel jalovcový nebo orlosup bradatý.\n"}
{"id": "1444143", "url": "https://cs.wikipedia.org/wiki?curid=1444143", "title": "Krajský přebor – Praha – východ 1952", "text": "Krajský přebor – Praha – východ 1952\n\nKrajský přebor – Praha – východ 1952 byl jednou z 21 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. Předchozí ročník se hrál v oddělení A a oddělení B, každé po 10 účastnících. \n\nPoznámky:\n\n"}
{"id": "1444144", "url": "https://cs.wikipedia.org/wiki?curid=1444144", "title": "Tangvayosaurus hoffeti", "text": "Tangvayosaurus hoffeti\n\nTangvayosaurus hoffeti („ještěr z vesnice Tang Vay“) byl druh sauropodního dinosaura z kladu Somphospondyli, žijícího v období spodní křídy na území dnešního Laosu.\n\nFosilie tohoto dinosaura byly objeveny v sedimentech souvrství Grès Supérior nedaleko města Savannakhet a pocházejí z období geologického stupně apt až alb (stáří asi 125 až 100 milionů let). Objevené fosilie nesou označení \"TV4-1\" až \"TV4-36\" a mají podobu ocasních obratlů, fragmentů pánve, žeber, kosti pažní. Celkem byly objeveny fosilie dvou až tří exemplářů. V roce 1999 byl tento taxon popsán mezinárodním týmem paleontologů pod jménem \"Tangvayosaurus hoffeti\".\nTento dinosaurus byl mohutný čtyřnohý býložravec, dosahující délky asi 19 metrů a hmotnosti kolem 17 tun. Jeho přesné rozměry ale není možné na základě dostupných fosilií s dostatečnou jistotou odhadnout.\n\n\"Tangvayosaurus\" byl zástupcem skupiny Titanosauria a jeho blízkými příbuznými byly například rody \"Phuwiangosaurus\" z Thajska, \"Huabeisaurus\" z Číny nebo \"Oceanotitan\" z Portugalska.\n\n\n"}
{"id": "1444146", "url": "https://cs.wikipedia.org/wiki?curid=1444146", "title": "BK Studánka Pardubice", "text": "BK Studánka Pardubice\n\nBK Studánka Pardubice (celým názvem: Basketbalový klub Studánka Pardubice) je český ženský basketbalový klub, který sídlí v Pardubicích ve stejnojmenném kraji. Založen byl v roce 2004. Od sezóny 2013/14 působí v české druhé nejvyšší basketbalové soutěži žen, známé pod názvem 1. celostátní liga žen. Své domácí zápasy odehrává v hale Sportovního gymnázia s kapacitou 1 400 diváků. Klubové barvy jsou červená a bílá.\n\nNejvětším úspěchem klubu byla celkem tříroční účast v nejvyšší soutěži žen (sezóny 2010/11–2012/13).\n\nZdroj: \n\n\nZdroj: \n\n"}
{"id": "1444149", "url": "https://cs.wikipedia.org/wiki?curid=1444149", "title": "Milena Cillerová", "text": "Milena Cillerová\n\nMilena Cillerová (* 12. srpna 1945 Jilemnice) je bývalá československá běžkyně na lyžích. Jejím manželem je lyžařský trenér Zdeněk Ciller.\n\nNa XI. ZOH v Sapporu 1972 skončila v běhu na lyžích na 5 km na 22. místě, na 10 km na 30. místě a ve štafetě na 3x5 km na 6. místě.\n\n"}
{"id": "1444152", "url": "https://cs.wikipedia.org/wiki?curid=1444152", "title": "Anatolij Fedorenko", "text": "Anatolij Fedorenko\n\nAnatolij Ljudvigovič Fedorenko nebo Anatol Ljudvihovyč Fedarenka (* 30. března 1963) je bývalý sovětský a běloruský zápasník – klasik, který v roce 1996 krátce reprezentoval Kazachstán.\n\nOd dětství se specializoval na zápas řecko-římský. Připravoval se v Grodně pod vedením Vjačeslava Maksimoviče. V sovětské mužské reprezentaci se prosazoval od roku 1985 v těžké váze do 100 kg. V roce 1988 vyhrál sovětský olympijský nominační turnaj v Tbilisi pro start na olympijských hrách v Soulu. Ve finále porazil domácího Gurama Gedechauriho, ale doplatil na sovětskou sportovní politiku, která zohledňovala zájmy jednotlivých republik Sovětského svazu nad aktuální výkonností sportovců. Na olympijské hry v Soulu tak cestoval Gedachauri a jemu zbyl černá petr, protože Běloruskou SSR zastupovali v Soulu v řecko-římském zápase Kamandar Madžidov a Alexandr Šestakov. Od roku 1989 mu v domácím prostředí vyrostla konkurence v podobě Sergeje Děmjaškeviče, se kterým prohrál olympijskou nominaci na olympijské hry v Barceloně v roce 1992.\n\nPo rozpadu Sovětského svazu v roce 1991 odjel s rodinou do Švédska, kde zápasil za klub Öregrunds BK. V roce 1996 se do dohodl s představiteli kazašského sportu na reprezentaci kvůli možnosti startovat na olympijských hrách v Atlantě. V Bělorusku bylo místo reprezentační jedničky v jeho váze obsazeno Sergejem Lištvanem. V Atlantě nakonec nestartoval. Formu z olympijské přípravy si přenesl do dalšího roku, kdy jako reprezentant Běloruska patřil mezi přední světové těžké váhy. V roce 2000 však prohrál běloruskou olympijskou nominaci na olympijské hry v Sydney se Sergejem Lištvanem. Vzápětí ukončil sportovní kariéru. Žije ve Švédsku.\n\n\n"}
{"id": "1444156", "url": "https://cs.wikipedia.org/wiki?curid=1444156", "title": "Tim O'Reilly", "text": "Tim O'Reilly\n\nTim O'Reilly (* 6. června 1954) je americký vydavatel a autor, zakladatel společnosti O'Reilly Media a intelektuál působící v Silicon Valley. Za jeho nejdůležitější knihu je považována publikace „WTF?: What's the Future and Why It's Up to Us“, která vyšla česky jako „WTF?: Co přinese budoucnost a jak ji přežít“. O'Reilly rovněž zpopularizoval pojmy otevřený software a Web 2.0.\n\nTim O'Reilly se narodil v Irsku, ale v dětství se se svými rodiči přestěhoval do San Franciska v Kalifornii. Během dospívání ho inspirovala práce spisovatele George Simona, později se seznámil také s prací Alfreda Korzybského, polsko-amerického filozofa. V roce 1973 O'Reilly nastoupil na Harvardovu univerzitu, kde absolvoval klasická studia, ale záhy se začal věnovat počítačům.\n\nO'Reilly začínal jako technický redaktor v roce 1977. V roce 1983 začal publikovat počítačové manuály ve městě Newton, Massachusetts. Později se vrátil do Kalifornie, kde v roce 1989 vydal „Whole Internet User's Guide and Catalog\". Publikace se v roce 1992 stala bestsellerem. \n\nZaložil nakladatelství O’Reilly Media, jež nejdříve vydávalo knihy o programování a informačních technologiích, postupně se začalo zaměřovat také na online kurzy a pořádání konferencí o inovacích v IT odvětví.\n\nV roce 1993 rozpoznal potenciál internetu a spustil první komerční webovou stránku a první on-line katalog webových stránek. Později prosadil pojmy „open source“ nebo „Web 2.0“.\n\nV současné době působí ve správních radách tří společností: Safari Books Online, Maker Media, a PeerJ. Dříve působil také ve správní radě Macromedia, a to do fúze s firmou Adobe Systems. Byl také členem správní rady MySQL AB, než byla prodána Sun Microsystems. Pracuje rovněž ve správní radě pro skupinu Code for America. Investoval do společností, jako je například Blogger, Delicious, Foursquare, Bitly a Chumby. \n\nO'Reilly zpopularizoval pojem „otevřený software“ neboli „open source“. Ten považuje za neoddělitelně spojený s vývojem internetu. Prosazuje protokoly TCP / IP, Sendmail, Apache, Perl, Linus a další platformy s otevřeným zdrojovým kódem.\n\nV roce 2003, po splasknutí technologické bubliny (nazývané také jako internetová horečka), hledal O'Reilly cestu, jak znovu nastartovat nadšení v internetovém průmyslu. Spolu se svými spolupracovníky začal užívat pojem Web 2.0. \n\nWeb 2.0 zdůrazňuje obsah vytvořený uživatelem, uživatelskou přívětivost, participaci a propojení internetu s dalšími produkty a zařízeními. Termín vymyslel Darcy DiNucci v roce 1999. Zpopularizovali ho Tim O'Reilly a Dale Dougherty na konferenci O'Reilly Media Web 2.0 koncem roku 2004.\n\nZa nejdůležitější knihu, kterou Tim O'Reilly napsal, je považovaná publikace „WTF?: What's the Future and Why It's Up to Us“, kterou česky vydalo nakladatelství Jan Melvil Publishing jako „WTF?: Co přinese budoucnost a jak ji přežít“. Časopis Forbes knihu zařadil mezi top deset technologických knih roku 2017.\n\nAutor v knize nejdříve přibližuje historii IT za uplynulých 40 let. Odhaluje zákulisí technologických nadnárodních firem, jako je například Google, Facebook, Uber nebo Amazon. Čtenáři umožňuje pochopit, jak fungují špičkové technologie i nové modely byznysu, nahlíží na ekonomiku i finanční trhy. Zároveň v knize ukazuje, jaká podle něho bude budoucnost: stroje lidi nenahradí, ale budou s nimi spolupracovat a společně vytvoří lepší svět. Dodává ale, že možností je vždy více, a jaká budoucnost nastane, záleží na nás. Klíčová při tom budou „prozíravá rozhodnutí“ – osobní i politická. \n\nFinancial Times označil knihu za břitkou a provokativní. „Čtivý a přesvědčivý popis toho, jak se technologie proplétá s reálným světem. Pokud tato kniha dokáže přimět aspoň několik technologických titánů, aby nespouštěli ze zřetele společenské a politické dopady své činnosti, pak splnila svůj cíl.“\n"}
{"id": "1444158", "url": "https://cs.wikipedia.org/wiki?curid=1444158", "title": "Haikouichthys ercaicunensis", "text": "Haikouichthys ercaicunensis\n\nHaikouichthys ercaicunensis („ryba z Haikou“) byl druh pravěkého primitivního obratlovce (skupina Craniata), žijícího v období prvohorního kambria (asi před 525 miliony let) na území dnešní jižní Číny (provincie Jün-nan, nedaleko města Kchun-ming). Formálně byl popsán v roce 1999.\n\n\"Haikouichthys ercaicunensis\" byl malý, drobným rybám podobný živočich, dosahující délky pouze kolem 2,5 centimetru. Byl součástí fauny, spadající do tzv. maotchienšanských břidlic. V současnosti patří k nejstarším a nejprimitivnějším známým zástupcům skupiny obratlovců. Jeho tělo je již segmentováno a nechybí ani žábry, notochord a pravděpodobné gonády. K pohybu sloužila výrazná hřbetní ploutvička, táhnoucí se po celé délce těla.\n\n"}
{"id": "1444184", "url": "https://cs.wikipedia.org/wiki?curid=1444184", "title": "Exciter Tour", "text": "Exciter Tour\n\nExciter Tour bylo v roce 2001 koncertní turné anglické elektronické kapely Depeche Mode na podporu desátého studiového alba skupiny Exciter , které vyšlo 14. května 2001. \n\nTurné začalo severoamerickou částí; skupina předvedla jednu zkoušku a dva zahřívací koncerty před zahájením oficiálního turné 15. června v Montrealu v kanadském Quebecu . Část pokračovala až do poloviny srpna a skončila dvěma koncerty v Anaheimu v Kalifornii .\n\n28. srpna 2001 skupina zahájila evropskou etapu, která začala v Tallinu a vyvrcholila 5. listopadu v německém Mannheimu . To byl poslední koncert turné; druhá evropská etapa byla plánována na léto 2002, ale nikdy se neuskutečnila. Skupina celkově hrála 84 koncertů pro více než 1,5 milionu lidí ve 24 zemích. [3]\n\nKoncerty v Paříži byly natočeny a vydány v květnu 2002 na DVD vydání s názvem One Night in Paris .\n\n\n\n\nhttps://en.wikipedia.org/wiki/Exciter_Tour\n"}
{"id": "1444191", "url": "https://cs.wikipedia.org/wiki?curid=1444191", "title": "BK Tábor", "text": "BK Tábor\n\nBK Tábor (celým názvem: Basketbalový klub Tábor) je český basketbalový klub, který sídlí v Táboře v Jihočeském kraji. Založen byl v roce 1993. Mužský oddíl hraje v sezóně 2018/19 ve čtvrté nejvyšší soutěži. Ženský oddíl v téže sezóně hraje na totožné úrovni. Své domácí zápasy odehrává v hale 7. ZŠ Helsinská s kapacitou 165 diváků. Klubové barvy jsou modrá a bílá.\n\nNejvětším úspěchem klubu byla jednoroční účast v nejvyšší soutěži žen (sezóna 2008/09).\n\nZdroj:\n\nZdroj:\n\n"}
{"id": "1444193", "url": "https://cs.wikipedia.org/wiki?curid=1444193", "title": "Alexander Strachwitz", "text": "Alexander Strachwitz\n\nAlexander Strachwitz celým jménem Graf Alexander Strachwitz von Gross-Zauche und Camminetz (27. října 1892 Štýrský Hradec – 30. července 1967 tamtéž) byl ředitelem městského úřadu města Volary.\n\nPo studiu práv na univerzitě ve Štýrském Hradci se účastnil I. světové války jako důstojník. Po skončení války bydlel ve Volarech, kde byl od roku 1925 ředitelem městského úřadu. V říjnu 1946 byl Strachwitz společně s rodinou odsunut do města Sulzbach am Inn a následně se v roce 1947 odstěhoval do Štýrského Hradce. Zde žila jeho matka se šesti sourozenci. Živil se jako stavební dělník a noční hlídač. Pořizoval pro obce pozemkové knihy, které se za války ztratily a při této práci čerpal za zkušeností, které nabyl ve Volarech. V roce 1954 odešel do důchodu a zde se zabýval rodopisnými výzkumy. Zemřel 30. července 1967 ve Štýrském Hradci.\n\nJeho otec byl hrabě Carl Strachwitz von Groß-Zauche und Camminetz (1859–1917), který se oženil s Amalií, roz. Weinzettlovou (1866–1953). Strachwitz měl 8 sourozenců: Hrabě Joseph Strachwitz von Gross-Zauche und Camminetz (1885), hrabě Alfred Strachwitz von Gross-Zauche und Camminetz (1889–1962), hrabě Norbert Strachwitz von Gross-Zauche und Camminetz (1893–1968).\n\nStrachwitz byl dvakrát ženat: manželka: Hildegard Gabriele Elisabeth Ferlinová (1898–1924). 2 manželka: Margarethe Gabriele Josefine Elisabeth Ferlinová (1902–1983). S druhou manželkou měl dvě dcery Ulrike Maria Margarethe Elisabeth Hildegard (* 1928 ve Vídni) a Elisabeth Maria Anna Hermine Alexandra (* 1931 ve Volarech). \n\n"}
{"id": "1444195", "url": "https://cs.wikipedia.org/wiki?curid=1444195", "title": "Sergej Děmjaškevič", "text": "Sergej Děmjaškevič\n\nSergej Nikolajevič Děmjaškevič nebo Sjarhej Mikalajevič Dzjemjaškjevič (* 28. srpna 1966) je bývalý sovětský a běloruský zápasník – klasik, bronzový olympijský medailista z roku 1992.\n\nZápasení se věnoval od 11 let v rodném Minsku. Specializoval se na zápas řecko-římský. Jeho osobním trenérem byl Anatolij Zelenka. V sovětské mužské reprezentaci se prosazoval od roku 1989 v těžké váze do 100 kg. V roce 1992 uspěl v olympijské nominaci sjednoceného týmu postsovětských republik o účast na olympijských hrách hrách v Barceloně. V úvodním kole základní skupiny pohrál s úřadujícím mistrem světa Kubáncem Héctorem Miliánem těsně 0:1 body. V dalších zápasech potvrzoval roli favorita a z druhého místa ve skupině postoupil do souboje o třetí místo proti Poláku Andrzeji Wrońskému. Vyrovnaný zápas s Polákem vyhrál těsně 1:0 na body a získal bronzovou olympijskou medaili.\n\nV roce 1994 ukončil sportovní kariéru po smrti svého trenéra Zelenky. Věnoval trenérské práci na univerzitě BSU. Od roku 2000 žije střídavě v Kazachstánu, kde podniká.\n\n\n"}
{"id": "1444198", "url": "https://cs.wikipedia.org/wiki?curid=1444198", "title": "Vysoká škola válečná", "text": "Vysoká škola válečná\n\nVysoká škola válečná (VŠV) nebo též Vysoká válečná škola se sídlem v Praze (na Hradčanech - ulice Na valech) byla hlavním vzdělávacím a školicím střediskem pro důstojníky generálního štábu československé armády v meziválečném období. Při jejím založení sehrála rozhodující roli Francouzská vojenská mise (FVM) působící od února roku 1919 v Československu.\n\nVojenský vzdělávací systém československé armády (v letech 1919 až 1921) vznikal bez předchozí historie a byl úzce spjat s Francouzskou vojenskou misí (FVM). Ta v Československu působila již od února roku 1919 a výstavba škol pro přípravu členů vyšších štábů, důstojníků jakož i středisek výcviku velitelů všech zbraní byla jedním ze základních úkolů FVM. \n\n\n\nVýznam Válečné školy dokumentuje mimo jiné i fakt, že ji navštívil dne 27. dubna 1922 během svého druhého funkčního období i tehdejší prezident T. G. Masaryk.\n\n\nV období let 1921 až 1939 představovala vysoké vojenské školství trojice pražských vzdělávacích institucí:\n\nV roce 1921 byl na VŠ poprvé pořádán „Informační kurs pro generály a štábní důstojníky“. Ten byl později nazýván zkráceně „Vyšší informační kurs“ a od roku 1926 pak „Kurs pro vyšší velitele“ (KVV). Cílem těchto informačních kurzů byla příprava frekventantů pro velení vyšším jednotkám. (Absolvatorium „Kursu pro vyšší velitele“ bylo dokonce v prvorepublikové armádě nezbytnou podmínkou pro povýšení důstojníka do generálské hodnosti.) V letech první republiky prošlo těmito informačními kurzy pořádanými na VŠ/VŠV v Praze na 269 generálů a vyšších velitelů.\n\nVysokou školu válečnou navštívil i druhý prezident Československa Dr. Edvard Beneš v roce 1936 a to dokonce dvakrát (druhá návštěva se uskutečnila 22. června 1936). Během své druhé návštěvy prohlásil:\n\nVálečnou školu v Praze a Vysokou školu válečnou v Praze (v období od roku 1921 do září roku 1938) absolvovalo (v sedmnácti ročnících) celkem 519 důstojníků československé armády včetně několika důstojníků spřátelných armád (21 důstojníků - Litevců a tři Lotyši). \n\nPo skončení druhé světové války v období od 1. října 1945 do 1. října 1948 byla činnost VŠV obnovena. VŠV v tomto období byla podřízena 3. oddělení (školskému) hlavního štábu. Nástupnickou organizací po VŠV se stala (v období od 1. října 1948 do 15. srpna 1951) Vysoká vojenská akademie.\n\nAbsolventi každého ročníku VŠV a jejich pedagogové si nechávali zhotovit své tablo s portréty. Bývalí posluchači VŠV se rovněž pravidelně scházeli při příležitosti výročí absolvování této školy. Také existoval i „Pamětní odznak absolventa pražské Válečné školy“ a po roce 1934 i „Pamětní odznak absolventa pražské Vysoké školy válečné“.\n\n<gallery caption=\"Příklady fotografií z tabla VŠ 1922/1923\" perrow=\"5\" heights=\"100\" widths=\"100\">\nSoubor:Podplukovnik.Oleg.Svatek.(1888-1941).Tablo.Valecna.Skola.1922-1923.gif|Oleg Svátek\nSoubor:Kapitan.Cenek.Kudlacek.(1896-1967).Tablo.Valecna.Skola.1922-1923.gif |Čeněk Kudláček\nSoubor:Stabni.Kapitan.Vaclav.Sara.(1893-1941).Tablo.Valecna.Skola.1922-1923.gif|Václav Šára\nSoubor:Podplukovnik.Rudolf.Viest.(1890-1944or1945).Tablo.Valecna.Skola.1922-1923.gif|Rudolf Viest\nSoubor:Major.Sergej.Ingr.(1894-1956).Tablo.Valecna.Skola.1922-1923.gif|Sergěj Ingr\nSoubor:Podplukovnik.Vojtech.Luza.(1891-1944).Tablo.Valecna.Skola.1922-1923.gif|Vojtěch Luža\nSoubor:Kapitan.Jaroslav.Lisy.(1895-1943).Tablo.Valecna.Skola.1922-1923.gif|Jaroslav Lisý\nSoubor:Stabni.Kapitan.Emanuel.Moravec.(1893-1945).Tablo.Valecna.Skola.1922-1923.gif|Emanuel Moravec\nSoubor:Tablo.Valecna.Skola.Praha.1922-1923.jpg|Celkový pohled na tablo VŠ 1922 až 1923\n</gallery>\n\nPomník důstojníků Generálního štábu, obětí z let 1939 až 1945 (Pomník padlým a popraveným absolventům Vysoké školy válečné (VŠV) před sídlem Ministerstva obrany ČR) v Praze 6, Tychonova 270/2, v objektu Ministerstva obrany ČR. Pomník byl slavnostně odhalen 11. listopadu 2004 a jeho autorem je akademický sochař Peter Nižňanský\n\n"}
{"id": "1444205", "url": "https://cs.wikipedia.org/wiki?curid=1444205", "title": "Oldřich Rosenbaum", "text": "Oldřich Rosenbaum\n\nOldřich Rosenbaum, rodným jménem Ullerich, po roce 1939 Ulric Royce či Oldric Royce (22. srpna 1896 Praha – 31. července 1991 New York), byl pražský, vídeňský a newyorský krejčí, zakladatel módního salónu v Praze Na příkopech.\n\nNarodil se roku 1896 jako nejmladší ze šesti dětí v německojazyčné rodině pražského židovského obchodníka Adolfa Rosenbauma (1854–1901) a jeho manželky Elisabeth, rozené Taussigové, ovdovělé Steinové. Tři sourozenci byli nevlastní, z prvního manželství paní Elise se soukromníkem Isakem Steinem (1845-1884).\n\nKdyž Oldřichova matka roku 1901 zůstala jako dvojnásobná vdova sama s malými dětmi, rozhodla se založit krejčovství, které roku 1907 rozšířila na módní salón. Její syn Oldřich se vyučil krejčím a po praxi v cizích firmách převzal závod své matky, přestěhoval jej na Národní třídu a rozšířil. Během 20. let se vypracoval na prestižní firmu, která úspěšně konkurovala salónu Hany Podolské a otevřel pobočku ve Vídni, podobně jako jeho konkurent v šití pánských oděvů Kníže. Jeho modely vynikaly skvěle vypracovanými detaily. Objednávaly si je osobnosti z vyšší společnosti, pracoval i pro filmová studia na Barrandově.\n\nV roce 1938 stihl včas zlikvidovat svou firmu a převést své bankovní konto do Spojených států amerických, takže ihned po emigraci začal v New Yorku budovat nový krejčovský salón. Zároveň se rozhodl přejmenovat na Ulrica Royce. Získal opět prestižní zákazníky, jako např. viceprezidenta a později prezidenta Harryho Trumana a svůj salón vedl až do poloviny šedesátých let.\n\n\n\n"}
{"id": "1444208", "url": "https://cs.wikipedia.org/wiki?curid=1444208", "title": "Stand Up and Scream", "text": "Stand Up and Scream\n\nStand Up and Scream je první album britské metalcorové kapely Asking Alexandria. Vyšlo roku 2009.\n\n"}
{"id": "1444213", "url": "https://cs.wikipedia.org/wiki?curid=1444213", "title": "Lena Philipssonová", "text": "Lena Philipssonová\n\nLena Philipssonová, celým jménem Maria Magdalena Philipssonová (* 19. ledna 1966 Vetlanda), je švédská zpěvačka pop music, hudební skladatelka a televizní moderátorka, známá pod pseudonymem Lena Ph.\n\nV showbusinessu se pohybuje od roku 1982, kdy uspěla v talentové soutěži \"New Faces\". Účinkovala v muzikálech, s Michaelem Boltonem nazpívala v roce 1989 duet „How Am I Supposed to Live Without You“. Na Melodifestivalen vystoupila čtyřikrát jako zpěvačka a dvakrát se zúčastnila jako autorka. S písní „It Hurts“ reprezentovala Švédsko na mezinárodní soutěži Eurovision Song Contest 2004, kde obsadila páté místo (její vystoupení bylo ve švédských médiích kritizováno kvůli provokativnímu tanci s mikrofonem). V tomtéž roce se její album \"Det gör ont en stund på natten men inget på dans\" dostalo na pět týdnů do čela žebříčku Sverigetopplistan a stalo se dvakrát platinovou deskou.\n\nJejím manželem byl v letech 1993 až 2002 herec a režisér Måns Herngren.\n\n\n"}
{"id": "1444215", "url": "https://cs.wikipedia.org/wiki?curid=1444215", "title": "BK Skřivánek Ústí nad Labem", "text": "BK Skřivánek Ústí nad Labem\n\nBK Skřivánek Ústí nad Labem (celým názvem: Basketbalový klub Skřivánek Ústí nad Labem) je český ženský basketbalový klub, který sídlí v Ústí nad Labem ve stejnojmenném kraji. Založen byl v roce 1998. V roce 2004 se klub přejmenoval z tradičního Skřivánka na PEML Ústí nad Labem. Nazpět se přejmenoval až v roce 2007. Od roku 2013 se klub zaměřuje čistě na mládežnické družstva. Své domácí zápasy odehrává v hale SPŠ spojů s kapacitou 200 diváků. Klubové barvy jsou modrá a žlutá.\n\nNejvětším úspěchem klubu byla celkem dvouroční účast v nejvyšší soutěži žen (sezóny 2004/05 a 2007/08).\n\nZdroj: \n\n\nZdroj: \n\n"}
{"id": "1444217", "url": "https://cs.wikipedia.org/wiki?curid=1444217", "title": "Obispeño", "text": "Obispeño\n\nObispeño (nebo též \"severní čumaština\" nebo \"tilhini\") byl indiánský jazyk. Používal ho indiánský kmen Čumašů v jižní Kalifornii, v okolí města San Luis Obispo. Jazyk vymřel roku 1917 se smrtí posledního mluvčího, který se jmenoval \"Rosario Cooper\". Hlavním zdrojem informací o tomto jazyce je práce amerického lingvisty Johna Peabodyho Harringtona (1884–1961).\n\nJazyk patřil do jazykové rodiny \"čumašské jazyky\", byl to jediný jazyk v podrodině \"severočumašské jazyky.\" Všechny jazyky z této rodiny už vymřely, poslední z nich začátkem 60. let 20. století. V současnosti existují studenti tohoto jazyka a ti ho nazývají \"tilhini.\" \n"}
{"id": "1444218", "url": "https://cs.wikipedia.org/wiki?curid=1444218", "title": "Kirill Petrenko", "text": "Kirill Petrenko\n\nKirill Garrijevič Petrenko (rusky: Кирилл Гарриевич Петренко; * 11. února 1972, Omsk, Sovětský svaz) je ruský dirigent. Od roku 2013 působil jako generální hudební ředitel (\"Generalmusikdirektor\") orchestru Bavorské státní opery v Mnichově, kde se stal nástupcem amerického dirigenta Kenta Nagano. Od 19. srpna 2019 je Petrenko šéfdirigentem Berlínských filharmoniků jako nástupce Simona Rattlea.\n\nPetrenko se narodil v městě Omsku na jižní Sibiři do židovské rodiny. Jeho otec Garri Petrenko byl houslista, jeho matka Olga Davidovna Weintraub pracovala jako hudební vědkyně. Kirill debutoval jako klavírista ve svých 11 letech. Jako 18letý se se svou rodinou přestěhoval do Rakouska do spolkové země Vorarlberg, kde jeho otec hrál na housle v Symfonickém orchestru Vorarlberg.\n\nKirill Petrenko studoval hudbu na Vorarlberské konzervatoři ve Feldkirchu a zakončil své studium hry na klavír s vyznamenáním. Později se zapsal na Univerzitu pro hudbu a výtvarné umění (\"Universität für Musik und darstellende Kunst\") ve Vídni, kde byl jeho profesorem mj. Uroš Lajovic. Mistrovské kurzy absolvoval u Petera Gülkeho, Edwarda Downese, Pétera Eötvöse a Semjona Byčkova, kterým také asistoval při jejich práci. Jeho učitelem byl rovněž jihokorejský dirigent a klavírista Chung Myung-whun.\n\nJako operní dirigent debutoval Petrenko v roce 1995 s dílem Benjamina Brittena \"Let’s Make an Opera\" ve Vorarlbergu. V letech 1997-1999 byl kapelníkem Lidové opery ve Vídni a řídil tam mj. provedení původní verze opery \"Boris Godunov\" od Modesta Petroviče Musorgského. Následně byl od roku 1999 do roku 2002 uměleckým ředitelem orchestru Meininger Hofkapelle divadla ve městě Meiningen v německé spolkové zemi Duryňsko. Tam dirigoval mj. provedení operního cyklu Richarda Wagnera \"Prsten Nibelungův\" (s výpravou od rakouského umělce Alfreda Hrdlicky), který se skládá ze čtyř částí s celkovým trváním kolem 14,5 hodin. Petrenko byl prvním dirigentem, který řídil celý cyklus čtyři večery po sobě, a tímto provedením se stal mezinárodně známým.\n\nOd roku 2001 následovala jeho angažmá na Vídeňské státní opeře (Mozartova \"Kouzelná flétna\"), na Royal Opera House Covent Garden v Londýně (Giacomo Puccini: \"Madam Butterfly)\" a na Metropolitní opeře v New Yorku (Franz Lehár: \"Veselá vdova\"). Zvlášť blízké jsou Petrenkovi ruské opery, což vedlo k jeho úspěchům s následujícími operami na význačných scénách:\n\n\nOd roku 2002 do roku 2007 byl Petrenko uměleckým ředitelem a šéfdirigentem Komické opery Berlín. Od roku 2013 působil jako generální hudební ředitel (\"Generalmusikdirektor\") orchestru Bavorské státní opery v Mnichově, kde se stal nástupcem amerického dirigenta Kenta Nagano, který odstoupil kvůli neshodám s vedením tohoto operního domu.\n\nJiž v roce 2016 podepsal Petrenko smlouvu, jíž byl zavázán stát se od srpna 2019 novým šéfdirigentem Berlínských filharmoniků. Byl zvolen samotnými členy orchestru jako nástupce Simona Rattlea, který se rozhodl vrátit se do Anglie. Před definitivním příchodem do Berlína byl Petrenko veřejnosti oficiálně představen a s orchestrem absolvoval několik koncertů. Svou novou funkci však nastoupil až 19. srpna 2019 a jeho zahajovací koncert, při kterém byla uvedena 9. symfonie Ludwiga van Beethovena, se konal 23. srpna.\n\nNázvy CD ponechány v německém znění (s českými překlady v závorce).\n\n"}
{"id": "1444220", "url": "https://cs.wikipedia.org/wiki?curid=1444220", "title": "Čchang-ning", "text": "Čchang-ning\n\nČchang-ning může být:\n\n"}
{"id": "1444222", "url": "https://cs.wikipedia.org/wiki?curid=1444222", "title": "Čchang-ning (Šanghaj)", "text": "Čchang-ning (Šanghaj)\n\nMěstský obvod Čchang-ning () je jeden z městských obvodů v Šanghaji, jednom z největších měst Čínské lidové republiky. Má rozlohu přibližně 37 čtverečních kilometrů a k roku 2010 v něm žilo bezmála 700 tisíc obyvatel.\n\nČchang-ning leží na jihozápadním okraji historického jádra Šanghaje nazývaného Pchu-si. Na jihu a západě sousedí s Min-changem, na severu jej Su-čou odděluje od Ťia-tingu a Pchu-tchuo, na severovýchodě hraničí s Ťing-anem a na jihovýchodě se Sü-chuejem.\n\nNa okraji obvodu, na jeho hranici s Min-changem, leží mezinárodní letiště Šanghaj Chung-čchiao. V jeho sousedství leží nádraží Šanghaj Chung-čchiao, kde mimo jiné končí vysokorychlostní trať Peking – Šanghaj.\n"}
{"id": "1444226", "url": "https://cs.wikipedia.org/wiki?curid=1444226", "title": "Výbor na obranu republiky", "text": "Výbor na obranu republiky\n\nVýbor na obranu republiky, jinak také Výbor obrany republiky, byl politický orgán, vytvořený 21. září 1938 skupinou poslanců Národního shromáždění, požadujících rozhodnou obranu republiky proti agresi nacistického Německa a jeho páté kolony. Byl reakcí na přijetí berchtesgadenských podmínek po britsko-francouzském ultimátu. Předsedou byl Ladislav Rašín.\n\n30. září 1938 výbor intervenoval u prezidenta Beneše proti přijetí Mnichovského diktátu. V dalších dnech se výbor rozpadl.\n\n\n"}
{"id": "1444248", "url": "https://cs.wikipedia.org/wiki?curid=1444248", "title": "Frentech Aerospace", "text": "Frentech Aerospace\n\nFrentech Aerospace je firma se sídlem v Brně, zaměřená hlavně na letecký a vesmírný průmysl.\n\nFirma dodává součástky do letadel Airbus A320, A380, A350 a A400M, které se najdou na celé řadě míst Airbusu. Jsou to např. díly do autopilota, podvozku nebo nákladových dveří. Komplexní díly firma vyrábí i pro letadla Boeing a Embraer. Firma již leteckým společnostem dodala přes 1,5 milionu dílů.\n\nFirma se významně podílí na vesmírném průmyslu. Vyrábí součástky do mnoha satelitů, raketoplánů a pod. věcí. Firma se podílela na misi ExoMars 2016 a i na nosné raketě Ariane 5. Bude se podílet i na misi ExoMars 2020, kde vyrobí modul pro padák. Nejvýznamnějším projektem firmy byli mechanismy pro satelity Iridium NEXT na rozvíjení solárních panelů.\n\nDo bojových letadel dodává Frentech Aerospace moduly pro přístrojovou techniku a optické systémy.\n\nFirma v roce 2017 dostala ocenění Firma roku Jihomoravského kraje.\n"}
{"id": "1444255", "url": "https://cs.wikipedia.org/wiki?curid=1444255", "title": "Vinohradská záložna (budova)", "text": "Vinohradská záložna (budova)\n\nBudova bývalé Vinohradské záložny se nachází na rohu ulic Jugoslávská a Londýnská v pražských Vinohradech. Šestipatrový funkcionalistický palác v městské zástavbě zde využívá jedna z bank, které v Česku působí.\n\nPalác vznikl v letech 1930 až 1933 na místě řadových domů, které byly na místě vybudovány v letech 1886 až 1887. Vznikl podle návrhu architekta Jaroslava Kabeše a Václava Vejrycha. Funkcionalistická stavba měla šest pater a rohové průčelí, které tvořilo čtvrtkruhové nároží. To vymezovaly dva pylony, mezi nimi se nacházejí balkony. Při výstavbě paláce bylo nezbytné dbát na stabilitu podloží, neboť se pod ním nachází vinohradské tunely. Podle stylu této stavby měly být upraveny i fasády sousedících domů, které rovněž patřily Vinohradské záložně, tento plán však nebyl realizován. Po znárodnění byl palác dán do užívání České spořitelně.\n\nPalác byl v letech 1994 až 1999 rekonstruován. V současné době jsou pylony fasády obloženy dekorativním kamenem. \n\n"}
{"id": "1444261", "url": "https://cs.wikipedia.org/wiki?curid=1444261", "title": "WTA Finals 2018 – ženská čtyřhra", "text": "WTA Finals 2018 – ženská čtyřhra\n\nŽenská čtyřhra WTA Finals 2018 probíhala ve druhé polovině října 2018, jakožto jedno z vyvrcholení ženské profesionální sezóny. Do deblové soutěže singapurského Turnaje mistryň nastoupilo osm nejlepších párů v klasifikaci žebříčku Porsche WTA Race. Obhájkyněmi titulu byly Maďarka Tímea Babosová a Češka Andrea Sestini Hlaváčková, které nestartovaly společně. Spoluhráčkou Babosové se stala Francouzka Kristina Mladenovicová. Sestini Hlaváčková vytvořila dvojici s krajankou Barborou Strýcovou. \n\nRozlosování deblové soutěže proběhlo v úterý 23. října 2018 v 18 hodin místního času.\n\nZ turnaje se odhlásil ruský pár Jekatěrina Makarovová a Jelena Vesninová, které se kvalifikovaly především díky výhře na úvodním grandslamu sezóny Australian Open. Dvojice se po květnovém Mutua Madrid Open rozpadla, a následně se obě hráčky staly světovými jedničkami. V říjnu 2018 pak Vesninová oznámila těhotenství, které několik měsíců tajila.\n\nVítězem se stal druhý nasazený maďarsko-francouzský pár Tímea Babosová a Kristina Mladenovicová, který ve finále zdolal české světové jedničky Barboru Krejčíkovou s Kateřinou Siniakovou po dvousetovém průběhu 6–4 a 7–5. Obě šampionky si do žebříčku WTA připsaly 1 500 bodů a získaly šestou společnou trofej, respektive po Australian Open 2018 a Birmingham Classic 2018 třetí v probíhající sezóně. Babosová i Mladenovicová vybojovaly devatenáctý deblový titul na okruhu WTA Tour. Babosová rovněž obhájila trofej Martiny Navrátilové. Češky si již postupem do finále zajistily první místo na konečném žebříčku WTA čtyřhry pro rok 2018.\n\n"}
{"id": "1444262", "url": "https://cs.wikipedia.org/wiki?curid=1444262", "title": "Josef Horinka", "text": "Josef Horinka\n\nJosef Horinka (* 7. prosince 1968 Hrádek nad Nisou) je český politik, od roku 2018 zastupitel Libereckého kraje, od roku 2012 starosta města Hrádek nad Nisou, člen SLK.\n\nV letech 1983-1987 absolvoval Střední průmyslovou školu stavební a poté získal magisterské vzdělání na Metropolitní univerzitě Praha, pobočka Liberec v oboru veřejné správy a evropských studiích. Od roku 1993 je předsedou fotbalového oddílu TJ Slovan Hrádek n. N. Než se stal starostou města působil jako technik ve firmě Výroba stuh-ELAS s.r.o. Hrádek nad Nisou, kde si také doplnil jazykové znalosti a absolvoval státní zkoušku z anglického jazyka. Poté v roce 2006 krátce pracoval v Bertero Liberec. 27. dubna 2013 se oženil hrádeckém kostele sv. Bartoloměje s paní Janou.<br>\n\nV úterý 23. října 2018 v souvislosti s úmrtím rotného Tomáše Procházky, který zahynul o den dříve po útoku na vojenské misi v Afghánistánu a pocházel z Hrádku nad Nisou, kdy na náměstí zavlála černá vlajka a vzniklo zde i pietní místo, Horinka zareagoval a vyhlásil: \"„Kdo chce vzdát tichou čest jeho památce a zavzpomínat na Tomáše, může mu ve vestibulu hrádecké radnice zapálit svíčku nebo přinést kytičku.“\"\n\nV komunálních volbách v roce 2002 kandidoval jako nestraník za ODS do Zastupitelstva města Hrádek nad Nisou, ale neuspěl. Zvolen byl až ve volbách v roce 2006 jako nezávislý za uskupení \"\"HRÁDEK POTŘEBUJE ZMĚNY!\"\". V listopadu 2006 se navíc stal místostarostou města. Jako nezávislý za uskupení \"\"HRÁDEK POTŘEBUJE ZMĚNY!\"\" obhájil post zastupitele a posléze i místostarosty ve volbách v roce 2010. Dne 19. prosince 2012 nahradil ve funkci starosty města Hrádek nad Nisou nově zvoleného hejtmana Libereckého kraje Martina Půtu. Pozice zastupitele a následně i starosty města obhájil již jako člen SLK ve volbách v letech 2014 a 2018. \n\nV krajských volbách v roce 2004 kandidoval jako nestraník za hnutí USZ na kandidátce subjektu \"Koalice \"Unie pro sport a zdraví - Demokratická regionální strana\"\" do Zastupitelstva Libereckého kraje, ale neuspěl. Ve volbách v roce 2016 kandidoval již jako člen SLK, ale opět neuspěl (stal se prvním náhradníkem). Na konci ledna 2018 však na zastupitelský mandát rezignoval jeho stranický kolega Jan Farský a Horinka se tak dne 30. ledna 2018 stal novým zastupitelem Libereckého kraje.\n\nVe volbách do Evropského parlamentu v květnu 2019 kandidoval jako člen strany SLK na 16. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyl zvolen.\n"}
{"id": "1444265", "url": "https://cs.wikipedia.org/wiki?curid=1444265", "title": "Budovy Sdružení projektových ateliérů", "text": "Budovy Sdružení projektových ateliérů\n\nBudovy Sdružení projektových ateliérů, známé též jako Administrativní areál Emauzy, se nacházejí na adrese Vyšehradská 51, 55 a 57. Komplex staveb z přelomu 60. a 70. let 20. století sloužil pro Projektový ústav výstavby Prahy a dnes pro Institut plánování a rozvoje hl. m. Prahy. \n\nV roce 1966 byla vypsána architektonická soutěž pro sídlo nově zřízené Sdružení projektových ateliérů, které vzniklo vydělením z původního Stavoprojektu. Původně měla stavba stát na severním předmostí Hlávkova mostu, nicméně přepracování návrhu Severojižní magistrály v druhé polovině 60. let 20. století donutilo urbanisty přesunout tuto stavbu do jiné části metropole. Dle návrhu architekta Karla Filsaka bylo nakonec rozhodnuto o výstavbě v prostoru mezi Morání a Palackého náměstím. Pro nový prostor však nebylo rozhodnuto o novém objektu, ale byl realizován návrh určený původně pro Holešovice. Ten vypracovali architekti Karel Prager a Jiří Kadeřábek. Stavební práce začaly ještě před okupací ČSSR v roce 1968; dokončen však byl objekt ve zmenšené podobě – realizovány byly pouze tři budovy ze čtyř. Čtvrtá největší postavena nebyla a zůstaly původní objekty, které měly být zbourány. Všechny objekty spojuje společné atrium. Ideově budova odkazuje na myšlenku Karla Pragera o vertikálním městě – samotné ateliéry byly vybudovány na mostních konstrukcích nad vstupem do jednotlivých třech budov. \n\nOkolo hlavních budov se nachází zahrada, která je oddělena od Vyšehradské ulice umělecky provedenou stěnou od Miroslava Chlupáče s reliéfy Miloslava Hájka. \n\nKomplex byl dokončen v roce 1973 a kolaudován v roce 1974. Vzhledem k politickým změnám po roce 1968 začal sloužit následně jinému subjektu, a sice pro Projektový ústav výstavby Prahy, později pro některé odbory Magistrátu hl. m. Prahy a nyní pro Institut plánování a rozvoje hl. m. Prahy. V roce proběhla rekonstrukce komplexu. Bylo zde také zřízeno centrum CAMP – Centrum architektury a městského plánování.\n\n"}
{"id": "1444278", "url": "https://cs.wikipedia.org/wiki?curid=1444278", "title": "Anton Beleš", "text": "Anton Beleš\n\nAnton Beleš (26. ledna 1920 – 30. ledna 1992) byl slovenský fotbalový útočník a reprezentant.\n\nZa války nastupoval ve slovenské lize za ŠOHG Šimonovany a OAP Bratislava.\n\nJednou reprezentoval Slovensko, aniž by skóroval. Toto utkání se hrálo 22. listopadu 1942 v Bratislavě a domácí v něm prohráli s Německem 2:5 (poločas 0:1).\n\n"}
{"id": "1444281", "url": "https://cs.wikipedia.org/wiki?curid=1444281", "title": "Juha Ahokas", "text": "Juha Ahokas\n\nJuha Matti Ahokas (* 18. září 1969 Kokkola) je bývalý finský zápasník – klasik.\n\nPochází ze slavné zápasnické rodiny Pihlajamäki. Jeho babička byla sestrou Hermanni Pihlajamäkiho a sestřenicí Kusty Pihlajamäkiho. Zápasu řecko-římskému se věnoval od svých 15 let. V roce 1988 se jako 19letý mladík účastnil olympijských her v Soulu ve váze do 100 kg a nepostoupil ze základní skupiny. Od roku 1989 startoval v nejtěžší váze do 130 kg, kde patřil po několik sezon k tradičním soupeřům fenomenálního Rusa Alexandra Karelina. V roce 1992 na olympijských hrách v Barceloně jako jeden z mála zápasníků dokázal na Karelinovi urvat v zápase byť jeden bod. Ze základní skupiny olympijského turnaje však do bojů o medaile nepostoupil. V roce 1996 s Karelinem prohrál na olympijských hrách v Atlantě ve třetím kole na lopatky.\n\nV roce 1997 získal před domácím publikem v Kouvole první velkou medaili na mistrovství Evropy při neúčasti Alexandra Karelina. Rok na to ho však chronická bolest zad přiměla ukončit sportovní kariéru. Po úspěšné operaci zad se v roce 2001 na žíněnku vrátil. V roce 2004 se kvalifikoval olympijské hry v Athénách, kde nepostoupil ze základní skupiny přes Íránce Sadžáda Barzího. Sportovní kariéru byl nucen vážně ukončit na podzim roku 2007 po problémech s pátěří.\n\n\n"}
{"id": "1444282", "url": "https://cs.wikipedia.org/wiki?curid=1444282", "title": "Július Bešina", "text": "Július Bešina\n\nJúlius Bešina (3. března 1914 – 16. května 1988) byl slovenský fotbalový útočník a reprezentant. Je pohřben ve Zvolenu.\n\nZa války nastupoval ve slovenské lize za Zvolenský TK. Patří k významným postavám tamní kopané, byl jediným hráčem tohoto klubu, který oblékl reprezentační dres.\n\nJednou reprezentoval Slovensko, vstřelil jeden reprezentační gól. Toto utkání se hrálo 28. září 1941 v Záhřebu a hosté v něm prohráli s domácím Chorvatskem 2:5 (poločas 0:3). Július Bešina dal v 66. minutě první branku Slovenska v tomto zápase, kterou snížil průběžný stav na 1:5.\n\n"}
{"id": "1444285", "url": "https://cs.wikipedia.org/wiki?curid=1444285", "title": "Budova Všeobecného penzijního ústavu", "text": "Budova Všeobecného penzijního ústavu\n\nBudova Všeobecného penzijního ústavu se nachází v Praze na Rašínově nábřeží. Čtyřpatrová modernistická budova z počátku 20. století vznikla podle návrhu architektů Jana Kotěry a Josefa Zasche. V současné době zde sídlí Úřad pro zastupování státu ve věcech majetkových. Objekt zabírá jihozápadní část bloku domů ohraničeného ulicemi \"Rašínovo nábřeží\" a \"Plavecká\".\n\nV roce 1910 získal Všeobecný penzijní ústav k dispozici pozemek na Novém městě po původně zbourané osadě Podskalí. Konstrukci objektu podle vítězného návrhu realizoval Josef Zasche, fasádu potom český architekt Jan Kotěra. Budova patří mezi významné Kotěrovy objekty z druhé dekády 20. století. Fasáda, která byla rozčleněna do tří celků s nápadným průčelím, má řadu kubistických prvků. Dokončena byla v roce 1914.\n\nOd roku 1958 je stavba památkově chráněna.\n"}
{"id": "1444291", "url": "https://cs.wikipedia.org/wiki?curid=1444291", "title": "Egyházaskesző", "text": "Egyházaskesző\n\nEgyházaskesző je vesnice v Maďarsku v župě Veszprém, spadající pod okres Pápa. Nachází se asi 13 km severozápadně od Pápy a 18 km jihozápadně od Tétu. V roce 2015 zde žilo 517 obyvatel, z nichž 84,3 % tvoří Maďaři.\n\nKromě hlavní části zahrnuje vesnice i malou část Erdészlak.\n\nEgyházaskesző leží na silnicích 8406 a 8407. Je přímo silničně spojena s obcemi Kemenesszentpéter, Magyargencs, Marcaltő, Nemesgörzsöny, Szany a Várkesző. Egyházaskesző se nachází mezi řekami Marcal a Rába.\n\nVe vesnici se nachází katolický kostel Szent Margit vértanú-templom a kaple Szent Antal-kápolna. Je zde též hřbitov a malý obchod.\n"}
{"id": "1444294", "url": "https://cs.wikipedia.org/wiki?curid=1444294", "title": "Mladí Evropané", "text": "Mladí Evropané\n\nMladí Evropané, nebo také Mladí Evropané - JEF CZ je dobrovolný politicky pluralitní spolek, který se zasazuje o vytvoření sjednocené Evropy na principech federalismu. Je součástí celoevropského hnutí \"Young European Federalists\" (JEF Europe).<br> \nCílem spolku má být vytvoření Evropské federace a podpora aktivní participace mladých občanů na společenském dění.<br>\nČlenem se může stát osoba ve věku 15–35 let.\n\nV České republice vzniklo občanské hnutí Klub mladých Evropanů v roce 1996 a jeho hlavním působištěm byla VŠE. Po vstupu ČR do EU v roce 2004 vznikli Mladí evropští federalisté. V roce 2016 se organizace přejmenovala na Mladí Evropané - JEF CZ.\n\nJejich cílem má být vytvářet v České republice prostředí, které umožní mladým lidem prezentovat své názory a podílet se na dialogu o budoucí podobě sjednocené Evropy. Mají za cíl podporovat občanskou angažovanost v české společnosti a vzdělávat mladé lidi. Spolek se podílí na organizaci veřejných konzultací, diskuzí, nebo rozhovorů v médiích.\n\nPodíleli se na organizaci kampaně MŠMT \"generation.EUrope 2009\" v rámci programu „Evropa mladýma očima\".\n\nV minulosti organizovali veřejné konzultace pro mladé lidi v době voleb do Evropského Parlamentu. V roce 2014 kontaktovali kandidáty deseti nejvýznamnějších politických stran ve volbách do EP. Otázkou bylo, jak se tito kandidáti staví k myšlence Evropské federace. Pro byla většina kanditátů ČSSD, KDU-ČSL a Zelených, kteří zaslali odpověď. Proti byli zástupci ODS a Svobodných. Ostatní strany nereagovaly ve stanoveném termínu.\n\nPředsednictvo je výkonným orgánem spolku a skládá se z pěti členů, a to z předsedy, dvou místopředsedů a dvou dalších členů.<br>\nPředsednictvo vykonává veškeré funkce spojené s řízením činnosti, zejména rozvíjí další činnosti směřující k podpoře myšlenek evropské federace a\nevropské ústavy. <br>\nVe volebním období 2018/2019 je předsedou Jiří Poupa.\n\nOd roku 2018: Jiří Poupa<br>\nDo roku 2018: Filip Ibl\n\nSpolek Mladí Evropané - JEF CZ je součástí organizace JEF Europe. Začátky této organizace sahají až do roku 1948, kdy bylo zaregistrováno pod francouzským názvem \"Jeunes Européens Fédéralistes\" (zkratka \"JEF\"). V současnosti má JEF zázemí ve více jak 25 zemích Evropy a sdružuje okolo 12 000 členů. Zastřešující centrála hnutí má svou kancelář v Bruselu. JEF má sekce jak v zakládajících zemích EU, tak i v Kosovu, Moldávii a jiných nečlenských zemích. Současným prezidentem je Christopher Glück, jež byl zvolen v roce 2017.\n\n"}
{"id": "1444301", "url": "https://cs.wikipedia.org/wiki?curid=1444301", "title": "Eduard Azarjan", "text": "Eduard Azarjan\n\nEduard Azarjan (* 11. dubna 1958 Jerevan) je arménský gymnasta, sovětský olympijský vítěz a vicemistr světa. Jeho otec byl také gymnasta a sovětský olympijský vítěz Albert Azarjan.\n\n"}
{"id": "1444302", "url": "https://cs.wikipedia.org/wiki?curid=1444302", "title": "Budeč (kolej)", "text": "Budeč (kolej)\n\nBudeč je název pro koleje, které se nacházejí v Praze na Vinohradech, na adrese \"Wenzigova 1982/20\". Jedná se o funkcionalistický objekt, který vznikl během existence první republiky.\n\nObjekt kolejí, které nesou název podle Budče, hradiště s nejstarším provozovaným kostelem na území českých zemí, kde se podle legend vzdělával svatý Václav, byl navržen v roce 1923. Sloužit měl studentům Karlovy univerzity, jeho provozovatelem bylo Obrodné hnutí československého studentstva. O výstavbu areálu se zasloužil tehdejší podnikatel Václav M. Havel, otec pozdějšího českého spisovatele a politika Václava Havla. K realizaci projektu byl nakonec vybrán návrh z pera Bohumíra Kozáka. Výsledný projekt kolejí však nebyl první, který Kozák do soutěže přihlásil. Jeho pohled na stavbu se postupně vyvíjel, a to od stylu připomínajícího Jana Kotěry až k striktnímu a rigidnímu funkcionalismu, resp. klasicizujícímu expresionismu. Objekt byl dobudován v roce 1925; zcela dokončen pak až v roce 1937 dokončením pátého patra. \n\nKoleje sloužily jako \"dívčí\" s ohledem na to, že samostatné dívčí koleje v Praze do té doby neexistovaly, resp. ubytovací kapacity byly v tomto směru velmi nedostatečné. Řada ženských spolků o budování kolejí rovněž usilovala. Koleje Budeč dokázaly pojmout cca 200 studentek. Ve své době se jednalo o velmi moderní objekt s centrálním topením, lékařskou ordinací a mensou.\n\nPo druhé světové válce byl k budově kolejí přistavěn dřevěný objekt internátu. V současné době je objekt ve vlastnictví Karlovy univerzity. V letech 2016–2018 byl objekt koleje rekonstruován; byla obnovena fasáda, vyměněna okna a upravena střecha.\n"}
{"id": "1444304", "url": "https://cs.wikipedia.org/wiki?curid=1444304", "title": "Kostel svatého Lazara (Praha)", "text": "Kostel svatého Lazara (Praha)\n\nKostel sv. Lazara je zaniklý špitální kostel na Praze 2, který stál v místě dnešního Městského soudu. Od jeho patrocinia vznikl název ulice Lazarská, která je jedním z největších přestupních uzlů v Praze. \n\nPrvní písemná zmínka o kostele je z roku 1280. Předpokládá se, že kostel mohl být vybudován již na konci 12.století, tehdy ještě vně hradeb kvůli nebezpečí nákazy. Tehdy byly u objektu na popud měšťanů vykopány první dva hromadné hroby pro oběti moru a hladomoru, aby se zabránilo dalšímu šíření nákazy. Již od začátku se jednalo o špitální kostel obklopený hřbitovem, k němuž náležel i dvůr. Celý areál byl ve správě špitálního bratrstva. Duchovní správu vykonával kanovník řádu Božího řadu na Zderaze. V čele stáli i světští správci, což je případ měšťana Fráni Černého, jenž je doložen v roce 1397. Králové Václav II. a Jan Lucemburský obdarovali špitál různými výsadami, které potvrdil i Karel IV.\n\nV první polovině 15.století, v období husitských válek, přestal špitál fungovat a kostel převzal do vlastnictví novoměstský cech řezníků, který koupil i vedlejší dům pro faráře – v té době se v kostele sloužilo podobojí. V roce 1641, tedy několik let po vydání obnoveného zřízení zemského, byla pod patronátem jezuitské koleje slavena při kostele kongregace ke slávě Panny Marie. Rektor koleje Martin Bouda zároveň potvrdil, že jezuité si kostel nenárokují a zůstane tak měšťanům. V roce 1704 zavedl světský kněz Jan František Jogeus pravidelnou mši svatou v každý pracovní den.\n\nKostel sv. Lazara byl zrušen a zavřen v roce 1788 nařízením Josefa II., poté ho společně s domem č. 7. odkoupili v roce 1791 opět novoměští řezníci a zřídili v něm dílnu a sklad. V té době došlo k četným poškozením stavby. V roce 1842 byla při kostele zřízena Eduardem Kratzmannem dětská nemocnice s devíti lůžky, která byla v roce 1854 přesunuta do nové budovy na Karlově náměstí. Zboření kostela navrhl Josef Mocker kvůli jeho bezvýznamnosti: kostel byl odkoupen kvůli plánované výstavbě budov císařsko-královského trestního soudu. V letech 1900–1901 byl kostelík zbořen, i když proti tomu protestovali členové Společnosti přátel starožitností českých a Spolku architektů a inženýrů v Království českém.\n\nObjekt byl před zničením zaměřen a vyfotografován, starší podoby kostela jsou známy zejména z rytin a dřevorytin. \n\nProstý raně gotický kostel s vysokou hranolovou lodí měl původně kvadratický presbytář a větší loď. Presbytář byl zaklenut jedním polem křížové klenby, loď byla zaklenuta polem křížové klenby zřejmě v 15. století, odkazem na cech řemeslníků byl svorník s jejich znakem.\n\nTympanon vstupního portálu se dochoval v lapidáriu Národního muzea a pro styl zpracování je datován do druhé poloviny 13.století. Vyobrazuje Vzkříšení Lazara, za ním stojí Marie, která ukazuje na žehnajícího Krista. Na dolním okraji tympanonu lze spatřit zvířata symbolizující v ikonografii obnovu života – jelena, orla a fénixe.\n\nV 18. století je v kostele doloženo pět oltářů: hlavní oltář sv. Lazara, oltář sv. Maří Magdaleny a Marty, oltář sv. Anny, oltář sv. Jana Nepomuckého a oltář sv. Michaela.\n\n\n"}
{"id": "1444305", "url": "https://cs.wikipedia.org/wiki?curid=1444305", "title": "Azarjan", "text": "Azarjan\n\nAzarjan (arménským písmem Ազարյան) je arménské příjmení. Významnými nositeli jsou:\n\n"}
{"id": "1444306", "url": "https://cs.wikipedia.org/wiki?curid=1444306", "title": "Štefan Fabián", "text": "Štefan Fabián\n\nŠtefan Fabián (7. prosince 1911 – 7. října 1985) byl slovenský fotbalový útočník a reprezentant.\n\nZa války nastupoval ve slovenské lize za AC Spišská Nová Ves.\n\nDvakrát reprezentoval Slovensko, vstřelil jeden reprezentační gól. Debutoval v den svých 30. narozenin ve Vratislavi, kde hosté prohráli s domácím Německem 0:4 (poločas 0:3). Naposled oblékl reprezentační dres 7. června 1942 v Bratislavě, kde domácí prohráli s Chorvatskem 1:2 (poločas 1:2) – Štefan Fabián byl autorem vyrovnávací branky v 8. minutě.\n\n"}
{"id": "1444313", "url": "https://cs.wikipedia.org/wiki?curid=1444313", "title": "Gabriel Ferenčík", "text": "Gabriel Ferenčík\n\nGabriel Ferenčík (10. března 1919 – 27. dubna 1998), uváděný také jako Gabriel Ferényi, byl slovenský fotbalový útočník a reprezentant. Je pohřben v Dubnici nad Váhom.\n\nZa války nastupoval ve slovenské lize za AC Považská Bystrica, OAP Bratislava a TTS Trenčín.\n\nČtyřikrát reprezentoval Slovensko, aniž by skóroval. Debutoval 27. srpna 1939 v Bratislavě, kde domácí zvítězili nad Německem 2:0 (poločas 1:0) – bylo to premiérové utkání slovenské fotbalové reprezentace. Naposled oblékl reprezentační dres 10. dubna 1943 v Záhřebu, kde hosté prohráli s domácím Chorvatskem 0:1 (poločas 0:0).\n\n"}
{"id": "1444314", "url": "https://cs.wikipedia.org/wiki?curid=1444314", "title": "Jaromír Löffler", "text": "Jaromír Löffler\n\nJaromír Löffler (* 20. března 1948 Olomouc) je český zpěvák, hudební skladatel a hudební producent.\n\nJe samoukem, který byl v dětství ovlivněn svými rodiči, kteří se také věnovali hudbě. Otec hrál na kytaru a housle, matka na klavír. V polovině 60. let 20. století ho ovlivnila vlna britského rhythm and blues. Během středoškolských studií na gymnáziu se tomuto stylu věnoval jako zpěvák olomouckých skupin Refugees a především The Bluesmen. Na repertoáru se tehdy podílel i autorsky, zejména jako textař. \n\nHlavní inspirací se mu časem stal černý americký soul (Otis Redding, Wilson Pickett, James Brown ad.). Pro své nadání dostal nabídku od ostravské kapely Flamingo. Spolu s kapelníkem Richardem Kovalčíkem a dalšími muzikanty definoval společně se zpěvačkou Mariií Rottrovou český (ostravský) soul na konci 60. let.\n\nČlenové Flaminga byli zároveň členy Ostravského rozhlasového orchestru (ORO), což skupině nabízelo možnost nahrávat písničky a také je vysílat v rádiu. Během let 1967 a 1968 natočil několik původních českých skladeb a také cover verze světových soulových hitů. Podíl na jejich kvalitě měl také textař Vladimír Čort. \n\nJeho slibně nastartovaná hudební kariéra prakticky skončila sovětskou invazí do Československa. Krátce po 21. srpnu 1968 emigroval do Švýcarska. Tato skutečnost vedla v Československu k zákazu vysílání jeho skladeb, včetně písně Ikony, která vyšla na pamětní desce pro Jana Palacha.\n\nVe Švýcarsku se věnoval studiu na Universität Zürich, kde získal titul PhDr. V následujících letech pracoval na managerských pozicích v marketingových médiích. Během té doby se hudbě na veřejnosti věnoval jen příležitostně, o to více však ve volném čase textoval a produkoval nové skladby v domácím studiu. Po sametové revoluci natočil s Jiřím Urbánkem ve studiu ostravského rozhlasu nové nahrávky, z nichž některé byly jeho vlastní kompozice. V posledních letech vytvořil desítky nových skladeb a začal znovu častěji veřejně vystupovat, hlavně s olomouckými Bluesmeny, ale také s Borisem Urbánkem (Boris Band Combination) a na několika koncertech s Marií Rottrovou.\nZatím poslední album s názvem \"1001 Nights\" natočil s jazzmanem Emilem Viklickým ve studiu Svárov. Nejnovější nahrávky vznikly koncem roku 2016 a na začátku roku 2017 s členy skupiny The Bluesmen. K jeho hudebnímu zázemí dnes vedle českých hudebníků patří také formace jeho syna Timothy Jaromira, textařská spolupráce dcery Frances a snachy Rykky (v roce 2016 reprezentovala Švýcarsko na European Song Contest ve Stockholmu).\n\nV červnu 2018 vystoupil s podporou Jaroslava Vraštila a skupiny Slovak Blues Project na folk-blues-folk festivalu Valašský špalíček. V prosinci téhož roku mu ve speciální edici vyšel vinylový singl s klasickými remasterovanými nahrávkami Stvoř ženu z mých přání (It's a Man's Man's Man's World) a Tip tip tip (Fa-Fa-Fa-Fa-Fa – Sad Song). S některými členy Bluesmenů a dalšími muzikanty připravuje doprovodnou kapelu pro živé produkce v roce 2019.\n\n"}
{"id": "1444315", "url": "https://cs.wikipedia.org/wiki?curid=1444315", "title": "Basketsport EMOS Přerov", "text": "Basketsport EMOS Přerov\n\nBasketsport EMOS Přerov (dřívějším názvem: TJ Spartak PS Přerov nebo SBC Hanácká kyselka Přerov) byl český ženský basketbalový klub, který sídlil v Přerově v Olomouckém kraji. Klubové barvy byly modrá a žlutá.\n\nPrvní ženské družstvo bylo založeno v roce 1935 jako součást přerovského Sokola. V letech 1936–1938 bylo ženské družstvo neaktivní. Aktivní činnost oddíl započal v roce 1939 po ustavení svazu voleyballu a basketbalu v Přerově. V roce 1941 přešel oddíl po zrušení Sokola do Sportovního klubu Přerov. V roce 1953 byl oddíl přesunut do DSO Spartaku PS (později TJ Spartak PS), kde vydržel až do roku 1997. Přerovské basketbalisty ve federální éře působily celkem čtyři sezóny v nejvyšší soutěži žen (sezóny 1961/62, 1963/64–1964/65 a 1970/71). Po těchto úspěších přišla na řadu dlouhá léta bez první ligy.\n\nDo nejvyšší soutěže se Přerov podíval až v éře samostatné republiky a to v roce 1994. Hned z toho byl souboj o medaile, ve kterém hráčky Přerova obsadily bronzovou třetí příčku. Největší úspěchy ale měli teprve přijít. Po vstupu nového sponzora z toho rovnou byly zápasy o mistra republiky. V obou případech ovšem přerovské basketbalistky podlehly brněnských Žabinám a získaly pouze stříbrné medaile. Po odchodu hlavních sponzorů začala kvalita družstva žen rapidně klesat, což nakonec vyvrcholilo v sestup v sezóně 2002/03. Přerovské ženské družstvo zaniká v roce 2004 po druhém sestupu v řadě.\n\nNa mezinárodní scéně byla největším úspěchem účast v Poháru Ronchettiové ze sezóny 1995/96. Ve druhém předkolu narazil Přerov na chorvatský KK Zrinjevac, kterého porazil o jediný bod po celkovém výsledku 160:159. Ve třetím předkolu na klub čekalo izraelské družstvo Lachen Ramat Hasharon, které již bylo nad přerovské síly. Izraelkám podlehly po celkovém skóre 168:180.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n"}
{"id": "1444317", "url": "https://cs.wikipedia.org/wiki?curid=1444317", "title": "Holland (příjmení)", "text": "Holland (příjmení)\n\nPříjmení Holland nosí více významných osobností:\n\n"}
{"id": "1444319", "url": "https://cs.wikipedia.org/wiki?curid=1444319", "title": "Douglas (příjmení)", "text": "Douglas (příjmení)\n\nPříjmení Douglas nosí více významných osobností:\n\n"}
{"id": "1444321", "url": "https://cs.wikipedia.org/wiki?curid=1444321", "title": "Jensen (příjmení)", "text": "Jensen (příjmení)\n\nPříjmení Jensen nosí více významných osobností:\n\n"}
{"id": "1444322", "url": "https://cs.wikipedia.org/wiki?curid=1444322", "title": "Davidson (příjmení)", "text": "Davidson (příjmení)\n\nPříjmení Davidson nosí více významných osobností:\n\n"}
{"id": "1444323", "url": "https://cs.wikipedia.org/wiki?curid=1444323", "title": "Palác Valdek", "text": "Palác Valdek\n\nPalác Valdek se nachází v Praze na rohu ulic \"Anglická\", \"Jugoslávská\" a Náměstí Míru. Vznikl na místě činžovního domu s názvem \"Na Valdeku\". Současná funkcionalistická stavba pochází ze závěru 20. let 20. století.\n\nInvestor pověřil vypracováním návrhu paláce architekta Antonína Belladu. Dům s železobetonovou konstrukcí realizovala společnost Jaroslava Wimmera. Sedmipatrový dům měl průčelí orientované směrem k Náměstí Míru; fasáda byla rozčleněna podle užití domu. Přízemí a první patro s prostornými výlohami a okny stály v kontrastu s podobou dalších šesti pater. Šesté patro mělo zmenšený půdorys a nacházely se zde terasy. \n\nDům měl sloužit částečně jako obchodní, částečně jako nájemní a v jeho suterénu se nacházelo kino. V přízemí se nacházely prostory pro obchody a v prvním patře potom kavárna. Dům byl dokončen v roce 1929.\n\nKino Waldek po druhé světové válce neslo název \"Kino Varšava\". Některé části paláce, které sloužily pro společenské akce, byly rekonstruovány v závěru 70. let 20. století. Rovněž se až do 90. let 20. století dochovala i původní podoba kavárny v 1. patře, která byla později přestavěna. V současné době přízemí a první patro slouží jedné bance působící na území České republiky.\n"}
{"id": "1444325", "url": "https://cs.wikipedia.org/wiki?curid=1444325", "title": "Hopkins (příjmení)", "text": "Hopkins (příjmení)\n\nPříjmení Hopkins nosí více významných osobností:\n\n"}
{"id": "1444326", "url": "https://cs.wikipedia.org/wiki?curid=1444326", "title": "Terry (příjmení)", "text": "Terry (příjmení)\n\nPříjmení Terry nosí více významných osobností:\n\n"}
{"id": "1444329", "url": "https://cs.wikipedia.org/wiki?curid=1444329", "title": "Zbyněk Frolík", "text": "Zbyněk Frolík\n\nZbyněk Frolík (* 26. prosince 1953 Praha) je zakladatel a jednatel společnosti LINET, která patří k největším výrobcům nemocničních lůžek na světě. Je viceprezidentem Svazu průmyslu a dopravy ČR.\n\nVystudoval Střední průmyslovou školu elektrotechnickou a poté obor technická kybernetika a elektronické počítače na elektrotechnické fakultě ČVUT v Praze.\n\nV roce 1990 založil firmu Linet, která dnes prodává zdravotnická lůžka po celém světě. Její hodnota se odhaduje na 16 až 20 miliard (k roku 2018). Na dobročinné účely Linet za posledních 20 let věnoval kolem 100 milionů korun.\n\nZbyněk Frolík je spoluautorem mezinárodních patentů. Obdržel řadu ocenění pro podnikatele, např. Podnikatel roku 2003, Manažer roku 2009, Osobnost byznysu ČR v roce 2013 nebo Manažer čtvrtstoletí v roce 2018. V roce 2011 mu byla udělena Medaile Za zásluhy.\n\n"}
{"id": "1444330", "url": "https://cs.wikipedia.org/wiki?curid=1444330", "title": "Mount Barnard", "text": "Mount Barnard\n\nMount Barnard je hora na jihovýchodě pohoří Sierra Nevada, na východě Kalifornie. Mount Barnard se nachází mezi dvěma nejvyššími horami Kalifornie Mount Whitney (4 421 m) a Mount Williamson (4 383 m). Leží přibližně 2 km jihozápadně od Mount Williamson a okolo 5 km severozápadně od Mount Whitney.\nMount Barnard leží přesně na východní hranici Národního parku Sequoia. S nadmořskou výškou 4 266 m je dvanáctou nejvyšší horou Kalifornie.\nHora je pojmenovaná po americkém astronomovi Edwardu E. Barnardovi.\n"}
{"id": "1444332", "url": "https://cs.wikipedia.org/wiki?curid=1444332", "title": "Soto", "text": "Soto\n\nPříjmení Soto nosí více významných osobností:\n\n\n"}
{"id": "1444335", "url": "https://cs.wikipedia.org/wiki?curid=1444335", "title": "Neal (příjmení)", "text": "Neal (příjmení)\n\nPříjmení Neal nosí více významných osobností:\n\n"}
{"id": "1444337", "url": "https://cs.wikipedia.org/wiki?curid=1444337", "title": "Horton (příjmení)", "text": "Horton (příjmení)\n\nPříjmení Horton nosí více významných osobností:\n\n"}
{"id": "1444340", "url": "https://cs.wikipedia.org/wiki?curid=1444340", "title": "Ján Földeš", "text": "Ján Földeš\n\nJán Földeš (28. listopadu 1915 – 13. května 1981) byl slovenský fotbalový útočník a reprezentant.\n\nZa války nastupoval ve slovenské lize za ŠK Bratislava (nynější Slovan) a ŠK VAS Bratislava. S klubem ŠK Bratislava získal dva mistrovské tituly (1939/40 a 1940/41). Byl jediným reprezentantem z klubu bratislavských Maďarů ŠK VAS Bratislava.\n\nPětkrát reprezentoval Slovensko, vstřelil jeden reprezentační gól. Debutoval 3. prosince 1939 v Saské Kamenici, kde hosté prohráli s domácím Německem 1:3 (poločas 0:0). Ve svém druhém reprezentačním startu 6. června 1940 dal v Sofii gól domácímu Bulharsku, kterým v 55. minutě zvýšil na 3:1 pro hosty, kteří nakonec vyhráli 4:1 (poločas 1:1). Naposled oblékl reprezentační dres 7. června 1942 v Bratislavě, kde domácí prohráli s Chorvatskem 1:2 (poločas 1:2).\n\n"}
{"id": "1444346", "url": "https://cs.wikipedia.org/wiki?curid=1444346", "title": "Karol Koch", "text": "Karol Koch\n\nKarol Koch (29. června 1890, Náměšť nad Oslavou – 24. ledna 1981, Toronto, Kanada) byl bratislavský lékař, protifašistický odbojář a dlouholetý politický vězeň.\n\nPo studiu medicíny v Brně, Praze a Vídni přišel Karol Koch po vzniku ČSR v roce 1919 do Bratislavy spolu se skupinou lékařů okolo profesora Stanislava Kostlivého. V roce 1923 se habilitoval jako docent v oboru speciální chirurgie a v roce 1927 byl jmenován profesorem chirurgické propedeutiky. V roce 1929 začal podle plánů architekta a svého přítele Dušana Jurkoviča budovat Kochovo sanatorium s přilehlou Kochovou zahradou. Sanatorium bylo dokončeno v roce 1931. V roce 1936 se stal předsedou „Zemského spolku pre pečlivosť o zmrzačené deti“ (Zemského spolku pro péči o zmrzačené děti), kromě toho přednášel, operoval a stavěl ústav pro postižené.\n\nV roce 1938 mu jako Čechovi slovenské Ministerstvo školství pozastavilo „služební požitky“ a jeho sanatorium bylo anektováno Němci. Nadále však léčil prominentní německé pacienty, kromě jiných i rodinu německého velvyslance Manfreda von Killingera. V Kochově bytě se konaly tajné diskuse o německé podpoře vzniku samostatného Chorvatska.\n\nOd roku 1939 se Koch intenzivně zapojil do práce ilegální protifašistické skupiny \"Justícia\". Poprvé byl Koch na tři měsíce zatčen v roce 1941 za údajnou špionáž pro Srbsko a Rusko. Po bombardovaní bratislavské „Apolky“ a po potlačení povstání v roce 1944 vypsali Němci na Kochovu hlavu odměnu 100 000 říšských marek. Několik Kochových spolupracovníků ze skupiny \"Justícia\" zemřelo v koncentračních táborech, jedním z nich byl poručík Oldřich Seiler, Koch se zachránil i přičiněním rodiny Dušana Jurkoviče.\n\nPo osvobození Bratislavy se Karol Koch 6. dubna 1945 stal na tři dny předsedou dočasného Národního výboru (primátorem) za občanský – nekomunistický odboj. Po roce 1945 obnovil sanatorium a pracoval jako vědec. V roce 1947 byl vyznamenán „Řádem SNP I. třídy“.\n\nKoncem roku 1947 prodal sanatorium, ale po nástupu bolševiků k moci v únoru 1948 byl prodej anulován a sanatorium bylo znárodněno. Začátkem roku 1951 byl Karol Koch zatčen a 20. června 1951 v zinscenovaném procesu „se skupinou velezrádců a špionů skupiny ONBRA (Obrana národa)“ byl odsouzen na doživotí. Dva jeho spoluobžalovaní, ing. J. Dlouhý a J. Velecký byli popraveni.\n\nKarol Koch prošel nelidskými komunistickými věznicemi v Bratislavě (Justiční palác), Leopoldově, Ilavě, Mírově a Bytízi. Roku 1963 byl po 12 letech vězení amnestován. Žil v panelákovém bytě v Bratislavě. Po okupaci Československa v r. 1968 vojsky Varšavského paktu emigroval 1. září 1968 do Kanady. Podílel se na exilovém krajanském životě. 24. ledna 1981 zemřel v Torontu. Urna s jeho popelem a popelem jeho manželky je uložena na torontském hřbitově.\n\nV roce 1971 mu památník Jad vašem udělil titul Spravedlivý mezi národy.\n\n18. března 1991 byly rozsudky komunistického soudu odsuzující Kocha z velezrady zrušeny.\n\n\n\n"}
{"id": "1444353", "url": "https://cs.wikipedia.org/wiki?curid=1444353", "title": "Jozef Hudec", "text": "Jozef Hudec\n\nJozef Hudec [huděc] (1916 – ) byl slovenský fotbalový záložník a reprezentant.\n\nZa války nastupoval ve slovenské lize za AC Považská Bystrica.\n\nJednou reprezentoval Slovensko, aniž by skóroval. Toto utkání se hrálo 27. srpna 1939 v Bratislavě, kde domácí zvítězili nad Německem 2:0 (poločas 1:0) – bylo to premiérové utkání slovenské fotbalové reprezentace.\n\n"}
{"id": "1444354", "url": "https://cs.wikipedia.org/wiki?curid=1444354", "title": "Mariama Jamankaová", "text": "Mariama Jamankaová\n\nMariama Jamankaová (* 23. srpna 1990 Berlín) je německá bobistka, jezdící na pozici pilotky. Její otec pochází z Gambie, matka je Němka. Absolvovala Gymnázium Bedřicha Engelse v Reinickendorfu a je příslušnicí Bundeswehru. Původně se věnovala atletice v oddíle LG Nord Berlin, v hodu kladivem vytvořila osobní rekord 48,42 m. V roce 2013 se soustředila na boby a od roku 2015 reprezentuje Německo ve Světovém poháru. V roce 2017 vyhrála s brzdařkou Annikou Drazekovou mistrovství Evropy v jízdě na bobech a byla členkou vítězného družstva na mistrovství světa v jízdě na bobech. Spolu s Lisou Buckwitzovou vyhrála soutěž v dvojbobu žen na zimní olympiádě 2018 v jihokorejském Pchjongčchangu. V hodnocení Světového poháru 2017/18 obsadila celkové třetí místo. \n\n"}
{"id": "1444356", "url": "https://cs.wikipedia.org/wiki?curid=1444356", "title": "Karol Jurkovič", "text": "Karol Jurkovič\n\nKarol Jurkovič (24. listopadu 1920 Svätý Jur – 9. června 2003) byl slovenský fotbalový útočník a reprezentant. Je pohřben ve Svätém Juru.\n\nZa války nastupoval ve slovenské lize za ŠK Bratislava (nynější Slovan), s nímž v sezoně 1941/42 získal mistrovský titul. Předtím hrál za TŠS Trnava, v jehož dresu byl autorem tří hattricků v sezoně 1940/41.\n\nJednou reprezentoval Slovensko, aniž by skóroval. Toto utkání se hrálo 28. září 1941 v Záhřebu, kde hosté prohráli s domácím Chorvatskem 2:5 (poločas 0:3).\n\n"}
{"id": "1444358", "url": "https://cs.wikipedia.org/wiki?curid=1444358", "title": "Tibor Kováč", "text": "Tibor Kováč\n\nTibor Kováč (4. prosince 1919 – 27. dubna 2003) byl slovenský fotbalový záložník a reprezentant.\n\nZa války nastupoval ve slovenské lize za AC Svit Batizovce a OAP Bratislava. S bratislavským klubem získal mistrovský titul v sezoně 1942/43.\n\nDvakrát reprezentoval Slovensko, aniž by skóroval. Debutoval 22. listopadu 1942 v Bratislavě, kde domácí prohráli s Německem 2:5 (poločas 0:2). Naposled oblékl reprezentační dres 13. června 1943 v Bukurešti, kde hosté hráli s domácím Rumunskem nerozhodně 2:2.\n\n"}
{"id": "1444359", "url": "https://cs.wikipedia.org/wiki?curid=1444359", "title": "Dittrichova", "text": "Dittrichova\n\nDittrichova je ulice v Praze 2 spojující ulici Na Moráni s Náplavní. Pro automobily je jednosměrně průjezdná, průjezdnost je však přerušena ulicí Resslova, kterou nejde kvůli betonovému ostrůvku přejet. Délka ulice je asi 400 metrů. Je orientována severojižním směrem. Ulice je od roku 1894 pojmenována po pražském starostovi a obchodníkovi Františku Dittrichovi (1801-1875), zakladateli pražské paroplavby.\n\nUlice orientovaná severojižním směrem souběžně s tokem Vltavy, začíná v ulici Na Moráni, která je na ni kolmá. Nalevo, číslo orientační 1 se nachází bývalý Nadační dům Štěpána Kynzla, který zde má i desku s portrétem. Napravo č.o. 2 se poté nachází pobočka Městské knihovny v Praze a dále vlevo č.o. 5 čajovna Daruma. Poté následuje křižovatka s ulicí Trojanova. Napravo se nachází objekt Českého vysokého učení technického (ČVUT) a vlevo v zaústění ulice Jenštejnská Dům dětí a mládeže. Na křižovatce s Jenštejnskou ulicí vpravo rohovou partií zasahuje Hlávkova kolej, patřící v posledních desetiletích ČVUT. Poté napravo na křižovatce s ulicí Resslova se nachází kostel svatého Václava na Zderaze, v jeho soklu je vchod do galerie Via Art. Vpravo za křižovatkou je v Resslově ulici obchodní akademie. Ulice končí na křižovatce ulic Záhořanského a Náplavní.\n\nToto historické území bylo osídleno již od raného středověku a kdysi mělo velmi členitý terén. Ulice byla vytyčená až roku 1889, aby spojila někdejší novoměstské osady Zderaz a Podskalí. Ulice neprocházela v celé současné délce, protože v místech mezi Resslovou ulicí, kostelem sv. Václava a Jenštejnskou ulicí stála skála a na ní hrádek krále Václava IV., později přestavěný na klášter augustiniánů bosáků, a po roce 1784 na tzv. Svatováclavskou trestnici. Podesta kostela je pozůstatkem Emauzské (Břežské) skály. Skála byla odsekána při asanaci v souvislosti s proražením Resslovy ulice a zplanýrováním okolního terénu. Dále na jih byly mezi ulicemi Václavskou a Dittrichovou Svatováclavské lázně s poutní studánkou Pučkou. Na protější (západní) straně ulice stával barokní Braunův letohrádek se zahradou (čp.340/II). Na jeho místě vznikla konstruktivistická budova zaměstnaneckých pojišťoven. Ulice nekončila v ulici Na Moráni, ale pokračovala dále na jih schodištěm podél ohradní zdi Emauzského kláštera. Po bombardování Emauz v únoru 1945 zde zůstal svah zvaný \"Bouračka\", po zboření jižní fronty historických domků kolem roku 1960 scelený s ulicí Na Moráni. Dodnes je niveleta terénu dochována od budovy Ministerstva zdravotnictví, patří k ulici Pod Slovany. Věznice byla v roce 1889 přesunuta na Pankrác a budova zbořena.. Na nově zplanýrovaných parcelách byly od 90. let 19. století stavěny řadové nájemné domy o 4 až 6 poschodích. Zástavba vytvořila dnešní Dittrichovu ulici.\n\n\n"}
{"id": "1444360", "url": "https://cs.wikipedia.org/wiki?curid=1444360", "title": "Nun Kun", "text": "Nun Kun\n\nNun Kun je horský masiv v pohoří Himálaj nacházející se ve svazovém státu Džammú a Kašmír v Indii.\n\n"}
{"id": "1444362", "url": "https://cs.wikipedia.org/wiki?curid=1444362", "title": "Detonics Combat Master", "text": "Detonics Combat Master\n\nDetonics Combat Master je kompaktní samonabíjecí pistole s SA (single action) spoušťovým mechanismem odvozená od pistolí typu Colt 1911. Byla vyráběna dnes již zaniklou firmou Detonics mezi roky 1976–1987 v USA technologií přesného lití, třískového obrábění a ručního dokončování. Výroba byla tudíž poměrně pracná a cenová hladina pistole byla výrazně vyšší, než obdobné produkty konkurence. Cílem bylo na konstrukčním základě velké Colt 1911 vytvořit spolehlivý kompaktní model pro soukromé i služební použití. Proto byl firmou Detonics mechanizmus 1911 pozměněn s ohledem na výrazně menší rozměry zbraně. První modely byly vyrobeny z běžné oceli, ale většina následující produkce byla vyráběna z nerezové oceli.\n\n\nIdeově pistoli navrhl v roce 1975 Sid Woodcock. V roce 1976 spolu s investory založil firmu Detonics, jejíž hlavní a prakticky jedinou náplní byla výroba pistole Combat Master. Pistole se vyráběla zhruba do roku 1987, kdy původní firma Detonics zkrachovala. Poté došlo k několika majetkovým přesunům a pokusům obnovit výrobu zbraně a rozšířit sortiment. Tyto pokusy byly již ale nevýznamné a neúspěšné. V roce 2019 společnost Detonics po několikerém přejmenování a přeprodání práv ještě existuje, ale spíše jen jako papírová, nefunkčí firma.\n\n\nVšechny modely jsou po technické stránce prakticky stejné. Hlavní rozdíl je v povrchových úpravách a typech mířidel.\n\n\n"}
{"id": "1444365", "url": "https://cs.wikipedia.org/wiki?curid=1444365", "title": "Pathibara", "text": "Pathibara\n\nPathibara (také Pyramid nebo Pyramid Peak) je hora vysoká 7 123 m n. m. (7 140 m dle jiných zdrojů) v pohoří Himálaj na horském hřebeni, který odděluje Nepál od svazového státu Sikkim v Indii.\n\nPathibara se nachází 13,32 km severně od osmitisícového vrcholu Kančendženga. Jižní část sousedí s horou Kirat Čuli (7 365 m) a je 4,24 km daleko. Na severovýchod vede z vrcholu Pathibary hřeben na 4,33 km vzdálenou horu Langpo (6 965 m).\n\nVedlejší vrchol Pathibara East (také Pathibhara Purba nebo Sphinx, 6 837 m) se nachází 2 km východně.\n\nPathibara byla poprvé vylezena v dubnu 1993 indonésko-japonskou expedicí, kterou vedli horolezci Harbhajanem Singhem a Yoshio Ogata. Výstupová cesta vedla z indické strany přes severovýchodní hřeben. Dne 24. dubna dosáhli vrcholu Japonci Hiroshi Iwazaki, Nobuhiro Shingo a Yoshio Ogata a Indové Jot Singh Bhundari, Sunder Singh Martolia, Lopsang Šerpa a Purba Lepcha. Během expedice byly provedeny prvovýstupy na vedlejší vrcholy Pathibara North (7 100 m) a Pathibara East.\n"}
{"id": "1444366", "url": "https://cs.wikipedia.org/wiki?curid=1444366", "title": "Kohe Urgunt", "text": "Kohe Urgunt\n\nKohe Urgunt je hora vysoká 7 038 m n. m. (7 016 m dle jiných zdrojů) na hlavním hřebeni pohoří Hindúkuš na hranici mezi Pákistánem a Afghánistánem. Dále na východ leží 6.3 km vzdálený vrchol Acher Cagh (7 017 m).\n\nKohe Urgunt byl poprvé vylezen v roce 1962 švýcarskou expedicí. Dne 4. září se na vrchol dostali horolezci Simon Burghardt, Alois Strickler, Hanspeter Ryf a Max Eiselin. O tři dny později 7. září na vrcholu stanuli další členové expedice Alois Strickler a Victor Wyss.\n"}
{"id": "1444367", "url": "https://cs.wikipedia.org/wiki?curid=1444367", "title": "Plačkov (rozcestník)", "text": "Plačkov (rozcestník)\n\nPlačkov je místopisné jméno odvozené patrně od vlastního jména Plaček:\n\n"}
{"id": "1444369", "url": "https://cs.wikipedia.org/wiki?curid=1444369", "title": "Mieczysław Jaskierski", "text": "Mieczysław Jaskierski\n\nMieczysław Stanisław Jaskierski (* 17. února 1950, Nowy Targ) je bývalý polský hokejový útočník. Po skončení aktivní kariéry působil jako trenér.\n\nHrál za Podhale Nowy Targ (1965-1971 a 1974-1982), během vojny v letech 1972-1974 za Legii Warszawa a v Rakousku za EK Zell am See (1982-1985). V polské lize nastoupil za 14 sezón ve 480 utkáních a dal 309 gólů a získal osm mistrovských titulů. \n\nPolsko reprezentoval na olympijských hrách v roce 1976 a na 9 turnajích mistrovství světa v letech 1970, 1973,1974, 1975, 1976, 1977, 1978, 1979 a 1981. Celkem za polskou reprezentaci nastoupil v letech 1969-1981 ve 137 utkáních a dal 59 gólů.\n\n"}
{"id": "1444384", "url": "https://cs.wikipedia.org/wiki?curid=1444384", "title": "Hornův mlýn na koření", "text": "Hornův mlýn na koření\n\nHornův vodní mlýn na koření stojí na levém břehu Chřibské Kamenice v Dolní Chřibské, která je částí města Chřibská v okrese Děčín v Ústeckém kraji. Bývalý mlýn spolu s původním vnitřním vybavením je zapsán v ústředním seznamu kulturních památek České republiky pod číslem 30558/5-5030.\n\nPrvní zmínka o mlýnu v místě dnešního objektu čp. 35 v Dolní Chřibské pochází z roku 1713. V tereziánském katastru byl v této lokalitě uváděn mlýn se dvěma pilami. V roce 1787 bylo zmiňováno patrové stavení se sklepem a stodolou.\n\nV roce 1884 zde na levém břehu řeky vybudoval podnikatel Josef Horn se svým společníkem vodní mlýn na koření. V mlýně byly zpracovávaný různé druhy koření, především pepř a vanilka, ale i řada dalších, jako je kmín, fenykl, skořice či zázvor. Koření bylo z Chřibské vyváženo do celého Rakousko-Uherska. \n\nV roce 1907 byla postavena nová patrová budova, v níž byly sklady, byt a kancelář. V roce 1942 koupila firma \"Josef Horn & Co., Mlýn na koření a obilní mlýn, dovoz koření a čaje\" z Dolní Chřibské nedalekou Hübelovu továrnu v lokalitě Na Potocích, kde si zřídila další sklady pro svou produkci.\n\nPo skončení druhé světové války byl majitel mlýna odsunut do Německa a mlýn byl zahrnut do podniku Balírny obchodu, který počátkem 90. let 20. století zanikl. Teprve v roce 1961 byl pohon mlýnského zařízení přestavěn z vodního na elektrický. \n\nKoření se v Chřibské mlelo až do roku 1980, později areál ještě sloužil jako balírna koření.\n\nBývalý mlýn je považován zejména kvůli zachovanému vnitřnímu vybavení za významnou technickou památku. Památkově chráněný areál se skládá ze tří budov. Centrální stavbou je obdélná jednopatrová budova, z jedné strany zastavěná novější přístavbou. Vnitřní prostory jsou rozděleny na jednotlivé dílny a strojovnu, v níž bylo původní zařízení na vodní pohon nahrazeno elektromotory. Průmyslové zařízení, které se dochovalo, je převážně zkonstruováno ze dřeva s kovovými doplňky. Součástí vybavení jsou dřevěné násypné trychtýře a dřevěné vkládací skříně. \n\nAreál bývalého mlýna je nepřístupný a je v soukromém vlastnictví. V roce 2018 i 2019 byl Hornův mlýn nabízen ke koupi prostřednictvím realitní kanceláře jako \"Industriální objekt Chřibská, okres Děčín \". V nabídce je objekt prezentován jako vhodný k přestavbě na alternativní, tzv. loftové bydlení, případně k jinému, např. kulturnímu využití, prodejce však nezmiňuje, že stavba i její vnitřní vybavení je předmětem památkové ochrany. \n\n\n"}
{"id": "1444407", "url": "https://cs.wikipedia.org/wiki?curid=1444407", "title": "Giorgi Curcumija", "text": "Giorgi Curcumija\n\nGiorgi Curcumija (* 29. října 1980) je bývalý sovětský a gruzínský zápasník – klasik, stříbrný olympijský medailista z roku 2004, který od roku 1993 reprezentoval Kazachstán.\n\nZápasu řecko-římskému se věnoval od svých 15 let v Zugdidi. V mládí prošel juniorskými výběry Gruzie. Tehdejší trend snižování počtu váhových kategorích ho přiměl v roce 2002 startovat pod vlajkou Kazachstánu, kam ho gruzínská zápasnická federace za úplatu pustila. V roce 2004 se kvalifikoval na olympijské hry v Athénách. Vyrovnanou čtyřčlennou základní skupinu vyhrál o jeden klasifikační bod před Řekem Xenofonem Kuciubasem. Ve čtvrtfinále porazil v prodloužení obhájce zlaté olympijské medaile Američana Rulona Gardnera a postoupil do finále proti Chasanu Barojevovi z Ruska. První polovinu finálového zápasu vyhrál 2:0 na body, ale minutu před koncem druhé půle chyboval nechal se povalit na žíněnku a prohrál 2:4 na body. Získal stříbrnou olympijskou medaili, na kterou v dalších letech nenavázal. V roce 2008 se na olympijské hry v Pekingu nekvalifikoval a ukončil sportovní kariéru. Žije v Astaně, kde předává zkušenosti mladým zápasníkům.\n\n\n"}
{"id": "1444412", "url": "https://cs.wikipedia.org/wiki?curid=1444412", "title": "Pod Jenčovem (rybník)", "text": "Pod Jenčovem (rybník)\n\nRybník Pod Jenčovem o rozloze vodní plochy 1,0 ha se nalézá asi 1 km východně od centra obce Borek v okrese Pardubice u polní cesty vedoucí z Borku do obce Rokytno. Rybník byl v roce 2017 revitalizován a je využíván pro chov ryb. \n"}
{"id": "1444413", "url": "https://cs.wikipedia.org/wiki?curid=1444413", "title": "Capital Punishment", "text": "Capital Punishment\n\nCapital Punishment byla americká hudební skupina. Vznikla v roce 1979 a byla ovlivněna například kapelami Cabaret Voltaire, Throbbing Gristle či Brianem Enem. Jejími členy byli Ben Stiller, Kriss Roebling, Peter Swann a Peter Zusi. Své jediné album skupina vydala v roce 1982 pod názvem \"Roadkill\" (vydavatelství Variety Recording). Skupina se později rozpadla a Stiller, který v kapele hrál na bicí, se stal úspěšným hercem, zatímco Zusi se stal profesorem slovanské literatury. Jediné album kapely vyšlo v roce 2018 v reedici (vydavatelství Captured Tracks). V roce 2018 kapela také vydala nové extended play s názvem \"This Is Capital Punishment\".\n\n"}
{"id": "1444422", "url": "https://cs.wikipedia.org/wiki?curid=1444422", "title": "Jílák (Rokytno)", "text": "Jílák (Rokytno)\n\nJílák je vodní plocha o rozloze 0,34 ha nalézající se u malého lesíka asi 1 km severně od centra obce Rokytno v okrese Pardubice. Vodní plocha vznikla na místě bývalého zatopeného hliniště, které bylo po ukončení těžby využíváno jako skládka odpadů. Skládka byla sanována, povrch byl překryt minerálním těsněním a byla vybudována drenáž.\n\n"}
{"id": "1444425", "url": "https://cs.wikipedia.org/wiki?curid=1444425", "title": "Rokytenský rybník", "text": "Rokytenský rybník\n\nRokytenský rybník je rybník o rozloze 2,34 ha nalézající se na východním okraji obce Rokytno v okrese Pardubice. Rybník byl založen po roce 1860 a slouží pro chov ryb.\n\n"}
{"id": "1444428", "url": "https://cs.wikipedia.org/wiki?curid=1444428", "title": "Songs for Judy", "text": "Songs for Judy\n\nSongs for Judy je koncertní album kanadského hudebníka Neila Younga. Vydáno bylo 30. listopadu roku 2018, kdy jej uvedla Youngova vlastní společnost Shakey Pictures Records (via Reprise Records). Obsahuje písně z jeho sólového akustického turné, které odehrál v listopadu roku 1976. Kromě písní, které již dříve vyšly na studiových albech, obsahuje také dříve nevydanou píseň „No One Seems to Know“.\n\n"}
{"id": "1444434", "url": "https://cs.wikipedia.org/wiki?curid=1444434", "title": "Roxy: Tonight's the Night Live", "text": "Roxy: Tonight's the Night Live\n\nRoxy: Tonight's the Night Live je koncertní album kanadského hudebníka Neila Younga. Vydáno bylo 24. dubna roku 2018 společností Reprise Records. Obsahuje záznam z koncertů, které Young se svou kapelou odehrál mezi 20. a 23. zářím roku 1973 v klubu Roxy Theatre v Los Angeles. V hitparádě Billboard 200 se umístilo na 70. příčce.\n\nAutorem všech skladeb je Neil Young, pokud není uvedeno jinak.\n"}
{"id": "1444437", "url": "https://cs.wikipedia.org/wiki?curid=1444437", "title": "Šmatlán", "text": "Šmatlán\n\nRybník Šmatlán o rozloze 11,24 ha se nalézá asi 1 km jižně od centra obce Rokytno v okrese Pardubice na okraji přírodní rezervace Žernov. U rybníka je vyvinuta rozsáhlá rákosina. Samotný rybník se ale nachází na katastru obce Dolní Ředice.\n\nRybník spolu s dalšími rybníky ředické soustavy (rybníky Smilek, Mordýř, Ředický rybník), hraje významnou roli při jarním, a zejména podzimním tahu vodních ptáků. Území stávající PR Žernov patří k zoologicky nejsledovanějším a nejprozkoumanějším územím v Pardubickém kraji.\n"}
{"id": "1444443", "url": "https://cs.wikipedia.org/wiki?curid=1444443", "title": "Smilek", "text": "Smilek\n\nRybník Smilek o rozloze vodní plochy 7,53 ha se nalézá asi 1 km Severně od centra obce Horní Ředice v okrese Pardubice na okraji přírodní rezervace Žernov pod silnicí I. třídy č. 35 vedoucí z města Holice do obce Chvojenec. U rybníka je vyvinuta rozsáhlá rákosina. \n\nRybník spolu s dalšími rybníky ředické soustavy (rybníky Šmatlán, Mordýř, Ředický rybník), hraje významnou roli při jarním, a zejména podzimním tahu vodních ptáků. Území stávající PR Žernov patří k zoologicky nejsledovanějším a nejprozkoumanějším územím v Pardubickém kraji.\n"}
{"id": "1444446", "url": "https://cs.wikipedia.org/wiki?curid=1444446", "title": "Mordýř", "text": "Mordýř\n\nRybník Mordýř o rozloze vodní plochy 11,3 ha se nalézá asi 0,5 km severně od centra obce Horní Ředice v okrese Pardubice na okraji přírodní rezervace Žernov . U rybníka je vyvinuta rozsáhlá rákosina. \n\nRybník spolu s dalšími rybníky ředické soustavy (rybníky Šmatlán, Smilek, Ředický rybník), hraje významnou roli při jarním, a zejména podzimním tahu vodních ptáků. Území stávající PR Žernov patří k zoologicky nejsledovanějším a nejprozkoumanějším územím v Pardubickém kraji. Rybník je využíván pro chov ryb.\n"}
{"id": "1444448", "url": "https://cs.wikipedia.org/wiki?curid=1444448", "title": "Ředický rybník", "text": "Ředický rybník\n\nŘedický rybník o rozloze vodní plochy 25,4 ha se nalézá na severním okraji obce Horní Ředice v okrese Pardubice na okraji přírodní rezervace Žernov . U rybníka je vyvinuta rozsáhlá rákosina. \n\nRybník spolu s dalšími rybníky ředické soustavy (rybníky Šmatlán, Smilek, Mordýř), hraje významnou roli při jarním, a zejména podzimním tahu vodních ptáků. Území stávající PR Žernov patří k zoologicky nejsledovanějším a nejprozkoumanějším územím v Pardubickém kraji. Rybník je využíván pro chov ryb.\n"}
{"id": "1444460", "url": "https://cs.wikipedia.org/wiki?curid=1444460", "title": "Špičník (rybník)", "text": "Špičník (rybník)\n\nRybník Špičník o rozloze vodní plochy 0,9 ha se nalézá na okraji lesa asi 1 km jižně od centra obce Vysoké Chvojno v okrese Pardubice. Okolo rybníka vede zelená turistická značka vedoucí od Hlubokého rybníka do Vysokého Chvojna. Rybbnník představuje lokální biocentrum pro rozmnožování obojživelníků a je využíván též pro chov ryb.\n"}
{"id": "1444466", "url": "https://cs.wikipedia.org/wiki?curid=1444466", "title": "Hluboký rybník (Podlesí)", "text": "Hluboký rybník (Podlesí)\n\nHluboký rybník o rozloze vodní plochy 7,9 ha se nalézá v lese asi 1 km severozápadně od centra osady Podlesí místní části města Holice v okrese Pardubice nad silnicí I. třídy č. 35 vedoucí z Holic do obce Chvojenec. V okolí rybníka se nalézá chatová osada a autokemp Hluboký. Okolo rybníka vede zelená turistická značka. \n\nRybník představuje lokální biocentrum pro rozmnožování obojživelníků a je využíván též pro chov ryb.\n\n"}
{"id": "1444469", "url": "https://cs.wikipedia.org/wiki?curid=1444469", "title": "Lagoa Mirim", "text": "Lagoa Mirim\n\nLagoa Mirim ( Laguna Merín) je lagunové jezero na hranici Brazílie a Uruguaye, oddělené od Atlantského oceánu úzkým a nízkým pruhem písku. Jeho plocha činí okolo 3500 km², je protáhlé ze severovýchodu k jihozápadu v délce 185 km, má povodí o rozloze 62 250 km² a maximální hloubka dosahuje 12 metrů. Vlévají se do něj řeky Yaguarón, Cebollatí a Tacuarí, přírodní vodní cesta Canal São Gonçalo je spojuje se severněji ležícím jezerem Lagoa dos Patos. Lagoa dos Patos je větší (odtud název – „mirim“ znamená v guaranštině „menší“) a má na rozdíl od Lagoa Mirim přímé spojení s oceánem.\n\nLagoa Mirim byla původně součástí oceánu, od něhož ji oddělil vzestup pevniny, který započal před čtyřmi sty tisíci lety, a voda se časem proměnila na sladkou. Na pobřeží jezera se provozuje pastevectví skotu a pěstování rýže. Významný je také turistický ruch, laguna nabízí ideální podmínky pro kitesurfing. Lokalita Taim je chráněna jako ekologická stanice, kde žije kapybara, nutrie říční, tukotuko, nesyt americký, labuť černokrká, hrnčiřík prostý a kajman šíronosý.\n\n"}
{"id": "1444474", "url": "https://cs.wikipedia.org/wiki?curid=1444474", "title": "Cathartesaura anaerobica", "text": "Cathartesaura anaerobica\n\nCathartesaura anaerobica („kondorovitý ještěr“) byl druh sauropodního dinosaura z čeledi Rebbachisauridae, který žil v období rané svrchní křídy (geologický stupeň cenoman, asi před 97 až 94 miliony let) na území dnešní Argentiny (souvrství Huincul, provincie Río Negro).\n\nFosilie tohoto sauropoda byly objeveny v sedimentech souvrství Huincul v lokalitě „La Buitrera“. Rodové jméno bylo odvozeno od rodu novosvětských kondorů (Cathartes), protože v překladu znamená název lokality objevu právě „kondor“. Druhové jméno je pak poctou argentinské společnosti \"Anaeróbicos\", která se podílela na finančním a materiálním zabezpečení vykopávek. Formálně byl tento dinosaurus popsán v roce 2005.\n\n\"Cathartesaura anaerobica\" byl menším až středně velkým sauropodem, jehož délku není možné s větší přesností odhadnout. Podle amerického badatele Gregoryho S. Paula dosahoval tento sauropod délky pouze asi 12 metrů a hmotnosti kolem 3 tun. Mohl se tedy stávat například kořistí velkého abelisaurida rodu \"Skorpiovenator\".\n\n\n"}
{"id": "1444478", "url": "https://cs.wikipedia.org/wiki?curid=1444478", "title": "Ichthyostega", "text": "Ichthyostega\n\nIchthyostega (\"zastřešená ryba\") byl rod dávno vyhynulých primitivních čtyřnožců, kteří patřili mezi první obratlovce s diferenciovanými končetinami. Existovali v období pozdního devonu asi před 365 až 360 miliony let. Tito tetrapodi představovali jakýsi evoluční přechod mezi nozdratými rybami a živočichy lépe přizpůsobenými životu na souši. Blízkými vývojovými příbuznými byly například rody \"Ventastega\" a \"Acanthostega\".\n\nFosilie ichtyostegy formálně popsal švédský geolog a paleontolog Gunnar Säve-Söderbergh v roce 1932 na základě nálezů čtrnácti fosilních jedinců, objevených expedicí na východ Grónska v roce 1931. Později byly objeveny další exempláře a Säve-Söderbergh popsal ještě tři další druhy tohoto rodu. Ichtyostega byl obojživelníkům podobný živočich se sedmiprstými zadními končetinami (počet prstů na předních končetinách není známý) a celkovou délkou těla v rozmezí 1 až 1,5 metru. Lebka byla dorzoventrálně zploštělá a očnice posazené na horní straně lebky poněkud vzadu. Ocasní část páteře tvořila jakousi \"ploutev\" s výrazným lemem. Tito \"praobojživelníci\" se zřejmě ještě nedokázali aktivně pohybovat po březích a setrvávali nejspíš po celý život ve vodním prostředí.\n\n\n"}
{"id": "1444479", "url": "https://cs.wikipedia.org/wiki?curid=1444479", "title": "Antofalla", "text": "Antofalla\n\nAntofalla je hora v Argentině. leží na severozápadě země v provincii Catamarca. Jde o stratovulkán pocházející z miocénu až pliocénu. Vrchol se nachází ve výšce 6409 m n. m. Kolem hlavního vrcholu vulkánu se nachízí několik dalších, nižších vrcholů. Sopka byla aktivní od miocénu po čtvrtohory. Mezi horniny, které se při erupcích dostaly na povrch, patří andezit, dacit a ryolit.\n"}
{"id": "1444483", "url": "https://cs.wikipedia.org/wiki?curid=1444483", "title": "Ancohuma", "text": "Ancohuma\n\nAncohuma (nebo také Janq'u Uma) je třetí nejvyšší hora Bolívie. Nachází se v severní části pohoří Cordillera Real v Andách, východně od jezera Titicaca, nedaleko od hory Illampu. Prvovýstup na horu provedli dne 11. června 1919 Rudolf Dienst a Adolf Schulze. Výstup provedli jihozápadní stěnou. Další možnosti výstupu jsou přes severozápadní hřeben a západní stěnu.\n"}
{"id": "1444486", "url": "https://cs.wikipedia.org/wiki?curid=1444486", "title": "Étienne Maurice Falconet", "text": "Étienne Maurice Falconet\n\nÉtienne Maurice Falconet (1. prosince 1716 Paříž – 4. ledna 1791 tamtéž) byl francouzský sochař.\n\nPocházel z chudé rodiny a pracoval původně jako tesař, jeho talentu si však povšiml Jean-Baptiste Lemoyne a učinil ho svým žákem. Roku 1754 byl Falconet přijat do Královské akademie malířství a sochařství a úspěšně vystavoval na Pařížském salonu, ochrannou ruku nad ním držela Madame de Pompadour. Jeho styl se vyznačoval silným emociálním nábojem, vyšel z barokních vlivů a posunul se směrem k rokoku a neoklasicmu, pracoval převážně s mramorem, ale také vytvářel drobné žánrové sošky v porcelánce v Sèvres.\n\nRoku 1766 ho carevna Kateřina II. Veliká pozvala do Ruska. Zde vytvořil Falconet své nejznámější dílo, pomník Petra Velikého na Senátním náměstí v Petrohradu, známý také jako \"Měděný jezdec\" podle stejnojmenné poémy Alexandra Sergejeviče Puškina. \n\nPo návratu do Paříže se stal rektorem Akademie, byl také autorem teoretických pojednání o výtvarném umění a spolupracovníkem Diderotovy Encyklopedie, překládal Pliniovo dílo \"Naturalis historia\".\n\nJeho syn Pierre-Étienne Falconet byl malířem, sochařství se věnovala také snacha Marie-Anne Collotová. \n\n"}
{"id": "1444488", "url": "https://cs.wikipedia.org/wiki?curid=1444488", "title": "Mistrovství Evropy v zápasu ve volném stylu 2018", "text": "Mistrovství Evropy v zápasu ve volném stylu 2018\n\nMistrovství Evropy v zápasu ve volném stylu za rok 2018 se uskutečnilo v ruském Kaspijsku.\n"}
{"id": "1444489", "url": "https://cs.wikipedia.org/wiki?curid=1444489", "title": "Krajský přebor – Plzeň 1952", "text": "Krajský přebor – Plzeň 1952\n\nKrajský přebor – Plzeň 1952 byl jednou z 21 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1444494", "url": "https://cs.wikipedia.org/wiki?curid=1444494", "title": "Aslanbek Chuštov", "text": "Aslanbek Chuštov\n\nAslanbek Vitalijevič Chuštov (* 1. července 1980) je bývalý ruský zápasník – klasik kabardské národnosti, olympijský vítěz z roku 2008.\n\nZápasení se věnoval od svých 13 let v Nalčiku. Na zápas řecko-římský se specializoval v Kislovodsku až ve 22 letech pod vedením Gennadije Sapunova. Vrcholově se připravoval v armádním tréninkovém centru v Krasnojarsku pod vedením Michaila Gamzina. Jeho osobním trenérem byl Anzor Kardanov. V ruské mužské reprezentaci se prosazoval do roku 2005 v těžké váze do 96 kg. V roce 2008 uspěl v ruské olympijské nominaci pro účast na olympijských hrách v Pekingu. Do Pekingu přijel ve výborné formě. V semifinále porazil na lopatky Čecha Marka Švece a finále nedal šanci ke skórování Němci Mirko Englichovi. V turnaji neztratil jediný bod a získal zlatou olympijskou medaili. Sportovní kariéru ukončil v roce 2012 potom co prohrál v ruské olympijské nominaci účast na olympijských hrách v Londýně s osetem Rustamem Totrovem. Věnuje se funkcionářské práci v oblasti sportu.\n\n\n"}
{"id": "1444495", "url": "https://cs.wikipedia.org/wiki?curid=1444495", "title": "Zelená kniha (film)", "text": "Zelená kniha (film)\n\nZelená kniha (v anglickém originále Green Book) je americký dramatický životopisný film z roku 2018, který režíroval Peter Farrelly. Děj filmu je zasazen do roku 1962 a vypráví o turné jazzového pianisty Dona Shirleyho (Mahershala Ali) po segregačních státech jihu USA; šoféra a bodyguarda mu na cestě dělá vyhazovač Tony Vallelonga (Viggo Mortensen). Scénář napsali Farrelly, Brian Hayes Currie a Nick Vallelonga, syn Tonyho Vallelongy. Název filmu je převzat z amerického motoristického průvodce \"The Negro Motorist Green Book\", který sloužil Afroameričanům, aby věděli, které motely a restaurace jsou určené také či výhradně „pro barevné“.\n\nFilm měl celosvětovou premiéru na Mezinárodním filmovém festivalu v Torontu v září 2018, kde získal ocenění publika. Ve Spojených státech amerických měl premiéru 16. listopadu 2018 a v České republice 31. ledna 2019. Film získal pozitivní recenze od kritiků i diváků. S rozpočtem 23 milionů dolarů utržil celkem 144 milionů dolarů. Snímek obdržel řadu cen. Na 91. ročníku udílení Oscarů získal tři ceny: Oscar za nejlepší film, Oscar za nejlepší původní scénář a Oscar za nejlepší mužský herecký výkon ve vedlejší roli (Mahershala Ali). K tomu byl ještě dvakrát nominovaný, a to na ceny: Oscar za nejlepší mužský herecký výkon v hlavní roli (Viggo Mortensen) a Oscar za nejlepší střih. Na 76. ročníku udílení Zlatých glóbů obdržel rovněž tři ceny a dvě další nominace. Byl oceněn cenami: Zlatý glóbus za nejlepší film (komedie / muzikál), Zlatý glóbus za nejlepší mužský herecký výkon ve vedlejší roli (Mahershala Ali) a Zlatý glóbus za nejlepší scénář. \n\nNewyorský vyhazovač Frank „Tony Pysk“ Vallelonga je nucen si začít hledat novou práci poté, co je noční klub, ve kterém pracoval, uzavřen kvůli renovaci. Přes známé se dozví o možnosti stát se řidičem Dona Shirleyho, afroamerického jazzového pianisty, který se chystá na turné po středozápadních a jižních státech USA. Tony Vallelonga práci dostane díky své pověsti člověka, který si dokáže vždy poradit. Turné má trvat osm týdnů a skončit návratem do New Yorku na Štědrý večer. Před cestou Tony obdrží \"Zelenou knihu\", motoristického průvodce pro Afroameričany při cestě po segregačním jihu USA.\n\nTurné začíná na středozápadě, pak se přesune na jih USA. Cestu provází rozpory mezi Tonym a Donem; Tony se nehodlá nechat poučovat a kultivovanému Donovi se nelíbí jeho nevybíravé způsoby. V průběhu cesty se začne jejich vztah proměňovat. Tony začne být okouzlen Shirleyho hudebním talentem a začne vnímat sílící diskriminaci, které musí Shirley na jihu USA čelit. Tony během turné Shirleyho několikrát ochrání před nenávistí místních obyvatel. Na oplátku Shirley pomáhá Tonymu psát dopisy jeho ženě. Později je Shirley zatčen kvůli homosexuálnímu styku. Tony podplatí policisty, aby zabránil jeho zatčení. Následně je zastaví policijní hlídka. Během kontroly policista urazí Tonyho, který ho napadne, což vede k jejich zatčení. Na policejní stanici se Don domůže telefonního hovoru svému „právníkovi“, přičemž zatelefonuje ministru spravedlnosti Robertu F. Kennedymu, který zařídí jejich okamžité propuštění. Incident vede k novému konfliktu mezi Tonym, kterého tato zkušenost pobavila, a Donem, který se za ni stydí. Během hádky se Tony na Dona oboří, že je více „černý“ než on, jelikož je chudý, nevzdělaný a musí se protloukat, jak umí. Don projeví svou bolest z osamocení a pocit, že nepatří ani do světa bílých, ani do světa „barevných“. \n\nPoslední večer koncertního turné se odehrává na bývalé plantáži ve městě Birmingham (Alabama). Shirleymu personál zakáže večeřet v restauraci, která je určena jen pro bílé. Tony se nyní snaží udělat vše pro to, aby Shirley mohl v restauraci večeřet, což se nepodaří. Odjedou proto na večeři do bluesového baru, kde Shirley předvede úžasný výkon na klavír. Poslední vystoupení turné se tak neuskutečnilo a je tím porušen kontrakt. Don a Tony se pak vrací do New Yorku, aby Tony stihl Vánoce se svojí rodinou. Společnými silami to stihnou, přičemž Tony pozve Dona na rodinnou večeři. Ten nejdříve odmítne, ale nakonec se vrátí. Tonyho rodina ho přes počáteční rozpaky nakonec mezi sebe vřele přijme.\n\nPeter Farrelly film zrežíroval a napsal k němu scénář společně se synem Tonyho „Pyska“ Vallelongy Nickem Vallelongou a Brianem Hayes Curriem. Produkce filmu byla zahájena v New Orleans.\n\nFilm obdržel celkem 99 nominací, z čehož proměnil 38 cen. Na 91. ročníku udílení Oscarů získal celkem pět nominací, z nichž proměnil tři: Oscar za nejlepší film, Oscar za nejlepší původní scénář a Oscar za nejlepší mužský herecký výkon ve vedlejší roli (Mahershala Ali). Na 76. ročníku udílení Zlatých glóbů obdržel rovněž tři ceny a dvě další nominace. Byl oceněn cenami: Zlatý glóbus za nejlepší film (komedie / muzikál), Zlatý glóbus za nejlepší mužský herecký výkon ve vedlejší roli (Mahershala Ali) a Zlatý glóbus za nejlepší scénář. Čtyřikrát nominovaný byl na 72. ročníku udílení Filmových cen Britské akademie, kdy proměnil jen jednu cenu: cena BAFTA za nejlepší mužský herecký výkon ve vedlejší roli (Mahershala Ali). Na 24. ročníku udílení Critics' Choice Movie Awards byl sedmkrát nominovaný, ale cenu si odnesl jen Mahershala Ali za nejlepší mužský herecký výkon ve vedlejší roli.\n\n"}
{"id": "1444508", "url": "https://cs.wikipedia.org/wiki?curid=1444508", "title": "August von Jaksch", "text": "August von Jaksch\n\nAugust Ignaz Heinrich Jaksch von Wartenhorst (2. ledna 1859 Nové Město pražské – 3. ledna 1932 Klagenfurt) byl rakouský archivář, bratr lékaře Rudolfa. \n\nAugust von Jaksch se narodil jako nejmladší syn lékaře Antona von Jaksch. Nejprve studoval stejně jako otec v Praze medicínu, pak dal ale přednost historii, kterou absolvoval pod vedením Dr. Konstantina von Höfler v Praze a Dr. Theodora von Sickel na Institut für österreichische Geschichtsforschung ve Vídni. Roku 1882 přišel na doporučení posledně jmenovaného do Klagenfurtu a stal se zde pomocným a brzy oficiálním archivářem a členem výboru \"Kärntner Geschichtsverein\" (korutanského historického spolku), v roce 1903 pak prvním skutečným zemským archivářem v Korutanech. Jeho činnost přitom nezahrnovala pouze archivnictví, jemuž se věnoval též formou metodické spolupráce s různými místními i mimokorutanskými archivy, ale také muzejnictví, knihovnictví, památkovou péči a v neposlední řadě historiografii. Ve všech těchto oblastech vykonal mnoho práce. Jako historik se orientoval především na raný a vrcholný středověk. Jeho čtyřsvazková „Monumenta historica ducatus Carinthiae“, dovedená do roku 1269, představuje vůbec první edici pramenů ke starším korutanským dějinám. Významným dílem je i dvoudílná syntéza „Geschichte Kärntens bis 1335“ (Klagenfurt 1928–1929). Spolupracoval na historickém atlasu alpských zemí, řadu let redigoval kulturně-odbornou sekci časopisu „Carinthia“, podílel se na budování korutanského zemského muzea, byl korespondujícím členem rakouské akademie věd atd.\n\nZa celoživotní odborný přínos se mu dostalo řady uznání a ocenění jako čestný doktorát filosofie na univerzitě ve Štýrském Hradci, čestný zlatý odznak Rakouské republiky, honorární členství historických spolků ve Štýrsku a Salzbursku, bavorské akademie věd a také korutanského historického spolku, který mu nechal k sedmdesátinám zhotovit bronzovou pamětní medaili.\n\nDr. August Jaksch zemřel 3. ledna 1932 v Klagenfurtu. Jeho památku zde připomíná čestný hrob na hřbitově v Annabichlu a název jedné z hlavních tříd města \"August-Jaksch-Straße\". Jeho jméno nesou ulice i ve dvou dalších korutanských městech Ferlachu a Villachu.\n\n"}
{"id": "1444510", "url": "https://cs.wikipedia.org/wiki?curid=1444510", "title": "Cruzeño", "text": "Cruzeño\n\nCruzeño (nebo též \"ostrovní čumaština\", \"isleño\" nebo \"ysleño\") byl indiánský jazyk. Používal ho indiánský kmen Čumašů v jižní Kalifornii, na souostroví \"Channel Islands\", na ostrovech Santa Cruz a Santa Rosa. Jazyk je vymřelý. \n\nCruzeño vychází z čumašského jazyka, ale bylo ovlivněno i domorodými jazyky z této oblasti.\n\nJazyk patřil do jazykové rodiny \"čumašské jazyky\", do podrodiny \"jihočumašské jazyky.\" Všechny jazyky z této rodiny už vymřely, poslední z nich začátkem 60. let 20. století. \n"}
{"id": "1444511", "url": "https://cs.wikipedia.org/wiki?curid=1444511", "title": "Karel Habsburský (rozcestník)", "text": "Karel Habsburský (rozcestník)\n\nKarel Habsburský ( \"Karl von Habsburg\", \"Carlos de Habsburgo\") je jméno (případně část jména) následujících osob:\n\n\nDalší osoby:\n\n"}
{"id": "1444514", "url": "https://cs.wikipedia.org/wiki?curid=1444514", "title": "Fiat A.74", "text": "Fiat A.74\n\nFiat A.74 byl čtrnáctiválcový vzduchem chlazený dvouhvězdicový motor, vyráběný v 30. letech 20. století v Itálii jako pohonná jednotka letadel. Byl použit u některých z nejvýznamnějších typů italských bojových letounů druhé světové války.\n\nVýznam A.74 spočívá v tom, že předznamenal odklon konstrukce leteckých motorů společnosti Fiat od kapalinou chlazených řadových motorů k vzduchem chlazeným hvězdicovým motorům. Již v dřívějších letech u ní vznikla řada menších hvězdicových motorů, ale typ A.74 přinesl zásadní nárůst v rozměrech i výkonu. Rodina typů na něm založená byla produkována ve velkém množství a vedla ke vzniku řady příbuzných motorů, například A.76, A.80 a A.82, jejichž každá následná generace zaznamenala zvětšení rozměrů i výkonů oproti předchozím. Posledními zástupci této rodiny byly motory u nichž počet válců vzrostl ze čtrnácti na osmnáct, s výkony od 870 do 1 400 hp.\n\n\n\nÚdaje podle\n\n\n\n\n"}
{"id": "1444520", "url": "https://cs.wikipedia.org/wiki?curid=1444520", "title": "VSK Univerzita Brno", "text": "VSK Univerzita Brno\n\nVSK Univerzita Brno (celým názvem: Vysokoškolský sportovní klub Univerzita Brno) je český univerzitní sportovní klub z Brna. Univerzitní klub sídlí na ulici Heinrichova 24 v brněnských Stránicích. Vznik současného vysokoškolského klubu spadá do roku 1918. Po vzniku Československa byl totiž na Masarykově univerzitě zřízen lektorát sportu a her. Klub byl založen pod názvem SK Česká technika, později byl rozdělen na Tělovýchovný a sportovní odbor posluchačů Techniky a Sportovní sdružení Univerzity. V průběhu dalších období, a s nimi spojenými změnami režimu, byl klub několikrát násilně zrušen. Za komunistické éry působil pod názvem VTJ Univerzita Brno (Vysokoškolská tělovýchovná jednota). Po sametové revoluci byl název klubu poupraven na VSK. V téže době se patronátem organizace znovu stává Masarykova univerzita.\n\nVysokoškolský klub ve své organizaci sdružuje nesoutěžní a soutěžní oddíly. Mezi nesoutěžní oddíly patří aikibudo, ČASPV, kanoistika, šerm, sportovní aerobik, tenis a turistika. Mezi soutěžní oddíly patří atletika, basketbal, cheerleading, florbal, golf, lyžování, moderní gymnastika, plavání, šachy, skoky do vody, softball, stolní tenis a volejbal.\n\nZdroj: \n\nZdroj: \n\nZdroj: \n\n"}
{"id": "1444521", "url": "https://cs.wikipedia.org/wiki?curid=1444521", "title": "Vojtech Bednárik", "text": "Vojtech Bednárik\n\nVojtech Bednárik (27. června 1940 Humenné – 4. září 2018 Trnava) byl slovenský fotbalový útočník (pravé křídlo), který nastupoval také ve středu pole.\n\nV československé lize hrál za Spartak Trnava, vstřelil dvě prvoligové branky (10.08.1958–15.07.1962). Do trnavského Spartaku přišel z Bratislavy, kde studoval na SVŠT a v turnajových zápasech si ho všiml Anton Malatinský. Jeho vrcholovou kariéru v Trnavě ukončilo zranění. Během základní vojenské služby ještě hrál v Bratislavě, v roce 1966 byl však nucen s hráčskou kariérou skončit.\n\nNa přelomu let 1958 a 1959 se s trnavským Spartakem zúčastnil zájezdu na Blízký východ a do severní Afriky. Za Spartak Trnava hrál do roku 1963, nastupoval zde také ve II. lize.\n\n"}
{"id": "1444523", "url": "https://cs.wikipedia.org/wiki?curid=1444523", "title": "Kosovec šoupálčí", "text": "Kosovec šoupálčí\n\nKosovec šoupálčí (\"Ifrita kowaldi\") nebo také kosovec modrohlavý je pták z monotypického rodu \"Ifrita\" (kosovec), který obývá horské pralesy ostrova Nová Guinea v nadmořské výšce 1460–3680 m, většina jedinců ale žije v nadmořské výšce 2000 až 2900 metrů. Vědecký název získal podle arabského výrazu pro démona „ifrit“ a britského koloniálního činitele Charlese Kowalda.\n\nDosahuje délky 16–17 cm a hmotnosti 34–36 g. Má žlutohnědé zbarvení s černým a blankytně modrým vrcholkem hlavy a silným pruhem mezi okem a uchem, který je u samců bílý a u samic žlutý. Ptáci se živí hmyzem, někdy i drobným ovocem. Potravu vyhledávají jak na stromech, tak na zemi. Hnízdí od srpna do listopadu.\n\nPeří kosovce šoupálčího obsahuje prudký jed batrachotoxin, který se do něj dostává z hlavní potravy, brouků bradavičníků. Ptáci jsou vůči jedu imunní a slouží jim k ochraně před predátory.\n\n\nDruh v roce 1890 popsal britsko-australský duchovní a zoolog Charles Walter De Vis. Systematické zařazení bylo dlouhou dobu nejasné; někdy býval řazen do čeledi kosíkovitých (\"Orthonychidae\"). V současnosti je řazen do monotypické čeledi \"Ifritidae\", která je pravděpodobně sesterskou skupinou lejskovcovitých (\"Monarchidae\").\n\n"}
{"id": "1444530", "url": "https://cs.wikipedia.org/wiki?curid=1444530", "title": "Dristigheten (1900)", "text": "Dristigheten (1900)\n\nDristigheten byla pobřežní bitevní loď švédského námořnictva. Jednalo se o vylepšenou verzi předcházející třídy \"Oden\". Ve službě byla od roku 1901, roku 1928 byla přestavěna na nosič hydroplánů. Vyřazena byla roku 1947. Následně byla do roku 1961 využívána jako cvičný cíl. Byla to první švédská bitevní loď vyzbrojená výhradně rychlopalnými kanóny.\n\nPlavidlo postavila loděnice Lindholmen v Göteborgu. Stavba byla zahájena v říjnu 1898, na vodu byla loď spuštěna 28. dubna 1900 a do služby přijata 5. září 1901.\n\nVýzbroj tvořily dva 209mm kanóny v jednodělových věžích, dále šest 152mm kanónů v jednohlavňových postaveních, deset 57mm kanónů a dva 450mm torpédomety. Pohonný systém tvořilo osm kotlů Yarrow a dva trojčinné parní stroje o výkonu 5400 hp, pohánějící dva lodní šrouby. Nejvyšší rychlost dosahovala 16,5 uzlu. Dosah byl 3500 námořních mil při rychlosti 10 uzlů.\n\nV letech 1927–1928 byla loď přestavěna na nosič hydroplánů. Původní výzbroj byla sejmuta. Nahradily ji čtyři 75mm kanóny a čtyři 8mm kulomety. Na trup byly instalovány nové nástavby využívané pro skladování a údržbu hydroplánů. Neseny byly až tři letouny (např. Fairey III). Kvůli chybějícímu katapultu mohla letadla startovat pouze z mořské hladiny.\n"}
{"id": "1444537", "url": "https://cs.wikipedia.org/wiki?curid=1444537", "title": "Čestmír Janošek", "text": "Čestmír Janošek\n\nČestmír Janošek (* 23. května 1935, Praha) je český grafik, malíř, tvůrce objektů a instalací a ilustrátor. Roku 1968 emigroval se svou ženou Evou Janoškovou do Německa a žije v Kolíně nad Rýnem.\n\nJanošek studoval v letech 1950-1954 na Vyšší škole bytového průmyslu na Žižkově (prof. Rudolf Beneš, Alois Fišárek) a absolvoval roční přípravku pro vysoké školy umělecké u prof. Jaroslava Vodrážky (1955-1956). K žákům profesora Vodrážky patřili také Antonín Málek, Antonín Tomalík a Zbyšek Sion. V letech 1956-1962 studoval na Akademii výtvarných umění v Praze u prof. Vladimíra Sychry. K jeho spolužákům patřila jeho pozdější žena Eva Šedivá, Petr Bareš, James Janíček, Zdeněk Beran a krátce i Jaroslav Hovadík. Po ukončení studia absolvoval dva čestné roky (1962-1964) v ateliéru sochaře Karla Hladíka. Od roku 1958 se přátelil se skupinou Šmidrové a podílel se na jejich hudebních vystoupeních jako hráč na klarinet. V té době se seznámil s Vladimírem Boudníkem a později také s Robertem Piesenem a Mikulášem Medkem.\n\nRoku 1960 se zúčastnil obou neveřejných výstav Konfrontace v ateliérech Jiřího Valenty a Aleše Veselého a roku 1964 Výstavy D v Nové síni. Samostatně vystavoval od roku 1963, kdy měl první autorskou výstavu v Klubu přátel umění v Mánesu. Po srpnové okupaci roku 1968 emigroval se svou ženou Evou Janoškovou do Německa a žije v Kolíně nad Rýnem. Je členem místního sdružení výtvarníků \"Künstler union Köln\". V Německu se později rozvedl a znovu oženil. Jeho druhá žena pochází z Kolína. \n\nRoku 1992 byly jeho práce, objevené náhodně při likvidaci Janoškova bývalého pražského ateliéru, vystaveny v Galerii Litera. Dosud největší Janoškova výstava proběhla v Praze, Chebu a Kolíně nad Rýnem roku 1995.\nJanošek byl stejně jako celá jeho generace ovlivněn výstavou československé předválečné moderny „Zakladatelé českého moderního umění“ (1957) a jeho první olejomalby vycházejí z poučení kubismem a expresionismem. Pro Janoška je typické neustálé experimentování s výtvarnými technikami, z nichž některé jsou jeho originálním příspěvkem k modernímu českému umění. Je řazen k radikální skupině tvůrců českého informelu z počátku 60. let. \n\nKoncem 50. let tvořil abstraktní obrazce na fotografických papírech chemickým procesem. Vycházely z gestuálních a tašistických postupů a později je uplatnil i v kresbách a malbě. Díky přátelství s Vladimírem Boudníkem se Janoškovy první pokusy s tiskem grafických listů uskutečnily přímo v Boudníkově ateliéru. Počátkem 60. let se zabýval strukturální grafikou a tiskl z matric netradičních formátů a ze zkorodovaných plechů a struktury kombinoval s leptem. Z počátku 60. let pocházejí také jeho monotypy (1961-1962), frotáže a muchláže (1961-1962) a abstraktní negativní kresby v černém poli vytvořeném s užitím sazí (\"Sazovky\", 1960-1961). \nVe své materiálové tvorbě z první poloviny 60. let, která směřuje ke spiritualizaci hmoty světlem, převádí existenciální napětí struktur do transcendentálního symbolu hrotu, směřujícího vzhůru (\"Centrální princip\", 1962-1963). Celá Janoškova série děl nazvaných \"Centrální princip\" vyjadřuje zájem autora dát chaosu řád. Základní bolestný pocit autor zaznamenal v obrazové hmotě v podobě vulkanických shluků a nánosů, do kterých zasahuje obnažujícími vrypy, které mohou být výrazem podvědomé nenávisti i touhy po proniknutí a přiblížení. Tvůrčí proces se soustřeďuje k akcentování středu jako symbolu uplatnění vnitřního modelu ve světě. Na pozadí díla je šifrovaná definice theismu jako pevného bodu a dramatická cesta z chaotické směsi ke světlu - Bohu. Do prostoru čnějící bílá špice má demonstrovat významnost tohoto poselství. Podle Františka Šmejkala je \"Centrální princip\" výrazem podvědomé touhy po dokonalosti a jistotě, rodící se z chaosu hrubě členěných rozrytých struktur, směřujících vzhůru k dokonalé hladkosti a vybroušenosti vrcholu. Polyvalentní symbolika může být realizací duchovního principu nebo konečným průsečíkem lidských možností ústících do finální jistoty smrti, ale nelze vyloučit i přítomnost erotických významů. \n\nTato spirituální dimenze tvorby má původ v Maritainově knize \"Umění a scholastika\", která byla mezi umělci ne sklonku 50. let hojně čtena a diskutována zejména v okruhu Jiřího Valenty, Jana Koblasy a Mikuláše Medka.\n\nKolem poloviny 60. let se koncepce materiálových objektů u Janoška změnila a některé asambláže(\"Objekt-panenka\", 1964, \"Malý svět\", 1964, \"Velký objekt IV\", 1966, ad.) se blíží hranici neodadaismu a pop-artu.\n\nOd roku 1962 se zabýval vlastní technikou tzv. mrazovek, při které využívá přírodního procesu tvorby námrazy na matrici. Později v Německu tuto techniku dále rozvíjel. \nZabýval se výtvarným využitím betonu a v letech 1963-1968 vytvořil spolu s arch. Karlem Koubou reliéf v ubytovně střední průmyslové školy ve Vodochodech (zničeno při přestavbě areálu). \n\nPo emigraci do Německa vytvořil sérii reliéfů z umělých hmot. V novém prostředí se prosadil až roku 1971, když začal pořádat akce se světelnými meditacemi, někdy s hudební složkou. Později se vrátil k malbě, ale světlo zůstalo jeho ústředním námětem při zobrazení většinou jediného, středově umístěného světelného kotouče (\"Obrazy světla\"). Janoškův přístup k práci je naplněný mnoha složitými významy a souvislostmi, které z Čech do Německa přinesl. Obrazy světla, namalované brilantním rukopisem a jasnými barvami jsou z jeho nejzralejších věcí. Technická a tvůrčí fantazie vyvrcholila u Čestmíra Janoška v pozdních pracích, ve kterých\nve zvýšené míře uplatnil zkušenosti nasbírané v průběhu let. Od roku 1979 dělal lepty kombinované s monotypy – \"Pocta kolínskému dómu\", do kterých se promítá jednak zřejmé Janoškovo duchovní směřování, tak jeho nová osobní přátelství z okruhu Kolínské farnosti.\n\n\n"}
{"id": "1444538", "url": "https://cs.wikipedia.org/wiki?curid=1444538", "title": "Vintířovský potok (přítok Chodovského potoka)", "text": "Vintířovský potok (přítok Chodovského potoka)\n\nVitnířovský potok (do roku 1945 , poté český název \"Pulcový potok\", v sedmdesátých letech 20. století se ustálil název Vintířovský potok) je menší vodní tok v Krušných horách a Sokolovské pánvi v okrese Sokolov v Karlovarském kraji. Je pravostranným přítokem Chodovského potoka\n\nDélka toku měří 7,7 km, plocha povodí činí 9,66 km².\n\nPramenem potoka je počátek uměle vybudovaného odvodňovacího koryta pod jižními svahy Velké podkrušnohorské výsypky v Krušných horách v nadmořské výšce 500 metrů při severním okraji Sokolovské pánve. Umělé koryto potoka odvodňuje Velkou podkrušnohorskou výsypku a rovněž odvádí povrchové vody z jižních svahů této výsypky. Koryto potoka se měnilo již na počátku 20. století v souvislosti s těžbou uhlí západně od Vintířova. Rovněž v druhé polovině 20. století byl potok převeden, tentokrát mimo výsypkové prostory, čímž se zkrátila původní délka potoka a zmenšila plocha jeho povodí.\n\nPotok směřuje východním směrem, opouští území geomorfologického celku Krušné hory a dále již protéká územím Sokolovské pánve. Regulovaným kapacitním korytem protéká centrem Vintířova, kde krátce mění směr toku na severní.\nSměr toku se opět mění na východní, potok přitéká do Chodova, kde se nedaleko polikliniky vlévá zprava do Chodovského potoka.\n"}
{"id": "1444542", "url": "https://cs.wikipedia.org/wiki?curid=1444542", "title": "Klement Ruisl", "text": "Klement Ruisl\n\nR.D. Klement Ruisl (6. května 1920 Brezolupy, Slovensko – 8. září 2003 Tatobity) byl původem slovenský římskokatolický kněz působící v Čechách spolupracující s komunistickým režimem.\n\nTeologická studia absolvoval v Litoměřicích a 8. dubna 1950 byl vysvěcen na kněze. Následně působil jako administrátor v Homoli u Panny, dále ve Smržovce a od 15. prosince 1952 Raspenavě. Při svém působení v Raspenavě zároveň obstarával duchovní správu v Hejnicích a Krásném Lese. V tomto období po dobu zhruba šesti týdnů od 15. června 1955 byl jmenován zároveň administrátorem excurrendo farností Nové Město pod Smrkem a Jindřichovice pod Smrkem. Mělo se však jednat spíše o formální a administrativní akt, protože po duchovní stránce (\"in spiritualibus\") měl tyto farnosti spravovat Augustin Šumbera, který žil na faře v Krásném Lese. Ruisl nato krátce administroval Frýdlant v Čechách. Od 15. srpna 1955 do 1. září 1957 administroval v Mikulášovicích. Od 1. listopadu 1957 do 15. prosince 1957 spravoval Nové Město pod Smrkem a poté se stal od 1. května 1958 administrátorem v Turnově. Zde pak později působil i jako okrskový vikář turnovského vikariátu. V období normalizace začal spolupracovat se státními orgány komunistického totalitního režimu. Dne 8. dubna 1970 byl zaregistrován jako informátor Oddělení StB Semily s krycím jménem RUDA. Dne 22. září 1972 byl převeden do kategorie agent. Agenturní spolupráce trvala až do pádu totalitního státu. Dne 5. prosince 1989 byl svazek skartován. I když samozřejmě není možné rekonstruovat důvody, které Ruisla vedly k přijetí spolupráce, z agenturních hlášení, zachovaných v svazcích vedených na jiné osoby lze usuzovat (patřil mezi ně například farář Rudolf Prey), že alespoň v určitém období ke spolupráci přistupoval poměrně iniciativně a hlásil i skutečnosti, které by se bez něj StB nikdy nedozvěděla. Z turnovské farnosti odešel až v pokročilém věku a od roku 1993 působil jako farář v Tatobitech. Poté sloužil v Turnově i v Tatobitech, v nichž pak zemřel.\n"}
{"id": "1444544", "url": "https://cs.wikipedia.org/wiki?curid=1444544", "title": "Státní znak Ekvádoru", "text": "Státní znak Ekvádoru\n\nStátní znak Ekvádoru je tvořen modrým oválem (s krajinou v přirozených barvách) se stříbrným lemem. V popředí krajiny je moře, na něm kolesový parník se žluto-modro-červenou vlajkou na zádi a znamením boha Merkura mezi komínem na přídi a kolesem uprostřed lodi. Do moře ústí řeka Guayas, kolem je zelená krajina, v pozadí vulkán Chimborazo se sněhovou pokrývkou vrcholu a modrá obloha. Nad krajinou je zlaté slunce uprostřed stříbrného oblouku a zvířetníková znamení po stranách pro březen až červenec (Beran, Býk, Blíženci a Rak). Ovál obklopují z obou stran dvojice zkřížených žluto-modro-červených praporů s modro-červenými praporovými šnůrami se zlatými střapci. Mezi prapory jsou zelená vavřínová a palmová ratolest. Na oválu sedí (heraldicky vlevo hledící) kondor andský v přirozených barvách, pod ním je liktorský svazek se sekerou.\n\nParník se znamením boha obchodu Merkura symbolizuje lodní dopravu a připomíná, že v Ekvádoru sestrojil konstruktér Vicente Rocafuerte první parník v západní části Jižní Ameriky. Kondor je symbolem síly a liktorský svazek je symbolem republikánského zřízení.\n\nDnešní území Ekvádoru dobyli koncem 15. století Inkové. Roku 1532 dobyli Inckou říši Španělé a roku 1533 ovládli i území dnešního Ekvádoru. 29. srpna 1563 byla založena v současném hlavním městě Quitu audiencie a území připojeno k Místokrálovství Peru. V letech 1717–1724 bylo území součástí Místokrálovství Nová Granada, poté znovu součástí Místokrálovství Peru a od roku 1739 opětovně Místokrálovství Nová Granada. 10. srpna 1809 byla v Quitu ustanovena revoluční junta, vyhlášena nezávislost a vztyčena první národní vlajka. Touto juntou byl přijat i státní znak, který tvořila stříbrná, pěticípá hvězda obklopená zeleným věncem, resp. dvěma vavřínovými ratolestmi, které symbolizovaly vítězství. Hnutí za nezávislost bylo po roce potlačeno ale 9. října 1820 byla pod vedením básníka Josého Joaquina de Olmeda vyhlášena Svobodná provincie Guayaquil. (není obrázek)\n\n29. května 1822 došlo po osvobozeneckých bojích Simóna Bolívara k připojení Cuency a Quita ke konfederaci Velká Kolumbie a 22. června byl nejvyšší juntou schválen (kromě vlajky) nový znak Svobodné provincie Guayaquil. Ten byl tvořen stříbrným, modře lemovaným oválem, ve kterém bylo modré, zlatě lemované, kruhové pole s uprostřed umístěnou, stříbrnou, pěticípou hvězdou. Kolem kruhového pole byly opět dvě vavřínové ratolesti, svázané v dolní části červenou stuhou. V dolní části oválu byl španělský nápis POR GUAYAQUIL INDEPENDIENTE (). (není obrázek)\n\n31. července 1822 byl k Velké Kolumbii připojen i zbytek území Ekvádoru a ve vzniklém departementu Jižní Kolumbie se začaly užívat její symboly. Státní znak Velké Kolumbie byl tvořen hnědým liktorským svazkem, dvěma rohy hojnosti po stranách, v dolní části svázanými žluto-modro-červenou stuhou, a za svazkem zobrazena sekera, luk a tři šípy v přirozených barvách. Dle některých zdrojů byl tento znak ještě v oválném mezikruží, v jehož horní části byl španělský název státu REPÚBLICA DE COLOMBIA (, přídavné jméno \"Velká\" se k názvu přidává, aby se předešlo záměně se současnou Kolumbií), dole pak malá, pěticípá hvězda. Rohy symbolizovaly bohatství nové republiky, šípy boj tří zemí Velké Kolumbie (Kolumbie, Panama a Venezuela) za nezávislost.\n\n11. května 1830 byl vyhlášen nezávislý \"Stát Jižní Kolumbie\", ke změně státních symbolů však došlo až 19. srpna, kdy byl Kongresem nahrazen znak Velké Kolumbie. Nový znak Jižní Kolumbie byl tvořen modrým oválem, v jehož dolní části byl dosavadní znak Velké Kolumbie (bez mezikruží a nápisů). V horní části bylo do oblouku seřazeno sedm zlatých, pěticípých hvězd, pod nimi byl černý pruh do oblouku se zlatým sluncem uprostřed a stříbrnými zvířetníkovými znameními po obou stranách (zřejmě Beran, Blíženci, Ryby a Rak). Ze slunce vycházela stříbrná stuha s černým nápisem EL ECUADOR EN COLOMBIA (). Modrý ovál připomínal \"Svobodnou provincii Guayaquil\", vyhlášenou v roce 1820 a znak Velké Kolumbie kontinuitu spojení s touto zemí. Sedm hvězd symbolizovalo počet provincií. Černý pruh do oblouku představoval rovník a přestože nápis na znaku obsahoval španělské slovo ECUADOR (), byl název státu oficiálně změněn (na \"Stát Ekvádor\") až 22. září. Vyobrazený znak je oproti zdroji odlišný (odstín modré barvy oválu, bílý rovník místo černého, bez stuhy a nápis v dolní části oválu).\n\nPo přejmenování státu došlo (zřejmě, nejde s jistotou doložit) k úpravě znaku, ovál znaku dostal stříbrné lemování a byl umístěn na zlatou kartuš se zelenou snítkou vavřínu v horní části. Černý pás rovníku byl změněn na stříbrný, stuha byla vypuštěna a nápis byl přesunut do dolní části oválu. Vypuštěno bylo také sedm hvězd. Na státní vlajce se toto výtvarné pojetí znaku neužívalo (není ani obrázek). \n\n12. ledna 1833 došlo nařízením prezidenta \"Státu Ekvádor\" ke změně státního znaku, což se promítlo také na státní vlajce. Znak byl nově tvořen oválem s krajinou se třemi zelenými, skalními vrchy. Na (heraldicky) pravém vrchu byla zlatá věž, na níž seděl andský kondor, na prostřením seděl další kondor a levý byl pokryt bílým sněhem. Nad krajinou byl obloukový pruh se zlatým sluncem uprostřed a zvířetníkovými znameními (Štír, Váhy, Panna a Lev. V horní části oválu bylo do oblouku sedm zlatých, pěticípých hvězd. Vrchy symbolizovaly oba vrcholy vulkánu Pichincha a hvězdy počet ekvádorských provincií. Zvířetníková znamení připomínala měsíce revoluce v roce 1820.\n\n8. srpna 1835 byla vyhlášena republika a země byla přejmenována na \"Republika Ekvádor\". V této souvislosti však státní symboly změněny nebyly. K úpravě znaku však došlo na základě rozhodnutí Národního shromáždění dne 18. června 1843, které podepsal 2. července první ekvádorsky prezident Juan José Flores. Nový státní znak byl jako první vytvořen podle zásad heraldiky. Znak byl tvořen zlatě lemovaným, čtvrceným štítem s modrou hlavou, obsahující zlaté slunce uprostřed stříbrného oblouku. V prvním, zlatém poli byla stříbrná, otevřená kniha ve formě tabulky s římskými číslicemi I, III, II a IV. V druhém, zeleném poli byl běžící kůň, ve třetím (modrém) byla hnědá plachetnice na stříbrných vlnách a ve čtvrtém, stříbrném zelený vulkán (s bílým vrcholem) chrlící červený oheň. Štít obklopovaly dvojice ekvádorských praporů, v dolní části stříbrné válečné trofeje. Znak korunoval na štítě sedící kondor s roztaženými křídly. Stříbrný oblouk symbolizoval rovník a římské číslice první čtyři články ústavy.\n\nPo svržení prezidenta Florese byly změněny státní symboly. Znak zavedený 6. listopadu 1845 byl tvořen modrým oválem (s krajinou v přirozených barvách) se světle hnědým lemem. V popředí krajiny bylo moře, na něm kolesový parník s bílo-modro-bílou vlajkou na zádi a znamením boha obchodu Merkura mezi komínem na přídi a kolesem uprostřed lodi. Do moře ústí řeka Guayas, kolem byla zelená krajina a v pozadí vulkán Chimborazo se sněhovou pokrývkou vrcholu a modrá obloha. Nad krajinou bylo opět zlaté slunce uprostřed stříbrného oblouku a zvířetníková znamení (pro březen až červen, zřejmě jako u znaku z roku 1830) po stranách. Ovál obklopovaly z obou stran dvojice zkřížených bílo-modro-bílých praporů s modro-červenými praporovými šnůrami se zlatými střapci. Mezi prapory byla zelená vavřínová a palmová ratolest. Na oválu seděl (heraldicky vlevo hledící) kondor andský v přirozených barvách, pod ním byl liktorský svazek se sekerou. Parník se znamením Merkura symbolizoval lodní dopravu, obchod a připomínal, že v zemi sestrojil konstruktér Vicente Rocafuerte první parník v západní části Jižní Ameriky. Parník \"Guayas\" byl dán do provozu 9. října 1841. Kondor byl symbolem síly a liktorský svazek byl symbolem republikánského zřízení. Oproti popisu má lem vyobrazeného znaku modrou barvu a pohled kondora je obrácený.\n\nV roce 1859 vypuklo v provinciích Guayaquil a Cuenca povstání, kdy část obyvatel požadovala obnovení vlajky Velké Kolumbie. 26. září 1860 byl proto (kromě vlajky) upraven i státní znak. Vlajky na znaku byly upraveny z modro-bílých na žluto-modro-červené a kondor hleděl nově heraldicky doprava. (není obrázek)\n\n26. listopadu 1861 byla v sousední Kolumbii přijata téměř shodná vlajka, lišící se pouze poměrem stran. Proto byla, kvůli častým záměnám, na základě zákona č. 1272 z 5. prosince 1900 ekvádorská státní vlajka upravena přidáním státního znaku doprostřed vlajky. Státní znak zřejmě změněn nebyl, oficiální vyobrazení státního znaku bylo vytvořeno až v roce 1916 (autorem byl Pedro Pablo Traversari Salazar). \n\nPoslední drobná úprava znaku byla provedena v roce 2003, kdy byla barva lodi změněna z šedé na žluto-modro-červenou.\n\nEkvádorský státní znak je vyobrazen na ekvádorské vlajce, na vlajce ekvádorského prezidenta nebo např. na ekvádorských mincích.\n\n"}
{"id": "1444546", "url": "https://cs.wikipedia.org/wiki?curid=1444546", "title": "Prague Film School", "text": "Prague Film School\n\nPrague Film School (\"Pražská filmová škola\") je soukromá filmová škola situovaná v Praze v České republice. Nabízí kurzy v oborech kinematografie, filmové režie, psaní scénářů, stříhání a filmového herectví.\n\nPražská filmová škola byla založena jako instituce, která by mohla poskytnout budoucím filmařům praktickou průpravu do filmového odvětví po teoretické i praktické části. Je orientovaná na mezinárodní studenty/frekventanty, výuka probíhá v angličtině. Jedná se o českou (v Česku sídlící) obdobu jiných již existujících institucí (mnohých filmových škol a institutů v USA a evropských metropolích). Před rokem 2007 se jednalo o převážně teoretickou přípravu, po tomto roce připravila programy pro dokumentaristy a herectví a v následujících letech rozdělila své kurzy podle délky trvání (půlroční a roční denní studium). Dnes přijme přibližně dvě stovky studentů ročně. Krom denního studia nabízí v rámci filmařského kurzu čtyřtýdenní letní workshop, jehož součástí je pro každého studenta možnost produkce jednoho krátkého filmu s možností zapůjčení školní filmové techniky.\n\nAktuální programy Pražské filmové školy jsou:\n\n\n"}
{"id": "1444547", "url": "https://cs.wikipedia.org/wiki?curid=1444547", "title": "Antonín Kalvoda", "text": "Antonín Kalvoda\n\nAntonín Kalvoda (11. července 1907, Šlapanice, Rakousko-Uhersko – 4. prosince 1974, Praha, Československo) byl český akademický sochař. Během let 1927–1928 studoval na škole uměleckých řemesel v Brně, poté odešel do Prahy. Tam v letech 1929–1934 studoval na Akademii výtvarných umění v Praze. V roce 1936 se umístil na druhém místě v soutěži na pomník Tomáše Garrigua Masaryka, různé další soutěže pak vyhrál; plastická výzdoba pražského Mausolea hrdinů (1947) či pomník Jiřího Wolkera v Prostějově (1949). Je též spoluautorem sochy Rudoarmějce v Blansku, připomínající osvobození tohoto města Rudou armádou. Nedílnou součástí jeho tvorby byly též figurky zvířat (káně, srnec, hříbě).\n\n"}
{"id": "1444551", "url": "https://cs.wikipedia.org/wiki?curid=1444551", "title": "Kemenesszentpéter", "text": "Kemenesszentpéter\n\nKemenesszentpéter je vesnice v Maďarsku v župě Veszprém, spadající pod okres Pápa. Nachází se asi 13 km jihovýchodně od Beledu, 21 km severozápadně od Pápy, stejnou vzdálenost jižně od Csorny a 26 km jihozápadně od Tétu. V roce 2015 zde žilo 612 obyvatel, z nichž 89,5 % tvoří Maďaři.\n\nKemenesszentpéter leží na silnicích 8406 a 8426. Je přímo silničně spojen s obcemi Egyházaskesző, Magyargencs, Pápoc, Vág a Várkesző. Kemenesszentpéter leží u řeky Ráby.\n\nV Kemenesszentpéteru se nachází katolický kostel sv. Petra, kaple Szent Vendel-kápolna a muzeum Horváth Emlékszoba. Je zde též hřbitov, hřiště, dva obchody, kavárna a dvě hospody.\n"}
{"id": "1444552", "url": "https://cs.wikipedia.org/wiki?curid=1444552", "title": "Daspletosaurus horneri", "text": "Daspletosaurus horneri\n\nDaspletosaurus horneri byl druh velkého teropodního dinosaura z čeledi Tyrannosauridae.\n\nV roce 2017 popsal tým paleontologů další druh daspletosaura, \"D. horneri\". Tento tyranosaurid žil v době před asi 75,2 až 74,4 miliony let na území dnešní Montany (souvrství Two Medicine) a byl zřejmě přímým vývojovým potomkem druhu \"D. torosus\". Druh \"D. horneri\" dosahoval délky zhruba 9 metrů a hmotnosti kolem 2500 kg.\n\n"}
{"id": "1444561", "url": "https://cs.wikipedia.org/wiki?curid=1444561", "title": "MH-1A", "text": "MH-1A\n\nSturgis (MH-1A) byla první plovoucí jaderná elektrárna na světě. Elektrárna vznikla v 60. letech 20. století přestavbou druhoválečné nákladní lodě typu \"Liberty\" SS Charles H. Cugle. Po přestavbě byla loď přejmenována \"Sturgis\", což odkazuje na amerického generála Samuela D. Sturgise. Elektrárna fungovala v letech 1968–1976 v oblasti Panamského průplavu.\n\nNákladní loď \"SS Charles H. Cugle\" postavila americká loděnice J. A. Jones Construction Company v Panama City na Floridě. Patřila k velkosériově stavěných plavidlům typu \"Liberty\". Na vodu byla spuštěna 13. srpna 1943. Dokončena byla až po skončení druhé světové války a v září 1945 byla uložena do rezervy na řece James poblíž Newport News ve Virginii. Roku 1964 byla loď převedena americké armádě, která ji přejmenovala na \"Sturgis\" a přestavěla na elektrárnu.\n\nReaktor MH-1A měl americké armádě sloužit jako vysoce mobilní výkonný zdroj energie v situacích, kdy nebyly k dispozici konvenční zdroje (válka, živelní pohromy apod.). Vývoj plovoucí elektrárny probíhal ve společnosti Martin Marietta od počátku 60. let. Tlakovodní jaderný reaktor MH-1A (\"Mobile High Power Reactor Number 1A\") měl elektrický výkon cca 10 MW. Přestavba byla zahájena roku 1963 v loděnici Alabama Dry Dock and Shipbuilding Company (ADDSCO) v Mobile. Poté bylo plavidlo odtaženo do Fort Belvoir kde bylo dokončeno (včetně instalace reaktoru). Reaktor byl poprvé spuštěn 25. ledna 1967. Plovoucí elektrárna \"Sturgis\" v letech 1968–1975 poskytovala elektřinu pro Panamské průplavové pásmo.\n\nElektrárna \"Sturgis\" byla roku 1976 vyřazena a po vyjmutí paliva uložena v rezervě na řece James. Roku 2015 v Galvestonu začal tříletý proces demontáže jaderné části a likvidace kontaminovaného materiálu. V září 2018 bylo odstrojené plavidlo odvlečeno do Brownsville, kde bude do roku 2019 sešrotováno. Likvidaci provádí společnost International Shipbreaking Ltd.\n"}
{"id": "1444584", "url": "https://cs.wikipedia.org/wiki?curid=1444584", "title": "Maják Keri", "text": "Maják Keri\n\nMaják Keri (estonsky: \"Keri tuletorn\", také \"Kokskäri tuletorn\", rusky: \"Maяҡ Кери\") je pobřežní maják, který se stojí pobřeží ostrova Keri ve Finském zálivu v Baltském moři v Estonsku. Maják je kulturní památkou Estonska.\n\nZahájení stavby zděného majáku se datuje do roku 1803. Pro nedostatek financí bylo rozhodnuto na zděnou část postavit osmi bokou dřevěnou věž. V roce 1857 byla zchátralá dřevěná věž stržena a nahrazena litinovou věží s lucernou. Provoz byl zahájen v roce 1858. V roce 1907 byl maják přebudován na zemní plyn, který byl objeven na ostrově v hloubce 115 m. V roce 1912 bylo plynové osvětlení zrušeno vlivem ztráty ložiska zemního plynu.\n\nV roce 2007 byla na maják nainstalována webová kamera a v roce 2009 meteorologická stanice.\n\nNa zděné 15 m vysoké kruhové základně, ze středu je postavena litinová 16 m kruhová věž s ochozem a lucernou. Zděná základna má bílý nátěr, litinová věž je tmavočervená. V lucerně je instalována Fresnelova čočka. V roce 2007 byla instalována v lucerně LED žárovka, která byla vyměněna v roce 2014.\n\nVlivem nepříznivému počasí a erozi se v roce 1990 zřítila severozápadní část zdiva. V roce 1996 byla poškozená část zpevněna a celá zděná základna stažena ocelovými pásy.\n\nPodle zdroje a maják stojí v nadmořské výšce 4,8 m a jeho světelný zdroj je ve výšce 32,8 m n. m., lucerna je vysoká 6,4 m.\n\nPro vysokou kulturní a architektonickou hodnotu je maják od 25. listopadu 1997 kulturní památkou.\n\nzdroj\n\n\noznačení\n\n\n\n"}
{"id": "1444591", "url": "https://cs.wikipedia.org/wiki?curid=1444591", "title": "Skáloskokan kamerunský", "text": "Skáloskokan kamerunský\n\nSkáloskokan kamerunský (\"Petropedetes cameronensis\") je jedním z téměř deseti druhů rodu skáloskokan vyskytující se na území centrální západní Afriky v okolí Guinejského zálivu. Je typovým druhem rodu (\"Petropedetes\"). Tento druh, stejně jako ostatní druhy rodu, nepotřebuje k rozmnožování přímo vodní prostředí, ale k vývinu pulců dostačuje vlhká půda nebo trvale zvlhčované kameny porostlé řasami.\n\nVyskytuje se hlavně na území západního Kamerunu, odkud sahá do jižní Nigérie a na blízký ostrov Bioko, součásti Rovníkové Guineje. Je to oblast okolo Guinejského zálivu, s horským masivem vulkanického původu a největší celistvou plochou tropického lesa v Africe. Pestrá členitost terénu dala vzniknout různým habitatům, na tomto území se nacházejí mangrove, vnitrozemské záplavové lesy, vlhké nížinné, podhorské i horské lesy.\n\nOblast jeho pravidelného výskytu skáloskokana kamerunského zahrnuje i nejdeštivější místo Afriky, oblast Debundscha na úbočí aktivní sopky Kamerunské hory, kde spadne ročně průměrně přes 10 metrů srážek. Typickým biotopem tohoto obojživelníka jsou kamenité až skalnaté břehy potoků a řek, včetně vodopádů, rozprostírající se až do nadmořské výšky 1400 m. Protože poměrně špatně plave vyhýbá se hlubší vodě, naopak bývá často spatřen ve vlhkých lesích, kde není žádná tekoucí voda nablízku.\n\nŽába je zbarvená nevýrazně, na zádech bývá světle až tmavě hnědá a má ho pokrytý tmavšími fleky téměř černé barvy, podobné skvrny má i na bocích a zadní straně nohou. Hrdlo a břicho bývá výrazně světlejší, je nažloutlé až bělavé. Kůže je hřbetní straně a bocích bradavčitá, na břichu hladká. Duhovka oka je zelenavě skvrnitá, zornice je horizontální. Ušní bubínek je nevýrazný, u samic bývá menší než průměr oka.\n\nPlovací blány mezi prsty všech končetin jsou slabě vyvinuté, což svědčí o přizpůsobení se pozemním způsobu života. Prsty jsou štíhlé a jejich konce jsou rozšířené. Obě pohlaví mají na stehnech štíhlých zadních končetinách velké femorální žlázy, které se samcům v období páření ještě zvětšují. Volání samců je krátké s dlouhými prodlevami a protože nemají zvukový rezonátor je i nevýrazné.\n\nPohlavní dimorfismus je nejnápadnější v tom, že samci mají robustnější stavbu těla (největší měří až 7 cm), větší ušní bubínky a tím i širší a plošších hlavu. U pohlavně aktivních samců se na vnitřní straně prvních prstů předních končetin v období páření někdy vyvíjí kostěný bodec, který slouží k souboji samců a k uchycení na samici při páření.\n\nRozmnožovací aktivita skáloskokana kamerunského se projevuje především v noci, obvykle s příchodem období dešťů, za vlhkého a zataženého počasí se ozývají i za dne. Z nástupem stmívání vylézají z úkrytu na skály až několik metrů vysoko nad zem a zahajují koncert spočívající v nehlasném trylkování.\n\nSamice kladou vajíčka na vlhké kameny nebo kmeny v blízkosti vody, které nato samec spermiemi oplodňuje. Po několika dnech se z vajíček vylíhnou pulci přizpůsobení terestrickému způsobu života, špatně plavou a do vody se uchylují jen při nebezpečí. Tělo mají hruškovitého tvaru, na vrchu hlavy mají velké oči a na spodní straně pod ústy mají přísavkový disk, dlouhý ocas je svalnatý a má jen úzký ploutevní lem, svrchní stranu těla mají tmavou, spodní světlejší. Žijí ve skupinách na vlhkých kamenech, v puklinách skal nebo i v malém počtu na vlhkými kmenech, jsou vegetariáni a živí se spásáním mikroflóry. Při vyrušení se mrskáním spěchají ukryt, brzy po vylíhnutí jim však narostou zadní nohy, které napomáhající k rychlému útěku. K přeměně pulců v mladé žabky dochází na konci období dešťů nebo na počátku období sucha. V pohlavně dospělé žáby mladí jedinci dorostou zhruba za dva roky. Údaje o průměrné délce života nejsou známe.\n\nDruh je ohrožován ztrátou vhodných stanovišť v důsledku rozšiřování lidských sídel a zemědělství a má proto klesající trend. Vyskytuje se však doposud ve velkých populacích a je i přes klesající počty jedinců stále považován za málo dotčený taxon. Velké nebezpečí by ale pro něj znamenalo zavlečení chytridiomykózy obojživelníků do jeho areálu.\n\n"}
{"id": "1444597", "url": "https://cs.wikipedia.org/wiki?curid=1444597", "title": "Anton Pažický", "text": "Anton Pažický\n\nAnton Pažický (1. září 1919 – 7. listopadu 1967) byl slovenský fotbalový záložník a reprezentant.\n\nZa války nastupoval ve slovenské lize za OAP Bratislava a AC Svit Batizovce.\n\nJednou reprezentoval Slovensko, aniž by skóroval. Toto utkání se hrálo v neděli 6. června 1943 v Bratislavě (jiné zdroje uvádí pondělí 7. června 1943), kde domácí prohráli s Chorvatskem 1:3 (poločas 1:1).\n\n"}
{"id": "1444600", "url": "https://cs.wikipedia.org/wiki?curid=1444600", "title": "Ján Podhradský", "text": "Ján Podhradský\n\nJán Podhradský (31. srpna 1917 Kysáč (Кисач/Kisač) – 15. prosince 1998 Bratislava), uváděný též jako Jan Podhradski (srbskou cyrilicí Јан Подхрадски), byl slovenský fotbalový útočník (levé křídlo), který reprezentoval Jugoslávii (1938) a Slovensko (1942–1944).\n\nVe volném čase rád četl.\n\nZačínal v SŠK Bački Petrovac (1933–1935), v ročníku 1935/36 byl hráčem Vojvodiny Novi Sad. Poté působil v prvoligovém BSK Bělehrad, s nímž se stal v sezoně 1938/39 mistrem Jugoslávie. Další dva roky strávil v klubu SK Štefanik Stara Pazova (1939–1941). Následně odešel na Slovensko, odkud pocházeli jeho rodiče a kde posílil řady ŠK Bratislava (nynější Slovan). Se Slovanem se stal za druhé světové války dvakrát mistrem Slovenska (1941/42 a 1943/44).\n\nJednalo se o technicky vyspělého hráče, který vynikal v kombinaci. K jeho slabinám patřil nedostatečný důraz v osobních soubojích.\n\nJednou reprezentoval Jugoslávii, aniž by skóroval. Toto utkání se hrálo 6. září 1938 v Bělehradu a Jugoslávie v něm s Rumunskem remizovala 1:1 (poločas 1:0).\n\nZa slovenskou reprezentaci nastoupil čtyřikrát (1942–1944) a vstřelil jeden gól. Debutoval 23. srpna 1942 v Bratislavě v zápase s Rumunskem, které domácí porazili 1:0 (poločas 1:0). Poslední tři reprezentační utkání absolvoval v Záhřebu proti Chorvatsku (06.09.1942–09.04.1944), v prvním z nich svou brankou z 81. minuty snížil průběžný stav na 1:3, Slováci však nakonec prohráli 1:6 (poločas 0:1).\n\n"}
{"id": "1444604", "url": "https://cs.wikipedia.org/wiki?curid=1444604", "title": "František Haž", "text": "František Haž\n\nFrantišek Haž (1930 – ), uváděný také jako František Háž, byl český fotbalový záložník.\n\nPracoval jako svářeč v Závodech Vítězného února v Hradci Králové.\n\nV československé lize hrál za Křídla vlasti Olomouc (během základní vojenské služby) a Spartak Hradec Králové, aniž by skóroval. Mezitím byl hrajícím trenérem v Jiskře Semily.\n\n\n"}
{"id": "1444605", "url": "https://cs.wikipedia.org/wiki?curid=1444605", "title": "Dunagiri", "text": "Dunagiri\n\nDunagiri je hora vysoká 7 066 m n. m. nacházející se v pohoří Himálaj v Indii. Leží v oblasti Garhvál v indickém státě Uttarákhand.\n\nPoprvé na vrcholu Dunagiri stanuli 5. července 1939 horolezci André Roch, Fritz Steuri a David Zogg (Švýcarsko), přes jihozápadní hřeben. V roce 1975 Joe Tasker a Dick Renshaw vylezli zvláště náročný jihovýchodní pilíř alpským stylem.\n"}
{"id": "1444606", "url": "https://cs.wikipedia.org/wiki?curid=1444606", "title": "Sloup se sochou svatého Jana Nepomuckého (Kroměříž)", "text": "Sloup se sochou svatého Jana Nepomuckého (Kroměříž)\n\nSloup se sochou svatého Jana Nepomuckého je volně stojící barokní kamenný sloup se sochou Jana Nepomuckého v Kroměříži. Je chráněn jako nemovitá Kulturní památka České republiky pod číslem 68463/7-6023.\n\nSloup z roku 1704 stojí v Kroměříži na ulici Pavla Josefa Vejvanovského u mostu přes řeku Moravu nedaleko od vchodu do Podzámecké zahrady. Opraven byl v roce 1733, kdy kolem sloupu bylo postaveno dřevěné zábradlí, obnoven byl v roce 1894. K původní poloze sochy na náměstíčku Bělidel, samostatné poddanské dědiny města Kroměříže,\npřipomíná Julius Chodníček pověst, že \"na tom místě poslední poprava stětím hlavy se udála. Sedlák ze Štěchovic, jehož jméno na jisto postaviti jsem nemohl, přišel prý ožralý dom, zasedl za stůl a chtěl jisti. Žena, stojíc na protější straně, vadila se, křičela a dráždila muže tak dlouho, až ve vzteku nožem o stůl uhodil. Nůž se po stole smekl a vjel ženě do těla.\"\nDalším umístěním sloupu bylo na Stojanově náměstí před kostelem svatého Mořice.\nV roce 1998 byl sloup restaurován a vrátil se k mostu cca sto metrů od původní polohy. Socha byla v havarijním stavu, dolní část sochy byla rozlomená, chyběla horní polovina kříže s postavou Krista. Poslední restaurátorský zásah zajistily Kroměřížské technické služby, s.r.o. v roce 2018. Při tomto zásahu byla původní poškozená hlavice sloupu nahrazena novou.\n\n \nNa čtvercové základně s profilem stojí hranolový sokl ukončený v horní části profilovanou římsou. Z něho vyrůstá sloup s volutovou hlavicí s festony, na jejíž krycí desce na čtvercovém nízkém plintu je umístěna socha v podživotní velikosti. Světec pravou rukou podpírá a levou přidržuje kříž s korpusem opřený o levé rameno. Je oděn v klasické kněžské roucho s biretem na hlavě a kovovou zlacenou svatozáří. Celá památka je z hrubozrnného pískovce chřibského typu a je 6,4 metrů vysoká. Z uměleckohistorického hlediska dokazuje úctu ke světci ještě před jeho blahořečením (blahořečen 31. 5.1721) a svatořečením (kanonizován 19. 3.1729).\nDo sporu historiků o osobě Jana Napomuckého zasáhl i zakladatel moderního českého dějepisectví profesor Piaristického gymnázia v Kroměříži Gelasius Dobner, který roku 1784 kritickým zkoumáním pramenů potvrdil nespolehlivost Hájkovy kroniky a konkrétně odhalil také Hájkovo chybné čtení dobových pramenů. Podle něj je tedy historický vikář Jan z Pomuku totožný s legendárním mučedníkem zpovědního tajemství. S Dobnerem polemizuje Josef Dobrovský, který vylučuje zpověď jako důvod Janovy smrti. Dobnerova názoru se později přidrží např. František Palacký.\n\nLatinský nápis v pískovcové kartuši na čelní straně sloupu: \nAD SIS \nPROTECTOR \nMISERIS O SANCTE \nIOANNES \nF. F. \nIOANN MAITO \nČeský překlad: \nOchraňuj nás v nouzi, svatý Jene\nDal zhotovit Jan Maito\nLetopočet na čelní straně podstavce: \n1704 \nDonátorem sloupu je uváděn příslušník původem italské rodiny městských kominíků Jan Maito (Meito).\nObec Kroměříž přijala roku 1673 Martina Meitiho za městského komináře a učinila s ním špancetl (služební smlouvu), kterou po 15 letech obě strany vypověděli a 27. 4.1688 učinili novou, která mu ukládala, aby hned prohlédl všecky komíny v městě, a potom aby vymetl každý jednou za čtvrt roku, a kde je potřeba, každých šest neděl. Po novém roce 1689 kominář vypověděl znova, protože teprve nyní si povšiml, že v špancetli má poznámku, kdyby vypukl komínový oheň, že bude tahán k zodpovědnosti. Rada jej však udobřila a poznámka zůstala. Koncem roku 1690 zemřel a vdovu Petronelu vyžádal si 19. 4.1691 k manželství Dobiáš Touch. Dne 9. 2.1691 koupil kominář Jan Maito za 600 zl. m. ( položil 100 zl., zbytek 500 zl. bude pokládati po 100 zl. ročně) dům č.p. 11 (nyní č.p.122/13) v Kovářské ulici, který je chráněn jako nemovitá Kulturní památka České republiky pod číslem 40120/7-6009. V roce 1700 měl již dům zaplacený. O čtyři roky později již hradil náklady na sloup, v roce 1706 koupil štěpnici ve Vlčetíně a v následujícím roce nedalekou louku u haltýřů na říčce Kotojedce (v dnešní ulici Altýře u kroměřížského letiště). Výnosné řemeslo a dobrý hospodář, jakým byl tenkráte u nás málokterý Vlach.\n\nZajímavostí je, že v roce 1768 prodal potomek donátora (opět kominář) se svou ženou dům číslo 143 na Riegrově náměstí (dnešní č.p. 140/51 - nemovitá Kulturní památka České republiky s číslem 30382/7-6009) sochaři Františku Hirnlemu.\n"}
{"id": "1444632", "url": "https://cs.wikipedia.org/wiki?curid=1444632", "title": "Andrzej Iskrzycki", "text": "Andrzej Iskrzycki\n\nAndrzej Tomasz Iskrzycki (* 20. listopadu 1951, Nowy Targ) je bývalý polský hokejový obránce. \n\nHrál za Podhale Nowy Targ (od roku 1967). V polské lize získal v letech 1971–1979 osm mistrovských titulů. \n\nPolsko reprezentoval na olympijských hrách v roce 1976 a na turnajích mistrovství světa v letech 1975 a 1979.\n\n"}
{"id": "1444641", "url": "https://cs.wikipedia.org/wiki?curid=1444641", "title": "Šmejkal (Vysoké Veselí)", "text": "Šmejkal (Vysoké Veselí)\n\nRybník Šmejkal o rozloze vodní plochy 2,88 ha se nalézá na jižním okraji městečka Vysoké Veselí v okrese Jičín. Po hrázi rybníka vede naučná stezka Češov - Vysoké Veselí. Město Vysoké Veselí plánuje nad rybníkem Šmejkal obnovu zaniklého rybníka Kukle o výměře vodní plochy 1,4 ha.\n\nRybník představuje lokální biocentrum pro rozmnožování obojživelníků a je využíván též pro chov ryb.\n\n"}
{"id": "1444644", "url": "https://cs.wikipedia.org/wiki?curid=1444644", "title": "Vysokoveselský rybník", "text": "Vysokoveselský rybník\n\nVysokoveselský rybník o rozloze vodní plochy 12,0 ha se nalézá na západním okraji městečka Vysoké Veselí v okrese Jičín. Po hrázi rybníka vede silnice III. třídy č. 32743 vedoucí z Vysokého Veselí do obce Volanice a naučná stezka Češov - Vysoké Veselí. \n\nVysokoveselský rybník byl vybudován během 2. světové války. Rybník, který je napájen kanálem od řeky Cidliny, slouží jak k rybaření tak i letní \"koupací\" rekreaci. .\n\n"}
{"id": "1444645", "url": "https://cs.wikipedia.org/wiki?curid=1444645", "title": "SK UP Olomouc (basketbal)", "text": "SK UP Olomouc (basketbal)\n\nSK UP Olomouc (celým názvem: Sportovní klub Univerzity Palackého v Olomouci) je český univerzitní basketbalový klub, který sídlí v Olomouci ve stejnojmenném kraji. Oddíl patří pod hlavičku Sportovní klubu Univerzity Palackého v Olomouci. Založen byl v roce 1950. Mužský oddíl hraje v sezóně 2019/20 ve třetí nejvyšší soutěži. Ženský oddíl v téže sezóně hraje na totožné úrovni. Své domácí zápasy odehrává ve sportovní hale Univerzity Palackého s kapacitou 2 000 diváků. Klubové barvy jsou oranžová a bílá.\n\nNejvětším úspěchem klubu byla celkem osmiletá účast v nejvyšší soutěži žen (sezóny 1973/74–1974/75, 1993/94–1994/95, 1996/97 a 2004/05–2006/07).\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1444647", "url": "https://cs.wikipedia.org/wiki?curid=1444647", "title": "Miroslava Jaškovská", "text": "Miroslava Jaškovská\n\nMiroslava Jaškovská, provdaná Pospíšilová (* 5. března 1955 Čeladná) je bývalá československá běžkyně na lyžích.\n\nNa XII. ZOH v Innsbrucku 1976 skončila v běhu na lyžích na 5 km na 23. místě. Na mistrovství světa ve Falunu 1974 skončila ve štafetě na 3. místě a v individuálním závodě na 5 km klasicky skončila na 21. místě.\n\n"}
{"id": "1444650", "url": "https://cs.wikipedia.org/wiki?curid=1444650", "title": "Sběřský rybník", "text": "Sběřský rybník\n\nSběřský rybník o rozloze vodní plochy 1,1 ha se nalézá asi 1 km západně od centra obce Sběř v okrese Jičín na Kozojedském potoce. Po hrázi rybníka vede naučná stezka Češov – Vysoké Veselí. \n\nSběřský rybník je využíván jako chovný rybník pro chov ryb a zároveň představuje rovněž biocentrum pro rozmnožování obojživelníků.\n"}
{"id": "1444656", "url": "https://cs.wikipedia.org/wiki?curid=1444656", "title": "Smíchov (rybník)", "text": "Smíchov (rybník)\n\nRybník Smíchov o rozloze vodní plochy 7,9 ha se nalézá asi 1 km jižně od centra obce Slavhostice v okrese Jičín na Smíchovském potoce. Hráz rybníka je přístupná po polní cestě odbočující ze silnice II. třídy č. 328 vedoucí ze Slavhostic do obce Chroustov. Rybník Smíchov je využíván pro chov ryb a zároveň je významným útočištěm vodního ptactva v okolní zemědělské krajině převážně v období tahu. Území rybníka je chráněno jako významný krajinný prvek.\n\n"}
{"id": "1444657", "url": "https://cs.wikipedia.org/wiki?curid=1444657", "title": "Bílý rybník (Kopidlno)", "text": "Bílý rybník (Kopidlno)\n\nBílý rybník o rozloze vodní plochy 1,0 ha se nalézá u samoty Kamenský Dvůr asi 2 km západně od centra města Kopidlno v okrese Jičín. Rybník je využíván pro chov ryb a je přístupný po místní účelové komunikaci vedoucí z Kopidlna do Kamenského dvora.\n"}
{"id": "1444661", "url": "https://cs.wikipedia.org/wiki?curid=1444661", "title": "Budova Mezinárodního svazu studentstva", "text": "Budova Mezinárodního svazu studentstva\n\nBudova Mezinárodního svazu studentstva je brutalistická budova v Praze, na rohu ulic 17. listopadu a Pařížská, v sousedství hotelu Intercontinental a Právnické fakulty. Budova byla postavena v roce 1974 podle návrhu Stanislava Hubičky, nositele ceny za celoživotní dílo Grand Prix architektů 2011). Stavba se vyznačuje členitou fasádou, jíž dominují sklo, kov a kamenné obložení. Fasádu do ulice 17. listopadu zdobí alegorický reliéf vítězné figury s pochodní od Jiřího Babíčka.\n\nBudova byla navržena pro Mezinárodní svaz studentstva, který sídlil v Praze od konce 2. světové války. Postavena byla v roce 1974. Původně to byla organizace, která spojovala studenty celého světa, pořádala konference a výměnné pobyty. Během studené války se ale svaz rozštěpil na dvě části – „východní“ a „západní“. Východní frakce sídlící v Praze veřejně vystupovala proti západnímu imperialismu, byla řízena Státní bezpečností a napojena na sovětskou KGB a jejím předsedou byl v 80. letech komunistický politik Miroslav Štěpán. V 90. letech byla organizace vyhoštěna z Prahy. Budova je v majetku firmy Kaprain miliardáře Karla Pražáka. \n\nV říjnu 2018 byla spolu s dalšími brutalistickými stavbami navržena architekty z ČVUT na prohlášení za kulturní památku. V dubnu 2019 ministerstvo kultury památkovou ochranu zamítlo. Majitel již začal s přípravnými pracemi přeměny na sedmipodlažní obchodní dům. Ve dvou podlažích mají vzniknou restaurace. Budova má dostat nový vnější plášť, nové interiéry a bude vyšší. Zásahy do architektury byly v rámci projekčních prací konzultovány a schváleny v té době žijícím autorem Hubičkou. \n"}
{"id": "1444662", "url": "https://cs.wikipedia.org/wiki?curid=1444662", "title": "Šutrák (Kopidlno)", "text": "Šutrák (Kopidlno)\n\nRybník Šutrák o rozloze vodní plochy 2,0 ha se nalézá u samoty Kamenský Dvůr asi 1,5 km západně od centra města Kopidlno v okrese Jičín. Rybník Šutrák je rozdělený úzkou hrází na dvě stejně velké části. \n\nRybník je přístupný po místní účelové komunikaci vedoucí z Kopidlna do Kamenského dvora. Rybník je využíván pro chov ryb. \n\n"}
{"id": "1444665", "url": "https://cs.wikipedia.org/wiki?curid=1444665", "title": "Dyslocosaurus", "text": "Dyslocosaurus\n\nDyslocosaurus (\"těžko zařaditelný ještěr\") byl rod sauropodního dinosaura z čeledi Dicraeosauridae, který žil v období svrchní jury (asi před 150 miliony let) na území dnešního Wyomingu v USA. Jeho příslušnost k souvrství Lance (které má pozdně křídové stáří) je však pochybné.\n\nHolotyp nese označení \"AC 663\" a je uložen ve sbírkách instituce Beneski Museum of Natural History (Amherst College) ve státě Massachusetts. V roce 1992 popsali paleontologové John Stanton McIntosh, William Coombs a Dale Russell tento materiál jako druh \"Dyslocosaurus polyonychius\" (doslova \"špatně zařaditelný ještěr s mnoha drápy\"). Reflektovali tak špatnou úroveň zachování a fragmentárnost nálezu, stejně jako vysoký počet dochovaných fosilních drápů. Později se někteří paleontologové začali domnívat, že se ve skutečnosti jedná o chiméru, tedy taxon složený z více různých jedinců. V roce 2015 nicméně rozsáhlý výzkum potvrdil, že se pravděpodobně jedná o zástupce čeledi Rebbachisauridae a jde tak teprve o druhého zástupce této skupiny, známého ze Severní Ameriky (po rodu \"Suuwassea\").\n\nPodle amerického badatele Gregoryho S. Paula mohl tento sauropod měřit přibližně 18 metrů a na délku a vážil pouze kolem 5 tun. Jednalo se tedy o velmi štíhlého a lehce stavěného sauropoda.\n\n\n"}
{"id": "1444669", "url": "https://cs.wikipedia.org/wiki?curid=1444669", "title": "Římskokatolická farnost Litenčice", "text": "Římskokatolická farnost Litenčice\n\nŘímskokatolická farnost Litenčice je územní společenství římských katolíků s farním kostelem svatého Petra a Pavla v děkanátu Kroměříž.\n\nPrvní písemná zmínka o obci pochází z roku 1131. Nynější farní kostel byl vystavěn počátkem 18. století na místě kostela staršího.\n\nSoučasným administrátorem excurrendo je od července 2013 R. D. Mgr. Mariusz Karkoszka.\nVe farnosti se pravidelně koná tříkrálová sbírka.\n\n"}
{"id": "1444670", "url": "https://cs.wikipedia.org/wiki?curid=1444670", "title": "Zámecký rybník (Kopidlno)", "text": "Zámecký rybník (Kopidlno)\n\nZámecký rybník o rozloze vodní plochy 12,6 ha se nalézá u zámku Kopidlno v centru města Kopidlno v okrese Jičín. V bezprostřední blízkosti zámeckého rybníka se nalézá soustava 5 násadových rybníků pro chov rybí násady. Rybník je využíván pro chov ryb. Rybník byl založen již v 16. století.\n\nZámecký rybník je přístupný ze zámeckého parku. \n\n"}
{"id": "1444677", "url": "https://cs.wikipedia.org/wiki?curid=1444677", "title": "Arandaspis", "text": "Arandaspis\n\nArandaspis (\"podle kmene Arandů\") je vyhynulý rod bezčelistného rybovitého obratlovce, žijící v období prvohorního ordoviku (asi před 480 až 465 miliony let). Fosilie tohoto primitivního obratlovce byly objeveny v Alice Springs na severu Austrálie (lokalita Mt. Watt či Stairway Sandstone). V současnosti je rozlišován typový druh \"A. prionotolepis\" formálně popsaný v roce 1977 a další zatím nepopsaný druh \"A. sp.\"\n\n\"Arandaspis\" dosahoval délky kolem 15 centimetrů, měl proudnicovité tělo bez výrazných výběžků a byl pokrytý tvrdými dermálními štítky, které sloužily jako přirozené brnění. Hlavový štít byl perforovaný pouze kvůli otvorům pro oči, nozdry a žábry. Vzhledem k absenci ploutví se zřejmě pohyboval za pomoci ocasu podobným způsobem, jako dnešní pulci. Jeho potravou byl nejspíš organický detritus.\n\n"}
{"id": "1444678", "url": "https://cs.wikipedia.org/wiki?curid=1444678", "title": "Zámecký rybník (Jičíněves)", "text": "Zámecký rybník (Jičíněves)\n\nZámecký rybník (Jičíněves) o rozloze vodní plochy 2,0 ha se nalézá u zámku Jičíněves na východním okraji obce Jičíněves v okrese Jičín. Rybník je v soukromém vlastnictví a je využíván pro chov ryb. \n\nPo hrázi rybníka vede silnice III. třídy č. 32836. \n\n"}
{"id": "1444681", "url": "https://cs.wikipedia.org/wiki?curid=1444681", "title": "Viparita Karani", "text": "Viparita Karani\n\nViparita Karani (विपरीतकरणी) patří mezi ásany a mudry. \n\nViparita Karani je obecně poloha vzhůru nohama. Zahrnuje v sobě další asány Sarvangásanu a Sirsasánu. V rámci muder patří mezi pozice cílící energii vzhůru k nohám. Variace zahrnují pozici s chodily proti sobě (Bidha Kotásana) a nebo s nohama rozkročmo.\n\nViparita zmanená obráceně a Karani dělat. \n\n"}
{"id": "1444686", "url": "https://cs.wikipedia.org/wiki?curid=1444686", "title": "Albánská pravoslavná církev", "text": "Albánská pravoslavná církev\n\nAlbánská pravoslavná církev ( \"Kisha Ortodokse Autoqefale e Shqipërisë\") je autokefální místní církev sdružující pravoslavné věřící na území Albánie. Je 13. v pořadí v diptychu autokefálních místních církví Konstantinopolského patriarchátu a 12. v pořadí diptychu Moskevského patriarchátu.\n\nV roce 2012 měla APC 700 000 věřících. Převážná většina pravoslavných obyvatel Albánie žije v jižní části země (ve střední a severní části převažuje islám).\n"}
{"id": "1444688", "url": "https://cs.wikipedia.org/wiki?curid=1444688", "title": "Éka pada pranáma ásana", "text": "Éka pada pranáma ásana\n\nÉka pada pranáma ásana, řídčeji éka pada pranámásana patří mezi ásany. \n\nPostoj je u nohou kombinací pranamásany a vrksásany, ruce jsou v pozici modlícího nad srdcem. \nÉka zmamená v sanskrtu „jeden“; pada je „noha“; pranama „modlitba“; ásana pak „postoj“.\n\n"}
{"id": "1444689", "url": "https://cs.wikipedia.org/wiki?curid=1444689", "title": "Hřbitov v Hosby", "text": "Hřbitov v Hosby\n\nHřbitov v Hosby (est.: \"Noarootsi kalmistu\") je hřbitov u estonského evangelicko-luteránského kostela. Je položen uprostřed vesnice Hosby kolem kostela svaté Kateřiny. Hřbitov byl zapsán na seznam národních památek Estonska v roce 1997.\n\nNěkteré zdroje uvádí, že hřbitov byl užíván v 13. nebo 14. století, nejpravděpodobněji byl užíván až od 16. století.\n\nHřbitov se rozkládá na ploše 1,4 ha, je ohrazen kamennou zdí asi jeden metr vysokou z nasucho poskládaných kamenných balvanů.\n\nPodle evidence z roku 2002 je zde na 700 hrobových míst. Hřbitov se skládá ze dvou částí: staré, která obtáčí kostel a nové založené v 19. století na sever od kostela. Ve staré části jsou se dochovaly charakteristické náhrobky z 18. a 19. století, nejstarší je z roku 1735.\n\n"}
{"id": "1444693", "url": "https://cs.wikipedia.org/wiki?curid=1444693", "title": "Výpad", "text": "Výpad\n\nVýpad je cvikem pro posilování kvadricepsů, hýžďového svalu a hamstringů. Popis správného provedení cviku se v průběhu času měnil. Výpady možno dělat dopředu, kdy se propínají přední a zadní strany stehen. Výpady dozadu zapojují hýždě. Záda by měla být přirozeně rovná, břišní svalstvo zpevněné, ve spodní pozici má být v kolenou pravý úhel, koleno přední nohy by nemělo přesahovat špičku nohy. V základní pozici se nepropínají nohy v kolenou a koleno se nedotýká země, pohyb kolena se zastavuje nad zemí.\n"}
{"id": "1444694", "url": "https://cs.wikipedia.org/wiki?curid=1444694", "title": "Kurmásana", "text": "Kurmásana\n\nKurmásana je jedna z ásan.\n\nKurma (कूर्म) v sanskrtu znamená želva.\n\nJedna z nejnáročnějších pozic v sedě, je přípravou na složitější balanční pozice na rukou. Předpokládá už jistou míru protažení trupu a uvolnění kyčlí a podkolenních vazů. Začne se předklonem v co nejširším roznožení s pokrčenými koleny. Pak se protáhnou ruce pod koleny a hlava se musí dostat k podložce, narovnávají se záda. Dlaně se posunou podél těla. Na závěr propnutí kolenou a protažení paty dál od hlavy. Chodidla jsou na šířku jógamatky.\n\n"}
{"id": "1444695", "url": "https://cs.wikipedia.org/wiki?curid=1444695", "title": "Gomukhásana", "text": "Gomukhásana\n\nGomukhásana nebo gómukhásana je jedna z ásan.\nGow (गो) znamená v sanskrtu \"kráva\", Mukha (मुख) meaning \"tvář\" nebo \"pusa\", and ásana (आसन) meaning \"pozice\".\n\nTěsně překřížená stehna a ruce sepjaté za zády vytvářejí polohu asymetrické rovnováhy. Překříží se nohy tak, aby paty byly z vnější strany sedacích kostí. Musí se co nejvíce přiblížit kolena nad sebou a k sobě. Pokud je levá noha nahoře, tak se ruce překříží za zády tak, aby pravá ruka byla nahoře. Pokud ruce slabší cvičenec nespojí, pomůže si ručníkem. Snaží se dostat předloktí do osy páteře. To mu pomůže narovnat se v páteři. Poloha se provádí na obě strany: jednou levá noha nahoře a pak je pravá noha nahoře, ruce jsou opačně než nohy.\n\n"}
{"id": "1444703", "url": "https://cs.wikipedia.org/wiki?curid=1444703", "title": "Tillit", "text": "Tillit\n\nTillit je sedimentární hornina, která vznikla z ledovcových uloženin, morén, jejich zpevněním. Její horninové částice jsou rýhované. Slouží k poznávání zalednění dřívějších geologických epoch. Termín zavedl Albrecht Penck (1906).\n\nMateriál, ze kterého tillit vznikl, byl drcen a putoval spolu s pevninským ledovcem dolů do údolí. Když pak ledovec roztál, uložil celý svůj nános, till, do útvaru nazvaného v češtině moréna. Jeho zpevněním vzniklá výsledná hornina, \"tillit,\" tedy vzniká z hrubých, ostrohranných usazenin. Má velikost zrna od 0,005 mm až po několik metrů. Její hlavní složky jsou obvykle úlomky hornin. Pro tuto horninu jsou typické velké rozdíly ve velikosti zrna, od práškových až po klasty s rozměrem až několika metrů. Obvykle obsahuje nejjemnější jílovité nebo sliníte frakce, avšak vždy jde o sedimenty nápadně netříděné jak ze zrnitostního hlediska, tak z hlediska materiálového složení. Zvláště u uloženin kontinentálních ledovců, které přinášejí úlomky hornin často z velmi vzdálených zdrojů (například na Ostravsku jsou bludné balvany ze skandinávské žuly). Valouny a balvany sunuté naspodu ledovce se nazývají souvky a měkčí z nich jsou často žehličkovitého tvaru s charakteristickým rýhováním. Uloženiny morén bývají přemísťovány, dále opracovávány a tříděny. Morena (a z ní po zpevnění vzniklý tillit) je tedy akumulace klastického sedimentu unášeného ledovcem nebo uloženého v podobě různých valů nebo pahorků. Když je horninový materiál ledovcem transportován na jeho povrchu, vytvoří se \"moréna povrchová\", jestliže se jedná o horninový materiál napadaný na ledovec z jeho boků, mluví se o \"boční moréně\", spojují-li se ledovcové splazy, vzniká spojením bočních morén \"moréna střední.\" Při transportování horninového materiálu uvnitř ledovce, vzniká \"moréna vnitřní.\" Při transportu materiálu naspodu ledovce vytvoří se moréna základní (spodní, bazální), která se podílí na exaraci a deterzi (jsou to druhy ledovcové eroze) skalního podkladu. Moréna, která se hromadí před čelem ledovce, se nazývá čelní nebo koncová. Dojde-li k postupu ledovce přes tuto čelní morénu, bývají její uloženiny deformovány a nazývají se moréna \"náporová\". Ústupem ledovce se odkryje bazální moréna, která má nerovný povrch s protáhlými vyvýšeninami oblých tvarů, označovaných jako drumliny. Vlastní sediment morén se nazývá \"till\" (je-li zpevněný, pak \"tillit\") a je kamenitý až jílovitý.\n\nTillit se běžně vyskytuje v geologicky mladých uloženinách z doby ledové na území severní Evropy a Severní Ameriky, vyskytuje se však také i v horninách starších. V jižní Africe se například z tillitů skládají \"Karoo formace,\" které jsou permského stáří, z druhé doby ledové. V Severní Americe, ve středním huronu, začíná \"Cobaldská série\" naspodu tillitem až 150 metrů mocným, značně rozšířeným severně od Huronského jezera. Tillitové uloženiny algonkického stáří jsou také v Norsku. Jsou to vrstvy \"Gaisa\" poblíže Varangefjordu. Dále v Číně, v oblasti \"Jang-ce\" a také v jižní Austrálii. Ve střední a západní Evropě jsou nečetná naleziště tillitů v Černém lese (\"Geschwend-Sengalenkopf-Einheit\" ve Schwarzwaldu), případně v \"Granvillské\" formaci v Bretani. Dobře viditelná jsou známá evropská naleziště sturtského zalednění na skotském ostrově Islay u Port Askaigu a na o něco severněji ležícím souostroví Garvellachs jako výchoz \"dalradienské\" formace, mohutné to vrstvy sedimentů, která se táhne ze severozápadního Irska až po Skotskou vysočinu. Na jižních kontinentech se tillity vyskytují jako svědkové permokarbonského zalednění Gondwany.\n\nNa území ČR se vyskytl v algonkiu Železných hor.\n\n"}
{"id": "1444707", "url": "https://cs.wikipedia.org/wiki?curid=1444707", "title": "Martin Kavka", "text": "Martin Kavka\n\nMartin Kavka (* 12. července 1977, Ostrava) je novinář, copywriter a copyeditor. V roce 2008 založil internetový slovník Čeština 2.0, který shromažďuje nové, neotřelé a zajímavé výrazy a novotvary. Společně s lexikografem Michalem Škrabalem je autorem knihy „Hacknutá čeština: Neortodoxní slovník dnešní mateřštiny“, kterou vydalo nakladatelství Jan Melvil Publishing.\n\nMartin Kavka vystudoval obchodní akademii. Pracoval jako novinář, redaktor, editor a marketingový specialista. Nyní působí jako copywriter a copyeditor. Připravuje obsahové strategie, vytváří obsah pro firemní weby i tiskoviny. Společně se svou ženou Alicí Kavkovou založil společnost 4 Kavky, která na trh znovu uvádí pozapomenuté hry (například skákací guma) a zároveň vymýšlí hry nové.\n\nMartin Kavka založil on-line slovník Čeština 2.0 v roce 2008. V dubnu 2018 slovník obsahoval přes 11 tisíc slov. Do slovníku v průměru přibude 50 až 80 slov týdně.. Do slovníku mohou nová slova vkládat externí přispěvatelé. Slovník obsahuje slangové i trendové výrazy, například ze světa politiků nebo byznysmenů, i různé novotvary. Slovník umožňuje řazení hesel podle abecedy, data přidání či oblíbenosti výrazu, přičemž oblíbenost nastavuje rovněž komunita uživatelů svým hlasováním. Ke každému heslu je uveden příklad jeho užití ve větě nebo v konkrétní situaci, u některých je vysvětleno i pozadí jejich vzniku.\n\nMartin Kavka je společně s lexikografem Michalem Škrabalem autorem knihy „Hacknutá čeština: Neortodoxní slovník dnešní mateřštiny“, kterou v říjnu 2018 vydalo nakladatelství Jan Melvil Publishing. Kniha je označována jako slovník neologismů.\n\nDo slovníku autoři vybrali více než 3 000 nových slov, která vypovídají o současné době. Týkají se například politiky, alkoholu, sexu i dalších oblastí života. Knihu doplňují ilustrace a rozhovory Martina Kavky s devíti osobnostmi, pro něž je čeština pracovním nástrojem (například copywriterka Michelle Losekoot, lektor tvůrčího psaní René Nekuda nebo herec Jan Zadražil).\n"}
{"id": "1444709", "url": "https://cs.wikipedia.org/wiki?curid=1444709", "title": "Krajský přebor – Brno 1952", "text": "Krajský přebor – Brno 1952\n\nKrajský přebor – Brno 1952 byl jednou ze 21 skupin 2. nejvyšší fotbalové soutěže v Československu. O titul přeborníka Brněnského kraje se utkalo 12 týmů každý s každým dvoukolovým systémem jaro–podzim. Jednalo se o 4. z 11 ročníků soutěže (1949–1959/60). \n\nTato dvě utkání rozhodla o krajském přeborníkovi:\n\nVítězné mužstvo Zbrojovky Brno následně neuspělo v kvalifikačním turnaji o postup do Přeboru československé republiky 1953 (I. liga). Do obnovené druhé ligy v ročníku 1953 postoupilo mužstvo ZSJ GZ Královo Pole I („A“) a Ústřední dům Rudé hvězdy Brno do ní byl instalován.\n\nPoznámky:\n\n"}
{"id": "1444713", "url": "https://cs.wikipedia.org/wiki?curid=1444713", "title": "Zdeněk Jeřábek", "text": "Zdeněk Jeřábek\n\nZdeněk Jeřábek (20. srpna 1923 – 9. prosince 2004) byl český hokejový útočník.\n\nZa československou reprezentaci odehrál v roce 1951 celkem 3 utkání a dal 3 góly. Hrál v letech 1948–1959 za SONP Kladno, nastoupil za Kladno ve 272 utkáních a dal 106 gólů. Byl prvním hokejovým reprezentantem z Kladna. \n\n"}
{"id": "1444719", "url": "https://cs.wikipedia.org/wiki?curid=1444719", "title": "Džanuširšásana", "text": "Džanuširšásana\n\nDžanuširšásana (जानु शीर्षासन) je jednou z ásan.\nNázev pochází ze slovanu džanu (जानु) \"kolena\", širša(शीर्ष) \"hlava\", and ásana (आसन) \"pozice/posed\". Podobnost se jménem Janu Sirsanana a Sirsasana (stoji na hlavě) je čistě náhodná.\nV této pozici se protahuje trup od páteře po jednotlivých obratlích k temeni hlavy. Lze přidat i rotace trupu a pak navíc dojde k uvolnění meziobratlové ploténky. Na výběr jsou různé varianty založení nohou a uchopení rukou. K ochraně úponů se doporučuje mít stehna stažená. Trpělivost v této poloze přináší poměrně rychlé výsledky.\n\n\n"}
{"id": "1444722", "url": "https://cs.wikipedia.org/wiki?curid=1444722", "title": "Pavel Kořínek", "text": "Pavel Kořínek\n\nPavel Kořínek (* 22. září 1980 Kopřivnice) je český horolezec. Vystoupil například na hory Štít Korženěvské, Pik Lenina a Chan Tengri. Dne 7. října 2017 stanul jako vůbec první Čech na vrcholu tibetské sedmitisícovky Miňa Gangkar (Miňa Konka). V červenci 2018 vystoupil spolu s dalšími horolezci, mezi nimiž byli například Pavel Bém, Lukáš Dubský a Radoslav Groh, na osmitisícovku Nanga Parbat. Vrcholu dosáhli Kinshoferovou cestou. Již v roce 2012 se pokoušel dostat na její vrchol, avšak dosáhl pouze výšky 7100 metrů.\n"}
{"id": "1444725", "url": "https://cs.wikipedia.org/wiki?curid=1444725", "title": "Seznam medailistů na mistrovství Evropy ve volném stylu – muži do 79 kg", "text": "Seznam medailistů na mistrovství Evropy ve volném stylu – muži do 79 kg\n\nSeznam medailistů na mistrovství Evropy v zápasu ve volném stylu ve váhové kategorii do 79 kg. \n"}
{"id": "1444726", "url": "https://cs.wikipedia.org/wiki?curid=1444726", "title": "Juan Carlos Carcedo", "text": "Juan Carlos Carcedo\n\nJuan Carlos Carcedo Mardones (* 19. srpna 1973, Logroño, Španělsko) je bývalý španělský fotbalista, který v současnosti působí na postu asistenta trenéra v anglickém Arsenalu.\nJuan Carlos Carcedo, rodák z hlavního města španělské provincie La Rioja, začal svojí fotbalovou kariéru v třetiligovým celku CE L'Hospitalet. Debut za první tým si odbyl 5. září 1993, kdy jeho klub sehrál utkání s Gimnàstic de Tarragona. Zápas skončil remízou 3:3 a samotný Carcedo byl v 85. minutě vyloučen. Následující dvě sezony strávil v týmech UDA Gramenet a RCD Espanyol B.\n\nV létě roku 1996 podepsal smlouvu s Atléticem Madrid, kde coby hráč rezervy strávil tři roky. Za první tým si zahrál až v sezoně 2000-01, kdy jako kmenový hráč francouzského celku OGC Nice v madridském týmu hostoval. Závěr své kariéry strávil v druholigovém madridském klubu CD Leganés a třetiligovém Las Palmas. Hráčskou kariéru ukončil v roce 2006.\n\nJeště v témže roce nastoupil do funkce asistenta trenéra v Almeríi, kde započal s hlavním trenérem Unaiem Emerym dlouhotrvající spolupráci. Přestože mu klub po Emeryho odchodu v roce 2008 nabídl funkci hlavního trenéra, rozhodl se následovat svého kolegu do Valencie. V roce 2012 zamířila dvojice do ruského Spartaku Moskva. O rok později se španělské duo vrátilo na Pyrenejský poloostrov a ujalo se trénování Sevilly. Z důvodu úmrtí Emeryho otce vedl Carcedo 10. května 2015 tým do venkovního utkání s Celtou Vigo, který skončil nerozhodně 1:1. Během tří let v andaluském celku vyhrál třikrát Evropskou ligu.\n\nV červnu 2016 se Carcedo s Emerym přesunuli do francouzského celku Paris Saint-Germain, kde během dvou sezon získali celkem sedm trofejí včetně titulu pro mistra francouzské ligy. V roce 2018 zamířil společně s Emerym do anglického Arsenalu.\n\n"}
{"id": "1444729", "url": "https://cs.wikipedia.org/wiki?curid=1444729", "title": "Seznam medailistů na mistrovství Evropy ve volném stylu – ženy do 62 kg", "text": "Seznam medailistů na mistrovství Evropy ve volném stylu – ženy do 62 kg\n\nSeznam medailistek na mistrovství Evropy v zápasu žen ve váhové kategorii do 62 kg. \n"}
{"id": "1444734", "url": "https://cs.wikipedia.org/wiki?curid=1444734", "title": "Seznam medailistů na mistrovství Evropy ve volném stylu – ženy do 72 kg", "text": "Seznam medailistů na mistrovství Evropy ve volném stylu – ženy do 72 kg\n\nSeznam medailistek na mistrovství Evropy v zápasu žen ve váhové kategorii do 72 kg. \n"}
{"id": "1444739", "url": "https://cs.wikipedia.org/wiki?curid=1444739", "title": "Upavištakónásana", "text": "Upavištakónásana\n\nUpavištakónásana neboli předklon v roznožení je ásana.\n\nNázev pochází ze sanskrtského slova „upavista“ (sezení), „kona“ úhel, „ásana“ pozice. \n\nZ pozice hole se vysadí zadek ven a roztáhnou nohy na dostupnou šíři. Pokud má slabší cvičenec problém už zde, je možné nechat nejdříve kolena pokrčená a postupně nohy propínat. Cílem je udržet rovná záda a jít do předklonu. V poslední fázi, kdy jde o přiblížení hlavy k podložce lze záda zakulatit. Protažení funguje tak, že dlaně se pokládají stále dále a dále od trupu. Lze ručkovat střídavě k pravé a levé noze, současně se změnou poloho rukou se přesouvá i trup k pravé nebo levé noze. Chodidla jsou flexovaná, lze si pomoci popruhy. Pozice vyžaduje jistou trpělivost. Výhodná je u začátečníků i spolupráce druhé osoby.\n\n"}
{"id": "1444745", "url": "https://cs.wikipedia.org/wiki?curid=1444745", "title": "Alessandro Malaspina", "text": "Alessandro Malaspina\n\nAlessandro Malaspina di Mulazzo (5. listopadu 1754 Mulazzo – 9. dubna 1810 Pontremoli) byl italský mořeplavec, pro své působení ve španělských službách známý také jako Alejandro Malaspina.\n\nPocházel ze šlechtického rodu Malaspinů, vystudoval římské Collegio Clementino a vstoupil do řádu Maltézských rytířů. Od roku 1774 byl důstojníkem španělského námořnictva, zúčastnil se dobývání Melilly a Gibraltaru, podnikl dvě cesty na Filipíny a v letech 1786 až 1788 obeplul zeměkouli na lodi \"Astrea\".\n\nV roce 1788 navrhl chilský guvernér Ambrosio O'Higgins, že by Španělsko mělo vyslat do oblasti Tichého oceánu podobnou výzkumnou výpravu, jaké vedli Angličan James Cook a Francouz Jean-François de La Pérouse. Malaspina plán podpořil a byl spolu s Josém de Bustamante pověřen vedením expedice, která vyplula na lodích \"Descubierta\" a \"Atrevida\" 30. července 1789 z Cádizu. Přes Montevideo a Falklandy dopluli do Valparaísa, kde se k výpravě přidal český botanik Tadeáš Haenke. Během plavby na sever Malaspinova expedice mapovala americké pobřeží a dorazila až na Aljašku, kde hledala Severozápadní průjezd. Roku 1792 Malaspina zakotvil v Acapulcu, odkud se vydal přes Pacifik a navštívil Guam, Filipíny, Austrálii, Nový Zéland a Tongu, pak se vrátil okolo mysu Horn do Cádizu, kde přistál 21. září 1794.\n\nV době Malaspinova návratu vládly u španělského dvora velké obavy z šíření vlivu Velké francouzské revoluce. Malaspina proto za své kritické připomínky ke způsobu, jakým Španělsko spravuje své zámořské državy, upadl do nemilosti a o materiál sesbíraný jeho expedicí neměla oficiální místa zájem. V roce 1796 byl Malaspina obviněn ze spiknutí proti předsedovi vlády Manuelu Godoyovi a uvězněn, po propuštění v roce 1802 byl doživotně vypovězen ze země. Usadil se v Pontremoli a po zbytek života působil jako vysoký státní úředník Etruského království. \n\nJmenuje se po něm ledovec na Aljašce, poloostrov v Britské Kolumbii; Vancouver Island University původně nesla název \"Malaspina College\".\n\n"}
{"id": "1444749", "url": "https://cs.wikipedia.org/wiki?curid=1444749", "title": "Anantásana", "text": "Anantásana\n\nAnantásana neboli „spící bojovník“, řidčeji „poloha nekonečna“ je jedna z ásan.\nAnantā (अनन्त) v sanskrtu znamená nekonečný/bezkonečný nebo nekonečno a je odvozen od jména tisícihlavého hada Sěši, na kterém odpočívá Višnu v oceánu před stvořením světa a ásana (आसन) znamená pozice/posed. Paže držící nohu připomínají číslici 0, která je symbolem nekonečna.\n\nDo pozice se vchází z lehu na zádech. Zavřou se oči, zklidní dech, přesune se po výdechu na levý bok. Levá paže se natáhne a položí se na ni hlava. Nohy jsou natažené, jedna na druhé. Pro snazší variantu je lze pokrčit. Poloha nekonečna blahodárně působí na oblast pánve a protahuje podkolenní svalstvo. Zmenšuje také bolesti v zádech a má preventivní účinek, co se tvoření kýly týče.\n\n"}
{"id": "1444752", "url": "https://cs.wikipedia.org/wiki?curid=1444752", "title": "Exotex", "text": "Exotex\n\nExotex je \nVyrábí se z 60 % polypropylenu a 40 % bavlny. Polypropylenová část pleteniny saje snadno pot a odvádí ho k bavlněné části s povrchem z krátkých smyček. \n\nVýhody exotexu: dobré přenášení vlhkosti, při čemž smyčky zajišťují určitý odstup pleteniny od lidského těla, takže pokožka zůstává suchá. \n\nPoužití: sportovní oděvy, spodní prádlo\n\nNapř. EXOTEX 10 má vodotěsnost 10 000 mm vodního sloupce. \n\nPoužití: bundy, rukavice aj. \n"}
{"id": "1444754", "url": "https://cs.wikipedia.org/wiki?curid=1444754", "title": "Seznam známých vládců českých kmenů", "text": "Seznam známých vládců českých kmenů\n\nToto je seznam všech známých knížat jednotlivých kmenů na území Čech v období raného středověku před přemyslovskou expanzí, jde tedy o všechny panovníky na území Čech do roku 995 (vyvraždění Slavníkovců). Jde o jména podložená historickými prameny či o postavy z pozdějších kronik, což je výslovně uvedeno. V některých případech nelze s jistotou určit, zda byl ten či onen panovník neomezeným vládcem či podléhal významnějšímu vladaři v sousedství, dále není zapíraná možnost, že jsou např. dva vladaři historicky totožní.\n\nU kmenů se předpokládá příslušnost ke stejnému národu, tedy Čechům, a mělo by se tedy jednat o vladaře místního charakteru, nikoliv o představitele národa nebo významného státu. České knížectví zaujímalo jistě centrální význam mezi kmeny.\n\nSeznam respektuje tradiční přístup. Historicky nedoložená knížata jsou uvedena v „uvozovkách“.\n\n\n\n\n\n\nFuldské anály dále několikrát zmiňují údaje o porážce několika anonymních českých knížat a dále se zachovala též zpráva o křtu 14 českých knížat 13. ledna 845 v Řeznu. Historicky zaznamenán je také Slavitahův bratr (bez uvedení jména), který se ujal vlády v \"knížectví\" po bratrovi.\n"}
{"id": "1444757", "url": "https://cs.wikipedia.org/wiki?curid=1444757", "title": "Rybník v Trnávce", "text": "Rybník v Trnávce\n\nRybník v Trnávce (též \"Trnávka\") je rybník o rozloze 1,07 ha nalézající se na východním okraji obce Trnávka v okrese Pardubice. Rybník je propachtován a slouží pro chov ryb.\n\n"}
{"id": "1444759", "url": "https://cs.wikipedia.org/wiki?curid=1444759", "title": "Magnus Walker", "text": "Magnus Walker\n\nMagnus Walker (* 7. června 1967) je britský módní návrhář a sběratel automobilů. V roce 1986 se usadil ve Spojených státech amerických, konkrétně v Detroitu. Zanedlouho odešel do Los Angeles, kde se věnoval prodeji vadného oblečení. Později začal upravovat kalhoty, které začaly nosit různé celebrity. První z nich byl zpěvák Taime Downe z kapely Faster Pussycat. Později jeho oblečení nosili například zpěvák Alice Cooper, herec Bruce Willis či zpěvačka Madonna. Po dobu 21 let byl ženatý. Jeho manželka Karen zemřela v roce 2015. Je také sběratelem automobilů Porsche 911. V roce 2015 se objevil v počítačové hře \"Need for Speed\".\n"}
{"id": "1444765", "url": "https://cs.wikipedia.org/wiki?curid=1444765", "title": "Černý rybník (Zdechovice)", "text": "Černý rybník (Zdechovice)\n\nČerný rybník , někdy nazývaný též Pilský rybník je rybník o rozloze 3,09 ha nalézající se asi 0,8 km severně od centra obce Zdechovice v okrese Pardubice. Rybník je součástí areáli sloužícího pro sportovní rybolov. Pod hrází rybníka se v minulosti nalézal mlýn, který v roce 1901 vyhořel.\n\n"}
{"id": "1444766", "url": "https://cs.wikipedia.org/wiki?curid=1444766", "title": "Nai Palm", "text": "Nai Palm\n\nNai Palm, vlastním jménem Naomi Saalfield, (* 15. května 1989) je australská zpěvačka. V roce 2011 spoluzaložila skupinu Hiatus Kaiyote, s níž do roku 2015 vydala dvě studiová alba. Roku 2017 vydala své debutové sólové album \"Needle Paw\". V rámci jeho podpory rovněž odehrála několik sólových koncertů. V roce 2018 jí byl diagnostikován karcinom prsu. Téhož roku zpívala v písni „Is There More“ z alba \"Scorpion\" kanadského rappera Drakea.\n\n"}
{"id": "1444769", "url": "https://cs.wikipedia.org/wiki?curid=1444769", "title": "Pazderna (Zdechovice)", "text": "Pazderna (Zdechovice)\n\nRybník Pazderna je rybník o rozloze 8,4 ha nalézající se asi 0,5 km severně od centra obce Zdechovice v okrese Pardubice. Rybník je součástí areálu sloužícího pro sportovní rybolov. Pod hrází rybníka se v minulosti nalézal mlýn, který ukončil svou činnost počátkem 20. století.\n\n"}
{"id": "1444778", "url": "https://cs.wikipedia.org/wiki?curid=1444778", "title": "Neoprávněné podnikání", "text": "Neoprávněné podnikání\n\nNeoprávněné podnikání je přestupek proti živnostenskému zákonu popřípadě trestný čin, kterého se dopustí ten, kdo bez příslušného oprávnění soustavně provozuje výdělečnou činnost. Za tento přestupek může být podnikateli udělena pokuta, pokud však neoprávněné podnikání vedlo k ohrožení nějaké osoby nebo se na něm samozvaný podnikatel hodně obohatil, může být jeho podnikatelská činnost posuzována i jako trestný čin. \n\nDle trestního zákoníku České republiky č. 40/2009 Sb.:\nV mezích socialistické hospodářské soustavy bylo připuštěno drobné soukromé hospodářství, které však muselo být založeno na osobní práci a nesmělo při něm dojít k vykořisťování cizí pracovní síly.\n\nPo sametové revoluci byl dne 18. dubna 1990 přijat zákon č. 105/1990 Sb., zákon o soukromém podnikání občanů a následně byl po 30. červnu 1990 trestný čin nedovolené podnikání v československém právním řádu přejmenován na neoprávněné podnikání. \n\n"}
{"id": "1444779", "url": "https://cs.wikipedia.org/wiki?curid=1444779", "title": "Ovčín (Zdechovice)", "text": "Ovčín (Zdechovice)\n\nRybník Ovčín je rybník o rozloze vodní plochy 3,0 ha nalézající se na východním okraji obce Zdechovice v okrese Pardubice. Rybník je součástí areálu sloužícího pro sportovní rybolov. \n\n"}
{"id": "1444782", "url": "https://cs.wikipedia.org/wiki?curid=1444782", "title": "Nedovolené podnikání", "text": "Nedovolené podnikání\n\nNedovolené podnikání bylo podle československých zákonů upravujícího trestní právo jednání, kterého se dopustil ten, kdo neoprávněně provozoval ve větším rozsahu soukromé výrobní nebo jiné výdělečné podnikání.\n\nPo 30. červnu 1990 byl tento trestný čin v československém právním řádu přejmenován na neoprávněné podnikání Dne 18. dubna 1990 byl přijat zákon č. 105/1990 Sb., zákon o soukromém podnikání občanů.\n\nDle trestního zákona č. 140/1961 Sb.:\n"}
{"id": "1444786", "url": "https://cs.wikipedia.org/wiki?curid=1444786", "title": "Romek Hanzlík", "text": "Romek Hanzlík\n\nRomek Hanzlík, vlastním jménem Jaromír Hanzlík, (20. listopadu 1961 – 1. června 2019) byl český hudební manažer, kytarista a fotograf. V letech 1985 až 1996 byl členem kapely Už jsme doma. Roku 1999 vydal knihu \"Amerika, Američka aneb kde jsou doma Už jsme doma\", která obsahuje jeho zápisky z turné kapely po Spojených státech amerických. Jako manažer zastupoval například svou bývalou skupinu Už jsme doma, The Plastic People of the Universe či Zuby nehty. V roce 2018 měl výstavu černobílých fotografií nazvanou \"Máj\". Byl vlastníkem agentury \"Alternative Music Production\". Podle oznámení rodiny zemřel v noci z 31. května na 1. června 2019.\n\n"}
{"id": "1444789", "url": "https://cs.wikipedia.org/wiki?curid=1444789", "title": "Farah Pahlaví", "text": "Farah Pahlaví\n\nFarah Pahlaví, rozená Farah Díba ( فرح پهلوی‎, * 14. října 1938 Teherán) je bývalá íránská císařovna (\"šáhbanú\").\n\nPochází z rodiny vysokého důstojníka íránské armády, která po otcově předčasné smrti zchudla. Absolvovala lyceum v Teheránu a pak studovala na pařížské École Spéciale d'Architecture, kde se seznámila s íránským panovníkem Muhammadem Rezou Pahlavím, který byl v té době dvakrát rozvedený a neměl mužského potomka. Provdala se za něj 20. prosince 1959. Původně užívala titul královny, v roce 1967 byla korunována na císařovnu, což mělo symbolizovat emancipaci íránských žen. Se šáhem Pahlavím měla čtyři děti: Kýros Rezá Pahlaví, Farahnaz Pahlaví, Alí Rezá Pahlaví a Leila Pahlaví. Jako panovnice se intenzivně věnovala sociální, vzdělávací a kulturní problematice, založila mezinárodní umělecký festival v Šírázu, byla patronkou čtyřiadvaceti dobročinných organizací.\n\nV důsledku islámské revoluce odešla s manželem 16. ledna 1979 do exilu v Egyptě, kde Muhammad Rezá Pahlaví v roce 1980 zemřel na rakovinu. Později žila ve Spojených státech amerických a ve Francii. Napsala autobiografickou knihu, která vyšla v češtině pod názvem \"Paměti\" (Argo 2004).\n\n"}
{"id": "1444790", "url": "https://cs.wikipedia.org/wiki?curid=1444790", "title": "Šašek v manéži", "text": "Šašek v manéži\n\nŠašek v manéži (v anglickém znění Krusty the Clown) je 8. díl 30. řady amerického animovaného seriálu Simpsonovi. V USA měl premiéru 25. listopadu na stanici Fox. Tento díl byl nominován na Cenu Sdružení amerických scenáristů za nejlepší animovaný díl, avšak vítězem se stal díl Návrat z ráje.\n\nSkinner žákům oznámí, že školní deník Čtvrťák prodělal 32 amerických dolarů. Skinner nasadí nového šéfredaktora školního deníku, Billyho. Nový šéfredaktor provede změny, vyhodí redaktora Huberta a zařídí školní deník online. Líza s novým šéfredaktorem nesouhlasí a dostane od Billyho funkci rekapitulantky televizních pořadů. Lízu napadne, že Homer by byl dobrým rekapitulantem. Homerovi se nová práce líbí. Krustyho show ohodnotí jako B- (A je nejlepší hodnocení) a Krusty se naštve. Krusty se rozhodne Homerovi pomstít tím, že se ho pokusí zabít. Krusty do Homera autem (značky Tesla) naráží, poté zapne automatické řízení a začne Homera ve vedlejším autě škrtit. Automatické řízení funguje téměř bezchybně, až najednou narazí do poutače. Krusty Homera dále škrtí, na místo přijede policie a záchranáři. Když se náčelník Wiggum pokusí zatknout Krustyho, Bart s ním uteče do cirkusu. \n\nV cirkusu se převleče za Šášu Soggyho a přijmou ho. \n\nMezitím Homer přijme pozici rekapitulanta ve firmě Kulturák, za úkol musí zhlédnout a zrekapitulovat 30 dílů seriálu denně. \n\nPrvní Soggyho představení dopadne špatně. \n\nHomer začne rekapitulovat nejen televizní pořady, ale také šmajchl s manželkou Marge. Marge se na něj naštve a Homer se musí rozhodnout, rekapitulování nebo Marge? \n\nSoggyho z cirkusu vyhodí. Cirkusák nabídne Soggymu vystoupení v cirkusu jako náhrada za kolegu. Vystoupení se mu povede a kolegové ho pochválí a vezmou ho zpět. Později se dozví, že cirkus musí zavřít. \n\nHomer se rozhodne odstoupit z pozice rekapitulanta. Ředitel Kulturáku Homerovi sdělí, že nemůže skončit, je jeden z nejlepších. Ředitel Homera nepřesvědčí a informuje ho o podvodu. Avšak Homer si rozhovor nahrál a chystá se to říct celému světu. \n\nPro založení nového cirkusu musí zaplatit 50 tisíc dolarů. Krustyho (Soggyho) hledá policie, za nalezení vyplácí 50 tisíc dolarů. Krusty se rozhodne, že se pro cirkus obětuje a půjde do vazby. Avšak soud Krustyho označil za nevinného a propustí ho. Po návratu do jeho televizních studíí zjistí, že byl rekapitulantem ohodnocen známkou A a je opět šťastný. \n"}
{"id": "1444792", "url": "https://cs.wikipedia.org/wiki?curid=1444792", "title": "Krasnický rybník", "text": "Krasnický rybník\n\nKrasnický rybník je rybník o rozloze vodní plochy 2,79 ha nalézající se na západním okraji obce Krasnice v okrese Pardubice. Okolo rybníka se nalézá rekreační chatová osada.\n\nNa břehu rybníka se nachází pomník věnovaný nerovnému boji šestičlenné diverzní skupiny partyzánského oddílu Záře proti německým jednotkám o přilehlé stavení, který se odehrál dne 21. 12. 1944.\n"}
{"id": "1444796", "url": "https://cs.wikipedia.org/wiki?curid=1444796", "title": "Árif Alví", "text": "Árif Alví\n\nÁrif Alví (* 29. srpna 1949 Karáčí, Dominium Pákistán) je pákistánský zubař, politik a 13. prezident Pákistánu.\n\nAlví vystudoval a stal se zubaře, stejně jako jeho otec. Po bakalářském studiu v Láhaur, absolvoval v roce 1975 magisterský titul v oboru prostudontiku na Michiganské univerzitě. V roce 1984 získal magisterský titul v ortodoncii na University of the Pacific v San Franciscu. Po návratu do Pákistánu byl zubařem a poté se stal i prezident Dentální asociace asijsko-pacifické oblasti a Pákistánské asociace zubařů. V roce 1997 se stal diplomatem americké ortodontické komise. Připravil ústavu Pákistánské dentální asociace a pokračoval jako prezident. Pracoval jako děkan Ortodontické fakulty Vysoké školy lékařů a chirurgů v Pákistánu a v roce 2007 byl zvolen jako radní Světové dentální federace FDI .\n\nZpočátku vysokoškolského studia byl ovlivněn studentským hnutím 1969, který agitoval proti vojenskému režimu Muhammada Ayuba Khana. V té době byl předsedou studentského sdružení na stomatologické škole De'Montmorency. Během studentských protestů byl střelen a zraněn.\n\nJeho politická kariéra začala jako volební úředník. Byl kandidátem za Pákistánskou národní alianci v roce 1977 a získal místo v Radě v Karáčí. V roce 1996 byl zakládajícím členem Pákistánského hnutí za spravedlnost. Je také jeden z autorů jeho ústavy.\n\nV roce 1996 se stal členem představenstva Pákistánského hnutí za spravedlnost a rok později i prezidentem v Sindhu. Ve volbách roku 1997 byl jedním z 100 kandidátů. V roce 2001 byl viceprezidentem Pákistánského hnutí za spravedlnost a od roku 2006 do roku 2013 byl generálním tajemníkem. V parlamentních volbách v Pákistánu v roce 2013 nakonec získal své první místo v Národním shromáždění.\n\n18. srpna 2018 byl jmenován za Pákistánské hnutí za spravedlnost jako kandidát na funkci prezidenta Pákistánu. 4. září 2018 byl zvolen 13. prezidentem Pákistánu. Získal 352 volebních hlasů a o den později se vzdal svého místa v Národním shromáždění. Dne 9. září měl inauguraci a 17. září poprvé vystoupil v Národním shromáždění jako prezident.\n"}
{"id": "1444804", "url": "https://cs.wikipedia.org/wiki?curid=1444804", "title": "Senický rybník", "text": "Senický rybník\n\nSenický rybník je rybník o rozloze vodní plochy 0,85 ha nalézající se na západním okraji obce Seník v okrese Pardubice. Okolo rybníka se nalézá rekreační chatová osada. V letním období zde funguje kiosek s občerstvením.\n\n"}
{"id": "1444810", "url": "https://cs.wikipedia.org/wiki?curid=1444810", "title": "Mlýnský rybník (Seník)", "text": "Mlýnský rybník (Seník)\n\nMlýnský rybník je malý rybník o rozloze vodní plochy 0,2 ha nalézající se na západním okraji obce Seník v okrese Pardubice nad bývalým mlýnem, který v roce 1932 vyhořel. Okolo rybníka se nalézá rekreační chatová osada. \n"}
{"id": "1444813", "url": "https://cs.wikipedia.org/wiki?curid=1444813", "title": "Šancův rybník", "text": "Šancův rybník\n\nŠancův rybník je malý rybník o rozloze vodní plochy 0,6 ha nalézající se na severním okraji obce Kozašice v okrese Pardubice nad bývalým mlýnem, o kterém jsou první záznamy již z konce 13. století. Rybník je využíván pro chov ryb.\n"}
{"id": "1444816", "url": "https://cs.wikipedia.org/wiki?curid=1444816", "title": "Martin Kemp", "text": "Martin Kemp\n\nMartin John Kemp (*10. října 1961) je anglický herec, režisér, hudebník, příležitostný televizní moderátor, nejznámější jako baskytarista v novovlnné skupině Spandau Ballet, a také jako Steve Owen ve filmu \"EastEnders\". Je mladším bratrem Garyho Kempa, herce a také člena skupiny Spandau Ballet. V roce 2012 Martin Kemp skončil na třetím místě v letní sérii \"Celebrity Big Brother\". V roce 2017 se Kemp objevil jako porotce pořadu \"Let It Shine\" televize BBC .\n\nKemp se narodil v Islingtonu v severním Londýně jako mladší syn Frankovi a Eileen Kempovým. Kemp vyrůstal v severním Londýně, kde se učil ve škole \"Rotherfield Junior School\" a střední škole \"Dame Alice Owen\" v Islingtonu. Ve věku 7 let spolu se svým bratrem Garym začali navštěvovat divadelní kroužek \"Anna Scher Children's Theatre\". Martin Kemp od 11 do 14 let vystupoval v mnoha televizních pořadech jako např. \"Jackanory\" (1972), \"The Tomorrow People\" a \"Dixon\" (1973) of \"Dock Green\" (1973). Také hrál ve filmu BBC \"A Picture of Katherine Mansfield\" z Vanessou Redgrave (v roli \"Katherine Mansfield\") i Jeremym Brettem (jako John Middleton Murry) a dramatu BBC Two \"The Glittering Prizes\" (1976) s Tomem Conti i Nigelem Haversem.\n\nV roce1978 se připojil ke školní skupině svého bratra Geryho Kempa jako basista.O rok později skupina se přejmenovala na \"Spandau Ballet\" a stala se jednou z nefascinovanějších skupin osmdesátých let 20. století díky hitům jako \"Tru\"e nebo \"Gold\".\n\nS polu s bratrem vystoupili na stříbrném plátně ve gangsterském filmu \"Bratři Kray\" (\"The Krays\", 1990), kde Martinhrál slavného kriminalistu z East Endu Ronalda (Ronniho) Kraye a Gery byl jeho bratrem Reginaldem(Reggie) Kray\n\nV roce 1988 na ostrově Santa Lucia se oženil s Shirlie Holliman, bývalou doprovodnou zpěvačkou skupiny \"Wham!\" a také členkou popového dua \"Pepsi & Shirlie\". Z jejich manželství vzešly dcera Harley Moon (*1989) a syn Roman (*1993).\n\nJe patronem britsko-irské charity \"Encephalitis Society\". V době, kdy se stal patronem charity, oznámil, že od 90. let musel zvládat epilepsii v důsledku dvou nádorů mozku. Po chirurgickém zákroku byly nádory odstraněny a Kempovi byla implantována ochranná kovová destička pod pokožku hlavy. Během vystoupení na výstavě Frank Skinner v roce 2002 Kemp žertovně poznamenal, že by na letištích nemohl tiše proklouznout detektory kovů, protože by destička vyvolala poplach. Dne 20. ledna 2006 Kemp otevřel nový tomograf v Russells Hall Hospital v Dudley ve West Midlands.\n\n\n\n\n\n\n"}
{"id": "1444823", "url": "https://cs.wikipedia.org/wiki?curid=1444823", "title": "Swervedriver", "text": "Swervedriver\n\nSwervedriver je anglická alternativní rocková skupina. Vznikla v roce 1989 v Oxfordu a založili ji spolužáci Adam Franklin (zpěv, kytara) a Jimmy Hartridge (kytara), které doplnili Adi Vines (baskytara) a Graham Bonnar (bicí). Později došlo k obměnám bubeníků a baskytaristů, ale Franklin a Hartridge v kapele zůstávají stále. Svou první desku s názvem \"Raise\" kapela vydala roku 1991. Následovala tři další alba a v roce 1998 soubor ukončil svou činnost. V roce 2008 skupina odehrála reunionové turné. I v pozdějších letech občasně vystupovala a v roce 2015 vydala své páté album. V roce 1990 skupina přispěla coververzí písně „Jesus“ od The Velvet Underground na tributní album \"Heaven & Hell\" (později vyšla též na albu \"\"). Rovněž nahrála coververzi písně „In the City“ od The Who na album \"Who Covers Who?\".\n\n"}
{"id": "1444832", "url": "https://cs.wikipedia.org/wiki?curid=1444832", "title": "Ákarna dhanurásana", "text": "Ákarna dhanurásana\n\nÁkarna dhanurásana je jedna z ásan.\nA znamená směrem/k, karna znamená ucho a dhanu je úklon.\n\nNejprve je nutné udělat široký rozkročný stoj, pak s výdechem přetočit pravé chodidlo vpravo a trup vpravo. S nádechem se zaujme pozice do zvýšeného upažení A v pěst zaťatou pravou ruku (jakoby drží luk), vedle ní zaťatou levou (jako drží tětivu), výdech. S nádechem plynule pokrčit levou ruku v lokti a napíná se tětiva s s výdechem se vystřelí šíp, pak se uvolní pěst a vrací se levá ruku k pravé, opakuje se opakujeme 5x a poté na opačnou stranu.\n\n"}
{"id": "1444833", "url": "https://cs.wikipedia.org/wiki?curid=1444833", "title": "Národní dům (Karlín)", "text": "Národní dům (Karlín)\n\nNárodní dům v Karlíně je secesně-klasicistní budova v Praze-Karlíně, původně sloužící kulturně-společenským účelům. Nachází se v Hybešově ulici, na jižním okraji Kaizlových sadů.\n\nBudova je volně stojící třípatrový kubus výškově odstupňovaný a pročleněný rizality. Centrálním prvkem budovy je monumentální tříramenné schodiště. Z jeho podesty je přístup na balkon v průčelí stavby, pod nímž je podjezd s hlavním vchodem. Další balkon je obrácen na sever do zahrady. Dům má mansardovou střechu se štíty a vikýři. \n\nBudova byla postavena v letech 1910-1911 podle návrhu architekta Josefa Sakaře, žáka Josefa Zítka. Sakař byl představitelem české novorenesance, mimo jiné autor budovy Filozofické fakulty Univerzity Karlovy, průčelí novostavby křižovnického kláštera a budovy Státní tiskárny cenin v Růžové ulici. Jeho karlínská realizace je však navržena ve stylu tzv. postsecesního klasicismu. Autory sochařské výzdoby jsou Antonín Štrunc a Otakar Rákosník.\n\nMyšlenka postavit Národní dům v Karlíně vznikla již v roce 1903, kdy byl Karlín povýšen na město. V té době už své národní domy měly Královské Vinohrady, Smíchov, Žižkov a Nusle. Se stavbou se začalo v březnu 1910 a už 1. května 1911 byla otevřena restaurace s kavárnou, hernou a kuželkářskou síní v přízemí. Následovaly další kulturně-společenské prostory v suterénu, 1. a 2. patře. Většina zařízení pocházela od karlínských podnikatelů. Slavnostní otevření v neděli 18. června 1911 uspořádala Měšťanská beseda v Karlíně. Úvodní slovo pronesl básník Adolf Heyduk a orchestr řídil skladatel Otakar Ostrčil.\n\nV budově se konal od 14. do 16. května 1921 ustavující sjezd Komunistické strany Československa. Hybešova ulice (původně Strossmayerova, později Vitoldova), v níž budova stojí, byla v roce 1952 přejmenována na Hybešovu po sociálně demokratickém poslanci a spoluzakladateli KSČ Josefu Hybešovi, byť není jisté, zda se sjezdu zúčastnil.\n\nOd roku 1938 slouží budova rozhlasovým účelům. Během protektorátu ji používali Němci pro vysílání Říšského vysílače Čechy; po válce začala sloužit Československému rozhlasu. V 50. letech prošla budova přestavbou, kdy se sály a salónky postupně měnily v nahrávací studia. Velký sál Národního domu se proměnil ve svého času proslulé Studio A, kde natáčely přední orchestry taneční a populární hudby, mj. Tanečního orchestr Československého rozhlasu, orchestry Karla Vlacha, Ferdinanda Havlíka, Ladislava Bezubky. Kromě studií pro nahrávání hudebních, činoherních a literárně-dramatických pořadů se stala budova i sídlem regionálního vysílání pro hlavní město Prahu a tehdejší Středočeský kraj; od roku 1990 neslo toto studio název Regina Praha. V roce 1978 byl objekt prohlášen národní kulturní památkou.\n\nPo roce 1989 byla z fasády sejmuta pamětní deska zakládajícího sjezdu KSČ; nyní se nachází v suterénu budovy. V letech 1997 a 1998 došlo k modernizaci interiéru budovy a částečnému obnovení původní stavební dispozice přízemí a schodiště a k rekonstrukci hudebního pavilónu a parketu v přilehlé části parku. V roce 2002 byla budova zasažena povodní. Obnova Národního domu podle projektu Simony Kárníkové a Vladimíra Šenkýře trvala do června 2003; jejím cílem bylo budovu lépe přizpůsobit modernímu rozhlasovému provozu a zároveň její vnitřní architekturu o něco přiblížit úplně původnímu stavu.\n\nV současnosti budova slouží dvěma stanicím Českého rozhlasu - Regina DAB Praha a Region – Praha a střední Čechy. V přízemí se nachází newsroom a vysílací komplex, v 1. patře nahrávací studia A a B. Interiéry jsou kráktodobě zpřístupněny veřejnosti během festivalu Open House Praha.\n"}
{"id": "1444840", "url": "https://cs.wikipedia.org/wiki?curid=1444840", "title": "Stojka", "text": "Stojka\n\nStojka, či stoj na rukou, je vertikální pozice těla, kdy nohy a chodidla směřují vzhůru. Existuje mnoho variant stojky, ale vždy je potřeba rovnováhy a síly v horní části těla.\n\nStojky jsou prováděny v mnoha sportovních aktivitách, v tanci, cirkusu, józe (zde se nazývá „Adho Mukha Vrkshásana“ neboli „obrácený strom“), synchronizovaném plavání a gymnastice. \n\nTlak krve v hlavě se zvyšuje na mimořádně vysokou úroveň, stojka zvyšuje riziko mrtvice, plicního edému a dalších onemocnění.\n\nKe zpopularizování stojky v českém prostředí došlo v roce 2019, kdy byla vydána píseň Bereniky Kohoutové \"Dělám stojky\".\n\n"}
{"id": "1444846", "url": "https://cs.wikipedia.org/wiki?curid=1444846", "title": "Za križen", "text": "Za križen\n\nZa Križen (chorvatsky, Za křížem, Following the Cross) je římskokatolická velikonoční pouť, konaná v noci ze Zeleného čtvrtku na Velký pátek mezi obcemi Jelsa, Pitve, Vrisnik, Svirče, Vrbanj a Vrboska na chorvatském ostrově Hvaru. Procesí z každé obce se vydávají po večerní mši na dvacet pět kilometrů dlouhou okružní pouť výše uvedenými obcemi, která se pátečního rána po osmi hodinách vrací do výchozího kostela. Během noci se jednotlivá procesí nesmějí potkat. \n\nProcesí se účastní pouze laičtí farníci. Kněží zůstávají ve svém kostele a postupně vítají jednotlivá procesí. \n\nV procesí je nesen kříž. Čestná funkce nositele kříže byla dříve udělována členům místních křesťanských bratrstev. Dnes je nositel volen z místní komunity podle svých zásluh a zásluh jeho rodiny. Funkce bývá obsazena na mnoho let dopředu. Nositele doprovází dva pomocníci, poutníci s lucernami a pět zpěváků. Zpěváci v každém navštíveném kostele zpívají \"Nářek Panny Marie\". Všichni tito účastníci jsou oblečeni do tunik. Pouti se dále účastní místní obyvatelé i hosté ze zahraničí.\n\nFunkce nositele kříže je i fyzicky velmi náročná, kříž váží až 18 kilogramů a jeho nositel absolvuje celou pouť bez bot, obut pouze ve vlněných ponožkách. Navíc závěrečných asi sto metrů do domovského kostela nositel s křížem běží.\n\nTradice je stará pět století. První písemná zmínka o ní je z roku 1658.\n\nTento obyčej byl zapsán jako Mistrovské dílo ústního a nehmotného dědictví lidstva do seznamu UNESCO v roce 2009.\n"}
{"id": "1444847", "url": "https://cs.wikipedia.org/wiki?curid=1444847", "title": "Waltersdorf (Großschönau)", "text": "Waltersdorf (Großschönau)\n\nWaltersdorf (v německém hornolužickém dialektu \"Waalerschdurf\") je německá vesnice na severním úpatí Luže při hranicích s Českou republikou, část obce Großschönau v zemském okrese Zhořelec ve Svobodném státě Sasko. Spolu s ostatními sídly v okrese Zhořelec je Waltersdorf součástí Euroregionu Nisa, dobrovolného zájmového sdružení českých, německých a polských obcí, měst a okresů.\n\nWaltersdorf leží v severní části geomorfologického celku Lužické hory, která je na německém území označována jako \"Žitavské hory\" (německy \"Zittauer Gebirge\"). Vesnice je protažena v délce přibližně 3,3 km podél místního potoka (\"Waltersdorfer Dorfbach\", v překladu \"Waltersdorfský Vesnický potok\"). Walterdorfský potok teče směrem na sever a na západním okraji Großschönau se vlévá do Lužničky (\"Lausur\"), která poté pokračuje touto obcí dále na severovýchod až ke svému soutoku s Mandavou. \n\nZástavba Waltersdorfu leží v nadmořské výšce od 360 do 570 metrů. Na území Waltersdorfu je několik nižších kopců, z nichž nejvyšší je Butterberg (507 m n. m.). Východně od Waltersdorfu, na svazích hory Sonneberg (627 m n. m.), která však leží již na katastrálním území Jonsdorfu, se nachází několik pískovcových lomů, kde byl získáván stavební kámen pro potřeby vesnice a též kvalitní surovina pro výrobu mlýnských kamenů, brousků či pomníků.\n\nJihozápadní hranice katastrálního území Waltersdofu je totožná s česko-německou státní hranicí, která v těchto místech prochází hřebenem Lužických hor včetně jejich nejvyššího vrcholu - Luže (793 m n. m.), takže tato kóta je vlastně nejvyšším bodem waltersdorfského katastru. O uvedenou kótu se Waltersdorf dělí s Horní Světlou, částí obce Mařenice v okrese Česká Lípa, jíž náleží katastrální území na druhé straně hranice.\n\nZástavba Waltersdorfu se bezprostředně dotýká státní hranice ve své nejjižnější části, konkrétně v sedle, zvaném \"Wache\" neboli \"Stráž\" (571 m n. m.), kde je oficiální hraniční přechod. Na české straně se v těchto místech žádná zástavba nedochovala, domy byly zbořeny v 50. letech 20. století, kdy zde bylo vytvořeno zakázané hraniční pásmo.\n\nWaltersdorf byl založen jako lesní lánová ves při osídlování severní části Lužických hor. Původ názvu se odvozuje od jména lokátora, jak tomu zpravidla u lánových vsí bývalo. První písemná zmínka o vsi je z roku 1355, avšak se předpokládá, že osídlení zde vzniklo již ve 13. století. Z roku 1384 pochází zápis o kostele v místě jménem \"Walterivilla\".\n\nV roce 1419 město Žitava koupilo Waltersdorf od Mikuláše z Varnsdorfu (\"Nicolaus von Warnsdorff\"). V té době ovšem součástí Waltersdorfu ještě nebyla zástavba v dnešní horní části vsi směrem ke státní hranici, ta vznikla až v polovině 17. století a šlo o samostatnou obec, která byla nazývána Oberwaltersdorf, Neuwaltersdorf nebo též Neudörfel a od roku 1667 měla vlastní rychtu. Obě sídla, Altwaltersdorf a Neuwaltersdorf, se sloučila do jedné obce až v roce 1843.\n\nV roce 1538 byla u Waltersdorfu zahájena těžba stříbrných rud, což souviselo s propuknutím \"stříbrné horečky\" v oblasti mezí Luží a Jedlovou. Těžba se soustředila zejména do okolí dnešního Jiřetína pod Jedlovou, který byl založen v roce 1539 jako \"Sankt Georgenthal\" neboli \"Svatý Jiří v Oudolí\" a o 15 let později přeměněn v horní město. Pokud jde o Waltersdorf, v letech 1538 až 1600 zde byly ve štolách na svazích Butterbergu, v místech, kde probíhá tzv. lužický zlom, pokusně těženy stříbronosné olověné a zinkové rudní žíly. Pokusy o těžbu zde pak byly zopakovány ještě v letech 1663 až 1668. Od 16. století byl na svazích Luže a Sonnebergu lámán kvalitní pískovec, z nějž byly vyráběny nejen mlýnské kameny a různé stavební prvky, zejména bohatě dekorované vstupní portály domů, ale i náhrobky a sochařská díla.\n\nVe Waltersdorfu mělo své místo vždy také tkalcovství - zpočátku jako domácí práce, posléze od 19. století též v průmyslové podobě. Od 19. století stoupal význam zdejší krajiny jako rekreační oblasti, s čímž souviselo i budování příslušného zázemí pro ty, kteří sem přijížděli trávit svůj volný čas. V zimním období jsou návštěvníkům k dispozici lyžařské vleky a sjezdovky na severních svazích Luže, kromě toho je v lesích kolem Waltersdorfu vyznačeno celkem 32 kilometrů lyžařských běžeckých tras.\n\nWaltersdorf se pyšní zcela výjimečným postavením, pokud jde o množství památek lidové architektury, jmenovitě o podstávkové domy. Ve vesnici je jich zachováno více než 300, přičemž v památkovém seznamu je z tohoto počtu uvedeno 246 domů. Tyto památky jsou pozoruhodné také díky některým specifickým stavebním prvkům, které se jinde v Německu nevyskytují. Výjimečným doplňkem mnoha domů jsou zdobné portály z místního pískovce. Byl podán návrh, aby byl Waltersdorf prohlášen památkovou zónou (německy \"Denkmalschutzgebiet\"), obcí vede naučná stezka \"Umgebindehausweg.\"\n\n\n"}
{"id": "1444848", "url": "https://cs.wikipedia.org/wiki?curid=1444848", "title": "Bhekásana", "text": "Bhekásana\n\nBhekásana neboli „žába“ je jedna z ásan.\n\nBheka (भेका) znamená v sanskrtu žába.\n\nJde o obměnu luku a může ukončit statickou fázi dhanurásany,\n\n"}
{"id": "1444854", "url": "https://cs.wikipedia.org/wiki?curid=1444854", "title": "Nam Định", "text": "Nam Định\n\nNam Định () je město v severním Vietnamu s obyvateli, hlavní město stejnojmenné provincie. Leží ve vnitrozemní části delty Rudé řeky asi 90 km jihovýchodně od hlavního města Hanoje.\n\n"}
{"id": "1444858", "url": "https://cs.wikipedia.org/wiki?curid=1444858", "title": "Jogamatka", "text": "Jogamatka\n\nJogamatky jsou speciální podložky hatha jógy pro prevenci před uklouznutím během ásan.\n\nStarobylá cvičení jógy v Indii byla původně prováděna na trávě nebo na tvrdé zemi bez jakéhokoliv pokrytí nebo na koberci, či jelení nebo tygří kůži. Dnes se užívají jen zřídka.\nJogamatky přišly až se cvičením na Západě.\n\nJogamatky mají rozměry asi 182 cm a 60 cm šířky, v tloušťkách od 2 do 7 mm. \n"}
{"id": "1444861", "url": "https://cs.wikipedia.org/wiki?curid=1444861", "title": "Říjen 2018", "text": "Říjen 2018\n\n\n\n\n\n\n\n\n"}
{"id": "1444862", "url": "https://cs.wikipedia.org/wiki?curid=1444862", "title": "Heinrich Gotthold Münchmeyer", "text": "Heinrich Gotthold Münchmeyer\n\nHeinrich Gotthold Münchmeyer (29. června 1836, Lauterbach, Sasko – 6. dubna 1892, Davos, Švýcarsko) byl německý nakladatel a vydavatel především kolportážních románů.\n\nVyrůstal v Horní Lužici a původně byl tesařský tovaryš a vesnícký muzikant. Roku 1862 založil v Drážďanech se svým starším bratrem Friedrichem Louisem (1829–1897) Nakladatelský a kolportážní obchod, který se postupně stal jedním z největších podniků Německé říše s filiálkami v Berlíně a Hamburku. Mezi autory, kteří pro Münchmeyera pracovali, patřili především Friedrich Axmann, Gustav Adolph Berthold, Valeska von Gallwitz, Robert Kraft, Rudolf Kürbis a Karel May.\n\nKromě kolportážních románů (vyšlo jich více než sedmdesát) vydával Münchmeyer také celou řadu časopisů,\nPo Münchmeyerově smrti během lázeňského pobytu ve švýcarském Davosu, kde se léčil na tuberkulózu plic, převzala podnik jeho manželka Pauline, která jej roku 1899 prodala se všemi právy nakladateli Adalbertu Fischerovi.\nVedle Roberta Krafta byl Karel May nejvýznamnějším Münchmeyerovým spolupracovníkem. Jejich spolupráce začala v březnu roku 1875, kdy May začal redigovat Münchmeyerův časopis \"Der Beobachter an der Elbe\" a vydal v něm svá první díla, novelu \"Vanda\" a povídku \"Gitano\". V časopise \"Schacht und Hütte\" vydal svá \"Zeměpisná kázání\" (\"Geographische Predigten\"), v \" Deutsches Familienblatt\" své první dobrodružné příběhy \"Inn-nu-woh, indiánský náčelník\" a \"Old Firehand\" s také několik humoresek. V týdeníku \"Feierstunden am häuslichen Heerde\" pak vyšel Mayův první, na objednávku Münchmeyera napsaný, časopsecky román \"Poslední cesty obou Quitzowů\". Kromě toho k tisku redakčně připravil publikaci \"Kniha lásky\" (1876, \"Das Buch der Liebe\"), ve které podstatně doplnil a rozvinul texty jiných autorů.\n\nSpolupráce Maye a Münchmeyera, přerušená roku 1877, byla obnovena roku 1882, kdy May přijal Münchmeyerovu nabídku na dodání románu o rozsahu sto sešitů po 24 stranách. Podmínky včetně vydavatelských práv byly dohodnuty pouze ústně, což později přineslo Mayovi mnoho vážných problémů. Na základě této dohody a dalších podobných dohod napsal May pro Münchmeyera v letech 1882–1888 pět kolportážních románů, které od roku 1901 znovu přes Mayův výslovný zákaz vydával nový vlastník firmy Adalbert Fisscher. Jde o tyto romány:\n\nKromě vyše uvedených románů naspal May pro Münchmeyera ještě část románu \"Dalila\" (\"Delila\"). Začal na něm pracovat roku 1886, ale pak dal přednost práci na románu \"Cesta za štěstím\". Román nebyl dokončen, nikdy nevyšel a jeho rukopis byl pravděpodobně samotným autorem zničen poté, co jej Adalbert Fischer použil jako důkaz, že May psal nemorální věci.\n\n"}
{"id": "1444869", "url": "https://cs.wikipedia.org/wiki?curid=1444869", "title": "Mount Eddy", "text": "Mount Eddy\n\nMount Eddy je s nadmořskou výškou 2 752 m nejvyšší horou menšího pohoří Trinity Mountains a nejvyšší horou Klamatských hor.\nMount Eddy leží v krajích Siskiyou County a Trinity County, na severu Kalifornie, ve Spojených státech amerických.\nHora se nachází necelých 25 km jihozápadně od známého kalifornského vulkánu Mount Shasta.\nMount Eddy má devátou nejvyšší prominenci v Kalifornii. Hora je pojmenovaná po první ženské horolezkyni, která vystoupila na Mount Shastu, Olive Eddy.\n"}
{"id": "1444872", "url": "https://cs.wikipedia.org/wiki?curid=1444872", "title": "Konečné produkty pokročilé glykace", "text": "Konečné produkty pokročilé glykace\n\nKonečné produkty pokročilé glykace (, AGEs) jsou bílkoviny nebo lipidy, které se při vystavení se cukrům stávají glykovanými. Tyto látky mohou být činitelem stárnutí a rozvoje či zhoršení mnoha degenerativních onemocnění, jako je cukrovka, ateroskleróza, chronické renální selhání a Alzheimerova choroba.\n"}
{"id": "1444873", "url": "https://cs.wikipedia.org/wiki?curid=1444873", "title": "Zakopávání na stroji", "text": "Zakopávání na stroji\n\nZakopávání na stroji je posilovací cvik. Trup spočívá na desce přístroje - nezaklání se, drží se se pod úrovní desky (držadla tak mají být umístěna). Koleno je v ose čepu na němž se otáčí páka se zátěží. Pokud se leží mimo osu, tak se válec válí po patách a lýtkách.\n"}
{"id": "1444877", "url": "https://cs.wikipedia.org/wiki?curid=1444877", "title": "Kostel svaté Kateřiny (Hosby)", "text": "Kostel svaté Kateřiny (Hosby)\n\nKostel svaté Kateřiny v Hosby () je kostel estonské evangelicko-luteránské církve. Stojí uprostřed vesnice Hosby v obci Noarootsi v kraji Läänemaa v Estonsku. Kolem kostela se rozkládá hřbitov. Kostel a hřbitov byly zapsány na seznam národních památek Estonska v roce 1997.\n\nKostel byl postaven jako katolický obranný kostel pravděpodobně na přelomu 13. a 14. století, písemné záznamy pocházejí z roku 1500. Kostel patřil pod biskupství v Osilii (Saaremaa). Kostel byl zničen v období Livonské války (1558–1583). V 17. století byl kostel obnoven v novogotickém slohu a postavena věž. V období 1862–1873 byl kostel přestavěn, byla dostavěna věž, opravena střecha a v interiéru vyměněny lavice a oltář. Další významné opravy proběhly v letech 1988 a v roce 1999 byly opraveny varhany. V letech 2003–2004 byla položena nová podlaha.\n\nKostel navštívil v roce 1932 švédský korunní princ Gustav VI. Adolf a v roce 1992 švédský král Karel XVI. Gustav.\n\nOrientované jednolodní stavba na obdélníkovém půdorysu. K lodi přistavěno kněžiště, které je od lodi odděleno vítězným obloukem a je užší a nižší než loď. Do západního průčelí je vestavěna zděná věž a nízká předsíň. Červenohnědá střecha lodi a kněžiště je dvojhřebenová sedlová krytá dřevěnými deskami, předsíň sedlová opět krytá deskami. Desky z borového a jedlového dřeva jsou na střeše položeny vertikálně ze dvou vrstvách. Hranolová věž je zakončena jehlanovou střechou. K severní straně kněžiště byla přistavěna sakristie. Na jižní okapové straně lodi fasádě prolomena čtyři úzká okna s lomeným obloukem, mezi druhým a třetím oknem malá přístavba s vchodem (dveřní otvor je pěti úhelný) z roku 1770. Severní okapová strana má tři širší okna zakončená obloukem v nestejné úrovni. Vyšší okno je blíže kruchtě. V průčelí a jižní okapové straně kněžiště jsou dvě úzká okna s lomeným obloukem, v dřevěném štítu je jedno okno. Kostel má hladké bílé fasády.\n\nStrop lodi a kněžiště je dřevěný, v lodi podélné stropní trámy podpírají tři dvojice dřevěných polygonálních sloupů. Vystupující části kruchty spočívá na dřevěných sloupech. Na kruchtě jsou umístěny varhany. Kazatelnu na evangelijní straně vyrobil mistr Elert Thiele v roce 1656. Na východní stěně kněžiště je umístěna reliéfní deska s epitafem pastora Martina Wintera, kterou vytvořil v roce 1630 sochař Joachim Winter. Křtitelnice od téhož sochaře pochází z roku 1628. Oltář pochází z druhé poloviny 19. století. Lustry jsou z 18. století.\n\nKolem kostela se rozkládá hřbitov na ploše 1,4 ha, je ohrazen kamennou zdí z nasucho poskládaných kamenných balvanů.\n\nFara byla postavena v 17. století. V roce 1930 na faře žil učitel Sven Danell, pozdější švédský biskup Skara.\n"}
{"id": "1444878", "url": "https://cs.wikipedia.org/wiki?curid=1444878", "title": "Výpony lýtek", "text": "Výpony lýtek\n\nVýpony lýtek jsou metoda cvičení na lýtkové svaly.  Účelem je vytvořit napětí v lýtkách, takže se nepokládají paty až na zem. Pohyb je plynulý a pomalý. Zatímco gastrocnemius více pracuje vestoje, soleus se aktivuje vsedě.\n\n1. Sedneme si na posilovací přístroj na výpony. Pod špičky lze dát podložku, 5-10 cm, nohy jsou pokrčené v kolenou do 90 stupňů.\n2. Na přední stranu stehen se umístí páka přístroje nebo osa činky.\n3. Nezaklánět se a trup musí být vzpřímený. Nutno tlačit paty co nejvýše a ve vrchní pozici vydržet 1 – 2 sec., poté paty dolů pod úroveň podložky, měli bychom cítít protažení v lýtkových svalech.\n"}
{"id": "1444880", "url": "https://cs.wikipedia.org/wiki?curid=1444880", "title": "Dip (cvik)", "text": "Dip (cvik)\n\nDip je svalový cvik na hrudní svalstvo.Při dipech zabírají ramena, paže, hrudník, a záda. Pro lepší tvar (ve tvaru písmene V) existují dipy s širším úchopem.\n\n"}
{"id": "1444887", "url": "https://cs.wikipedia.org/wiki?curid=1444887", "title": "Sklapovačka", "text": "Sklapovačka\n\nSklapovačka nebo také sed-leh je břišní vytrvalostní cvičení na posílení a tónování břišní svalů. Posiluje se i přímý sval stehenní, napínač povázky stehenní, sval hřebenový a vnější hlava čtyřhlavého svalu stehenního. Dále se kativuje trojhlavý sval pažní, zadní hlava deltového svalu a hluboký sval pažní.I přes občasnou krittiku cviku z důvodu možného zranění nebo neefektivity některých provedení jde o jeden z nejrošířenejších cviků.\n\nV základní pozici se leží na podložce s rukama a nohama nataženýma. Poté se zároveň zvednou ruce a nohy a cvičenec se snaží dotknout kotníků. Ruce se nepokládají až na zem, ale zůstanou kousek nad zemí. Nohy jsou stále rovné. Školní variantou je pak verze, kdy jsou nohy pokrčené a zapřené např. pod žebřinami. Ruce jsou také pokčené a spojené za hlavou. Zde dochází přednostně k posílení nohou.\n"}
{"id": "1444900", "url": "https://cs.wikipedia.org/wiki?curid=1444900", "title": "Miloslav Kopečný (herec)", "text": "Miloslav Kopečný (herec)\n\nMiloslav Kopečný (také Miloš Kopečný, 18. září 1944, Třebíč) je český herec. Jeho nejznámější rolí je \"Bankéř\" ve filmech Bony a Klid a Bony a Klid 2.\n\nNarodil se v roce 1944 v Třebíči, kde následně vystudoval gymnázium, posléze vystudoval činoherní herectví na Janáčkově akademii múzických umění v Brně. Po studiu nastoupil do Východočeského divadla v Pardubicích, v roce 1969 pak začal působit v Divadle F. X. Šaldy v Liberci, kde hrál například Vocílku ve Strakonickém dudákovi nebo Don Juana v Donu Juanovi. Od roku 1983 působil v Činoherním studiu v Ústí nad Labem, tam působil do roku 1993, kdy nastoupil do divadla Labyrint v Praze. V témže roce nastoupil do Divadla pod Palmovkou, kde působil přibližně 20 let. V Divadle pod Palmovkou hrál např. Polonia v Hamletovi.\n\nHostuje v Divadle v Dlouhé.\n\nJe ženatý a má tři děti.\n\n"}
{"id": "1444906", "url": "https://cs.wikipedia.org/wiki?curid=1444906", "title": "Meromiktické jezero", "text": "Meromiktické jezero\n\nMeromiktické jezero je typ jezera, jehož jednotlivé vrstvy vodního sloupce se nikdy úplně nepromíchají, a tudíž se vzájemně nevyrovná jejich teplota. Z hlediska teplotní stratifikace vodních ploch jde o protiklad k holomiktickým jezerům, u nichž alespoň jednou ročně dochází k promíchání všech vodních vrstev, resp. k dimiktickým jezerům, jejichž teplota je ovlivněna procesy jarní a podzimní cirkulace vody (a letní a zimní stagnace). Pojem byl zaveden rakouským limnologem Ingem Findeneggem v roce 1935.\n\nMeromiktické vodní plochy jsou obvykle malé a značně hluboké. Vrstvení těchto jezer je stabilní; nejspodnější vodní vrstva se nazývá \"monimolimnion\" a ostatní vrstvy (od nejhlubší) \"hypolimnion\", \"metalimnion\" a \"epilimnion\" společně tvoří \"mixolimnion\". Nejspodnější vrstva \"monimolimnion\" je stagnující (ani jednou ročně se kompletně nepromísí), anaerobní a vykazuje vysokou salinitu a koncentraci rozpuštěných látek, což způsobuje velké rozdíly v hustotě její vody oproti ostatním vrstvám; od \"mixolimnionu\" je oddělena chemoklinou, v níž dochází k velkým změnám salinity.\n\nPříklady meromiktických jezer jsou evropské Lac Pavin, asijská Šira, tichomořské Jezero medúz a africká jezera Kivu, Bogoria a Nyos. Meromiktický charakter má i Černé moře.\n"}
{"id": "1444911", "url": "https://cs.wikipedia.org/wiki?curid=1444911", "title": "Pavol Jacko", "text": "Pavol Jacko\n\nPavol Jacko (* 11. dubna 1943), uváděný také jako Pavel Jacko, je bývalý slovenský fotbalový útočník. Žije v Prešově-Solivaru.\n\nZačínal ve Slovanu Solivar. V československé lize hrál za Tatran Prešov, aniž by skóroval. Debutoval v sobotu 11. srpna 1962 v Nitře v zápase s domácím Slovanem (prohra 1:4). Naposled se v I. lize objevil ve středu 5. června 1963 v Praze na Julisce, kde zasáhl do utkání s domácí Duklou (nerozhodně 2:2).\n\nBěhem základní vojenské služby nastupoval za Iskru Liptovský Mikuláš. Poté působil v Humenném, kde mu spoluhráči byli mj. Ľuboslav Choluj, Pavol Mycio a Viktor Pčola.\n\n"}
{"id": "1444912", "url": "https://cs.wikipedia.org/wiki?curid=1444912", "title": "Jacko (příjmení)", "text": "Jacko (příjmení)\n\nPříjmení Jacko, přechýleně Jacková, nosí více osobností:\n\n\n"}
{"id": "1444913", "url": "https://cs.wikipedia.org/wiki?curid=1444913", "title": "Nilgiri North", "text": "Nilgiri North\n\nNilgiri North (také Nilgiri Nord) je hora vysoká 7 061 m n. m. nacházející se v pohoří Himálaj v Nepálu na západě horského masivu Annapurna. Vrchol je spojený hřebenem s horou Tiličo (7 134 m), která je vzdálená 6,68 km směrem na východ.\n\nPrvovýstup na Nilgiri North provedl v souvislosti s nizozemskou expedicí v roce 1962 Francouz Lionel Terray. Dosáhli vrcholu 19. října výstupovou cestou přes severní stěnu a západní hřeben.\n"}
{"id": "1444915", "url": "https://cs.wikipedia.org/wiki?curid=1444915", "title": "Mandu Kangri", "text": "Mandu Kangri\n\nMandu Kangri (také Mašerbrum Far West) je hora vysoká 7 127 m n. m. nacházející se v pohoří Karákóram v Pákistánu. Hřeben odděluje Mandu Kangri od 2,32 km jihovýchodně vzdáleného 7 821 m vysokého vrcholu Mašerbrum.\n\nNa západ od hlavního vrcholu leží 370 m vzdálený vedlejší vrchol vysoký 7 081 m. Na vrchol Mandu Kangri West (také Mandu Kangri II) nebyl proveden žádný výstup.\n\nPrvovýstup na Mandu Kangri uskutečnila v roce 1988 italská expedice vedená Augustem Zanottem v roce 1988. Dne 8. září vystoupili na vrchol horolezci A. Zanotti, E. Corbellini, S. Andreola, S. Savadelli, F. Bottani, M. Bottani, B. Scanabesi, A. Carminati a P. Campostrini.\n"}
{"id": "1444926", "url": "https://cs.wikipedia.org/wiki?curid=1444926", "title": "Andrzej Zabawa", "text": "Andrzej Zabawa\n\nAndrzej Tomasz Zabawa (* 29. listopadu 1955, Krynica) je bývalý polský hokejový útočník. \n\nHrál za týmy KTH Krynica (1972–1974), Unia Oświęcim (1974–1975), KS Baildon Katowice (1975–1978) a Zagłębie Sosnowiec (1978–1986) a v Německu za BSC Preussen. Získal 5 titulů mistra Polska.\n\nPolsko reprezentoval na olympijských hrách v roce 1976, 1980 a 1984 a na 10 turnajích mistrovství světa v letech 1975, 1976, 1977, 1978, 1979, 1981, 1982, 1983, 1985 a 1986. Za polskou reprezentaci nastoupil v letech 1974–1986 ve 156 utkáních a dal 70 gólů.\n\n"}
{"id": "1444928", "url": "https://cs.wikipedia.org/wiki?curid=1444928", "title": "Písník u Praskačky", "text": "Písník u Praskačky\n\nPísník Praskačka je vodní plocha o rozloze 5,0 ha vzniklá po těžbě štěrkopísků ukončené počátkem 21. století. Písník se nalézá na západném okraji obce Praskačka v okrese Hradec Králové pod silnicí III. třídy č. 32326 vedoucí do obce Vlčkovice. Písník je využíván pro rekreaci a sportovní rybolov.\n\nKe konci 19. stol. bylo v písníku v Praskačce nalezeno lužické pohřebiště, z něhož nálezy jsou uloženy v hradeckém muzeu.\n\n"}
{"id": "1444931", "url": "https://cs.wikipedia.org/wiki?curid=1444931", "title": "Heaven Upside Down", "text": "Heaven Upside Down\n\nHeaven Upside Down je desáté studiové album americké skupiny Marilyn Manson. Vydáno bylo dne 6. října 2017 společnostmi Loma Vista Recordings a Caroline Records. Kapela na albu začala pracovat již v listopadu 2015. V červenci 2016 následně frontman kapely Brian Warner (Marilyn Manson) potvrdil, že deska vyjde na Den svatého Valentýna (tj. v únoru 2017) a její pracovní název je \"Say10\". Později však bylo vydání odloženo a deska vyšla až v říjnu 2017. Jejím producentem byl Tyler Bates. Album se umístilo na osmém místě hitparády Billboard 200.\n\n\n\n"}
{"id": "1444935", "url": "https://cs.wikipedia.org/wiki?curid=1444935", "title": "Rybníky pod Hvozdnicí", "text": "Rybníky pod Hvozdnicí\n\nRybníky pod Hvozdnicí nazývané Horní Renešák a Dolní Renešák jsou soustavou dvou malých rybníčků o rozloze vodní plochy 0,22 ha (Horní) a 0,59 ha (Dolní) nalézající se na západním okraji obce Hvozdnice v okrese Hradec Králové. Rybníčky jsou přístupné po polní cestě odbočující ze silnice III. třídy č. 32331. Rybníčky jsou využívány pro chov ryb.\n"}
{"id": "1444942", "url": "https://cs.wikipedia.org/wiki?curid=1444942", "title": "Kočár (Libčany)", "text": "Kočár (Libčany)\n\nRybník Kočár o rozloze vodní plochy 0,33 ha se nalézá na severozápadním okraji obce Libčany v okrese Hradec Králové. Rybníček je využíván pro chov ryb.\n"}
{"id": "1444943", "url": "https://cs.wikipedia.org/wiki?curid=1444943", "title": "Brigádník (Libčany)", "text": "Brigádník (Libčany)\n\nRybník Brigádník o rozloze vodní plochy 0,4 ha se nalézá v lese asi 0,6 km na severně od centra obce Libčany v okrese Hradec Králové. Rybníček je využíván pro chov ryb. V okolí rybníka byla nákladem obce Libčany vybudována naučná stezka \"život ve vodě a v lese\".\n"}
{"id": "1444944", "url": "https://cs.wikipedia.org/wiki?curid=1444944", "title": "Studánkový vrch", "text": "Studánkový vrch\n\nStudánkový vrch je přírodní památka ev. č. 5858, která se nachází v okrese Břeclav severovýchodně od obce Sedlec. Důvodem ochrany je především silně ohrožený motýl bourovec trnkový (\"Eriogaster catax\"), fragmenty polopřirozených suchých trav s faciemi křovin na vápnitých podložích a mezofilní a xerofilní křoviny s výskytem vzácné fauny a flóry. Je také součástí soustavy chráněných území Natura 2000 jakožto evropsky významná lokalita. Její rozloha činí přibližně 12,3 ha. \n\nLokalita se nachází v Jihomoravském kraji, okrese Břeclav, k.ú. Sedlec u Mikulova, přibližně 2,5 km od obce Sedlec, v nadmořské výšce 206 až 253 metrů. Území přírodní památky, které je vymezeno na 12,31 ha, zaujímají jihovýchodní svahy Studánkového vrchu a jižní až západní svahy vrchu Blandourek. Oba vrchy tvoří v místní rovinaté krajině nápadné stepní pahorky.\n\nCelá lokalita byla v minulosti odlesněna a z historických map je na tomto území doložena v 18. a 19. století přítomnost vinohradů s roztroušenými ovocnými stromy či malými ovocnými sady. Toto extenzivní využívání místní krajiny zapříčinilo její modifikaci v podobě vytvoření teras na svazích. V některých částech došlo také k odstranění či přemístění původního půdního horizontu. Ve 20. století došlo k zániku vinic. Příčinou je nejspíše rozsáhlé napadení révy mšičkou révokazem (\"Viteus vitifoliae\"). Dalším důvodem může být také ekonomická nevýhodnost obnovy.\n\nÚzemí bylo dále využíváno jako pastvina, která se však po druhé světové válce zcela přestala využívat. V souvislosti s mechanizací zemědělství se oblast stala pro místní zemědělce těžko přístupnou a byla ponechána ladem. Postupně došlo k pozvolnému zarůstání křovinami, které začaly vytlačovat vzácné druhy.\n\nV roce 2013 bylo Jihomoravským krajem vydáno nařízení o zřízení Přírodní památky Studánkový vrch a jejího ochranného pásma, které nabylo účinnosti dne 1.3.2014.\n\nV současné době má především na okrajové části chráněného území nepříznivý vliv zemědělská činnost, jejíž vlivem dochází k vyplavování hnojiv, postřiků nebo dalších chemických látek ze zemědělských ploch. Prozatím také nedošlo k žádné ochranářské péči.\n\nÚzemí spadá do Panonské biogeografické oblasti. Z geomorfologického hlediska patří PP Studánkový vrch do Lednické pahorkatiny, která je tvořena flyšovými horninami a neogenními sedimenty. Povrch je svažitý, místy až velmi strmý. V podloží převažují terciérní vápnité sedimenty (hlavně jíly a písky) s částečným překrytím sprašemi. Půdu tvoří černozemě a pararendziny.\n\nNa území této přírodní památky ani v jejím okolí se nenachází žádný vodní tok.\n\nOchrana území byla vytvořena především kvůli populaci kriticky ohroženého motýla bourovce trnkového (\"Eriogaster catax\"), jehož housenky se po vyklubání z pavučinovitých kukel živí na hlozích a trnkách. Mezi další motýly vyhledávající tuto lokalitu patří například žluťásek barvoměnný (\"Colias myrmidone\"), ostruháček ostružinový (\"Callophrys rubi\"), babočka kopřivová (\"Aglais urticae\"), modrásek jehlicový (\"Polyommatus icarus\") a perleťovec nejmenší (\"Boloria dia\"). Vyskytuje se zde také kriticky ohrožená kudlanka nábožná (\"Mantis religiosa\"), ohrožená majka (\"Meloe proscarabaeus\") a další především xerotermofilní druhy bezobratlých živočichů. Hnízdí zde pravděpodobně silně ohrožená pěnice vlašská (\"Sylvia nisoria\"), která vyhledává místní křoviny.\n\nStudánkový vrch náleží fytogeografické oblasti Termofytikum, obvodu Panonské termofytikum. Jakožto potenciální přirozená vegetace se uvádí prvosenková dubohabřina. V současné době lze charakterizovat půdní pokryv jako pozůstalé zbytky stepních trávníků, které postupně zarůstají křovinami. Důvodem je především absence jakéhokoli hospodaření v této oblasti. Dnes se na Studánkovém vrchu můžeme setkat s přibližně 283 druhy cévnatých rostlin. Několik z nich patří mezi zvláště chráněné druhy. Mezi ohrožené druhy patří len tenkolistý (\"Linum tenuifolium\"), oman oko Kristovo (\"Inula oculus-christi\"), kozinec vičencovitý (\"Astragalus onobrychis\"), hvězdnice zlatovlásek (\"Aster linosyris\"), hvězdnice chlumní (\"Aster amellus\"), sasanka lesní (\"Anemone sylvestris\"), zvonek boloňský (\"Campanula bononiensis\") a hořec křížatý (\"Gentiana cruciata\"). Zástupcem silně ohrožených druhů rostlin je oman německý (\"Inula germanica\"). Velkou pozornost si zaslouží lněnka Dollinerova (\"Thesium dollineri\"), která je zástupcem kriticky ohrožených rostlin. Kvete od dubna do září a květy mají bílou barvu. Z dřevin zde roste například třešeň křovitá (\"Cerasus fruticosa\"), růže bedrníkolistá (\"Rosa pimpinellifolia\") a dub pýřitý (\"Quercus pubescens\").\n\nHlavním předmětem ochrany přírodní památky a jediným předmětem ochrany evropsky významné lokality je kriticky ohrožený motýl bourovec trnkový (\"Eriogaster catax\"). Jedná se o poměrně robustního motýla s rozpětím křídel kolem 16 mm, jehož housenky si staví hromadná pavučinková hnízda a živí se listy trnky a hlohu. Studánkový vrch je jednou ze tří evropsky významných lokalit tohoto motýla v Jihomoravském kraji. Z posledních průzkumů však nebyla na území památky dokázána jeho přítomnost, avšak nebyla ani vyvrácena možnost, že se na území vyskytují jeho pouhé mikropopulace, které lze označit jako pod hranicí pozorovatelnosti. Důvodem snížení počtu či možného úplného vymizení tohoto zástupce z lokality je zarůstání oblasti různými dřevinami, které nebylo v současnosti ani v minulosti nijak regulováno.\n\nOptimální management by měl vhodnými způsoby zajistit, aby lokalita nezarůstala křovinami, které postupně vytvoří souvislý porost. Vhodné by bylo udržování menších křovinatých ostrůvků, které by obsahovaly vysoké i nízké keře (především hlohy a trnky). Zbylou plochu by měla zaujímat travami porostlá půda udržována pastvou a sečením. Tímto způsobem by byly chráněny i fragmenty polopřirozených suchých trav, které jsou rovněž v zájmu ochrany přírodní památky.\n\nPřírodní památka Studánkový vrch je nejlépe dostupná ze silnice vedoucí ze Sedlce do Bulhar. Před vinicí je nutno odbočit doprava a pokračovat přibližně 700 m pozvolným stoupáním až na samotný Studánkový vrch v nadmořské výšce od 206 do 253 metrů. Lokalita nabízí široký výhled do okolí. V blízkosti se nachází například CHKO Pálava, rybník Nesyt, který patří do NPR Lednické rybníky, nebo místní rozsáhlé vinice.\n\nNa hranicích přírodní památky je umístěn znak Přírodní památky a naučná cedule.\n\n"}
{"id": "1444952", "url": "https://cs.wikipedia.org/wiki?curid=1444952", "title": "Těchlovický rybník", "text": "Těchlovický rybník\n\nTěchlovický rybník, někdy nazývaný též Jordán, o rozloze vodní plochy 2,0 ha se nalézá na okraji lesa asi 0,6 km na severně od centra obce Těchlovice v okrese Hradec Králové. Rybník je využíván pro chov ryb. \n"}
{"id": "1444962", "url": "https://cs.wikipedia.org/wiki?curid=1444962", "title": "Plyometrie", "text": "Plyometrie\n\nPlyometrie, řídčeji skákačka, je sada cvičení, ve které svaly vyvíjejí maximální sílu v krátkých časových intervalech s cílem zvýšení výkonu, především rychlosti a síly. Tyto cviky cílí na svalová prodloužení a kontrakce v rychlém sledu, např. při opakovaném skákání. Plyometrie je populární mezi sportovci, cvičenci bojových umění, sprintery, v komerční fitness oblasti je užívána v mnohem menší míře.\n"}
{"id": "1444963", "url": "https://cs.wikipedia.org/wiki?curid=1444963", "title": "Lomenice (Těchlovice)", "text": "Lomenice (Těchlovice)\n\nRybník Lomenice, někdy nazývaný též U hájenky, o rozloze vodní plochy 0,77 ha se nalézá na okraji lesa na severním okraji obce Těchlovice v okrese Hradec Králové. Rybník je využíván pro chov ryb. \n\nPod hrází rybníka se v minulosti nalézal vodní mlýn, který byl v poslední čtvrtině 19. století změněn na myslivnu, na III. vojenském mapování je objekt vyobrazen jako myslivna. Na leteckém snímku z roku 1954 již budova myslivny nestojí.\n\n"}
{"id": "1444968", "url": "https://cs.wikipedia.org/wiki?curid=1444968", "title": "Castro (příjmení)", "text": "Castro (příjmení)\n\nPříjmení Castro nosí více významných osobností:\n\n"}
{"id": "1444969", "url": "https://cs.wikipedia.org/wiki?curid=1444969", "title": "Krčení ramen", "text": "Krčení ramen\n\nKrčení ramen je silový cvik horní části trapézového svalu. Krčení ramen je určeno především na rozvoj trapézových svalů, přičemž jsou zatíženy jeho horní partie. Do cviku se zapojují také zdvihače lopatky a sval rombický. Pro cvičence se tónováním svalů docílí spojení linie ramen a trapézů. Stabilizačně jsou zde zapojeny i partie nohou, lýtek, a středu těla.\n"}
{"id": "1444970", "url": "https://cs.wikipedia.org/wiki?curid=1444970", "title": "Jiutaisaurus", "text": "Jiutaisaurus\n\nJiutaisaurus (\"ještěr z Ťiou-tchai\") byl rod sauropodního dinosaura, žijící v období spodní až svrchní křídy (geologické stupně apt až cenoman, asi před 125 až 94 miliony let) na území dnešní severovýchodní Číny (provincie Ťi-lin).\n\nFosilie tohoto sauropodního dinosaura (holotyp s katalogovým označením \"CAD-02\") z kladu Titanosauriformes byly objeveny v sedimentech souvrství Qantou u vesnice Si-ti (Xidi) a sestávají z 18 artikulovaných ocasních obratlů. Na jejich základě popsal taxon \"J. xidiensis\" jako nový rod i druh sauropoda v roce 2006 tým čínských paleontologů. Rozměry tohoto sauropoda nelze s jistotou odhadnout.\n\n\"Jiutaisaurus\" zřejmě sdílel ekosystémy s dalšími dinosaury, z nichž přímo ve stejném souvrství byly objeveny dva rody – ornitopod \"Changchunsaurus\" a rohatý dinosaurus \"Helioceratops\".\n\n\n"}
{"id": "1444971", "url": "https://cs.wikipedia.org/wiki?curid=1444971", "title": "Rybníček u Nového Přímu", "text": "Rybníček u Nového Přímu\n\nRybníček u Nového Přímu o rozloze vodní plochy 0,25 ha se nalézá v lese asi 0,6 km jihovýchodně od centra obce Nový Přím v okrese Hradec Králové. Pod hrází rybníčka prochází žlutá turistická značka vedoucí z obce Stěžery na zámek Hrádek. V roce 2018 byl rybníček vyschlý.\n"}
{"id": "1444978", "url": "https://cs.wikipedia.org/wiki?curid=1444978", "title": "Gregory (příjmení)", "text": "Gregory (příjmení)\n\nPříjmení Gregory nosí více významných osobností:\n\n"}
{"id": "1444979", "url": "https://cs.wikipedia.org/wiki?curid=1444979", "title": "Petr Hlaváček", "text": "Petr Hlaváček\n\nPetr Hlaváček je jméno více známých osob:\n\n"}
{"id": "1444982", "url": "https://cs.wikipedia.org/wiki?curid=1444982", "title": "McKinney", "text": "McKinney\n\nMcKinney může být:\n\n"}
{"id": "1444992", "url": "https://cs.wikipedia.org/wiki?curid=1444992", "title": "Hippopotamus gorgops", "text": "Hippopotamus gorgops\n\nHippopotamus gorgops (\"hroch gorgonský\") je druh vyhynulého hrocha, žijícího v období pozdního pliocénu až středního pleistocénu (asi před 2,5 miliony až 700 tisíci lety) nejdříve na území Afriky (Kongo, Keňa, Uganda, Tanzanie, Etiopie) a později Evropy (Izrael).\n\n\"H. gorgops\" byl velkým sudokopytníkem, dosahujícím odhadované tělesné délky 4,3 metru, výšky 2,1 metru a hmotnosti kolem 3900 až 4500 kilogramů. Byl tak větší než průměrné exempláře současného hrocha obojživelného. Dalším nápadným rozdílem bylo umístění očí, které výrazně vystupovaly nad úroveň lebky a umožňovali hrochovi vidět dobře nad hladinu i při úplném ponoření pod vodou (v ještě větší míře, než je tomu u hrocha obojživelného). Formálně byl tento druh popsán v roce 1928 německým badatelem Wilhelmem Otto Dietrichem.\n\n\n"}
{"id": "1444993", "url": "https://cs.wikipedia.org/wiki?curid=1444993", "title": "Popovický mlýn", "text": "Popovický mlýn\n\nPopovický mlýn je roubený patrový vodní mlýn nalézající se na mlýnském náhonu odbočujícím z řeky Bystřice u obce Popovice v okrese Hradec Králové. Roubená budova mlýna je stará asi 200 let. Vodní náhon je rouben vrbovou alejí. U mlýna se nalézá malý Popovický rybník.\n\nVnitřní mlýnské vybavení se nedochovalo. Mlýn nyní slouží k obytným a rekreačním účelům,\n\nVedle mlýna roste památný Popovický dub, jehož stáří se odhaduje na více než 600 let.\n\n"}
{"id": "1444996", "url": "https://cs.wikipedia.org/wiki?curid=1444996", "title": "Tom Karen", "text": "Tom Karen\n\nTom Karen (* 1926) je britský automobilový konstruktér. Narodil se ve Vídni a později žil v Brně, kde docházel do školy. V roce 1939 s rodinou Československo opustil a v roce 1942 se usadil ve Spojeném království, kde studoval na Loughborough College. Později pracoval například pro Davida Oglea či firmu Hotpoint. Po Ogleově smrti v roce 1962 se stal ředitelem společnosti Ogle Design, v níž zůstal až do roku 1999. V roce 2010 vydal knihu \"Ogle & The Bug\".\n"}
{"id": "1444997", "url": "https://cs.wikipedia.org/wiki?curid=1444997", "title": "Watts (příjmení)", "text": "Watts (příjmení)\n\nPříjmení Watts nosí více významných osobností:\n\n"}
{"id": "1444999", "url": "https://cs.wikipedia.org/wiki?curid=1444999", "title": "Hale (příjmení)", "text": "Hale (příjmení)\n\nPříjmení Hale nosí více významných osobností:\n\n"}
{"id": "1445000", "url": "https://cs.wikipedia.org/wiki?curid=1445000", "title": "Kutno", "text": "Kutno\n\nKutno je město v Polsku, v němž žije okolo 45 000 obyvatel. Nachází se v Lodžském vojvodství 112 km západně od Varšavy a protéká jím řeka Ochnia.\n\nPodle legendy bylo město založeno v 10. století šlechticem Petrem z Kutné Hory, pravděpodobnější je však původ ze staropolského výrazu „kąty“, označujícího provizorní bydlení lesních dělníků. První písemná zmínka o Kutnu pochází z roku 1301, roku 1386 mu Zemovít IV. udělil právo pořádat trhy a v roce 1444 je uváděno jako město. Rozvoj nastal v 18. století, kdy město patřilo rodu Zamojských.\n\nKutno bylo známé početnou židovskou populací, která před druhou světovou válkou činila 8 000 z celkových 26 000 obyvatel města. Narodil se zde spisovatel Šalom Aš, na jehož počest se ve městě koná bienále židovské kultury. Místní Židé byli vyvražděni za druhé světové války, kdy byla také zničena synagoga.\n\nV září 1939 proběhla v blízkosti města bitva na Bzuře, při níž se polská armáda neúspěšně pokusila odrazit agresi nacistického Německa.\nKutno je významným dopravním uzlem: leží nedaleko dálnice A1, kříží se zde železniční trati z Varšavy do Poznaně a z Lodže do Toruně. Místní průmysl reprezentují firmy AMZ-Kutno (automobily), Miflex (elektronické součástky), DS Smith (obalové materiály), Polfarmex (léčiva) a Hoop (nealkoholické nápoje). Sídlí zde Vyšší národohospodářská škola. \n\nK turistickým atrakcím patří historické centrum s kostelem sv. Vavřince z roku 1301, přestavěným v 19. století, a městský park Jara národů o rozloze 17 hektarů, v němž se nachází muzeum bitvy na Bzuře. Město je známé také díky svátku růží, který se koná od roku 1974.\n\nOkolí Kutna je nejsušší částí Polska, průměrné roční srážky nepřevyšují 550 mm.\n\n"}
{"id": "1445001", "url": "https://cs.wikipedia.org/wiki?curid=1445001", "title": "Popovický rybník", "text": "Popovický rybník\n\nPopovický rybník o rozloze vodní plochy 0,46 ha se nalézá na severním okraji obce Popovice v okrese Hradec Králové v blízkosti Popovického mlýna. Rybník je využíván pro chov ryb. \n\nU hráze rybníka roste památný Popovický dub.\n\n"}
{"id": "1445002", "url": "https://cs.wikipedia.org/wiki?curid=1445002", "title": "McDaniel", "text": "McDaniel\n\nPříjmení McDaniel nosí více významných osobností:\n\n"}
{"id": "1445003", "url": "https://cs.wikipedia.org/wiki?curid=1445003", "title": "Komárovský písník", "text": "Komárovský písník\n\nKomárovský písník o rozloze vodní plochy 0,54 ha je vodní plocha po těžbě štěrkopísků ukončené v 60. letech 20. století nalézající se na západním okraji osady Komárov v okrese Hradec Králové. Písník je využíván pro sportovní rybolov. \n"}
{"id": "1445004", "url": "https://cs.wikipedia.org/wiki?curid=1445004", "title": "Krajský přebor – Jihlava 1952", "text": "Krajský přebor – Jihlava 1952\n\nKrajský přebor – Jihlava 1952 byl jednou z 21 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1445010", "url": "https://cs.wikipedia.org/wiki?curid=1445010", "title": "Norris", "text": "Norris\n\nPříjmení Norris nosí více významných osobností:\n\n"}
{"id": "1445012", "url": "https://cs.wikipedia.org/wiki?curid=1445012", "title": "Powers (příjmení)", "text": "Powers (příjmení)\n\nPříjmení Powers nosí více významných osobností:\n\n"}
{"id": "1445013", "url": "https://cs.wikipedia.org/wiki?curid=1445013", "title": "Page (příjmení)", "text": "Page (příjmení)\n\nPříjmení Page nosí více významných osobností:\n\n"}
{"id": "1445015", "url": "https://cs.wikipedia.org/wiki?curid=1445015", "title": "Spojené síly pro Prahu", "text": "Spojené síly pro Prahu\n\nSpojené síly pro Prahu (zmiňovány i zkráceně jako Spojené síly) byla na podzim 2018 volební koalice stran TOP 09 a Starostové a nezávislí pro volby do zastupitelstva hlavního města Prahy. V oficiálním názvu kandidátky je kromě dvou hlavních členů uskupení zmiňována i spolupráce s KDU-ČSL, LES a Demokraty Jana Kasla, přičemž logo KDU-ČSL bylo v zápatí webu uskupení umístěno společně s logy hlavních dvou partnerů. Spojené síly jsou jednou ze tří volebních stran, které se dohodly na koalici v městském zastupitelstvu. \n\nHlavními mediálními tvářemi uskupení byli předseda TOP 09 Jiří Pospíšil a Hana Kordová Marvanová, nestranička nominovaná hnutím STAN. Dále byli mezi vůdčími osobami kandidátky jmenováni odvolaný ředitel IPR Praha Petr Hlaváček či stávající radní za KDU-ČSL Jan Wolf a několik starostů městských částí (Pavel Richter – Praha 5, Radek Vondra – Praha 14, Petr Hlubuček – Praha-Lysolaje, Jiří Koubek – Praha-Libuš, Daniela Rázková – dřívější starostka MČ Praha 12).\n\nNa svém webu zvýrazňuje jako své hlavní priority profesionální správu města, urychlení dopravních staveb s preferencí dostavby okruhu, budování záchytných parkovišť, boj proti korupci, podporu výstavby rodinného bydlení a elektronizaci služeb magistrátu. \n\nVe volební kampani hnutí představilo šestibodový krizový tzv. Pospíšilův plán urgentních kroků, které by v případě volebního úspěchu provedlo v prvních měsících po volbách:\n\nVe volbách mezi 29 kandidujícími stranami získala číslo 6. Do zastupitelstva se dostalo s poměrně vyrovnaným procentním ziskem pět z nich, přičemž Spojené síly byly podle podílu získaných hlasů (16,29 %) čtvrté a ziskaly 13 mandátů stejně jako strany, které se umístily na druhém a třetím místě. Nejvíce hlasů z kandidátů koalice získala Hana Kordová Marvanová, která tak ve výsledném pořadí kandidátů předstihla lídra Jiřího Pospíšila. Do zastupitelstva se tak dostali \n\nSpojené síly pro Prahu byly přizvány jako třetí partner v koalici Pirátskou stranou a hnutím Praha sobě. Jiří Pospíšil se má stát předsedou zastupitelského klubu Spojených sil, ale nemá být členem rady města. Petr Hlaváček se má stát náměstkem primátora, dále má Spojené síly v radě města zastupovat Hana Kordová Marvanová, Petr Hlubuček a Jan Chabr.\n\nUskupení obdobného názvu a v obdobném složení byla vytvořena i v některých městských částech. \n\nSpojené síly pro Prahu 14, kde KDU-ČSL byla přímo třetím členem koalice, ve své městské části výrazně vyhrály se ziskem 29,44 % hlasů a získaly tak 11 mandátů ze 31. \n\nSpojené síly pro Prahu 8 jako dvoučlenná koalice s 11,29 % hlasů získaly ve své městské části 6 mandátů ze 45 a byly v pořadí 5. ze 7 úspěšných stran. \n\nSpojené síly pro Prahu 10 jako kandidátka TOP 09 doplněná o nezávislé kandidáty s 12,39 % hlasů získaly ve své městské části 6 mandátů ze 45 a byly v pořadí 5. ze 6 úspěšných stran. \n\nSpojené síly pro Prahu 7 s 6,39 % hlasů získaly ve své městské části 2 mandáty z 29 a byly v pořadí 5. z 5 úspěšných stran.\n\n"}
{"id": "1445019", "url": "https://cs.wikipedia.org/wiki?curid=1445019", "title": "Weber (příjmení)", "text": "Weber (příjmení)\n\nPříjmení Weber nosí více významných osobností:\n\n"}
{"id": "1445020", "url": "https://cs.wikipedia.org/wiki?curid=1445020", "title": "Zdeněk Hlásek", "text": "Zdeněk Hlásek\n\nZdeněk Hlásek (* 15. července 1931, Praha) je bývalý český hokejový útočník. Jeho synem je bývalý švýcarský tenista Jakob Hlasek.\n\nZa československou reprezentaci odehrál v letech 1956-1957 celkem 3 utkání a dal 3 góly. Na klubové úrovni za AC Stadion České Budějovice (1948-1949), I. ČLTK Praha, ÚDA Praha, Tatru Smíchov a Spartak Praha Sokolovo. \n\n"}
{"id": "1445063", "url": "https://cs.wikipedia.org/wiki?curid=1445063", "title": "Engelhardie", "text": "Engelhardie\n\nEngelhardie (\"Engelhardia\", v minulosti také \"Engelhardtia\") je rod rostlin z čeledi ořešákovité. Jsou to opadavé nebo stálezelené stromy se střídavými zpeřenými listy a drobnými větrosprašnými květy v jehnědovitých květenstvích. Plodem je oříšek se 3 křídly. Rod zahrnuje 12 druhů a je rozšířen v tropické a subtropické Asii od Himálaje po Novou Guineu.\n\nV období třetihor byly engelhardie hojnou součástí evropské flóry a jejich fosílie jsou nacházeny i v českých podkrušnohorských pánvích.\n\nZástupci rodu elgerhardie jsou opadavé, poloopadavé nebo stálezelené, většinou jednodomé stromy. Některé druhy mohou dorůst výšky až 40 metrů. Větévky mají plnou dřeň. Vrcholové pupeny jsou nahé, výhony hustě hnědavě plstnaté. Listy jsou sudozpeřené nebo řidčeji lichozpeřené, složené ze 2 až 14 celokrajných nebo pilovitých lístků, bez palistů. Květy jsou jednopohlavné, podepřené trojlaločným listenem a 2 listenci, uspořádané v hroznech (jehnědách), které mohou být samostatné nebo uspořádané do latovitých květenství. Samčí květy obsahují 3 až 15 tyčinek a mají často redukované okvětí. Samičí květy mají 4 kališní lístky přirostlé k semeníku a jsou podepřené zvětšeným trojlaločným listenem. Plodem je oříšek opatřený 3 křídly (pseudosamara). Plody jsou uspořádány v převislém plodenství.\n\nRod zahrnuje 12 druhů. Je rozšířen výhradně v Asii v oblasti od západního Himálaje přes jižní Čínu a Indočínu po jihovýchodní Asii a Novou Guineu.\nCentrum druhové diverzity je na Borneu, kde roste celkem 9 druhů, z toho 3 endemické.\nV jihovýchodní Asii rostou engelhardie zejména v horských deštných lesích v nadmořských výškách mezi 1000 a 2000 metry, někdy však rostou i v nížině.\n\nKvěty jsou tak jako u jiných ořešákovitých opylované větrem. Plody jsou křídlaté a rovněž jsou šířeny větrem.\n\nVe třetihorách byly engelhardie rozšířeny i v Evropě a Severní Americe. Jejich fosilní pozůstatky jsou nacházeny i v Sokolovské, Mostecké, Žitavské a Chebské pánvi, kde tyto dřeviny tvořily jednu z důležitých složek lesní vegetace. Z období oligocénu je zde znám druh \"Engelhardia orsbergensis\", z období pozdního eocénu až časného miocénu \"Engelhardia haraldii\", z raného miocénu \"Engelhardia macroptera\". Analýzy pylových záznamů třetihorního stáří z oblasti jihovýchodního Holandska ukázaly, že pyl engelhardií v nich tvoří asi 20 % pylu anemogamních druhů, což svědčí o hojném rozšíření těchto dřevin v dané epoše.\n\nNejblíže příbuznými rody jsou podle výsledků fylogenetických studií rody \"Oreomunnea\" a \"Alfaroa\". Tyto 3 rody společně tvoří monofyletickou skupinu.\nRod \"Oreomunnea\" byl v minulosti slučován s rodem \"Engelhardia\". Tento rod zahrnuje 4 druhy a je rozšířen v tropické Americe od Mexika po Kolumbii. Odlišuje se mj. vstřícným nebo přeslenitým postavením listů.\n\nHospodářský význam engelhardií je okrajový. Jejich dřevo není příliš kvalitní a má pouze lokální význam. Kůra je v jihovýchodní Asii příležitostně používána při lovu ryb k jejich omámení (tzv. barbasko).\n\n"}
{"id": "1445066", "url": "https://cs.wikipedia.org/wiki?curid=1445066", "title": "Ruský twist", "text": "Ruský twist\n\nRuský twist je cvikem pro břišní svaly. Sedí se vzpřímeně na zemi s lehce ohnutýma nohama, uchopí se závaží oběma rukama a horní částí trupu se otočí doleva a poté doprava, nutné mít v průběhu cviku vždy rovná záda a v každé krajní pozici je nutné pobýt 2 vteřiny.\n"}
{"id": "1445070", "url": "https://cs.wikipedia.org/wiki?curid=1445070", "title": "Karel Bourbonský-Obojí Sicílie", "text": "Karel Bourbonský-Obojí Sicílie\n\nKarel Bourbonský-Obojí Sicílie ( \"Carlo Maria Bernardo Gennaro di Borbone-Due Sicilie\", * 24. února 1963, Saint-Raphaël, Francie) je italský šlechtic a jeden ze dvou pretendentů trůnu Království obojí Sicílie. Na tento titul si činí nárok také Petr Bourbonský-Obojí Sicílie.\n\nKarel Bourbonský-Obojí Sicílie se narodil ve francouzském městečku Saint-Raphaël jako třetí potomek a jediný syn Ferdinanda a jeho manželky, hraběnky Chantal de Chevron-Villette.\n\nPři křtu dostal jméno \"Charles Marie Bernarde Gennaro\" a titul vévody z Noto až do roku 1973, kdy zemřel jeho děd Rainer Bourbonský-obojí Sicílie, a následně titul vévoda z Kalábrie do roku 2008, kdy zemřel jeho otec a Karel zdědil jeho titul vévody z Castra.\n\nŽije se svou rodinou střídavě v Paříži, Římě a Monte Carlo.\n"}
{"id": "1445073", "url": "https://cs.wikipedia.org/wiki?curid=1445073", "title": "Ivana Rádlová", "text": "Ivana Rádlová\n\nIvana Rádlová (* 12. června 1968) je bývalá československá běžkyně na lyžích.\n\nNa XV. ZOH v Calgary 1988 skončila v běhu na lyžích na 5 km na 38. místě, v běhu na 20 km na 34. místě a ve štafetě na 4x5 km na 7. místě. V roce 1993 se stala univerzitní šampionkou USA v běhu na 15 kilometrů.\n\n"}
{"id": "1445075", "url": "https://cs.wikipedia.org/wiki?curid=1445075", "title": "Krajský přebor – Gottwaldov 1952", "text": "Krajský přebor – Gottwaldov 1952\n\nKrajský přebor – Gottwaldov 1952 byl jednou z 21 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1445078", "url": "https://cs.wikipedia.org/wiki?curid=1445078", "title": "Camarones", "text": "Camarones\n\nCamarones může znamenat:\n\n"}
{"id": "1445080", "url": "https://cs.wikipedia.org/wiki?curid=1445080", "title": "María Espinozová", "text": "María Espinozová\n\nMaría del Rosario Espinozová (* 27. listopadu 1987 La Brecha, stát Sinaloa) je mexická taekwondistka. Tomuto sportu se věnuje od pěti let, v juniorské reprezentaci se poprvé objevila v roce 2003. Připravuje se v armádním sportovním centru. Ve své kariéře vyhrála 105 ze 140 zápasů. Získala zlatou medaili na mistrovství světa v taekwondu 2007, Panamerických hrách 2007 a olympijských hrách 2008. Na olympiádě 2012 obsadila třetí místo a na olympiádě 2016 druhé místo. Na mistrovství světa v taekwondu 2017 vybojovala bronzovou medaili. Je jedinou sportovkyní, která získala pro Mexiko medaili na třech po sobě jdoucích olympiádách, byla vlajkonoškou mexické výpravy při zahájení OH 2012 a zakončení OH 2016.\n\n"}
{"id": "1445083", "url": "https://cs.wikipedia.org/wiki?curid=1445083", "title": "Pica", "text": "Pica\n\nPica může znamenat:\n\n\n"}
{"id": "1445085", "url": "https://cs.wikipedia.org/wiki?curid=1445085", "title": "Happiness of Postmodern Age", "text": "Happiness of Postmodern Age\n\nHappiness of Postmodern Age je sedmé studiové album české skupiny Monkey Business. Vydalo jej 8. března 2013, vydavatelství Supraphon. Album produkoval vůdce skupiny Roman Holý a o mastering se postaral Ecson Waldes (Jiří Paška). Kromě členů kapely se na desce podílel například Ivan Mládek, Dan Bárta či americká písničkářka Joan Baez.\n\n"}
{"id": "1445089", "url": "https://cs.wikipedia.org/wiki?curid=1445089", "title": "Quillota", "text": "Quillota\n\nQuillota je město a obec ve stejnojmenné provincii v regionu Valparaíso ve středním Chile. Je to zemědělské centrum oblasti, v níž se pěstují avokádo a čerimoja. V roce 2012 ve městě žilo 85 262 obyvatel.\n\n\n"}
{"id": "1445094", "url": "https://cs.wikipedia.org/wiki?curid=1445094", "title": "Mercedes D.I", "text": "Mercedes D.I\n\nMercedes D.I byl vodou chlazený šestiválcový řadový motor s rozvodem SOHC vyvinutý v roce 1913 v Německu jako pohonná jednotka pro letadla. Dosahoval výkonu 75 kW (100 hp) a v raném období první světové války poháněl řadu německých vojenských letounů. V těsně poválečném období jej používaly i československé cvičné letouny Aero Ae-10 a Letov Š-10, a jeho kopie byla vyráběná firmou Breitfeld & Daněk pod označením Blesk I.\n\n\nÚdaje platí pro verzi B&D Blesk\n\n"}
{"id": "1445095", "url": "https://cs.wikipedia.org/wiki?curid=1445095", "title": "Dlouhohrající děcka", "text": "Dlouhohrající děcka\n\nDlouhohrající děcka je sedmé studiové album české skupiny J.A.R.. Vydáno bylo v září roku 2011 společností Sony Music a jeho producentem byl vůdce skupiny Roman Holý. Autory bookletu alba jsou Vladimir 518 a Tomáš Třeštík. Kromě členů kapely na album svým hlasem přispěli Tereza Černochová, James Cole, Matěj Ruppert, ale také sportovní komentátor Jaromír Bosák.\n\n\n"}
{"id": "1445096", "url": "https://cs.wikipedia.org/wiki?curid=1445096", "title": "Vzpřimovače trupu", "text": "Vzpřimovače trupu\n\nVzpřimovače trupu jsou svaly, které srovnávají a točí zády.\n\nVzpřimovače trupu se dělí na tři skupiny svalů – laterální \"musculus iliocostalis\", mediální \"musculus longissimus\" a vnitřní \"musculus spinalis\". Vedou od trnových bederních obratlů, kosti křížové a dorzální části \"spina iliaca\". Napřimují páteř (extenze) a při jednostranné kontrakci ji uklánějí na příslušnou stranu. V horní části páteře se podílejí rovněž na pohybech hlavy.\n"}
{"id": "1445100", "url": "https://cs.wikipedia.org/wiki?curid=1445100", "title": "Hyperextenze", "text": "Hyperextenze\n\nHyperextenze nebo extenze zad, řidč. záklony v lehu je cvičení, které působí na všechny části zad včetně vzpřimovače trupu. Při provádění extenzí páteře se zapojuje čtyřhranný sval bederní, velký sval hýžďový a dvojhlavý sval stehenní. Pro plné provedení cviku je nutný a speciálních posilvací přístroj. Název hyperextenze je zavádějící, neboť k nadměrné extenzi by při cvičení docházet nemělo.\n\n"}
{"id": "1445101", "url": "https://cs.wikipedia.org/wiki?curid=1445101", "title": "SK Aritma Praha (basketbal)", "text": "SK Aritma Praha (basketbal)\n\nSK Aritma Praha (celým názvem: Sportovní klub Aritma Praha) je český ženský basketbalový klub, který sídlí v pražských Vokovicích. Oddíl patří pod hlavičku Sportovního klubu Aritma Praha. Založen byl v roce 1956. Od sezóny 2016/17 působí v české druhé nejvyšší basketbalové soutěži žen, známé pod názvem 1. celostátní liga žen. Své domácí zápasy odehrává v hale SK Aritma Praha s kapacitou 50 diváků. Klubové barvy jsou modrá a bílá.\n\nNejvětším úspěchem klubu na domácí scéně byla celkem čtyřletá účast v nejvyšší soutěži žen (sezóny 1993–1995/96). Na mezinárodní scéně byla největším úspěchem účast v Poháru Ronchettiové v sezóně 1993/94.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n"}
{"id": "1445102", "url": "https://cs.wikipedia.org/wiki?curid=1445102", "title": "Památník v Hosby", "text": "Památník v Hosby\n\nPamátník boje za svobodu () stojí ve vesnici Hosby, v obci Noarootsi, kraj Läänemaa v Estonsku.\n\nPamátník je kulturní památkou Estonska od roku 2003.\n\nSoučástí hřbitova je památník boje za svobodu, který navrhl architekt Eugen Sakkarias a v roce 1935 postavil místní stavební inženýr Mathias Pelmas. Náklady na postavení památníku činily 937 korun, které byly získány z darů, loterie a příspěvků. Památník byl odhalen 10. června 1935. V době okupace Sovětským svazem byl v roce 1946 památník zničen. V roce 1990 obnoven a opětně odhalen 24. června 1990.\n\nPamátník má tvar komolého jehlanu sestaveného z hrubě opracovaných kvádrů ukončený latinským křížem, který byl na památník instalován později.\n\nNa památníku jsou uvedena jména obyvatel Hosby obětí obou světových válek. V roce 2012 byl památník opraven.\n"}
{"id": "1445103", "url": "https://cs.wikipedia.org/wiki?curid=1445103", "title": "Zvedání pánve", "text": "Zvedání pánve\n\nZvedání pánve je cvičení na posílení dolní části zad, zadku a dolních břišních svalů. Cvik nevyžaduje přídatnou zátěž, často se však dává na žaludek.\n"}
{"id": "1445104", "url": "https://cs.wikipedia.org/wiki?curid=1445104", "title": "Hosby", "text": "Hosby\n\nHosby je vesnice v obci Noarootsi kraj Läänemaa v Estonsku. Nachází se ve vzdálenosti 84 km jihozápadně od Talinnu a 10 km severně od města Haapsalu.\n\nV roce 2011 zde žilo 15 obyvatel.\n\nV Hosby se nachází kostel svaté Kateřiny a hřbitov, které jsou národními památkami Estonska od roku 1997 a Památník boje za osvobození, který je kulturní památkou Estonska od roku 2003.\n"}
{"id": "1445105", "url": "https://cs.wikipedia.org/wiki?curid=1445105", "title": "Bicepsový zdvih", "text": "Bicepsový zdvih\n\nBicepsový zdvih je  silový cvik posilující bicepsy. Bicepsový zdvih s činkou s těžkými váhami: slouží k růstu svalové hmoty, zapojuje se dále hluboký sval pažní a vřetenní sval předloktí.\n\n"}
{"id": "1445106", "url": "https://cs.wikipedia.org/wiki?curid=1445106", "title": "Monet Mazur", "text": "Monet Mazur\n\nMonet Happy Mazur (* 17. dubna 1976, Los Angeles, Kalifornie, Spojené státy americké) je americká filmová a televizní herečka.\n\nMazur se narodila v Los Angeles v Kalifornii. Je dcerou Rubyho Mazura, ilustrátora, který je známý vytvořením loga jazyku pro kapelu Rolling Stones a Valerie Chasin, která byla modelkou. Je nejstarší ze čtyř sourozenců, je jedinou dcerou. Všichni sourozenci mají křestní jméno po známých umělcích (Monet, Mattisse, Cézanne a Miro).\n\nSvojí hereckou a modelingovou zahájila v průběhu svého dospívání. Za zmínku stojí tři reklamy pro značku GAP, a to v roce 1999, ve kterých mimo jiné i zpívá. Objevila se v několika filmech, jako \"\", \"Polibte nevěstu\"\", Příšerná tchyně, Stoned\" a \"Líbánky\" a seriálech \"Kriminálka Miami\", \"Odložené případy\", \"40 dnů a 40 nocí\", \"Chuck\" a \".\" V roce 2018 získala jednu z hlavních rolích seriálu stanice The CW \"Fotbalový talent\".\n\nV létě roku 2005 porodila syna Marlona svému manželovi, britskému režisérovi Alexovi de Rakoffovi, které si vzala v dubnu roku 2005. V roce 2011 se jim narodil Luciano Cy.\n"}
{"id": "1445107", "url": "https://cs.wikipedia.org/wiki?curid=1445107", "title": "Přítah", "text": "Přítah\n\nPřítah nebo také přítah podhmatem je cvik na svaly latissimus dorsi a bicepsy.\n\n\n"}
{"id": "1445109", "url": "https://cs.wikipedia.org/wiki?curid=1445109", "title": "Extenze nohou", "text": "Extenze nohou\n\nExtenze nohou nebo také předkopávání v sedě je odporový silový cvik pro posílení čtyřhlavého svalu v nohou. Cvičení se provádí na stroji  Leg Extension.\n\nVětšina odborníků  radí, aby lidé nepoužívali izolovaně posilovací stroj v důsledku nepřirozeného tlaku, který  klade na kolena a kotníky. Pravidelné používání stroje může vést k trvalému poškození kolena.\n"}
{"id": "1445110", "url": "https://cs.wikipedia.org/wiki?curid=1445110", "title": "Předpažování", "text": "Předpažování\n\nPředpažování je cvik pro flexi ramenou, tj. pro  přední deltový sval, serratus anterior a  dvojhlavý pažní sval a klavikulární část pectoralis major. Předpažování je izolovaný cvik, proto se užívá relativně malá zátěž.\n\n"}
{"id": "1445111", "url": "https://cs.wikipedia.org/wiki?curid=1445111", "title": "Juice Wrld", "text": "Juice Wrld\n\nJarad Anthony Higgins (2. prosince 1998 Chicago, Illinois, USA – 8. prosince 2019 Chicago, Illinois, USA), známý jako Juice WRLD, byl americký rapper a zpěvák. V roce 2018 vydal u Interscope Records své debutové album \"Goodbye & Good Riddance\". Album obsahovalo skladbu „Lucid Dreams“, která se umístila na druhé příčce žebříčku Billboard Hot 100.\n\nNarodil se v roce 1998 v Chicagu v americkém státě Illinois. V roce 2001 se jeho rodiče rozvedli a otec opustil rodinu. Jarad byl nadále, spolu se svým bratrem, vychováván pouze svou matkou. Později vyrůstal ve městě Homewood, kde navštěvoval střední školu. Již v dětství začal užívat drogy. V šesté třídě požíval lean (kombinace silného kodeinového sirupu a limonády). V roce 2013 užíval percocet (mix oxykodonu a paracetamolu) a xanax. Současně ve školních letech kouřil cigarety a marihuanu.\n\nJiž od dětství tíhl k hudbě, kdy se učil na klávesy, kytaru, bicí a trubku. Rapu se začal věnovat až na střední škole.\n\nOd roku 2015 se začal věnovat tvorbě rapové hudby. V roce 2015 zveřejnil na hudební platformě SoundCloud svou první píseň s názvem \"Forever\"; tehdy ještě pod pseudonymem JuicetheKidd. Přezdívka Juice pochází ze stejnojmenného názvu filmu z roku 1992, ve kterém hrál rapper Tupac Shakur. V roce 2017 se spojil se svým dvorním producentem Nickem Mirou. V červnu z jejich spolupráce vzešla první oficiální EP s názvem \"9 9 9\". Na EP již byla později úspěšná píseň \"Lucid Dreams\". V prosinci 2017 následovala EP \"Nothings Different\". Z EP se stala na internetu populární píseň \"All Girls Are the Same\", ke které byl natočený také videoklip. Úspěch mu napomohl k zisku smlouvy u nahrávací společnosti Interscope Records. Smlouva mu přinesla 3 miliony amerických dolarů. Píseň \"All Girls Are the Same\" se tehdy umístila v žebříčku Billboard Hot 100 na 92. příčce, spolu s písní \"Lucid Dreams\" (74. příčka).\n\nPíseň \"Lucid Dreams\" byla v květnu 2018 znovu vydána jako oficiální singl a byl k ní také natočen videoklip. Po vydání se píseň umístila na 2. příčce žebříčku Billboard Hot 100. Ještě na konci května 2018 tak vyšlo jeho debutové album s názvem \"Goodbye & Good Riddance\". Album bylo v době vydání zcela bez hostů. Debutovalo na 4. příčce žebříčku Billboard 200 s 39 000 prodanými kusy (po započítání streamů). V červnu 2018 vydal vzpomínkové EP \"Too Soon...\", které věnoval zesnulým rapperům Lil Peepovi a XXXTentacionovi. Píseň z EP \"Legends\" se umístila na 65. příčce žebříčku Billboard Hot 100. V červenci 2018 vydal singl \"Wasted\" (ft. Lil Uzi Vert) (67. příčka), který se stal jeho první spoluprácí s jiným rapperem. Píseň byla posléze přidána na album \"Goodbye & Good Riddance\". Do konce roku 2018 se alba prodalo celkem 1 055 000 ks.\n\nV srpnu 2018 hostoval na písni \"No Bystanders\" (31. příčka) od Travise Scotta. V říjnu 2018 vydal společný mixtape s rapperem Futurem. Mixtape nese název \"Wrld on Drugs\". Debutoval na 2. příčce žebříčku Billboard 200 s 98 000 prodanými kusy (po započítání streamů). Z mixtape pochází singl \"Fine China\" (s Future) (26. příčka). V žebříčku Billboard Hot 100 se umístily ještě tři další písně: \"Jet Lag\" (s Future (ft. Young Scooter)) (72. příčka), \"Astronauts\" (s Future) (82. příčka) a \"Make It Back\" (92. příčka). V listopadu 2018 vydal nový sólo singl \"Armed and Dangerous\" (44. příčka).\n\nV únoru 2019 vydal píseň \"Robbery\", první singl ze svého tehdy plánovaného druhého alba. Singl se umístil na 27. příčce žebříčku Billboard Hot 100. Na konci února vyšel druhý singl \"Hear Me Calling\" (38. příčka). Dne 8. března 2019 vyšlo i album \"Death Race For Love\". Album debutovalo na 1. příčce žebříčku Billboard 200 se 165 000 prodanými kusy (po započítání streamů) během prvního týdne prodeje. Po vydání alba se v žebříčku Billboard Hot 100 umístily ještě čtyři další písně: \"Empty\" (41. příčka), \"Fast\" (47. příčka), \"Maze\" (65. příčka) a \"Flaws and Sins\" (91. příčka).\n\n8. prosince 2019 utrpěl na letišti Chicago Midway srdeční záchvat. I přes rychlé zavolání záchranné služby zemřel při převozu do nemocnice. Podle očitých svědků před záchvatem požil několik pilulek léku na předpis Percocetu, který je zneužíván jako droga. Higgins si vzal léky, aby je skryl před agenty FBI, kteří na letišti čekali poté, co pilot jeho soukromého letadla ohlásil, že jsou na palubě palné zbraně. Agenti FBI při prohledávání soukromého letadla nalezli v zavazadlech 30 kilogramů marihuany. Současně byli zadrženi dva členové Higginsovy ochranky a obviněni z neoprávněného držení palných zbraní. Během prohlídky byla nalezena také lahev od kodeinového sirupu, ze kterého se vyrábí droga zvaná lean. Sám Higgins v létě 2019 přiznal, že měl na tuto látku vypěstovanou závislost, kterou se ale rozhodl překonat. Na konci ledna 2020 byla potvrzena příčina smrti. Jednalo se o nechtěné předávkování oxykodonem a kodeinem.\n\n\n\nSingly umístěné v žebříčku Billboard Hot 100:\n\n"}
{"id": "1445112", "url": "https://cs.wikipedia.org/wiki?curid=1445112", "title": "Hynek Puc", "text": "Hynek Puc\n\nHynek Puc méně též Hynek Putz (1. října 1856 Benátky nad Jizerou – 20. května 1938 Dobřichovice) byl český strojní konstruktér, vynálezce a podnikatel, spoluzakladatel továrny Koh-i-noor ve Vršovicích. \nNarodil se v Nových Benátkách v rodině obuvnického mistra Josefa Puce. Vystudoval střední průmyslovou školu strojní v Praze. Pracoval jako strojní mechanik v pražském závodě na bronzové a jiné kovové zboží, galanterii a šperk Edvard Lokeš a syn. Tam se seznámil s Jindřichem Waldesem, podnikavým obchodníkem. Roku 1902 se rozhodli společně osamostatnit a založili podnik Waldes a spol. Waldes procestoval svět a roku 1903 se rozhodl založit vlastní galanterní podnik s výrobu patentních stiskacích knoflíků. Pro jejich výrobu Puc vynalezl strojní automat, takzvanou „zakladačku“ pro sériovou výrobu patentek, jíž nahradil práci několika dělníků. Vyvinul také další zlepšováky pro automatizaci výrobních linek. Díky tomu se výroba zlevnila a usnadnila se obsluha strojů v provozu, ve kterém pracovala také řada žen. \n\nNa továrnu si roku 1907 vypůjčili kapitál a vybrali parcelu ve Vršovicích, kde postavili moderní tovární halu se zázemím, kancelářemi, odbytem a stravováním pro zaměstnance. Během třiceti let továrna na kovovou galanterii Koh-i-noor Waldes proslula po celém světě, měla své filiálky v Drážďanech, Budapešti a v New Yorku (tu vedl Waldesův bratr Karel). Nárožním dům na Čechově náměstí pak byl postaven pro muzeum Waldesianum.\n\nHynek Puc byl za své zásluhy roku 1913 jmenován komerčním radou \n\nOženil se s Karlou Vilímovskou (1858–1937), s níž měl dva syny: Vojtěcha (* 1889), který pokračoval v otcově profesi i v členství v zednářské lóži, a Čestmíra (* 1893). Do roku 1906 bydleli v podnájmech v Karlíně, do roku 1911 na Vinohradech, na stáři si koupili v Dobřichovicích Reimannovu vilu čp. 110. \n\nHynek Puc je pohřben v rodinné hrobce na Vinohradském hřbitově, odd. H, č. 30. Reliéf na náhrobku vytvořil sochař Karel Štipl.\n\n\n\n"}
{"id": "1445113", "url": "https://cs.wikipedia.org/wiki?curid=1445113", "title": "Stahy", "text": "Stahy\n\nStahje silový cvik pro posílení tricepsů. Cvičení se provádí  tím, že se tlačí směrem dolů proti odporu.\n\n"}
{"id": "1445122", "url": "https://cs.wikipedia.org/wiki?curid=1445122", "title": "Kiss Me on My Ego", "text": "Kiss Me on My Ego\n\nKiss Me on My Ego je čtvrté studiové album české skupiny Monkey Business. Vydáno bylo v červnu 2005 a jeho producentem byl vůdce skupiny Roman Holý. Kromě členů kapely se na albu podíleli například Glenn Hughes, Dan Bárta či David Sanborn. Dále na albu hostoval Hiram Bullock, který se skupinou hrál již dříve.\n\n\n\n"}
{"id": "1445126", "url": "https://cs.wikipedia.org/wiki?curid=1445126", "title": "Maithripala Sirisena", "text": "Maithripala Sirisena\n\nMaithripala Sirisena, tamilsky மைத்திரிபால சிறிசேன (* 3. září 1951 Yagoda, Srí Lanka) je v pořadí sedmým prezidentem Srí Lanky a vrchním velitelem srílanských ozbrojených sil. Do úřadu byl uveden 9. ledna 2015.\n\nVyrůstal v zemědělské rodině a zpočátku působil v zemědělských družstvech. Na škole se stal členem mládežnické organizace Srílanské svobodné strany a od roku 1978 působil jako politik. V roce 1983 byl zvolen předsedou mládežnické organizace Srílanské svobodné strany na Srí Lance. V roce 1989 byl poprvé zvolen do srílanského parlamentu. V letech 1997 až 2001 a znovu od roku 2004 do roku 2014 zastával různé ministerské posty ve srílanské vládě, včetně ministra obrany a v poslední době ministra zdravotnictví.\n\nNa tiskové konferenci dne 21. listopadu 2014 Sirisena překvapivě oznámil svou kandidaturu na nadcházející prezidentské volby jako kandidáta opozice. Současně oznámil odchod ze Srílanské svobodné strany a odstoupení z ministerstva. Prezidenta Mahindu Radžapaksa obvinil Sirisena, že chce vést zemi k diktatuře. Obvinil ho z nepotismu. Srí Lanka je podle něho vydána na milost Rajapaksovu režimu korupce a právní nejistoty. Po jeho překvapivém vítězství v prezidentských volbách dne 8. ledna 2015 oznámil, že omezí pravomoci prezidenta, které rozšířil jeho předchůdce, posílí parlament a chce revidovat silný příklon k Číně, aby se přezkoumaly společné projekty korupce. 30. ledna 2015 jmenoval tamilce Kanagasabapathy Sripavana hlavním soudcem Srí Lanky,což bylo také interpretováno jako signál smíření s tamilskou menšinou v zemi. O několik dní dříve Sirisena rehabilitoval hlavního soudce Shirani Bandaranayake, který byl předchůdcem Radžapaksem propuštěn s obviněním z korupce.\n"}
{"id": "1445141", "url": "https://cs.wikipedia.org/wiki?curid=1445141", "title": "TJ Sokol Březina", "text": "TJ Sokol Březina\n\nTJ Sokol Březina (celým názvem: Tělovýchovná jednota Sokol Březina) je český sportovní klub, který sídlí v obci Březina v Jihomoravském kraji. Založen byl v roce 1913 jako Tělocvičná jednota. Činnost Sokola byla v historii již dvakrát úředně přerušena a to v letech 1914–1918 a 1941–1945. Nejznámějším oddílem klubu je ledního hokeje, který od sezóny 2018/19 působí v Krajské lize Jižní Moravy a Zlína (4. nejvyšší soutěž v republice). Klubové barvy jsou černá, bílá a žlutá.\n\nMimo mužský oddíl ledního hokeje má sportovní klub i jiné oddíly, mj. oddíl malé kopané, stolního tenisu a aerobiku.\n\nV Březině se nachází přírodní kluziště, o které se klub stará. Dříve se zde odehrávaly také soutěžní zápasy, to však později s vyššími nároky na hrací plochu nebylo možné. Všechny utkání Okresního přeboru odehrával klub na ZS v Blansku, kde se odehrávala celá soutěž. Před sezónou 2018/19 klub změnil svůj domovský stánek. Nově hraje domácí utkání na nově vybudovaném ZS ve Vyškově.\n\nZdroj: \n\nHokejový oddíl TJ Sokol Březina byl založen v roce 1968. Kromě mužského týmu hrály i žákovské či dorostenecké týmy. Tým mužů po většinu času hrál v blanenském Okresním přeboru. Březina ale hrála i krajské přebory, ať už KP1 i KP2. V posledních zhruba 20 letech však působila výhradně v Okresním přeboru. Mezi nejúspěšnější sezóny patří ta loňská. Mužstvo TJ Sokol Březina se stalo vítězem Okresního přeboru a zajistilo si právo postupu do vyšší soutěže.\n\nPro sezónu 2018/19 se klub přihlásil do Krajské ligy mužů Jižní Moravy a Zlína. Tuto soutěž hraje celkem 14 mužstev. Kromě klubů z Jihomoravského a Zlínského kraje, zde hrají také týmy z kraje Vysočina a z kraje Olomouckého. Každý se s každým utká dvakrát a nejlepších 8 týmů postupuje do play-off. Zbylým 6 týmům sezóna končí. Vítěz má právo se účastnit kvalifikace o 2. ligu.\n\n\nZdroj: \n\n\n\nZdroj: \n\n"}
{"id": "1445142", "url": "https://cs.wikipedia.org/wiki?curid=1445142", "title": "Tommy Robinson (aktivista)", "text": "Tommy Robinson (aktivista)\n\nTommy Robinson, vlastním jménem Stephen Christopher Yaxley-Lennon (* 27. listopadu 1982 Luton, Anglie), je britský aktivista, též protiislámský, pravicový či krajně pravicový autor několika knih a dokumentů. Svými kritickými postoji a  se dostal do sporů například s (britskou) justicí, policií, politiky, médii, provozovateli sociálních sítí, společností zajišťující internetové platby, knihkupectvím, internetovou aukční síní, nevládními organizacemi, náboženskými spolky, fotbalovou federací, odbory či se stoupenci krajní levice, krajní pravice, islámského radikalismu, extremismu a terorismu.\n\nV minulosti (2004/2005) byl krátce členem Britské národní strany (BNP), kterou opustil kvůli jejímu příklonu k rasismu. Veřejně známým se stal, když se v letech 2009–2013 podílel na vedení hnutí English Defence League (EDL), které organizovalo pouliční protesty proti islamistickému extremismu. Před uvalením vazby po návštěvě USA byl v roce 2012 několik měsíců jedním ze dvou místopředsedů okrajové British Freedom Party (BFP), tehdy vedené Paulem Westonem. Koncem roku 2015 se podílel na založení hnutí Pegida UK. Od února 2017 působil rok jako reportér a komentátor kanadského zpravodajského serveru Rebel Media. Od listopadu 2018 do května 2019 byl poradcem Gerarda Battena, v té době předsedy euroskeptické Strany nezávislosti Spojeného království (UKIP). V roce 2019 se jako nezávislý kandidát v květnových volbách neúspěšně ucházel o místo poslance do Evropského parlamentu za oblast severozápadní Anglie.\n\nByl mnohokrát trestán za nejrůznější trestné činy. Například za nedovolené přechovávání drog, dále byl uvězněn za nepřiměřenou obranu (2005), za organizování bitek mezi chuligány, za napadení, za jednodenní vstup do USA na vypůjčený pas (2012/2013) a za hypoteční podvod (2013/2014), kdy úmyslně uvedl v žádosti o hypotéku nepravdivé údaje. 25. května 2018 byl v Leedsu odsouzen a v HMP Hull uvězněn za pohrdání soudem, leč odvolací soud po deseti týdnech rozsudek zrušil jako zásadně chybný; současně nařídil nové projednání případu. Po obnoveném řízení byl o rok později od 11. července do 13. září 2019 uvězněn v HMP Belmarsh jako část zbytku devítiměsíčního trestu za pohrdání soudem.\n\nNapsal autobiografickou knihu \"Tommy Robinson: Nepřítel státu\". Je spoluautorem výkladové knihy \"Mohamedův korán: Proč muslimové zabíjejí kvůli islámu\". Realizoval řadu reportáží a dokumentární film \"Panodrama\". Uvádí o sobě, že je novinářem, aktivistou a veřejnou osobou zastávající se zapomenutých občanů Spojeného království, dále pak, že je proti rasismu a antisemitismu.\n\nStephen Christopher Yaxley se narodil 27. listopadu 1982 v Lutonu v Anglii irským přistěhovalcům. Jeho matka, která pracovala v místní pekárně, se zanedlouho znovu provdala za Thomase Lennona, který pracoval u automobilového závodu společnosti Vauxhall v Lutonu a Stephena adoptoval. Po dokončení základního vzdělání nastoupil ke studiu letecké techniky na londýnském letišti v Lutonu: „Dostal jsem se do učení, kam se hlásilo 600 lidí a vybrali si čtyři“. Pětileté studium absolvoval v roce 2003, krátce pracoval na letišti, ale přišel o práci, když byl odsouzen za rvačku v opilosti a odseděl si 12 měsíců ve vězení. Později v Lutonu provozoval obchod se solárii.\n\nOd roku 2009 používá přezdívku Tommy Robinson. Pseudonym převzal od prominentního člena skupiny fotbalových chuligánů shromážděných kolem lutonského fotbalového klubu. Tento původní Tommy Robinson napsal dvě knihy o svém 25letém působení mezi chuligány. Používal i jiné pseudonymy: Andrew McMaster, Paul Harris či Wayne King. V rozhovoru pro BBC k tomu uvedl, že falešné identity používal kvůli opakovanému ohrožení své osoby.\n\nV roce 2011 se oženil a stal se otcem tří dětí; nejstarší je dcera, prostřední syn, nejmladší dcera.\n\nV roce 2004 hledal Steven Yaxley–Lennon někoho, kdo by se zabýval problémem sílícího islámského extremismu v UK, a tak vstoupil do politické strany BNP, tehdy vedené Nickem Griffinem. V roce 2005 však ze strany odešel, což později komentoval slovy: „Nevěděl jsem, že Nick Griffin byl dříve v Národní frontě. Nevěděl jsem, že barevní nemohou vstoupit do organizace. Připojil jsem se, viděl jsem, o čem to bylo, nebylo to pro mě.“ Během asi ročního členství nebyl nijak významně aktivní, neboť byl v té době uvězněn na dvanáct měsíců za napadení policisty v opilosti.\n\nV roce 2009 založil a do roku 2013 vedl a současně byl mluvčím pouličního protestního hnutí English Defence League (EDL). Od tohoto období používal jméno Tommy Robinson. EDL vystupovala například proti islámskému extremismu a terorismu. Počínaje květnem 2012 byl místopředsedou okrajové politické strany BFP (strana byla registrována od října 2010 do prosince 2012). Aktivitu ukončil v říjnu 2012, aby se mohl plně soustředit na pouliční protestní hnutí v rámci EDL. EDL opustil v roce 2013, neboť podle svých slov ztratil kontrolu nad sílícími krajně pravicovými extremistickými projevy.\n\nDiskusní společnost Oxford Union podporující svobodu projevu pozvala Tommyho Robinsona na přednášku a diskusi. Akce se konala 26. listopadu 2014. Robinson nemohl mluvit o určitých otázkách v souvislosti s podmínkami propuštění na kauci; o původně plánovaném tématu \"Britský policejní stát\" měl přednášku až v dubnu 2017. Ve vystoupení kritizoval politiky, sdělovací prostředky a policii za to, že se nedokázali vypořádat s některými trestnými činnostmi kvůli strachu, že budou obviněni z rasismu, což později potvrdila například parlamentní zpráva \"Nezávislého šetření sexuálního zneužívání dětí v Rotherhamu za roky 1997–2013\" od Alexis Jay (2015), ve které byl kvalifikovaný odhad počtu obětí 1400, a to jen v Rotherhamu a v uvedeném období; později byl počet obětí upřesněn na více než 1500. Robinson také řekl, že vězení ve Woodhill se stalo výcvikovým táborem ISIS a že radikálové řídí fungování vězeňských oddělení; jeho zkušenosti z vězení se později pokusil využít Gerard Batten, když jej jmenoval svým poradcem pro reformu věznic.\n\nPo odchodu z EDL pokračoval Robinson jako aktivista, koncem roku 2015 se podílel na založení hnutí Pegida UK, britské odnože protiislámského hnutí Pegida v Německu.\n\nOd února 2017 působil rok jako reportér a komentátor zpravodajského serveru Rebel Media. Archiv jeho videí ukazuje celou řadu komentářů týkajících se terorismu, imigrace, \"Labour Party\", \"grooming\" gangů a jeho kritiků. Do února 2018 realizoval asi padesát reportáží, poté se osamostatnil a působil dál jako občanský aktivista a novinář.\n\nV září 2018 Robinson vyjádřil přání vstoupit do Strany nezávislosti Spojeného království (UKIP). Dne 23. listopadu 2018 jmenoval předseda UKIP Gerard Batten Robinsona svým osobním poradcem. V reakci na to předchozí předseda UKIP Nigel Farage označil Robinsona za kriminálníka a řekl, že je hluboce zarmoucen tím, jakým směrem se UKIP vydala. Farage dále požadoval, aby Batten odstoupil z pozice předsedy UKIP. Protože se Robinson nakonec skutečně stal poradcem stranického předsedy Gerarda Battena, Nigel Farage stranu opustil Doslova k tomu uvedl, že je zděšen angažováním Tommy Robinsona a že tím Batten podkopal snahu udělat z UKIP nerasistickou a nexenofobní stranu. Toto Robinsonovo angažmá skončilo s plánovaným ukončením působení Battena v čele strany začátkem června roku 2019.\n\nDne 14. listopadu 2018 se měl Robinson na pozvání sedmi amerických zákonodárců zúčastnit schůzky pořádané organizací Middle East Forum zaměřené na diskusi o islámu. Nebylo mu však včas uděleno vízum. Za neudělení víza lobbovalo u amerického ministra zahraničí Mikea Pompea několik desítek britských poslanců.\n\nV sobotu 23. února 2019 zorganizoval Robinson v Manchesteru manifestaci \"Panodrama\" s premiérovým promítáním stejnojmenného dokumentu. Na organizování manifestace protestující proti \"Panodramatu\" se podílely i odbory.\n\nPo londýnské demonstraci (23. března 2019) požadující druhé referendum o brexitu bylo na pátek 29. března svoláno několik demonstrací. Vzhledem k odložení termínu brexitu byla manifestace UKIP nazvána \"Make Brexit Happen Rally\" (\"Umožněte Brexit\").\n\nDne 5. dubna 2019 se pod záštitou poslance Milana Poura a senátorky Jitky Chalánkové měla v Praze na parlamentní půdě uskutečnit mezinárodní konference na téma „Rodina a její práva v 21. století“. Tommy Robinson do Prahy dorazil. Proti Robinsonovi se však ozvaly kritické hlasy, a konference byla nakonec zrušena. Podle anonymních informací \"Parlamentních listů\" se choval v Praze nevhodně, a údajně nezaplatil za své ubytování v hotelu.\n\nPo odložení brexitu z 29. března 2019 přes 12. duben na 31. říjen téhož roku vyhlásilo Spojené království na 23. května 2019 volby do Evropského parlamentu (EP). Ve volebním obvodu Severozápadní Anglie se o místo poslance EP ucházeli kandidáti z devíti politických stran a dva nezávislí kandidáti, Mohammad Aslam a právě Tommy Robinson. Robinson hodlal reprezentovat pracující třídu v Anglii a prosadit platnost hranic, omezení přistěhovalectví, návrat národní suverenity i zachování národní identity proti islamifikaci.\n\nBěhem květnové volební kampaně absolvoval Robinson na dvacet kontaktních setkání s voliči. V Limeside, jižní okrajové části Oldhamu, se předvolební shromáždění konalo 18. května 2019. Podle PA bylo napadeno skupinou lidí. Podle vyjádření policie byla skupina doprovozena k místu shromáždění policisty, kteří se snažili redukovat problémy už během cesty. Podle Tomáše Tengely–Evanse čítala 150 mladých muslimů. Útočníci, někteří maskovaní šátky a kuklami, se snažili házet cihly a vajíčka, údajně i lahve a nůžky. Policie bránila postupu násilníků na místo shromáždění. Zprávy o pobodání či výstřelech policie označila jako nesprávné, například v případě výstřelů se mohlo jednat o chybnou interpretaci zábavní pyrotechniky. O půl roku později, když policie začala hromadné zatýkání, k tomu Lizzie Dearden v The Independent napsala: \"„Násilí vypuklo poté, co se velká skupina mužů, která se nazývala Muslimská obranná liga (MDL), seběhla na událost v Oldhamu dne 18.  května. Příznivci uvedli, že chtějí protestovat proti Robinsonově volební kampani, ale záběry zveřejněné na sociálních médiích ukázaly, že mnozí členové skupiny mají zahalené hlavy a tváře. ‘Podívejte se na vojáky za námi,’ řekl jeden člen skupiny. ‘Jsme Pákistánci z Halifaxu, kteří přišli do Oldhamu, a děláme to za MDL.’ Policie zpočátku eskortovala demonstraci, ale násilí vypuklo poté, co dorazili k místu Robinsonova předvolebního shromáždění v parku v Limeside.“\"\n\nVe volbách Robinson neuspěl; získal 38 908 hlasů (2,2 %). Ve vyjádření k výsledkům voleb poukázal na omezení ze strany sociálních sítí.\n\nV lednu 2020 byla Robinsonovi udělena \"Cena Sapfó\" organizace \"International Free Press\"; cena se uděluje novinářům, kteří kombinují excelenci ve své práci s odvahou a odmítnutím kompromisu. Cenu převzal v Kodani v budově dánského parlamentu.\n\nV únoru 2020 byla v UK zakládána Aliance pro svobodu projevu (\"Alliance for Free Speech\"). Na přípravě se podíleli například Carl Benjamin, Catherine Blaiklock, Tommy Robinson a mluvčí Peter Mcilvenna.\n\nOd roku 2017 začal Robinson přesouvat některé aktivity do on–line prostoru, ať už se jednalo o komentáře na sociálních sítích, reportáže, platby nebo o nabídku zboží. Na sociálních sítích se mu povedlo vybudovat dosah na poměrně početnou komunitu. Od roku 2018 však probíhala soustředěná kampaň od nátlakových levicových skupin i politiků, která vedla k sérii omezení či přímo zákazů; týkalo se to zejména těchto společností či platforem: Twitter, Facebook, PayPal, YouTube, Snapchat, Instagram, Amazon, eBay. Facebook, poté co zrušil Robinsonovi účet, začal dočasně či permanentně rušit i účty vyjadřující mu podporu, později i takové vyjadřující se o něm kriticky, a nakonec dokonce i účty, které se odvážily napsat pouhé jméno; a tak vznikla další neosoba \"Ten–jehož–jméno–se–nesmí–vyslovit\".\n\nPo několika dočasných zákazech byl 28. března 2018 Robinsonův účet na Twitteru zrušen permanentně kvůli porušení pravidel o „nenávistném chování“. V té době účet sledovalo cca 413 000 uživatelů.\n\n7. srpna 2018 (týden po propuštění z vězení) mu byl smazán účet na Instagramu (toho dne přišla o účet řada dalších osob, mezi nimi například Alex Jones), nicméně mluvčí společnosti následujícího dne uvedl, že se tak stalo omylem, a účet byl znovu aktivován.\n\nV listopadu 2018 oznámila společnost PayPal zajišťující internetové platby, že nebude britskému aktivistovi Tommy Robinsonovi zprostředkovávat platby. Petice s tisíci podpisy vyzývala finanční společnosti, aby přerušily své vztahy s ním. Společnost uvedla, že se ke konkrétním zákazníkům vyjadřovat nemůže; v obecné rovině prohlásila, že účty pravidelně posuzuje, aby se ujistila, že dodržují daná pravidla, a uzavírá ty účty, které pravidla poruší. Tommy Robinson reagoval prohlášením, že se jim jen nelíbí jeho názor a chtějí jej umlčet.\n\nV lednu 2019 oznámila společnost Google, že odstranila reklamy z Robinsonova účtu na YouTube z důvodu porušení pravidel, čímž zrušila příjmy z tohoto plynoucí.\n\nDo 24 hodin od zveřejnění dokumentu \"Panodrama\" na Facebooku byl 26. února 2019 účet Tommyho Robinsona zrušen. V té době účet sledovalo asi 1 100 000 uživatelů.\n\nKnihkupectví Amazon, po téměř dvou letech úspěšného prodeje, stáhlo z nabídky internetového obchodu knihu \"Mohamedův korán\".\n\nDne 6. března 2019 byl spuštěn internetový deník \"TR News\" (\"TR News – Independent Unreported News from around the World\").\n\nDne 2. dubna 2019 přikročila společnost Google provozující platformu YouTube k významnému omezení Robinsonova kanálu. Stalo se tak po měsíčním zvažování, po konzultacích se třetími stranami a po nátlaku například ze strany poslanců britského parlamentu.\n\nDne 5. dubna 2019 zrušil Snapchat účet \"trcensored1682\" založený 27. března 2019. V reakci na to založil téhož dne Robinsonův tým na platformě Telegram (údajně vlastněné dvěma ruskými podnikateli) skupinu, která měla přes noc získat až přes 5 000 členů.\n\nTwitter v pátek 26. dubna 2019 uvedl, že pozastavil dva účty zřízené pro volební kampaň do Evropského parlamentu, a to účet podporující nezávislého kandidáta Tommyho Robinsona a účet podporující Carla Benjamina kandidujícího za UKIP. Tento krok zdůvodnila společnost údajným porušením podmínek služby, ačkoli Twitter a Facebook obvykle nechávají účty a příspěvky od politických osobností, i když porušují pokyny pro komunitu.\n\nMinimálně od 16. července 2019, ne-li dříve, začala společnost Facebook cenzurovat použití slovního spojení \"Tommy Robinson\" v jakémkoliv příspěvku. Vlna vaporizace zasáhla i české účty, údajně desítky. Toto však začalo již dříve, po zveřejnění \"#Panadrama\" na FB účtu aktivisty 25. února 2019, respektive po zrušení tohoto účtu následujícího dne. Pocítila to např. švédská spisovatelka Katerina Janouch nebo česká lovkyně Michaela Fialová. Podobně jako začátkem roku to i v létě roku 2019 vyvolalo obecnější debatu. Firma se zatím za své nepřípustné chování neomluvila, nicméně konečně s tím údajně alespoň přestala. Norská televize však v září informovala o tom, že Facebook postihuje stejným způsobem i dánské uživatele. V rozhovoru pro norskou televizní stanici DR2 přiznal Peter Münster, šéf nordické komunikace Facebooku, že společnost nikdy nepředložila screenshoty problematických příspěvků týkajících se Robinsona, a dokonce je nemůže ani vytvořit. Server \"Gates of Vienna\" zveřejnil anglický překlad tohoto rozhovoru novinářky Lotte Folke s Münsterem. Server dále uvádí, že rozhovor s mluvčím Facebooku byl okamžitě po zveřejnění na facebookové stránce norské televizní stanice DR2 Facebookem stažen; obnoven byl až po důrazném protestu stanice na chování Facebooku.\n\nRůzné položky včetně triček s obrázkem Robinsona stáhla společnost eBay z nabídky v září 2019, zatímco Amazon takové zboží v nabídce ponechal, stejně tak jako jeho autobiografii a další knihy o něm, včetně jedné s názvem \"Tommy Robinson a blížící se občanská válka\" (\"Tommy Robinson and the Coming Civil War\"). Naproti tomu zůstávala na eBay kniha \"Mohamedův korán\", kterou Amazon stáhnul již o šest měsíců dříve.\n\nAvi Yemini, reporér deníku TR.News a Robinsonův oficiální mluvčí během aktivistova uvěznění v HMP Bemarsh, byl v září 2019 'permanantně zrušen' z Twitteru. Po třech dnech Yemini oznámil, že jeho účet byl reaktivován, a to na základě kampaně #FreeAvi.\n\nČísla naznačují, že Robinsonovo neustálé odstraňování z platforem funguje. Na sociálních sítích měla například v roce 2018 visačka #FreeTommy téměř dva miliony zmínek, v roce 2019 to bylo méně než 22 tisíc. Ve stejném časovém období se globální vyhledávání jeho jména na Google snížilo 10krát. Průměrné zhlédnutí videí na YouTube se po zásahu cenzora na jaře 2019 snížilo 8krát.\n\nOpakovaně se dostal do konfliktu se zákonem.\n\nV roce 2005 například v opilosti napadl policejního důstojníka mimo službu. Byl odsouzen na 12 měsíců odnětí svobody.\n\nV roce 2011 byl odsouzen jako vůdce fotbalových chuligánů, kdy byl usvědčen z domlouvání pouličních bitek mezi chuligány. The Guardian popisuje, že během bitky byla použita pyrotechnika, lahve či byly ničeny zaparkované automobily.\n\nV záři 2011 byl usvědčen z napadení, kdy na demonstraci v Blackburnu uhodil hlavou nacistického sympatizanta, který jej nařknul z údajného spolčení s policií a který nechtěl opustit demonstraci EDL.\n\nDne 8. listopadu 2011 protestoval pravicový aktivista spolu s Kevinem Carrollem na střeše sídla FIFA v Curychu proti rozhodnutí, že anglický národní fotbalový tým nesmí nosit na svých košilích symbol květu máku, připomínku veteránů Světové války. FIFA byla donucena rozhodnutí zrušit. Neobvyklá \"forma\" protestu byla po třídenním vězení (asi do 11. listopadu) po zásluze potrestána (pokuta 2300 liber plus soudní výlohy 700 liber). Odlišnou \"formu\" protestu zvolil například princ William nebo David Cameron.\n\nV říjnu 2012 byl zatčen a obviněn z předchozího (září 2012) nezákonného vstupu do Spojených států. Robinson použil cestovní pas na jméno Andrew McMaster. USA opustil hned další den s vlastním pasem na jméno Paul Harris a vrátil se zpátky do Velké Británie. V lednu 2013 byl odsouzen na 10 měsíců odnětí svobody. Nedlouho poté, 22. února 2013, byl propuštěn s elektronickým náramkem. Dle BBC zazněla během soudního přelíčení informace o tom, že Robinson byl již dříve vězněn za napadení, a také usvědčen z nedovoleného držení drog a rušení veřejného pořádku.\n\nV listopadu 2013 byl Robinson spolu s pěti dalšími obžalován z podvodu, kterého se měl dopustit tím, že v souvislosti s žádostmi o hypotéku podal nepravdivé údaje o příjmech. V lednu 2014 byl odsouzen na 18 měsíců do vězení. Robinson svým jednáním získal v roce 2009 na šest měsíců půjčku ve výší 160 000 liber.\n\nV sobotu 27. srpna 2016 navštívil Robinson se dvěma přáteli a pěti dětmi fotbalový zápas v Cambridge. Navečer pak byli muži policií pod pohrůžkou uvěznění vykázáni z hostince (ačkoli personál s nimi neměl nejmenší problém) i z města; celá skupinka byla policií sledována na cestě k vlakovému nádraží. Robinson podal na policii žalobu pro obtěžování, diskriminaci, porušení občanských práv a ponižování. 15. března 2019 rozhodla po čtyřdenním jednání soudkyně v Peterborough, že policie jednala v mezích zákona, jeho žalobu zamítla a nařídila mu zaplatit 20 tisíc liber protistraně.\n\nRoku 2017 byl odsouzen za pohrdání soudem, když porušil britský zákon tím, že se pokoušel se natáčet aktéry soudního přelíčení v případu hromadného znásilnění 16leté dívky čtyřmi muslimskými pachateli. Byl potrestán podmíněným odnětím svobody na tři měsíce s odkladem na zkušební dobu 18 měsíců.\n\nDne 25. května 2018 byl Robinson zatčen a během pěti hodin odsouzen i uvězněn na 13 měsíců za hodinové živé vysílání z ulice před soudem v Leedsu. Po 68 dnech byl propuštěn na kauci, když odvolací soud 1. srpna rozsudek zrušil pro zásadní pochybení a nařídil nové jednání. Po 84 dnech byla 23. října kauce zrušena, případ prohlášen za komplikovaný a postoupen generálnímu prokurátorovi. Ten po 135 dnech vznesl nové obvinění, nařídil slyšení na 22. března 2019; později odložené nejdříve na 3. květen, následně na 14. květen, kdy byl stanoven termín plného projednání na 4. červenec 2019. Po dvoudenním procesu byl v pátek usvědčen z (podle názvu) pohrdání soudem. V následujícím týdnu mu byl vyměřen trest odnětí svobody ve výši šesti měsíců a znovu aktivován předchozí podmíněný tříměsíční trest, a to nesouběžně.\n\nV pátek 25. května 2018 během živě vysílaného komentovaného videopřenosu na ulici před soudní budovou v Leedsu, ve které mělo probíhat rozhodování poroty v rámci soudního přelíčení s druhou ze tří skupin z (prvního) gangu z Huddersfieldu (obžalovaného ze zneužívání a obchodu s bílým masem), který se dostal před soud právě díky Robinsonovi, a to po mnoha letech, kdy britská justice nejednala, byl Tommy Robinson protiprávně zatčen za výtržnost, jíž se nedopustil, obviněn z pohrdání soudem a odsouzen ke 13 měsícům odnětí svobody nepodmíněně, neboť byl v podmínce a svým videopřenosem porušil nařízení soudu o zákazu reportování o přelíčení. Tím prý ohrozil soudní řízení a hrozilo, že pachatelé skončí na svobodě, případně že bude nutné soud vést znovu od začátku.\n\nV polovině června 2018 byl Robinson převezen z věznice v Hullu do věznice v Onley poblíž Leicesteru v regionu East Midlands. Muslimská populace v HMP Hull byla asi 7,4 %, v HMP Onley asi 30,4 %; průměrná muslimská populace ve věznicích v Anglii a Walesu byla asi 16 %.\n\nOdvolací soud rozsudek zrušil, přičemž v písemném provedení rozsudku , vyhlášeném 1. srpna 2018, soudce Lord Burnett, předseda tříčlenného senátu, dle BBC uvedl: „Jsme přesvědčeni, že nález pohrdání vyřčený v Leedsu po zásadně chybném procesu (při kterém, a to jsme si vědomi, byly obtížné a neobvyklé okolnosti) nemůže obstát.“. Generální prokurátor Geoffrey Cox znovu obvinil Robinsona z (podle názvu) pohrdání soudem.\n\nV březnu roku 2019 se generální prokurátor Geoffrey Cox rozhodl, že je ve veřejném zájmu podat další žalobu proti Robinsonovi. Odsouzení z 25. května 2018 bylo zrušeno odvolacím soudem v srpnu roku 2018 pro zásadní pochybení. Robinson byl propuštěn na kauci do doby, než bude zahájeno nové řízení. Ale soudce Nicholas Hilliard v nařízeném líčení v říjnu 2018 kauci zrušil a postoupil případ generálnímu prokurátorovi k dalšímu vyšetřování. Ten se po dalších pěti měsících rozhodl vznést nové obvinění proti Robinsonovi. Generální prokurátor řekl o jeho činu: „Po pečlivém zvážení podrobností tohoto případu jsem dospěl k závěru, že existují silné důvody k novému soudnímu řízení proti Stephenu Yaxleyi-Lennonovi.“ První slyšení v tomto obnoveném případu se mělo konat u High Court v Londýně dne 22. března 2019. Robinson reagoval tím, že tento nový postup generálního prokurátora je součástí „probíhajícího státního pronásledování novináře [Robinsona], který ukazuje na vládu a establishment Velké Británie a na všechno, co dělají špatně“. Robinson mohl být pokutován nebo znovu omezen na svobodě, pokud by v tomto novém procesu byl usvědčen z přestupku opovrhování soudem.\n\nZmíněné silné důvody k novému soudnímu řízení byly zváženy a akceptovány 14. května a bylo nařízeno plné jednání na Den nezávislosti 2019.\n\nPo dvoudenním procesu dvoučlenný soudní senát seznal 5. července Tommyho Robinsona vinným z pohrdání soudem ve třech bodech obžaloby. A to, za prvé, porušením nařízení o omezení zpravodajství; za druhé, živým přenosem videa z ulice před vchodem do soudní budovy, přičemž obsah videa měl současně vést ke značnému riziku, že by byl v tomto případě vážně narušen průběh spravedlnosti; a za třetí, agresivní konfrontací a natáčením některých obžalovaných přicházejících k soudní budově, čímž měl přímo zasahovat do průběhu spravedlnosti.\n\nVýše trestu byla stanovena 11. července, a to na 6 měsíců (plus aktivace předchozí tříměsíční podmínky), což při bezprostředním nástupu znamenalo další pobyt ve vězení po dobu maximálně asi devět a půl týdne. Byl propuštěn 13. září.\n\nTommy Robinson napsal autobiografickou knihu \"Nepřítel státu\" (\"Tommy Robinson Enemy of the State\", 2015). Dále je spoluautorem výkladové knihy \"Mohamedův korán\" (\"Mohammed's Koran: Why Muslims Kill For Islam\", 2017); druhým autorem je Peter McLoughlin, který napsal rovněž knihu \"Snadné maso\" (\"Easy Meat: Inside Britain's Grooming Gang Scandal\", 2016). V únoru 2019 realizoval dokument \"Panodrama\". V létě téhož roku přispěl do sborníku \"CENZUROVÁNO: Jak se Západ stal Sovětským Ruskem\" (\"CENSORED: How The West Became Soviet Russia\"). Koncem roku 2019 Robinson oznámil blížící se vydání dalšího dokumentu, s názvem \"Shalom\", který pojednává o životě a smrti jednoho židovského obyvatele Londýna.\n\n\"Nepřítel státu\" je autobiografický příběh Tommyho Robinsona. Z vlastních konfliktů se zákonem obviňuje britský státní aparát a temné muslimské podsvětí, které prý ovládá anglické věznice. Vydání českého překladu knihy se připravuje.\n\n\"Mohamedův korán\" hledá odpověď na otázku, proč prý většina teroristů na Západě pochází z malého procenta muslimské populace. Kniha tvrdí, že islám je náboženstvím války a dobývání a že přesně takto byl na Západě vnímán až do útoků 11. září 2001. Dále tvrdí, že džihád je od začátku základním prvkem vedoucím k úspěchu islámu. Snaží se dokázat, že tvrzení „islám je náboženstvím míru“ je lež, odmítající uznat údajně nekončící zabíjení káfirů muslimy. Bestseller byl po téměř dvou letech úspěšného prodeje stažen z nabídky internetového obchodu.\n\nV červnu 2019 vyšla kniha \"CENSORED: How The West Became Soviet Russia\" (\"CENZUROVÁNO: Jak se Západ stal Sovětským Ruskem\") Podle nakladatelství a knihkupectví je kniha je sbírkou úvah od členů online pravice, kteří se dostávají k jádru omezení na sociálních sítích. Obsahuje osobní pohled na opatření, která sociální média podniknou, aby vyloučila nepohodlné jedince. Autoři zkoumají příčiny a důsledky cenzury konzervativních názorů. Zpochybňují argument, že na platformy sociálních médií se nevztahuje První dodatek. Dívají se na to, jakou podobu dostane právo v online prostoru. Robinson je autorem páté části, s kapitolami 26–29: Navrácení moci, Boj za demokracii, Je to Vláda a Všichni budeme vymazáni. Dalšími autory jsou Laura Loomer, Alex Jones, Gavin McInnes, a Paul Joseph Watson.\n\nV únoru 2019 Robinson natočil hodinový videodokument \"Panodrama\", kterým reagoval na chystaný díl investigativního pořadu BBC \"Panorama\" věnovaný právě Tommymu Robinsonovi. Podle vlastního tvrzení ve filmu odhalil manipulativní praktiky britské veřejnoprávní televize BBC, jejichž cílem mělo být zdiskreditovat a zničit nepohodlné jedince, a vyobrazil, jak se údajně příslušníci společenských elit dívají spatra na „lidi pracující rukama“. Součástí filmu je záznam rozhovoru Lucy Brownové, bývalé spolupracovnice Tommyho Robinsona, s Johnem Sweeneym, reportérem pořadu \"Panorama\", který Brownová nahrála na skrytou kameru. Sweeney se s Brownovou snažil domluvit se na tom, co má v pořadu říkat, a sděloval jí, jak prý BBC Tommyho Robinsona zdiskredituje upravením nahrávky. Dokument dále ukazuje, jak se údajně BBC nenamáhá ověřovat si získané informace. Ke konci dokumentu vyzval Robinson veřejnost k rušení televizní licence.\n\nReakcí BBC bylo odmítnutí kritiky a omluva za individuální pochybení redaktora: „\"BBC Panorama vyšetřuje Tommyho Robinsona […]. BBC rozhodně odmítá, že by naše žurnalistika byla falešná nebo předpojatá. Jakýkoli program, který vysíláme, dodržuje přísné redakční pokyny BBC. Některé zveřejněné nahrávky byly zaznamenány bez našeho vědomí. John Sweeney učinil některé útočné a nevhodné [blíže neupřesněné] poznámky, za které se omlouvá. Příprava investigativního pořadu BBC Panorama bude pokračovat.“\" O půl roku později nicméně BBC odmítla potvrdit, zda bude díl o Robinsonovi vůbec vysílán.\n\nKoncem zimy publikoval \"Deník N\" analýzu Jana Moláčka, která obsahuje překlad vybraných částí filmu a doplňuje některé souvislosti, které pro českého čtenáře nebyly zřejmé; autor analýzy usoudil, že „\"dokument usvědčil z manipulace jen svého autora“\". Nejmenovaný zdroj však v létě pro \"Daily Mail\" uvedl, že si BBC tímto sama naběhla; chtěla prozkoumat Tommyho Robinsona, avšak otevřela tím otázky ohledně novináře [Sweeneyho] pracujícího takovýmto způsobem, otázky na které je třeba odpovědět. Jedna z odpovědí přišla začátkem podzimu, kdy Sweeney odešel po 17 letech z BBC s lítostí, že díl Panorama o Robinsonovi vysílán nebyl. Sweeney k odchodu také uvedl, že při setkání s kameramankou Lucy Brownovou zaplatil za všechno pití, což poněkud neodpovídá jeho slovům v \"Panodramatu\", že platbu za alkohol dá do nákladů [BBC].\n\nBritská média citovala z Robinsonova uvedení premiéry:\n\n"}
{"id": "1445144", "url": "https://cs.wikipedia.org/wiki?curid=1445144", "title": "Klopení zápěstí", "text": "Klopení zápěstí\n\nKlopení zápěstí je silové cvičení na  zápěstí a předloktí, především na extenzory předloktí a částečně flexory a extenzory prstů). Zpravidla se provádí spolu s opačným cvikem – zdvihem zápěstím s nadhmatem.\n\n\nvarianta s podhamtem a velkou činkou\n\n\nUkázky provedení \n"}
{"id": "1445145", "url": "https://cs.wikipedia.org/wiki?curid=1445145", "title": "S.A.B. Aerospace", "text": "S.A.B. Aerospace\n\nS.A.B. Aerospace je firma se sídlem v Brně zaměřující se na kosmický průmysl.\nV roce 2014 se S.A.B. Aerospace oddělila od italské společnosti S.A.B. Aerospace srl., jako samostatná divize. V roce 2018 si otevřela v Brně novou dílnu na montování kosmických plavidel.\n\nS.A.B. Aerospace vyráběla část testovacího modulu mise ExoMars 2020, podílela se též na projektu Exobiology Facility, kde vyráběly zařízení s biologickými vzorky, které bude vystaveno UV Záření a dalším podmínkám na ISS. Budou-li po třech letech zjevné známky života bude se chystat mise na Europu. S.A.B. Aerospace vyrábí také celou vrchní část rakety Vega, zvaný Dispenser. \n\nDíky Dispenseru bude moci raketa Vega najednou vynést do kosmu místo 4 až 16 satelitů. Dispenser poletí poprvé do vesmíru na začátku roku 2019. Dispenser váží 260 kg a skládá se z panelů uhlíku a hliníku. Dispenser unese 1,5 tuny nákladu, ale jeho životnost po startu je puze 105 minut.\n\nV roce 2018 S.A.B. Aerospace otevřela v Brně novou integrační halu třídy ISO 8 o rozloze 700 m, kterou na své náklady firma vybudovala. Hala je rozdělena na tři laboratoře, z kterých budou dvě sloužit na výrobu elektroniky, kabeláže a menších částí. Třetí má 7 metrů a budou se zde montovat větší části včetně nového dispensru. K dispozici zde bude i jeřáb s nosností dvě tuny.\n"}
{"id": "1445148", "url": "https://cs.wikipedia.org/wiki?curid=1445148", "title": "Pozoa", "text": "Pozoa\n\nPozoa je rod rostlin z čeledi miříkovité. Zahrnuje pouze dva druhy, rostoucí na otevřených stanovištích v jižní části jihoamerických And. Jsou to vytrvalé byliny dosti neobvyklého vzhledu, s přízemní růžicí okrouhlých, řapíkatých listů a dlouze stopkatými okolíky květů, podepřenými miskovitým útvarem. Rostliny žijí v symbiotickém vztahu s mravenci. Jsou to pozoruhodné, avšak velmi málo známé rostliny, které pravděpodobně dosud nejsou pěstovány jako skalničky.\n\nZástupci rodu \"Pozoa\" jsou vytrvalé byliny s přízemní růžicí listů. Oba druhy mají velký podzemní stonek. U druhu \"Pozoa coriacea\" bývá větvený ve větší počet tenkých postranních větví zakončených listovými růžicemi, zatímco u \"Pozoa volcanica\" je nevětvený. Listy jsou tuhé, dlouze řapíkaté, s okrouhlou, na okraji hrubě zubatou čepelí. Květy jsou drobné, oboupohlavné (někdy promíchané s květy pouze samčími), uspořádané do hustého, dlouze stopkatého okolíku. Okolík je podepřený nápadným, na okraji zubatým miskovitým útvarem vzniklým srůstem mnoha listenů. Kališní lístky jsou volné, vytrvalé. Korunní lístky jsou vejčité. Plodem je tak jako u jiných miříkovitých dvounažka.\n\nRod \"Pozoa\" zahrnuje dva druhy a je rozšířen výhradně ve vyšších polohách jihoamerických And v Chile a Argentině. Druh \"Pozoa coriacea\" má rozsáhlejší areál v jižní části And a vyskytuje se v Chile i Argentině. Roste na otevřených stanovištích v nadmořských výškách od 1000 do 3700 metrů a osidluje různé druhy půd včetně humózních. Naproti tomu \"Pozoa volcanica\" je svým výskytem soustředěna na svahy chilských sopek Llaima a Lonquimay, kde roste v nadmořských výškách od 1800 do 2000 metrů a roste výhradně na vulkanických substrátech.\n\n\"Pozoa volcanica\" žije v symbióze s mravenci, kteří se pod rostlinou ukrývají, konzumují hojný nektar z květů a na oplátku chrání rostlinu před herbivory.\n\nRod \"Pozoa\" je v rámci čeledi \"Apiaceae\" řazen do podčeledi \"Azorelloideae\". Nejblíže příbuznými rody jsou podle výsledků fylogenetických studií rody \"Gymnophyton\" a \"Asteriscium\", rovněž rozšířené v andské oblasti Jižní Ameriky.\n\nZe sbírek českých botanických zahrad není udáván žádný zástupce tohoto rodu.\n\n"}
{"id": "1445152", "url": "https://cs.wikipedia.org/wiki?curid=1445152", "title": "BK Kralupy nad Vltavou Junior", "text": "BK Kralupy nad Vltavou Junior\n\nBK Kralupy nad Vltavou Junior (celým názvem: Basketbalový klub Kralupy nad Vltavou Junior) je český basketbalový klub, který sídlí v Kralupech nad Vltavou ve Středočeském kraji. Založen byl v roce 1960 jako součást Tělovýchovné jednoty Lokomotiva Kralupy. Od sezóny 2018/19 hraje mužský oddíl ve čtvrté nejvyšší soutěži. Ženský oddíl působí na téže úrovní od sezóny 2019/20. Své domácí zápasy odehrávají všechny oddíly ve sportovní hale Kralupy nad Vltavou s kapacitou 400 diváků. Klubové barvy jsou modrá a bílá.\n\nNejvětších úspěchů klub prožíval v devadesátých letech, kdy bylo jeho ženské družstvo jedním z nejlepších v republice. Stříbrná medaile ze sezóny 1997/98 byla nejlepším umístěním družstva v historii. Na mezinárodní scéně se ženy dvakrát zúčastnily slavného Poháru Ronchettiové, ve kterém v obou případech došly až do šestnáctifinále.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\nZdroj: \n\n\n"}
{"id": "1445159", "url": "https://cs.wikipedia.org/wiki?curid=1445159", "title": "Petraševci", "text": "Petraševci\n\nPetraševci () byli členové hnutí opoziční mládeže hlásající v Rusku v letech 1845–1849 myšlenky utopického socialismu. V rámci hnutí fungovalo několik tzv. kroužků, jejichž hlavním představitelem byl M. V. Petraševskij ev. Butaševič-Petraševskij (\"М. В. Петрашевский\", \"Буташевич-Петрашевский\"), který ve svém petrohradském bytě pořádal pravidelná páteční setkání členů.\n\nČinnost Petraševců je spojována s formováním revolučního demokratického tábora v Rusku. Jejich program vystupoval proti samoděržaví a nevolnictví. Petraševci byli ovlivněni převážně utopickým socialismem, děkabristy a osobnostmi jako byli např. V. G. Bělinskij, A. I. Gercen, Ch. Fourier, R. Owen či P. J. Proudhon.\n\nV roce 1849 byli zatčeni a 21 z nich bylo odsouzeno k smrti zastřelením. Poprava, která se měla konat na Semjonovském náměstí v Petrohradě, byla na poslední chvíli odvolána, avšak Petraševci trestům neunikli. V roce 1856 byli členové hnutí na základě manifestu amnestováni.\n\nHnutí se proslavilo především díky F. M. Dostojevskému, jenž měl šířit dopis V. G. Bělinského o N.V. Gogolovi.\n\nM. V. Petraševskij byl často označován za šiřitele skeptických myšlenek, který sjednocoval osoby různých společenských vrstev (spisovatele, umělce, učitele, úředníky, důstojníky atd.). V počátcích mělo jeho hnutí přibližně 15 členů, nicméně v roce 1849 se jejich počet vyšplhal na 158. Dle oficiálních zpráv mělo hnutí bezmála 300 podporovatelů, díky čemuž byl Petraševskij označován za prvního ruského socialistu, který ve velkém propagoval socialistické myšlenky napříč společenskými vrstvami.\n\nJiž během svých studií M. V. Petraševskij vykazoval určitý odpor k nadvládě a despotismu. Nevyhovoval mu ani administrativní a morální tlak ze strany vyučujících lycea ve městě Carskoje Selo, kde studoval. Pohrdal všemi předpisy, se kterými vnitřně nesouhlasil.\n\nPetraševského významně ovlivnil profesor Petrohradské univerzity V. S. Porošin, jenž na svých přednáškách téměř otevřeně vystupoval proti nevolnictví a podporoval utopický socialismus. Díky Porošinovi se Petraševskij, stejně jako i jiní členové jeho kroužku, seznámil s teoriemi významných socialistů jako byl Ch. Fourier nebo P. J. Proudhon.\n\nV letech 1840–1843 se Petraševskij plně věnoval studiu utopistických teorií R. Owena a studiu materialistické filosofie Ludwiga Feuerbacha. V této době se Petraševskij začal zajímat o obecnou filozofii, otázky života, poznání, etiky, socio-politického uspořádání, práva, vzdělávání, zemědělství, medicíny atd. V podstatě lze říci, že by nebylo téma, o které by se tento muž nezajímal.  \n\nN. A. Spešněv (rus. \"Н. А. Спешнев\")\n\nJeden z nejradikálnějších členů hnutí. Jeho snahou bylo přejít od „pouhých řečí“ ke skutečným činům. Spolu se studentem Petrohradské univerzity N. Filippovovým (\"rus. Н. Филиппов\") založil tajnou tiskárnu, jejíž cílem bylo šíření necenzurovaných textů.\n\nDle Spešněva existují 3 možnosti, jak lze dosáhnout politického cíle. První možností je tzv. způsob jezuitský spočívající v tajném spiknutí (podporován N. Mobellim, F. Lvovem a zčásti M.V. Petraševským). Druhou možností je propaganda, kterou podporoval I. M. Deboo. Třetí možností je pak síla zprostředkovaná pomocí rolnického povstání.\n\nF. E. G. Toll  (rus. \"Ф. Э. Г. Толль\")\n\nJeho výklad o tom jak byla zneužita víra (rus. \"О происхождении религиозного чувства\"), pobouřil vyšetřovací výbor, který jej označil jako „manifest proti Bohu“. Ve svém výkladu Toll tvrdil,  že silní jedinci vytvořili etické zákony pro lidskou společnost na základě strachu člověka před všemocnou autoritou ovládající přírodu a nadpřirozené síly.\n\nI. P. Liprandi neboli Antonelli (rus. \"И. П. Липранди – Антонелли\")\n\nTajný agent Antonelli, známý již pronásledováním starověrců, se dostal do přízně jednoho ze členů kroužku, díky čemuž mu byl umožněn vstup na některé jeho schůze. Agent Antonelli spolupracoval s vyšetřovacím výborem a za 1000 stříbrných rublů Petraševce zradil. Výměnou za peníze měl Liprandi (Antonelli) podávat výboru každodenní hlášení o činnosti Petraševců.\n\nKoncepce Petraševců vycházely z teorií utopického socialismu, především pak z teorií Ch. Fouriera. Co se názorů týče, byli Petraševci nejednotným hnutím. Jejich názory se často radikálně lišily, a zatímco jedni podporovali vznik republiky, druzí zastávali názor, že nejlepším řešením pro Rusko je konstituční monarchie. Jiní naopak podporovali úplný zánik evropské formy vlády včetně všech ministerstev, států, vojsk, hlavních měst apod. Řešením této radikální odnože Petraševců měla být Fourierova teorie o existenci malých společenství, jež měla zaměnit vše výše uvedené. Lze však říci, že přestože se ideje hnutí v mnoha bodech výrazně lišily, existovaly tři hlavní oblasti, na které Petraševci soustřeďovali svou pozornost:\n\n\nSám Petraševskij odjakživa podporoval západní formy vlády, přičemž si nikdy neidealizoval reálný život v těchto zemích. Dle jeho názoru by se Rusko mělo vzdát monarchie a vytvořit federaci po vzoru USA. Nejvhodnějším místem pro vytvoření federace se měla stát Sibiř – místo vhodné pro zrození nového a především „lepšího“ Ruska. Všechny orgány státní správy v novém Rusku měly být obsazovány na základě řádných voleb.\n\nKromě federativního zřízení posuzoval kroužek Petraševského také výhody zrušení celnic a celních poplatků, přijetí křesťanství jako převládající víry, což by mělo za následek zrušení vojenské služby. Dle Petraševců by církevní hodnostáři měli pobírat plat úředníků, díky čemuž by bylo možné jim odebrat, příp. zdanit církevní majetek. Jedním z hlavních bodů programu bylo také zavedení veřejného soudního procesu za přítomnosti poroty, zrušení cenzury a svoboda projevu.\n\nKroužek propagoval také osvícenství, rozvoj vzdělanosti a sociálně-politickou svobodu člověka. Dle Petraševského bylo tehdejší Rusko místem, kde nebylo možné svobodně ani myslet, natož dýchat.\n\nM.V. Petraševskij byl velmi vzdělaným člověkem zajímajícím se o nejrůznější problémy, vědy a filozofické směry. Aby mohl své vzdělání i nadále rozvíjet začal pořádat tzv. Pátky u Petraševského, jejichž cílem bylo shromáždit dostatek lidí ochotných debatovat o nejrůznějších problémech a tématech. Tyto schůze měly být také věnovány kritické analýze různých sociálních systému.\n\nSvou činnost kroužek oficiálně zahájil na podzim roku 1845. Cílem setkání byla především osvěta, šíření utopického socialismu a Fourierových teorií. Schůze začínaly zpravidla kolem deváté hodiny večerní a mnohdy končily až nad ránem.\n\nObyčejně se na Večerech u Petraševského sešlo kolem 10–20 osob, nicméně mnohdy se sešlosti zúčastnilo i více než 50 lidí, přičemž tito lidé spolu na první pohled neměli nic společného.\n\nNa přelomu let 1846 a 1847 do kroužku vstoupili i F.M. Dostojevskij, F. G. Toll či A. N. Majkov. S těmito jmény přišla do kroužku i nová témata, diskutovalo se o otázkách veřejného soudnictví, magnetismu, mystiky apod.\n\nNěkdy se diskuze členů proměnily v ostrou výměnu názorů. K tomu, aby byl znova nastolen klid v místnosti, sloužil zvoneček, jejž měl na starosti předseda diskuze (zpravidla se jednalo o nejstaršího člena diskuze).\n\nV roce 1845 Petraševskij v rámci kroužku navrhl, aby byla založena společná knihovna. Členové kroužku se složili a za vybrané peníze bylo pořízeno obrovské množství knih zahraničních autorů, včetně knih, které neprošly ruskou cenzurou. Nutno podotknout že se jednalo především o knihy věnující se tématu utopického socialismu a demokracie.\n\nÚčelem schůze bylo v prvé řadě vybrat dostatek peněz na pořízení knih do společné knihovny. Během schůze se však rozebírala i problematika státního zřízení. Sám hostitel pronesl myšlenku o tom, že je nutné, aby Rusko postupně ustoupilo od absolutismu. Dle Kaškina by země měla směřovat nejprve ke konstitucionální formě vlády a až poté usilovat o vytvoření svobodné republiky.\n\nS.F. Durov sjednocoval literáty a hudebníky, kteří sice chodili na pátky k Petraševskému, nicméně sympatizovali spíše s názory Durova. Večery u Durova byly věnované především literatuře a hudbě. Mnohdy se však probírala i témata zaměřená na situaci v Evropě a na její význam pro Rusko. Jedním z témat řešených u Durova bylo vytvoření tajné domácí litografické tiskárny, díky níž by bylo možné tisknout a šířit necenzurované zprávy.\n\nBěhem tohoto oběda byla předčítána povídka poručíka Grigorjeva. Jednalo se o satirickou povídku vyprávějící o caru Mikulášovi I. Dle povídky car v hospodě zbil dva námořníky kvůli tomu, že se sotva udrželi na nohou a nebyli schopni při příchodu panovníka salutovat. Nutno podotknout, že Grigorjev byl za svou povídku náležitě potrestán.\n\nČinnost kroužku byla sledována ministerstvem vnitra a agenty Třetího oddělení (v té době nejvyšší orgán carské tajné policie), kterým se do kroužku podařilo infiltrovat.\nV dubnu roku 1849 připravoval car Mikuláš I. tažení na Západ, kde se chystal pomoci Františkovi Josefovi I. potlačit maďarskou revoluci. V tuto chvíli se car, jenž odsuzoval jakákoli povstání proti právoplatné vládě, dověděl o činnosti nelegálního revolučního kroužku, který by mohl vyvolat povstání v celém Rusku.  Dne 29. dubna 1849 car nařídil, aby byly veškeré shromážděné materiály o Petraševcích předány Třetímu oddělení a aby byli členové hnutí okamžitě zadrženi. V noci z 22. na 23. dubna bylo v bytě Petraševského zadrženo okolo 40 členů hnutí, kteří byli následně dopraveni k výslechu generálem Orlovem а převezeni do Petropavlovské pevnosti. Během samotného zatýkaní byla provedena také prohlídka bytu M. V. Petraševského. Všechny knihy a spisy, které zde byly nalezeny, byly okamžitě odeslány k prozkoumání.Mikuláš I. jmenoval dvě speciální komise, které měly dokázat, že se Petraševskij i se svými stoupenci snaží vyvolat násilný převrat v Rusku, a tím pádem svrhnout cara Mikuláše I.  První komise se zabývala bezprostředním vyšetřováním Petraševců a předsedal ji generál I.A.Nabokov. Druhá komise měla prozkoumávat spisy, korespondenci a knihy Petraševců a vyhledávat v nich náznaky demokracie, republikánství či hereze.  Obě komise začaly zasedat 26. dubna 1849. První komise začala náhodně předvolávat druhořadé svědky. Cílem bylo nejdříve nasbírat fakta a až poté mluvit s lídry hnutí. Jelikož nebylo žádoucí, aby se o případu Petraševského vědělo v celém Rusku, tak se komise rozhodla další svědky nepředvolávat, ale nechat je tajně sledovat. Kromě klasických výslechů se užívalo také předběžných výslechů prováděných prostřednictvím korespondence mezi agenty a podezřelými.\n\nPetraševci byli obviněni z vytváření a šíření necenzurovaných textů (sám Petraševskij vytvořil socialisticky orientovaný Slovník cizích slov, \"rus. Словарь иностранных слов\", který neprošel cenzurou), šíření teorií utopického socialismu, pokusu o vyvolání povstání či pokusu o svržení cara.\n\nM. V. Petraševskij sice byl šiřitelem Fourierových teorií kritizujících absolutistické vládní zřízení, zabýval se otázkou násilného převratu a opatřeními nutnými ke splnění těchto cílů, nicméně nic víc kroužek nepodnikl. Jediné, z čeho je vyšetřovací výbor mohl obvinit, byla pouhá slova a myšlenky.  Maximální trest, který by mohli dostat, spočíval v tom, že by je všechny rozeslali do co nejodlehlejších koutů impéria a zesměšnili jejich činy. Nicméně car Mikuláš I. požadoval, aby byli Petraševci odstrašujícím příkladem pro jiné potenciální revolucionáře. S cílem získat alespoň nějaké usvědčující informace byli někteří Petraševci velmi důkladně vyslýcháni či dokonce vystaveni jisté formě mučení.\n\nDne 24. září 1849 svolal Mikuláš I. komisi vojenského soudu. Správně by se obžalovaní měli zodpovídat civilnímu soudu, nicméně car chtěl, aby Petraševci dostali daleko vyšší tresty, než by jim mohl tento soud udělit, proto se rozhodl svolat soud vojenský. Rozsudky byly vyneseny 16. listopadu 1849. Dle komise mělo být 15 Petraševců odsouzeno k smrti zastřelením, jeden k 6 letům nucených prací, tři ke 4 letům nucených prací, jeden měl být vyslán do vyhnanství na Sibiř, jednoho neodsoudili ale označili jej za krajně podezřelého a jednoho viny zprostili, jelikož přišel o rozum. Rozhodnutí komise bylo odesláno k projednání k Nejvyššímu vojenskému soudu, který tresty Petraševců ještě zpřísnil. Dle nového rozsudku mělo být 21 členů hnutí zastřeleno. Carovi se však rozsudek nelíbil, a proto se rozhodl jej změnit. Několika Petraševcům tresty zmírnil, jiným zase tresty zvýšil. Nikoho neodsoudil k smrti, nicméně požadoval, aby byla zinscenována poprava, která měla být v poslední chvíli přerušena.  \n\nCelkem bylo obviněno okolo 40 členů hnutí z nichž 21 bylo odsouzeno k smrti zastřelením.  K výslechům se dostavilo okolo 150 lidí.  \n\nRáno 22. prosince 1849 byli odsouzenci převezeni z Petropavlovské pevnosti na Semjonovské náměstí. Na náměstí bylo již připraveno popraviště s několika pranýři. Byl přečten rozsudek a přivolán kněz, jenž měl obviněným poskytnout možnost se vyzpovídat.  \n\nZazněl rozkaz „Nabít!“ a v tu chvíli přiběhl voják oznamující, že trest odsouzených byl na poslední chvíli změněn. Petraševskij byl odsouzen k doživotní práci v dolech, jiní byli odsouzeni k nuceným pracím po dobu 10–15 let. Zbytek nastoupil do armády.\n\nV roce 1856 byla většina Petraševců na základě manifestu osvobozena a mohla se vrátit domů.\n\n"}
{"id": "1445160", "url": "https://cs.wikipedia.org/wiki?curid=1445160", "title": "Várkesző", "text": "Várkesző\n\nVárkesző je malá vesnička v Maďarsku v župě Veszprém, spadající pod okres Pápa. Nachází se asi 17 km severozápadně od Pápy, 20 km jihozápadně od Tétu, stejnou vzdálenost jihovýchodně od Beledu a stejnou vzdálenost jihovýchodně od Csorny. V roce 2015 zde žilo 149 obyvatel, z nichž 90,1 % tvoří Maďaři.\n\nKromě hlavní části zahrnuje vesnička i malou část Liliommajor.\n\nVesnička leží na silnici 8412. Je přímo silničně spojena s obcemi Egyházaskesző, Kemenesszentpéter, Marcaltő, Magyargencs a Szany. Poblíže Várkesző protéká řeka Rába.\n\nVe vesnici se nachází katolický kostel Szűz Mária neve templom a malý hřbitov. K vesnici patří také zřícenina hradu Keszői várrom.\n"}
{"id": "1445169", "url": "https://cs.wikipedia.org/wiki?curid=1445169", "title": "Tricepsové extenze", "text": "Tricepsové extenze\n\nTricepsové extenze nebo také francouzské tlaky je silové cvičení  tricepsu horní části paže. Tento cvik zatěžuje pouze jednu svlovou partii.\nÚchop činky je ve vzdálenosti 10-15 cm a činku se spouští na dotyk čela. Nadloktí se drží kolmo vůči zemi a pohyb jde z loktů. Po zvládnutí striktní techniky tohoto cviku lze doporučit mírné vytočení loktů od sebe během zvedámí činky, šetří se tím tricepsové úpony.\n"}
{"id": "1445171", "url": "https://cs.wikipedia.org/wiki?curid=1445171", "title": "Městská knihovna Tábor", "text": "Městská knihovna Tábor\n\nMěstská knihovna Tábor je veřejná univerzální knihovna, kterou zřizuje město Tábor. Předmětem činnosti je poskytování veřejných knihovnických a informačních služeb.\n\n\n\n\n\n\n\n"}
{"id": "1445173", "url": "https://cs.wikipedia.org/wiki?curid=1445173", "title": "Pec Dec", "text": "Pec Dec\n\nPec Dec \"výsl. [pek dek]\" je silový cvik na prsní svalstvo. Pec je zkratkou z latinského označení prsního svalu - pectoralis. Jedná se o izolovaný cvik vhodný jako doplňkový k některému typu tlakového cviku.\n\n"}
{"id": "1445175", "url": "https://cs.wikipedia.org/wiki?curid=1445175", "title": "Stoj na hlavě", "text": "Stoj na hlavě\n\nStoj na hlavě je cvik s pozicí držení těla hlavou dolů. Tento cvik se používá v různých pozicích jógy, breakdance, akrobacie a gymnastiky.\n\nJóga preferuje symetrii, nikoliv dokonalou vertikální pozici nohou. \n\nNěkteré inverzní pozice v józe nemají nohy, a v některých případech i trup ve zcela vertikální poloze.\n\n\n"}
{"id": "1445178", "url": "https://cs.wikipedia.org/wiki?curid=1445178", "title": "Barbareño", "text": "Barbareño\n\nBarbareño (nebo též \"ineseño\", \"šmuwič \"nebo \"samala\") byl indiánský jazyk. Používal ho indiánský kmen Čumašů v jižní Kalifornii, v oblastech Santa Barbara a Santa Ynez. Jazyk vymřel roku 1965 se smrtí poslední mluvčí, která se jmenovala \"Mary Yee\". Hlavním zdrojem informací o tomto jazyce je práce amerického lingvisty Johna Peabodyho Harringtona (1884–1961).\n\nJazyk patřil do jazykové rodiny \"čumašské jazyky\" a do podrodiny \"jihočumašské jazyky\" (konkrétně do středních jihočumašských jazyků). Všechny ostatní jazyky z této rodiny už vymřely, tento byl poslední, ale v poslední době probíhá snaho o oživení tohoto jazyka. Na základě prací Harringtona vznikl slovník a někteří lidé se začali jazyk učit. Tento obnovený jazyk není nazýván \"barbareño\", ale \"samala\".\n"}
{"id": "1445180", "url": "https://cs.wikipedia.org/wiki?curid=1445180", "title": "Purisimeño", "text": "Purisimeño\n\nPurisimeño byl indiánský jazyk. Používal ho indiánský kmen Čumašů v jižní Kalifornii, v okolí města Lompoc (v \"La Purisima Mission\"). Tento jazyk vymřel. Hlavním zdrojem informací o tomto jazyce je práce amerického lingvisty Johna Peabodyho Harringtona (1884–1961). Tímto jazykem se zabýval též americký ornitolog Henry Henshaw, který shromáždil slovní zásobu tohoto jazyka v práci \"La Purrissima or Kagimuswas (Purismeno Chumash)\". Později byl vytvořen také slovník.\n\nJazyk patřil do jazykové rodiny \"čumašské jazyky\" a do podrodiny \"jihočumašské jazyky\" (konkrétně do středních jihočumašských jazyků). Všechny jazyky z této rodiny už vymřely, poslední z nich začátkem 60. let 20. století. \n"}
{"id": "1445181", "url": "https://cs.wikipedia.org/wiki?curid=1445181", "title": "Ventureño", "text": "Ventureño\n\nVentureño (též \"Mitsqanaqa'n\") byl indiánský jazyk. Používal ho indiánský kmen Čumašů v jižní Kalifornii, v oblasti od San Luis Obispo po Malibu. Jazyk vymřel v polovině 20.století. Nejspíše měl 2 dialekty, \"Castac\" a \"Alliklik\".\n\nJazyk patřil do jazykové rodiny \"čumašské jazyky\" a do podrodiny \"jihočumašské jazyky\" (konkrétně do středních jihočumašských jazyků). Všechny jazyky z této rodiny už vymřely, poslední z nich začátkem 60. let 20. století. V současnosti existují také studenti tohoto jazyka a ti mu říkají \"Mitsqanaqa'n\". \n"}
{"id": "1445183", "url": "https://cs.wikipedia.org/wiki?curid=1445183", "title": "Čundrgrund", "text": "Čundrgrund\n\nČundrgrund (též Čundrgrunt nebo ČDG) bylo volné folkrockové sdružení hudebníků nepravidelného složení, které hrálo v sedmdesátých letech 20. století. Příležitostně vystupovala a vystupuje tato skupina i později. Jejími členy byli nejčastěji:\n\n\nDalšími příležitostnými hosty koncertů Čundrgrundu byli a jsou:\n\n\nRepertoárem skupiny byly písně jejích členů a dále folk-rockové standardy (Bob Dylan a další). \n"}
{"id": "1445188", "url": "https://cs.wikipedia.org/wiki?curid=1445188", "title": "Čumašské jazyky", "text": "Čumašské jazyky\n\nČumašské jazyky byly jazykovou rodinou patřící mezi indiánské jazyky. Jednalo se o pět jazyků indiánského kmene Čumašů. Tyto jazyky se používali na jižním pobřeží Kalifornie (USA).\n\nVšechny čumašské jazyky jsou vymřelé, vymřeli roku 1965 se smrtí \"Mary Yee\", která byla poslední mluvčí jazyka barbareño, ovšem existují snahy právě jazyk \"barbareño\" oživit. Přesto se však dodnes dochovalo mnoho ze slovní zásoby a gramatiky většiny čumašských jazyků, a to především díky práci amerického lingvisty Johna Peabodyho Harringtona (1884–1961), který se jimi zabýval.\n\nSpojitost čumašských jazyků s jinými jazykovými rodinami nebyla prokázána, ale je možné, že čumašské jazyky byly příbuzné s jazyky yuki nebo hoka. Také je známo to, že čumašský jazyk cruzeño byl ovlivněn jinými jazyky z oblasti Channel Islands.\n\nJe známo pět čumašských jazyků, které se dělí takto:\n\n\nTato mapa jižní Kalifornie zobrazuje bývalé rozšíření čumašských jazyků. Střední jihočumašské jazyky (barbareño, purisimeño a ventureño) jsou rozšířené především při pobřeží, cruzeño je na ostrovech (Channel Islands) a obispeño je na severu. Uprostřed je velká červená plocha s anglickým nápisem \"Interior Chumash.\" Toto území nebylo lingvisticky prozkoumané, takže se neví jakými jazyky se tam mluvilo, ale předpokládá se, že patřili mezi čumašské jazyky.\n\nKaždý název čumašského jazyka se odvozuje od názvu místa, kde se daným jazykem mluvilo. Přehled míst uvádí tato tabulka:\n\nTyto jazyky mohou mít také více názvů, například jazyku barbareño se běžně říká ineseño, ale lidé, co se ho snaží oživit mu zase říkají \"samala.\"\n\nLidé co studují jazyk ventureño mu říkají \"Mitsqanaqa'n\" a lidé co studují jazyk obispeño mu říkají \"tilhini.\"\n"}
{"id": "1445189", "url": "https://cs.wikipedia.org/wiki?curid=1445189", "title": "Kostel Paluküla", "text": "Kostel Paluküla\n\nKostel Paluküla stojí ve vesnici Pühalepa v kraji Hiiumaa v Estonsku.\n\nKostel je zapsán v seznamu kulturních památek Estonska od roku 1999 pod číslem 23605.\n\nKostel byl postaven v roce 1820 pro rodinu barona Ungern-Sternberg jako hřbitovní kostel. Pro vysokou hladinu spodní vody nebylo možné vystavět v kostele pohřební krypty pod úrovní terénu, a tak se záměru sešlo. Kolem kostela nebyl hřbitov ani fara, proto se stal filiálním kostelem farního kostela v Kärdla do roku 1939. Po anexi ostrova Hiiumana Sovětským svazem a jeho proměnou ve vojenskou zónu byl kostel používán jako sklad vojenského materiálu. Po ukončení druhé světové války byl opět využíván jako sklad a věž jako pozorovatelna. Kostel chátral, v roce 1989 vyhořela věž kostela. Věž byla opravena v roce 1994 a v roce 1996 postavena střecha.\n\nV průběhu doby věž sloužila jako denní námořní navigační bod spolu s majákem Hiiessaare. Mezi těmito body je vzdálenost 2580 metrů s cílovým azimutem 229,6°. V estonském číselném seznamu majáků je zanesen pod číslem 626.\n\nJednolodní orientovaná zděná stavba s masivními zdmi zakončená trojbokým závěrem. Střecha lodi je sedlová, krytá červenými taškami. K západnímu průčelí je přistavěna věž. Hranolová věž na čtvercovém půdorysu přechází do šestibokého hranolu a je ukončena prolomenou jehlanovou střechou. Okapní strany kostela měly prolomeny tři vysoká okna s novogotickým obloukem, z nichž jsou krajní okna zazděná. Závěr byl osvětlen stejně provedenými dvěma okny, z nichž okno na jižní straně je zazděno. Pod vysokými okny byla prolomena obdélná okna k osvětlení podsklepení kostela. Krypty (podsklepení) jsou vyvedeny nad úroveň terénu, podlaha kostela je vyvýšená a vchází se na ni po schodech z podvěží. Vchod s lomeným obloukem je umístěn v západní stěně věže. Věž má čtyři zvonová okna. V kostele bylo místo pro sto věřících.\n\n"}
{"id": "1445190", "url": "https://cs.wikipedia.org/wiki?curid=1445190", "title": "Římskokatolická farnost Zborovice", "text": "Římskokatolická farnost Zborovice\n\nŘímskokatolická farnost Zborovice je územní společenství římských katolíků s farním kostelem svatého Bartoloměje v děkanátu Kroměříž.\n\nPrvní písemná zmínka o obci pochází z roku 1276, o kostele pak z roku 1374. Zborovická farnost během třicetileté války zanikla. Samostatná duchovní správa byla ve Zborovicích obnovena v roce 1737.\n\nSoučasným farářem je od ledna 2017 R. D. Mgr. Mariusz Karkoszka.\nVe farnosti se pravidelně koná tříkrálová sbírka.\n\n"}
{"id": "1445193", "url": "https://cs.wikipedia.org/wiki?curid=1445193", "title": "Ferenc Rakovský-Rákóczi", "text": "Ferenc Rakovský-Rákóczi\n\nFerenc Rakovský-Rákóczi ( Rákóczi Ferenc; * 1922 Budapešť) je bývalý maďarský fotbalový záložník, který nastupoval také v útoku. V Československu působil jako repatriant po druhé světové válce.\n\nZačínal v klubu Budapesti VSC. V maďarské lize hrál za Diósgyőri MÁVAG a budapešťský Herminamezei AC. V československé lize nastupoval za ŠK Žilina a Jednotu Košice.\n\n\n"}
{"id": "1445194", "url": "https://cs.wikipedia.org/wiki?curid=1445194", "title": "György Marik", "text": "György Marik\n\nGyörgy Marik ( Marik György, Jorge Marik; 4. dubna 1924 Békéscsaba – 20. prosince 1988), chybně uváděný jako Pál Marik, byl maďarský fotbalový záložník, reprezentant a trenér. V Československu působil jako repatriant po druhé světové válce.\n\nS fotbalem začínal ve svém rodišti v klubu Csabai AK, v jehož dresu také debutoval v maďarské lize (1945/46 jako Békéscsabai Törekvés MTE). V československé lize nastupoval za Jednotu Košice, aniž by skóroval. Poté se vrátil do Békéscsaby a v roce 1947 přestoupil do budapešťského klubu Vasas SC. V ročníku 1947/48 se probojoval do maďarské reprezentace a s Vasasem se umístil na druhé příčce prvoligové tabulky. V roce 1949 společně s Ladislavem Kubalou opustili Maďarsko. Od roku 1950 hrál za tým emigrantů „Hungaria“ a následně se přes Kolumbii dostal do Mexika, kde se usadil.\n\nS klubem CD Irapuato postoupil na jaře 1954 do nejvyšší mexické soutěže a v sezoně 1954/55 zaznamenal v jeho dresu dvě prvoligové branky. V sezoně 1955/56 získal s mužstvem Club León titul v mexické lize, na němž se podílel jedním gólem. Ve stejném klubu hrál i v sezoně 1956/57, v níž dal dva ligové góly. Hráčskou kariéru uzavřel v Atlasu Guadalajara.\n\nDvakrát reprezentoval Maďarsko, aniž by skóroval. Debutoval 12. října 1947 v Bukurešti v zápase s domácím Rumunskem, který hosté vyhráli 3:0 (poločas 1:0). Poslední reprezentační zápas odehrál 21. dubna 1948 v Budapešti proti Švýcarsku, ve kterém domácí zvítězili 7:4 (poločas 3:3).\n\nPo skončení hráčské kariéry se stal trenérem. Vedl mexická mužstva Atlas Guadalajara, CF Atlante, Cruz Azul, CF Laguna, UNAM Punas a Deportivo Toluca. V sezoně 1976/77 dovedl mužstvo UNAM Pumas k titulu v mexické lize.\n\n\n"}
{"id": "1445201", "url": "https://cs.wikipedia.org/wiki?curid=1445201", "title": "János Zörgő", "text": "János Zörgő\n\nJános Zörgő ( Zörgő János; * 19. září 1919 Žilina) je bývalý maďarský fotbalový útočník a trenér. V Československu působil jako repatriant po druhé světové válce.\n\nV maďarské lize hrál za Törekvés SE, Újpest FC, Diósgyőri MÁVAG, Nemzeti Nehézipari Munkások Kinizsi SC (dobový název Vasasu) a Kőbányai Barátság. V československé lize hájil barvy ŠK Žilina. V letech 1947–1950 působil v italském Pratu, kde nastupoval v Serii B (1947/48: 33 zápasy/5 branek, 1949/50: 29/4) a Serii C (1948/49: 38/6, postup). V ročníku 1950/51 byl hráčem třetiligového Rimini.\n\nZ Itálie přesídlil do Portugalska, kde hrál portugalskou ligu za FC Porto a Boavista FC (hrající trenér).\n\nPo skončení hráčské kariéry se stal trenérem. Začínal ještě jako hráč v klubu SC Vila Real, trénoval také Boavistu a poté vedl FC Avintes. V sezonách 1958/59 a 1959/60 trénoval SC Covilhã. Jeho dalšími působišti byla SCU Torreense (podzim 1964), CD Montijo (1970/71), Almada AC (1972/73) a SC Olhanense (1978/79).\n\n\n"}
{"id": "1445202", "url": "https://cs.wikipedia.org/wiki?curid=1445202", "title": "Spekulace (rozcestník)", "text": "Spekulace (rozcestník)\n\nSlovo spekulace má více významů:\n"}
{"id": "1445203", "url": "https://cs.wikipedia.org/wiki?curid=1445203", "title": "Gabriela Sedláková", "text": "Gabriela Sedláková\n\nGabriela Sedláková (* 2. března 1968, Topolčany) je bývalá slovenská atletka reprezentující Československo, běžkyně, která se specializovala na střední tratě.\n\nV 17 letech, v roce 1985, se stala juniorskou mistryní Evropy v běhu na 800 metrů. V následující sezóně na juniorském mistrovství světa vybojovala v této disciplíně stříbrnou medaili. Stejně úspěšná byla na halovém mistrovství světa v roce 1987. V této sezóně zaběhla také svůj osobní rekord na 800 metrů 1:58,37.\n\nCelkem čtyřikrát zvítězila na mistrovství Československa v běhu na 800 metrů – v letech 1987, 1988, 1989 a 1991. Halovou mistryní republiky v této disciplíně se stala v letech 1987, 1988 a 1992.\n\n"}
{"id": "1445204", "url": "https://cs.wikipedia.org/wiki?curid=1445204", "title": "Bitter-Sweet", "text": "Bitter-Sweet\n\nBitter-Sweet je studiové album anglického zpěváka Bryana Ferryho a jeho orchestru. Vydání proběhlo 30. listopadu roku 2018. Obsahuje nové verze starších písní, a to jak z Ferryho sólové kariéry, tak i od jeho bývalé kapely Roxy Music. Na rozdíl od alba \"The Jazz Age\" (2012), které rovněž obsahovalo nové verze starších písní v orchestrálním jazzovém stylu, ale instrumentálních, bude toto album obsahovat také několik zpívaných písní. Podnět pro album Ferrymu dala jeho práce na televizním seriálu \"Babylon Berlin\" (2017). Album se umístilo na šedesáté příčce britské hitparády.\n\n\n"}
{"id": "1445205", "url": "https://cs.wikipedia.org/wiki?curid=1445205", "title": "Spekulace (trestní zákon)", "text": "Spekulace (trestní zákon)\n\nSpekulace se podle československého Trestního zákona z roku 1950 a 1961 dopustil ten: \n\nPo 30. červnu 1990 byl tento trestný čin z československého právního řádu vypuštěn.\n\nNěkterá rozhodnutí soudů (z let před rokem 1990) byla po roce 1990 zrušena a obvinění byli zproštěni obžaloby. V odůvodnění rozhodnutí Nejvyššího soudu České republiky je například uvedeno:\n„…výrok o vině byl v dané věci faktickým popřením práva vlastnit majetek a s tímto majetkem disponovat.“\n\nPodle § 2 odst. 5 tr. řádu, ve znění účinném do 31. 12. 1993, měly orgány činné v trestním řízení postupovat tak, aby byl zjištěn skutečný stav věci, a při svém rozhodování z něho vycházet. Měly objasňovat se stejnou pečlivostí okolnosti svědčící proti obviněnému i okolnosti, které svědčí v jeho prospěch, a provádět v obou směrech důkazy, nevyčkávajíce návrhu stran. Doznání obviněného nezbavovalo orgány činné v trestním řízení povinnosti přezkoumat a všemi dosažitelnými prostředky ověřit všechny okolnosti případu.\n\n"}
{"id": "1445207", "url": "https://cs.wikipedia.org/wiki?curid=1445207", "title": "Schneider (příjmení)", "text": "Schneider (příjmení)\n\nPříjmení Schneider (německy \"krejčí\") nosí více významných osobností:\n\n\n"}
{"id": "1445208", "url": "https://cs.wikipedia.org/wiki?curid=1445208", "title": "Sharpe", "text": "Sharpe\n\nSharpe může být:\n\n\n"}
{"id": "1445209", "url": "https://cs.wikipedia.org/wiki?curid=1445209", "title": "Sharp (příjmení)", "text": "Sharp (příjmení)\n\nPříjmení Sharp nosí více významných osobností:\n\n"}
{"id": "1445211", "url": "https://cs.wikipedia.org/wiki?curid=1445211", "title": "Daniel (příjmení)", "text": "Daniel (příjmení)\n\nPříjmení Daniel nosí více významných osobností:\n\n"}
{"id": "1445213", "url": "https://cs.wikipedia.org/wiki?curid=1445213", "title": "Cummings", "text": "Cummings\n\nCummings může být:\n\n"}
{"id": "1445215", "url": "https://cs.wikipedia.org/wiki?curid=1445215", "title": "Hubbard (příjmení)", "text": "Hubbard (příjmení)\n\nPříjmení Hubbard nosí více významných osobností:\n\n"}
{"id": "1445216", "url": "https://cs.wikipedia.org/wiki?curid=1445216", "title": "Santos (příjmení)", "text": "Santos (příjmení)\n\nPříjmení Santos nosí více významných osobností:\n\n"}
{"id": "1445218", "url": "https://cs.wikipedia.org/wiki?curid=1445218", "title": "Abancay", "text": "Abancay\n\nAbancay je město ve stejnojmenné provincii v regionu Apurímac v Peru. K roku 2017 v něm žilo přes dvaasedmdesát tisíc obyvatel a bylo správním střediskem jak regionu Apurímac, tak provincie Abancay.\n\nAbancay leží v Andách v nadmořské výšsce 2 337 metrů na řece Mariño v povodí Apurímacu.\n\nOsídlení je zde doloženo již v předkoloniálních dobách. V roce 1537 došlo nedaleko města k bitvě u Abancay, v niž Diego de Almagro porazil vojska Francisca Pizarra. Během koloniálního období bylo Abancay významným obchodním střediskem. Od roku 1874 má Abancay status města.\n\nAbancay je od roku 1958 sídlem římskokatolické diecéze abancayské.\n\n"}
{"id": "1445219", "url": "https://cs.wikipedia.org/wiki?curid=1445219", "title": "Moss (příjmení)", "text": "Moss (příjmení)\n\nPříjmení Moss nosí více významných osobností:\n\n"}
{"id": "1445220", "url": "https://cs.wikipedia.org/wiki?curid=1445220", "title": "Thornton (příjmení)", "text": "Thornton (příjmení)\n\nPříjmení Thornton nosí více významných osobností:\n\n"}
{"id": "1445221", "url": "https://cs.wikipedia.org/wiki?curid=1445221", "title": "Dennis (rozcestník)", "text": "Dennis (rozcestník)\n\nDennis může být:\n\n\n"}
{"id": "1445223", "url": "https://cs.wikipedia.org/wiki?curid=1445223", "title": "Apurímac", "text": "Apurímac\n\nApurímac může být\n"}
{"id": "1445225", "url": "https://cs.wikipedia.org/wiki?curid=1445225", "title": "Kapuvár", "text": "Kapuvár\n\nKapuvár () je město v Maďarsku v župě Győr-Moson-Sopron. Je správním střediskem stejnojmenného okresu. Na západě od města se nacházejí města Fertőd a Fertőszentmiklós, na východě město Csorna a na jihu město Beled. V roce 2018 zde žilo 10 281 obyvatel, z nichž je 88,9 % obyvatel maďarské národnosti.\n\nSamotné město se dělí na části \"Garta\", \"Házhely\" a \"Városközpont\". Dále k němu připadá mnoho malých vesniček, které netvoří samostatné obce, jako jsou \"Földvármajor\", \"Iharosmajor\", \"Kistölgyfamajor\", \"Miklósmajor\", \"Öntésmajor\", \"Oszvaldmajor\" a \"Patyiház\".\n\nKapuvár leží na silnicích 85, 8514, 8529, 8601 a 8611. Je přímo silničně spojen s obcemi Babót, Gyóró, Himod, Hövej, Kisfalud, Mihályi, Osli, Szárföld, Veszkény a Vitnyéd. Dále je silničně spojen s městy Beled a Fertőd a rakouskou obcí Pamhagen.\n\nKapuvárem protéká řeka Kis-Rába, která se vlévá do řeky Répce. S tou společně vznikne řeka Rábca, která se vlévá do řeky Mosoni-Duna. Ta se vlévá do Dunaje.\n"}
{"id": "1445230", "url": "https://cs.wikipedia.org/wiki?curid=1445230", "title": "Armáda špásu", "text": "Armáda špásu\n\nArmáda špásu je šesté studiové album české skupiny J.A.R.. Vydáno bylo v roce 2006 společností Sony BMG a jeho producentem byl vůdce skupiny Roman Holý. Album pro skupinu znamenalo návrat ke stylu, který hrála na počátku své kariéry. Albu se dostalo různých reakcí od kritiků, například různé redaktoři serveru Musicserver.cz hodnotili od dvou do devíti z deseti bodu.\n\n\n"}
{"id": "1445233", "url": "https://cs.wikipedia.org/wiki?curid=1445233", "title": "Slobodan Branković", "text": "Slobodan Branković\n\nSlobodan Branković (srbsky Слободан Бранковић) (* 1. října 1967) je bývalý jugoslávský a později srbský atlet, halový mistr Evropy v běhu na 400 metrů z roku 1992.\n\nV roce 1992 se stal halovým mistrem Evropy v běhu na 400 metrů. Byl také členem jugoslávské štafety na 4x400 metrů, která na mistrovství světa v roce 1991 doběhla čtvrtá, když překonala tříminutovou hranici vytvořením jugoslávského rekordu 2:59,95. Během své aktivní kariéry byl držitelem srbských rekordů na tratích 100, 200 I 400 metrů. Po skončení sportovní kariéry se stal funkcionářem srbského atletického svazu. Stál mj. v čele organizačního výboru evropského halového šampionátu v Bělehradě v roce 2017.\n"}
{"id": "1445234", "url": "https://cs.wikipedia.org/wiki?curid=1445234", "title": "Charles-François Lebrun", "text": "Charles-François Lebrun\n\nCharles-François Lebrun [\"šárl fransoa lebré\"] (19. březen 1739 St. Sauveur (Normandie) – 16. červen 1824 Saint-Mesmes) byl francouzský politik, konzul, vévoda z Piacenzy a francouzský pair.\n\nNarodil se v Saint-Sauveur-Lendelin v Normandii jako syn Paula Lebruna a Louisy Cronerieové. Po studiích teologie v Paříži vystudoval tamtéž filosofii na Collège de Navarre a plynně se naučil pět jazyků. Roku 1762 vystudoval také práva a vzdělání si doplnil cestováním. Po studiích se stal vychovatelem syna tehdejšího předsedy parlamentu Reného Nicolase de Maupeou. Brzy se stal Maupeouovou pravou rukou a rádcem, psal mu projevy a radil zejména ve finančních záležitostech. Roku 1768 byl Maupeou jmenován kancléřem a Lebrun se samozřejmě stal členem jeho kanceláře. Brzy na to udělil Ludvík XV. Lebrunovi funkci generálního inspektora královských statků, jenže roku 1774 zemřel. Na trůn nastoupil Ludvík XVI., který Maupeoua i Lebruna zbavil funkcí. Se ztrátou pozice se Lebrun dostal do finančních potíží, které o rok později vyřešil sňatkem s Anne Delagoutovou, jež pocházela z velmi majetné rodiny.\n\nLebrun poté až do roku 1789 měl klidná léta, kdy psal knihy (např. Hlas občana) a filozofoval. Roku 1789 byl zvolen do shromáždění generálních stavů, později se stal poslancem národního shromáždění. Když roku 1791 neuspěl jako kandidát na předsedu národního shromáždění, byl zvolen předsedou správní rady v departementu Seine-et-Oise. Nebyl však členem žádného politického klubu. Roku 1792 se stal terčem zloby jakobínů a musel rezignovat z místa poslance, když se snažil zabránit rabování lidu v královském paláci. Když byl jmenován předsedou deputace, která měla před konventem žádat o zlepšení poměrů v departementu, intriky proti němu se vyostřily a byl dvakrát zatčen a vyslýchán.\n\nPo ukončení revoluce roku 1795 se stal finančním poradcem direktoria. Napoleonova státního převratu roku 1799 se nezúčastnil, přesto byl téhož roku zvolen třetím konzulem, kdy prvním konzulem byl Napoleon, který měl téměř všechny pravomoci, a třetí a druhý konzul měli jen poradní roli. Roku 1803 byl jmenován do akademie věd a získal funkci velkého pokladníka, který se staral o správní a finanční záležitosti. Když se roku 1804 stal Napoleon císařem a konzulát zanikl, byl Lebrun stále důležitým mužem v říší a měl na starosti hospodářskou situaci. Roku 1805 vyjednával připojení Ligurské republiky a roku 1808 obdržel titul vévody z Piacenzy. V letech 1810 až 1813 působil v Holandsku a usiloval o jeho připojení k říši. Po Napoleonově abdikaci udělil král Ludvík XVIII. Lebrunovi titul paira, o který sice přišel pro podporu Napoleonova Stodenního císařství, ale roku 1819 jej získal zpět. Zemřel roku 1824 v Saint-Mesmes, asi 30 km severovýchodně od Paříže.\nCharlese Françoise Lebruna provázela pověst neobyčejně schopného, vzdělaného a pracovitého muže, a to až do jeho vysokého věku. Přestože byl Napoleonovi loajální, byl zároveň jeho kritikem, a i proto se těšil jeho respektu a přízni.\n\n"}
{"id": "1445236", "url": "https://cs.wikipedia.org/wiki?curid=1445236", "title": "Petr Blecha", "text": "Petr Blecha\n\nPetr Blecha (* 3. září 1968, Třebíč) je český rozhodčí ledního hokeje, bývalý hokejista a pedagog. \n\nNarodil se v roce 1968 v Třebíči, hokej začal hrát v roce 1975 v Třebíči, působil v týmu SK Horácká Slavia Třebíč. Od roku 1983 začal působit jako rozhodčí ledního hokeje v mládežnických kategoriích, následně do roku 1985 působil jako rozhodčí na krajských přeborech. Následně pokračoval v kariéře hokejisty, v SK Horácká Slavia působil až do roku 1998, kdy se opět stal rozhodčím ledního hokeje. V roce 1999 získal licenci první třídy, následně řídil utkání v různých ligách, později se stal hlavním rozhodčím Extraligy ledního hokeje. Celkem v Extralize odřídil 125 zápasů, činnost hlavního rozhodčího v Extralize ukončil v roce 2013. V roce 2014 ukončil kariéru rozhodčího a stal se delegátem první a druhé ligy ledního hokeje a působí jako videorozhodčí Extraligy ledního hokeje.\n\nV roce 2012 ukončil zápas mezi týmy HC Orli Znojmo a SK Horácká Slavia Třebíč.\n\nOd srpna 2014 je ředitelem základní školy v Čáslavicích.\n"}
{"id": "1445237", "url": "https://cs.wikipedia.org/wiki?curid=1445237", "title": "Everglaze", "text": "Everglaze\n\nEverglaze je označení pro speciální úpravu bavlněných tkanin. \nTechnologie byla vyvinuta u americké firmy \"Bancroft & Sons\" a chráněna patentem z roku 1938. Úprava se používá hlavně pro jemné bavlněné tkaniny, zpracování se skládá z:\n"}
{"id": "1445240", "url": "https://cs.wikipedia.org/wiki?curid=1445240", "title": "Padmanabh", "text": "Padmanabh\n\nPadmanabh (také Terong Tower) je hora vysoká 7 030 m n. m. nacházející se v pohoří Karákóram v Indickém státě Džammú a Kašmír.\n\nVrchol Padmanabh leží ve sporné oblasti konfliktu o ledovec Siačen a je kvůli tomu těžko dostupný pro horolezce. Hora byla poprvé vylezena jižním hřebenem 25. června 2002 dvěma Japonci (Hiroši Sakai a Jasuši Tanahaši), kteří byli účastníky indicko-japonské expedice.\n"}
{"id": "1445241", "url": "https://cs.wikipedia.org/wiki?curid=1445241", "title": "Nervák", "text": "Nervák\n\nNervák je páté studiové album české skupiny J.A.R. Vydáno bylo v listopadu 2002 společností Sony Music a jeho producentem byl vůdce skupiny Roman Holý. Kromě členů kapely se na albu podíleli také další hudebníci, mezi něž patří například zpěvačka Tonya Graves. Svým hlasem přispěl také herec Jiří Bartoška.\n\n\n"}
{"id": "1445242", "url": "https://cs.wikipedia.org/wiki?curid=1445242", "title": "Teraina", "text": "Teraina\n\nTeraina nebo také Washingtonův ostrov je jeden z Liniových ostrovů v Tichém oceánu, který tvoří nejsevernější distrikt státu Kiribati. Má rozlohu 9,5 km² a žije na něm 1690 obyvatel v devíti vesnicích, z nichž největší je Tangkore.\n\nOstrov objevil v roce 1798 americký kapitán Edmund Fanning na lodi \"Betsy\" a pojmenoval ho podle George Washingtona. Původně byl neobydlený (i když podle nálezů ho občas navštěvovali polynéští mořeplavci), v roce 1860 ho osídlili lidé z Manihiki a získávali zde kopru. V roce 1889 byl vyhlášen britským zámořským územím a v roce 1979 se stal součástí Kiribati s názvem Teraina. Počet obyvatel vzrostl ze 416 při sčítání v roce 1978 na 1690 v roce 2010.\n\nDeštivé podnebí Terainy je způsobeno její polohou v intertropické zóně konvergence. Ostrov je plochý, nadmořská výška nepřesahuje pět metrů. Ve východní části se nachází sladkovodní jezero, které je pozůstatkem původní laguny, odtržené od oceánu při tektonickém vyzdvižení původního atolu. Západní část ostrova je vyplněna rašeliništi. Podél pobřeží vede silnice s nezpevněným povrchem, nedaleko Kaatairy se nachází přistávací dráha pro letadla. Dominantní rostlinou je kokosovník ořechoplodý, také zde roste chlebovník, otočník, vějířovka a skřípinec. Na Teraině hnízdí mořští ptáci jako nody bělostný nebo terej červenonohý (\"Sula sula\"), byl sem introdukován vzácný vini rubínový (\"Vini kuhlii\"). Endemický poddruh kopřivky obecné \"Mareca strepera couesi\" byl vyhuben po příchodu lidí na ostrov. V jezeře žije úhoř mramorovaný (\"Anguilla marmorata\") a chanos stříbřitý.\n\n"}
{"id": "1445245", "url": "https://cs.wikipedia.org/wiki?curid=1445245", "title": "Frtka", "text": "Frtka\n\nFrtka je první studiové album české skupiny J.A.R.. Vydáno bylo v roce 1992 společností Monitor. Kromě členů skupiny, kterými v té době byli pouze Roman Holý, Michael Viktořík a Oto Klempíř, se na albu podíleli například Leona Machálková, Athina Langoska či skupina Kabát. Roku 2014 album vyšlo v reedici se třemi bonusovými písněmi.\n\n\n"}
{"id": "1445247", "url": "https://cs.wikipedia.org/wiki?curid=1445247", "title": "Mein Kampfunk", "text": "Mein Kampfunk\n\nMein Kampfunk je třetí studiové album české skupiny J.A.R. Vydáno bylo v roce 1997 společností Bonton a jeho producentem byl vůdce skupiny Roman Holý. Jde o první album kapely, na kterém se podílel zpěvák Dan Bárta. Kromě členů skupiny se na albu podíleli i další hudebníci, včetně Američanů Michaela Blanda a Macea Parkera.\n\n\n\n"}
{"id": "1445251", "url": "https://cs.wikipedia.org/wiki?curid=1445251", "title": "Roger Ducos", "text": "Roger Ducos\n\nPierre Roger Ducos [\"pjer rožé dyko\"] (25. červenec 1747 Dax – 17. březen 1816 u Ulmu) byl francouzský politik, hrabě, direktor, konzul a francouzský pair.\n\nNarodil se v Daxu v jihozápadní Francii (Landes) roku 1747. Poté co vystudoval práva v Toulouse, zastával v Daxu místo soudce a byl dopisovatelem místních novin. V roce 1789, kdy král Ludvík XVI. svolal generální stavy, aby vyřešily státní krizi, byl Ducos zvolen do shromáždění generálních stavů. Po vypuknutí Velké francouzské revoluce se stal členem národního shromáždění a poté i Národního konventu. V roce 1792 hlasoval pro smrt krále a stal se jedním z výrazných mužů jakobínského hnutí. Jakobínský teror však nijak nepodporoval ani neobhajoval, i přesto, že klubu jakobínů v roce 1794 krátce předsedal. Kvůli tomuto postoji byl téhož roku ušetřen pronásledování a soudu s jakobíny. Roku 1796 se stal členem Rady starších. \n\nRoku 1799 byl zvolen direktorem, jedním z nejmocnějších mužů republiky. Ve stejný rok spolu se Sieyésem, Napoleonem Bonaparte a jinými zosnoval státní převrat proti direktoriu, které bylo svrženo a moc převzal konzulát. Ducos se stal jedním ze tří konzulů. Brzy však byli zvoleni noví konzulové a v jejich čele jako první konzul opět stanul Napoleon Bonaparte. Ducos se ovšem podruhé konzulem nestal a musel se spokojit s funkcí viceprezidenta senátu. Pro Napoleonovu vládu vypracovával zákony a staral se o právní záležitosti. V roce 1808 mu Napoleon udělil titul hraběte. Po Napoleonově abdikaci a po jeho návratu z Elby Ducos Napoleona podpořil a získal od něj titul paira. Po Waterloo byl Bourbony donucen opustit Francii a odešel do Německa, kde na cestě do Ulmu dne 17. března 1816 zemřel. \n\n"}
{"id": "1445260", "url": "https://cs.wikipedia.org/wiki?curid=1445260", "title": "Ctenosaura bakeri", "text": "Ctenosaura bakeri\n\nCtenosaura bakeri je kriticky ohrožený druh leguána z rodu \"Ctenosaura\".\nJe to endemit vyskytující se na ostrově Utila v souostroví Islas de la Bahía u pobřeží Hondurasu. Samci mohou dorůst až 76 centimetrů na délku, samice jsou menší, měří maximálně 56 centimetrů. Z vajec kladených na písečné pláži se líhnou mláďata po 60–76 dnech.\nNa jeho jídelníčku najdeme především rostlinné části - květy, stonky, listy i pupeny; příležitostně požírají menší obratlovce a členovce, případně vajíčka.\nV českých zoo jej chová pouze Zoo Brno (stav k r. 2018) .\n"}
{"id": "1445268", "url": "https://cs.wikipedia.org/wiki?curid=1445268", "title": "Spektiv", "text": "Spektiv\n\nPozorovací dalekohled (také spektiv) je vysoce přesný dalekohled pro pozorování vzdálených předmětů na zemském povrchu. Využívá se v ornitologii, zeměměřičství, při lovu, ostrostřelbě. Provedení většinou bývá pro jedno oko, tedy monokulární. Pro stabilitu se spektiv nasazuje na stativ, lze jej také připevnit na vrch pušky či fotoaparátu.\n"}
{"id": "1445270", "url": "https://cs.wikipedia.org/wiki?curid=1445270", "title": "Kiang východní", "text": "Kiang východní\n\nKiang východní (\"Equus kiang holdereri\") je největší z divokých asijských oslů a společně se zebrou Grévyho také největším žijícím divokým koňovitým druhem. Žije na náhorních plošinách jižní části střední Asie v nadmořských výškách 4000-5500 metrů.\n\nJeho současný výskyt je od východního Tibetu až po jižní Čínu. Ostatní obecné názvy pro tento druh jsou tibetský divoký osel, khyang a gorkhar.\n\nDélka těla je 210 cm, výška v kohoutku je asi 130-150 cm, délka ocasu je 50 cm, váha se pohybuje mezi 250-400 kg. Zatímco samci váží až 400 kg samice jen 250-300 kg. Barva srsti je tmavě hnědá.\n\nŽere trávu, zejména rod kavyl, listy a větvičky keřů. Žije ve stádech od 5-20 jedinců, dožívá se až 20 let.\n"}
{"id": "1445272", "url": "https://cs.wikipedia.org/wiki?curid=1445272", "title": "Quincunx", "text": "Quincunx\n\nQuincunx je všeobecná symbolická, ornamentální i heraldická figura, tvořená pěti body rozloženými do kříže nebo do čtverce se středem. Vyskytuje se jako ornament na tkaninách i mozaikách, na erbech a hracích kartách i kostkách v rozmanitém provedení. Vyskytuje se také ve znaku Portugalska, některých jeho kolonií, měst i šlechtických rodů. V Unicode má kód U+2059 ⁙\n\nSlovo \"quincunx\" znamenalo původně pět uncí čili pět dvanáctin asu a za Římské republiky se razily mince v této hodnotě a někdy i s tímto symbolem. Slovo pochází z latinského \"quinque\", pět, a \"uncia\", měnová jednotka.\n\n"}
{"id": "1445273", "url": "https://cs.wikipedia.org/wiki?curid=1445273", "title": "Dolní Předměstí (Boskovice)", "text": "Dolní Předměstí (Boskovice)\n\nDolní Předměstí (německy \"Untere Vorstadt\") je bývalé předměstí v Boskovicích v okrese Blansko. Pod názvem Boskovice Dolní předměstí se do roku 1953 také jednalo o samostatné katastrální území.\n\nDolní Předměstí vzniklo jako jedno ze dvou předměstských osídlení středověkých Boskovic. Nacházelo se západně od města, až do 19. století jej tvořila oboustranná zástavba podél cest vedoucích západním směrem – dnešní ulice Bílkova a Komenského. Na zástavbu podél druhé jmenované navazovaly již v 19. století také dvě kolmé ulice (dnešní Dr. Svěráka a Bezručova). Na území Dolního Předměstí se nachází boskovický židovský hřbitov. V roce 1908 byla na okraji Dolního Předměstí postavena železniční stanice na nově zprovozněné trati z Velkých Opatovic do Skalice nad Svitavou. Již od konce 19. století, ale především v meziválečném období vznikla na území Dolního Předměstí nová městská čtvrť (severně od Sokolské ulice). V roce 1953 byla provedena rozsáhlá změna katastrálních území v Boskovicích: do té doby samostatné katastry Dolního a Horního Předměstí a židovského města byly sloučeny s katastrem historického jádra Boskovic; po této změně postupně místní název Dolního a Horního Předměstí zcela vymizel. V 70. a 80. letech 20. století byla zbořena převážná část původní zástavby ulice Komenského a severní strana Bílkovy ulice a na volném prostoru mezi těmito dvěma komunikacemi vzniklo panelové sídliště.\n"}
{"id": "1445277", "url": "https://cs.wikipedia.org/wiki?curid=1445277", "title": "Petr Hlaváček (architekt)", "text": "Petr Hlaváček (architekt)\n\nPetr Hlaváček (* 31. července 1961 Zlín) je český architekt a urbanista, v letech 2015 až 2016 ředitel Institutu plánování a rozvoje hl. m. Prahy. Od roku 2018 je zastupitelem hlavního města Prahy za uskupení Spojené síly pro Prahu a 1. náměstkem primátora pro oblast územního rozvoje a územního plánu.\n\nNarodil se v roce 1961 ve Zlíně, v roce 1985 absolvoval Fakultu architektury ČVUT v Praze, na této škole od roku 1990 do roku 2010 či až dosud působí jako pedagog a v letech 2010–2015 byl jejím proděkanem pro rozvoj. V roce 1993 působil jeden semestr jako hostující profesor na University of Michigan College of Architecture.\n\nV letech 1987–1991 pracoval v Projektovém ústavu výstavby hlavního města Prahy (PÚ VHMP) v ateliéru Alfa (ateliér brutalistického architekta ing. arch. Machonina).\n\nV roce 1991 založil s Hanou Seho-Münzovou ateliér R.U.A.\n\nV roce 2009 (dle některých zdrojů již v roce 2000) založil se svou manželkou Magdalenou vlastní ateliér Architekti Headhand s.r.o. (původním názvem Atelier Mezzanin s.r.o.), od roku 2015 je pak třetím spoluvlastníkem Miroslav Šajtar. \n\nOd počárku roku 2015 do 20. září 2016 byl ředitelem Institutu plánování a rozvoje hl. m. Prahy. Jeho hlavním úkolem bylo zpracování Metropolitního plánu Prahy. Už od května 2016 však s ním hnutí ANO vyjadřovalo nespokojenost a 20. září 2016 byl z funkce pro politické neshody odvolán. Jako důvody bylo uvedeno, že metropolitní plán nabírá zpoždění, že málo konzultoval s politiky a že opakovaně odmítl vyměnit vedoucího týmu připravující nový územní plán, architekta Romana Kouckého, který je uznávaným odborníkem, ale má též pověst svérázného člověka, se kterým je těžké se domluvit. Ke kritice se připojila i další koaliční strana, Trojkoalice, například náměstkyně primátora za Zelené Petra Kolínská. Hlaváček koncepci, kterou Koucký pod jeho vedením připravoval, sám označil za revoluci, která se časem zmírní – s tím, že napřed má být připravena odvážná verze a teprve potom postupně hledán kompromis. Kritici Kouckému vyčítali, že v plánu vidí cosi jako umělecké dílo, jež moc nehledí na lidi, kteří ve městě mají žít. Hlaváček na kritiku reagoval tím, že zbavit se Kouckého je jako dát z auta pryč karburátor. Primátorka Adriana Krnáčová odvolání Hlaváčka zdůvodňovala též jeho manažerskou neschopností, resp. auditem od firmy Ernst & Young, podle nějž ředitel neudělal dost pro to, aby zabránil případné korupci a manipulování zakázek, ke kterým podle auditu docházelo za předchozího vedení. Podle Krnáčové také IPR Praha nefunguje jako příspěvková organizace města nebo úřad, který by měl být schopný veškerou svou práci spolehlivě a vyčíslitelně vykázat, ale občas spiš připomíná ateliér fakulty architektury. Hlaváček takovou atmosféru ovšem považuje za samu podstatu fungování institutu. Adriana Krnáčová údajně chtěla na jeho místo jako dočasného krizového manažera dosadit svého poradce Miroslava Holuba, který v předchozím výběrovém řízení neuspěl proti Hlaváčkovi. Za Hlaváčka se před jeho odvoláním postavili v petici prakticky všichni pracovníci IPR.\n\nPoté je Petr Hlaváček předsedou gremiální rady IPR. Podle poroty soutěže Architekt roku je bytostně společensky angažovanou osobností, což se projevilo i jeho veřejným nasazením při vzniku a popularizaci IPR a tvorbě Metropolitního plánu Prahy. \n\nPůsobil jako porotce v řadě urbanistických a architektonických soutěží, v případě Nového kongresového centra v Praze a zahrad u kostela sv. Václava v Suchdole (obojí v roce 2017) jako předseda poroty.\n\nVe své architektonické činnosti se zabývá jak celkem, urbanistickou koncepcí a vytvářením a definováním veřejného prostoru, tak detaily, ovšem s důrazem na kvalitu a potřeby celku.\n\nV profilovém rozhovoru v roce 2016 uvedl, že v Praze není třeba stavět nekonečně krásné, tvarově zajímavé domy, ale obyvatelé potřebují především docela obyčejný, jednoduchý obytný prostor. Jeho vizí je „město, kde by se dobře žilo“.\n\n„Mezi rozumnými architekty je sdílená teorie, či poznání, že město není a nemůže být složené ze soch. Tedy jen z domů, které jsou tvarově zajímavé. V historii tyto „sochy“ představují budovy jako kostely, divadla, muzea. Jsou kořením města. Ale stejně jako jídlo nemůže být celé prokořeněné, protože by se nedalo jíst, tak i město musí mít koření přiměřeně. Má mít jednoduchý, čitelný, veřejný prostor a určitě zajímavé, ale ne tvarově přehnaně zajímavé obytné domy. … Pokud by bylo město postaveno jen z úžasných křivolakých domů, bude to průšvih. To už víme, jsou příklady z takových těch mírně diktátorských režimů v bývalých sovětských republikách, kam se pozvali strašně slavní architekti, ti naskládali různé domy a ve výsledku to je až k smíchu. Není to přirozené, není to obyvatelné.“\n\nVe svých vyjádřeních klade velký důraz na kavárny jako prostředek sociálních vazeb a sociální kontroly: „Někde bydlíte. Máte u toho nějaký park a kavárnu, kam všichni chodí a dávají si to kafíčko. V Berlíně je to úplně typický obrázek, podobné parky jsou o víkendu plné, i tatínkové se naučili zajít si tam vypít kafíčko. A díky tomu kafíčku máte nad celým prostorem sociální kontrolu. Ale pokud je taková kavárna přes sobotu, neděli prázdná, tak časem to kafíčko zanikne. Park se přestane udržovat a vznikne z toho nepříznivý prostor. (…) Kavárna zdaleka není jen o tom, že se tam chodí vypít káva, je to jeden ze zdrojů kontroly daného prostoru. Je v ní někdo, kdo se o to stará a důvěrně zná prostředí. Díky tomu už třeba ví, že tamten člověk je trochu divný. Lidi se tam setkávají, znají se, posilují sociální vazby.“\n\nMezi stavbami, na nichž se významně podílel, jsou jmenovány:\n\nV roce 2018 byl odbornou porotou vybrán mezi pět finalistů nominovaných na ocenění Architekt roku 2018, cenu však nezískal.\n\nV komunálních volbách v roce 2018 byl jako nestraník za TOP 09 zvolen zastupitelem hlavního města Prahy, když kandidoval na 3. místě kandidátky subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\". Dne 15. listopadu 2018 se navíc stal 1. náměstkem primátora hlavního města Prahy pro oblast územního rozvoje a územního plánu.\n\n"}
{"id": "1445278", "url": "https://cs.wikipedia.org/wiki?curid=1445278", "title": "The Agony", "text": "The Agony\n\nThe Agony je čistě dámská heavy rocková skupina založená v listopadu 2012 Nikolou Kandoussi (rytmická kytara / zpěv), dříve kytaristkou ve skupině českého metalového zpěváka Aleše Brichty, a Jarkou Červeňákovou, death metalovou bubenicí z Košic na Slovensku.\n\nMísto chybějící baskytaristky vyplnila v únoru 2013 Kateřina Sýkorová (hrající pod pseudonymem \"Katie Skatie\" nebo jednoduše Katie). Trio začalo zkoušet a hledat sólovou kytaristku k doplnění skupiny, jelikož se předcházející kytaristka Karolína Šustová rozhodla skupinu opustit z důvodu odlišných představ o hudebním stylu.\n\nThe Agony zveřejnily inzerát na internetu a těsně před tím, než padlo rozhodnutí pokračovat jako trio, odpověděla Terka Pšenčíková, 24letá kytaristka, která následně doplnila tehdejší sestavu.\n\nNásledně The Agony v červenci 2013 nahrály a vydaly debutové EP s názvem \"Loud and Furious\".\n\nVydání prvního EP \"Loud and Furious\" doplnil první videoklip k písničce Kick Ass a hlavně první hlavní singl skupiny s názvem T.W.S. Křest nového EP proběhl v pražském rockovém klubu Kain 6. září 2013 za účasti Aleše Brichty.\n\nV roce 2014 opustila kapelu Jarka Červeňáková a na uvolněném místě bubeníka ji vystřídala Martina \"Kajda\" Balcarová. The Agony v témže roce doprovázely amerického bubeníka Mike Terranu na jeho Tour jako předkapela. \n\nThe Agony vydaly jejich první kompletní desku nazvanou \"Dirty and Dangerous\" v roce 2015. Křest proběhl 21. října 2015 v pražském klubu Vagon za účasti kmotrů Michala Pavlíčka, Veroniky \"Supice\" Borovkové ze skupiny Tři Sestry, bubeníka Miloše Meiera a Standy Rubáše, moderátora z rádia Beat. \n\nV létě 2017 pak následovalo EP \"Radio Slience\". Na podzim téhož roku skupina nahrála a vydala druhou desku \"689\", kterou opět pomohla financovat crowdfundingová kampaň. Zpěvačka Nikola Kandoussi se nechala slyšet, že podle ní jsou písničky na druhé desce strukturovanější, tvrdší a některé vážnější. Nahrávání desky proběhlo v pražském studiu SONO, studio 2. Křest druhé desky proběhl 20. prosince 2017 v klubu Vagon v Praze. Role kmotrů desky \"689\" připadla Jakubu Rybovi, Matěji Homolovi, Martinu Kolinssovi a Klaudiovi Kryšpínovi.\n\nPo vydání druhé desky \"689\" následoval singl \"Loverboy Psycho\". The Agony předtím představily tuto písničku na festivalu Hrady CZ 2017 a použily natočený koncertní záznam pro oficiální klip. Stejně jako na předcházející desce, i na \"689\" jsou všechny písničky nazpívány v Angličtině. \n\nThe Agony koncertovaly nejen v České republice (Masters of Rock, Natruc, Rockfest Dačice, Rock of Sadská, Hrady CZ 2017 a 2018), ale navštívily také Německo, Nizozemsko, Belgii, a Velkou Británii. Skupina předskakovala mimo jiné Třem Sestrám, Horkýže Slíže, Girlschool, Loudness či Blazi Bayleymu.\n\nNikola Kandoussi zmínila, že v její hudební tvorbě ji nejvíce ovlivnili Girlschool, Motörhead, Joan Jett a The Runaways. \n\nKatie Skatie uvedla, že ačkoliv žádné přímé vzory nemá, odkoukává od baskytaristů různé postupy (od obou baskytaristů Arctic Monkeys, Krista Novoselica či Fley). \n\nTereza Pšenčíková souhlasila s Katie, že vnímá vzory a inspiraci stejně, a ačkoliv má ráda Michala Pavlíčka, Jeffa Becka nebo Davida Gilmoura, nerada by kopírovala styl někoho jiného. \n\n\n"}
{"id": "1445280", "url": "https://cs.wikipedia.org/wiki?curid=1445280", "title": "János Stibinger", "text": "János Stibinger\n\nJános Stibinger ( Stibinger János; 24. září 1923 Reșița – 17. června 1949 Arad) byl maďarsko-rumunský fotbalový útočník a rumunský reprezentant. V Československu působil jako repatriant po druhé světové válce.\n\nJeho jméno bylo publikováno v mnoha různých variantách (krom výše uvedených – Ion/Ioan/Iosif Stibinger/Stiebinger), v českých, slovenských a maďarských publikacích byl uváděn také jako Ján/János Barna a zejména v Československu často jako Ján Stiebingern-Štrba.\n\nV maďarské lize hrál za Elektromos FC/MSE a Nagyváradi AC (mistr 1943/44). V československé lize nastupoval za Jednotu Košice, v jejím dresu vstřelil pět prvoligových gólů. V rumunské lize patřil k oporám ITA Arad (později znám jako UTA), s nímž se stal dvakrát mistrem Rumunska (1946/47 a 1947/48). V ročníku 1947/48 získal double, když k ligovému prvenství přidal také vítězství v rumunském poháru.\n\nDvakrát reprezentoval Rumunsko, aniž by skóroval. Debutoval 22. června 1947 v Bukurešti v zápase s Jugoslávií, který hosté vyhráli 3:1 (poločas 2:1). Poslední reprezentační zápas odehrál 2. května 1948 v Bukurešti proti Albánii, ve kterém hosté zvítězili 1:0 (poločas 0:0). Jednou nastoupil také za rumunské reprezentační B-mužstvo.\n\n\n"}
{"id": "1445281", "url": "https://cs.wikipedia.org/wiki?curid=1445281", "title": "Horní Předměstí (Boskovice)", "text": "Horní Předměstí (Boskovice)\n\nHorní Předměstí (německy \"Obere Vorstadt\") je bývalé předměstí v Boskovicích v okrese Blansko. Pod názvem Boskovice Horní předměstí se do roku 1953 také jednalo o samostatné katastrální území.\n\nHorní Předměstí vzniklo jako jedno ze dvou předměstských osídlení středověkých Boskovic. Nacházelo se severně a východně od města. Až do 19. století jej tvořila oboustranná zástavba podél cest severním (dnešní ulice 17. listopadu a Havlíčkova) a východním směrem (dnešní ulice Sušilova a Dukelská). Na území Horního Předměstí, u ulice Havlíčkovy, se nachází gotický kostel Všech svatých s bývalým hřbitovem. Zástavba předměstí se částečně rozrostla v meziválečném období, za druhé světové války zde byl postaven evangelický kostel. V roce 1953 byla provedena rozsáhlá změna katastrálních území v Boskovicích: do té doby samostatné katastry Dolního a Horního Předměstí a židovského města byly sloučeny s katastrem historického jádra Boskovic; po této změně postupně místní název Dolního a Horního Předměstí zcela vymizel. Území Horní Předměstí bylo zastavováno za socialismu i na začátku 21. století.\n"}
{"id": "1445286", "url": "https://cs.wikipedia.org/wiki?curid=1445286", "title": "Jiří Korec (politik)", "text": "Jiří Korec (politik)\n\nJiří Korec (* 19. června 1986 Zlín) je český politik a technik, od roku 2016 zastupitel Zlínského kraje, od roku 2018 primátor města Zlína (předtím v letech 2016 až 2018 náměstek primátora), člen hnutí ANO 2011.\n\nV letech 2002 až 2006 vystudoval Střední průmyslovou školu Zlín a v následujících letech pak absolvoval obory kybernetika, biomedicínské inženýrství a management na Českém vysokém učení technickém v Praze (získal dva tituly Ing., a to v letech 2011 a 2012).\n\nPo škole pracoval jako vedoucí technického oddělení v soukromé firmě \"MEDETRON\" zabývající se výrobou měřicí techniky pro zdravotnictví.\n\nJiří Korec žije ve městě Zlín.\n\nV komunálních volbách v roce 2014 byl jako nestraník za hnutí ANO 2011 zvolen zastupitelem města Zlína. V září 2016 se stal náměstkem primátora města po té, co rezignoval jeho stranický kolega Dalibor Stříbný. Jako náměstek má na starosti kulturu, bydlení, informační technologie nebo investiční akce.\n\nV krajských volbách v roce 2016 byl už jako člen hnutí ANO 2011 zvolen zastupitelem Zlínského kraje.\n\nV komunálních volbách v roce 2018 obhájil za hnutí ANO 2011 post zastupitele města Zlína. V rámci kandidátky získal nejvíce preferenčních hlasů a nakonec se dne 1. listopadu 2018 stal primátorem města Zlína. Koalici utvořilo vítězné hnutí ANO 2011, druhé hnutí STAN, čtvrtá KDU-ČSL, šestá ODS a sedmí Piráti. Vzhledem ke svému věku (v době zvolení primátorem mu bylo 32 let) se jedná o doposud nejmladšího představitele města Zlín v historii.\n"}
{"id": "1445287", "url": "https://cs.wikipedia.org/wiki?curid=1445287", "title": "Jiří Korec", "text": "Jiří Korec\n\nJméno a příjmení Jiří Korec má více nositelů:\n\n"}
{"id": "1445292", "url": "https://cs.wikipedia.org/wiki?curid=1445292", "title": "Policie v akci", "text": "Policie v akci\n\nPolicie v akci je český televizní pořad, který měl premiéru 9. října 2017 na stanici Prima. Policie ČR s pořadem nespolupracuje. Někteří policisté v pořadu pracují u Policie České republiky nebo u městské policie a pořad natáčejí ve svém osobním volnu.\n\n\n\n\n\n"}
{"id": "1445294", "url": "https://cs.wikipedia.org/wiki?curid=1445294", "title": "Alexandr Gomelskij", "text": "Alexandr Gomelskij\n\nAlexandr Jakovlevič Gomelskij ( Александр Яковлевич Гомельский, 18. ledna 1928 Kronštadt – 16. srpna 2005 Moskva) byl sovětský basketbalista a trenér. \n\nHrál na pozici rozehrávače za leningradské kluby SKIF a SKA. Vystudoval Lesgaftův institut a jako trenér vedl v letech 1949–1952 ženský tým Spartak Leningrad a v letech 1953–1966 ASK Riga, s nímž se stal mistrem SSSR v letech 1955, 1957 a 1958 a vyhrál Euroligu v letech 1958, 1959 a 1960. V roce 1970 se stal trenérem PBC CSKA Moskva, s nímž získal 10 sovětských titulů (1970–1974, 1976–1980) a vyhrál Euroligu v roce 1971. V roce 1988 odešel do španělského Tenerife CB a o rok později do francouzského Limoges CSP, trenérskou kariéru ukončil v roce 1991.\n\nV roce 1956 se stal asistentem trenéra sovětské reprezentace a jejím hlavním trenérem byl v letech 1961–1970, 1977–1983, 1987–1988. Na olympijských hrách svůj tým dovedl ke zlatým medailím v roce 1988, stříbrným v roce 1964 a bronzovým v letech 1968 a 1980. Na mistrovství světa v basketbalu mužů jeho tým vyhrál v letech 1967 a 1982, druhý byl v roce 1978 a třetí v letech 1963 a 1970. Získal sedm titulů mistra Evropy (1961, 1963, 1965, 1967, 1969, 1979 a 1981), druhé místo v letech 1977 a 1987 a třetí místo v roce 1983. Působil také jako předseda Ruské basketbalové federace a prezident klubu CSKA Moskva.\nV Sovětské armádě dosáhl hodnosti plukovníka. Obdržel Řád rudého praporu práce, Řád rudé hvězdy a Olympijský řád, byl jmenován do Basketball Hall of Fame. Jmenuje se po něm cena pro nejlepšího trenéra Euroligy a hala, v níž hraje CSKA domácí zápasy.\n\nPocházel z židovské rodiny. Jeho mladší bratr Jevgenij Gomelskij byl také trenérem, dovedl ženské družstvo Společenství nezávislých států k vítězství na olympiádě 1992. Syn Vladimir Gomelskij hrál za CSKA Moskva a po ukončení kariéry se stal televizním komentátorem.\n\n"}
{"id": "1445305", "url": "https://cs.wikipedia.org/wiki?curid=1445305", "title": "Seznam představitelů Gruzie", "text": "Seznam představitelů Gruzie\n\nToto je seznam hlav gruzínského státu od vyhlášení samostatné republiky v roce 1918.\n\nHlava státu\n\nPrezident Ústavodárného shromáždění\n\nHlava státu v exilu\n\nPředseda Všegruzínského centrálního výkonného výboru\n\nPředseda prezidia Nejvyššího sovětu Gruzínské SSR\n\nPředseda Nejvyšší rady\n\nPrezident\n\nVojenská rada\n\nPředseda Státní rady\n\nPředseda Parlamentu\n\nPrezident\n\n"}
{"id": "1445308", "url": "https://cs.wikipedia.org/wiki?curid=1445308", "title": "Steve Norman", "text": "Steve Norman\n\nSteven Antony \"Steve\" Norman (narozen 25. března 1960 v Londýně) je anglický hudebník, který hraje na tenor saxofon, kytaru, perkuse a další nástroje v anglické skupině Spandau Ballet.\n\nSteve Norman se narodil v Stepney ve východním Londýně a byl považován za zázračné hudební dítě. Začal se zajímat o populární hudbu jako kytarista ve školní kapele Dame Alice Owen School nazvané The Cut s Gary Kempem, Tony Hadley a John Keeble v roce 1976. Kapela byla později přejmenována na The Makers, The Gentry a pak Spandau Ballet.\n\noficiální web\n"}
{"id": "1445309", "url": "https://cs.wikipedia.org/wiki?curid=1445309", "title": "Fulminát stříbrný", "text": "Fulminát stříbrný\n\nFulminát stříbrný (AgCNO) je prášková krystalická látka s bílým až černošedým (vytvořeným působením slunečního záření) zabarvením. Je to látka toxická, ale jen málo rozpustná ve vodě. Jedná se o jednu z nejvíce citlivých třaskavin a proto má jen velmi malé a omezené uplatnění. I ty nejmenší podněty jsou schopny jej přimět k detonaci. Krystalová hustota je 3,938 g/cm\n\nPřipravuje se, obdobně jako fulminát rtuťnatý, reakcí dusičnanu stříbrného s ethanolem a kyselinou dusičnou za mírného zahřívání. Dalším způsobem je reakce amoniaku s vodným roztokem uhličitanu stříbrného.\n\n"}
{"id": "1445310", "url": "https://cs.wikipedia.org/wiki?curid=1445310", "title": "Sahle-Work Zewdeová", "text": "Sahle-Work Zewdeová\n\nSahle-Work Zewdeová (nepřechýleně \"Zewde\"; amharsky: ሳህለወርቅ ዘውዴ; * 21. února 1950 Addis Abeba) je etiopská politička, diplomatka a od roku 2018 je také 4. prezidentkou Etiopie, první ženou zvolenou do tohoto úřadu. Už od roku 1989 působila v několika mezinárodních organizacích, včetně OSN, často v roli diplomata.\n\nNarodila se v roce 1950 v Addis Abebě, hlavním městě tehdejšího Etiopského císařství. Zde vystudovala střední školu Lycée Guebre-Mariam, později studovala přírodní vědy na univerzitě ve francouzském Montpellieru. V letech 1989 až 1993 působila jako velvyslankyně v Senegalu, později byla také velvyslankyní v Džibutsku a Francii. V roce 2002 byla jmenována stálou zástupkyní UNESCO v Tunisku a Maroku. Následně získala vyšší posty a roku 2011 byla jmenována generální ředitelkou kanceláře OSN v Nairobi. \n\nV červnu 2018 byla jmenována zástupkyní generálního tajemníka OSN pro Africkou unii. Této funkce se vzdala 25. října, protože byla zvolena prezidentkou Etiopie. Tím se stala historicky první ženou v úřadu prezidenta v Etiopii, dále byla od svého zvolení také jedinou prezidentkou v celé Africe.\n"}
{"id": "1445311", "url": "https://cs.wikipedia.org/wiki?curid=1445311", "title": "Český a slovenský exilový skauting", "text": "Český a slovenský exilový skauting\n\nČeský a slovenský exilový skauting (zkratka ČSES) byl ustanoven v roce 1975 ve švýcarském Winterthuru jako mezinárodní federace.\nPod nátlakem režimu v ČSSR ukončily skautské organizace na domácí půdě v roce 1970 svoji činnost. Okupace vojsky Varšavského paktu v roce 1968 vyvolala mohutnou vlnu odchodů do exilu, kde se brzy začaly formovat nové osamělé hlídky, družiny, oddíly a nakonec v roce 1975 i velmi schopná mezinárodní federace exilových skautů - ČSES.\nExilový či zahraniční skauting v duchu českých a slovenských tradic existoval již mnohem dříve, na mnoha místech, kde našli naši krajané nový domov. Například v roce 1949 začali Velen Fanderlik a jeho spolupracovníci v Německu vydávat skautský exilový časopis „Skautskou stopou“ (později „Skautská stopa“ a posléze jen „Stopa“). Stopa vycházela nepravidelně, její vydavatelé se střídali a někdy několik let nevycházela vůbec. V říjnu 1970 převzali vydávání Stopy roveři z Los Angeles. Významně se na exilových aktivitách podíleli zejména již zmíněný Velen Fanderlik a Josef Kratochvil - skautským jménem „Baby“ - oba dali vzniknout celé řadě hodnotných publikací se skautskou tématikou, beletrii, příručkám a časopisům.\nV roce 1969 bylo založeno Přípravné ústředí čs. exilových skautů. Členy byli Velen Fanderlik, Josef Kratochvil - Baby, Tibor Grandtner - Cipa a MUDr. Lobpreis - Ilek. Souběžně vznikají v západní Evropě zatím nezávislé oddíly čs. exilových skautů, které rozvíjejí pravidelnou činnost.\n1.-2. března 1975 byla ve švýcarském Winterthuru založena organizace Český a slovenský exilový skauting jako mezinárodní federace. Padlo rovněž rozhodnutí zapojit exilové oddíly do skautských organizací v příslušných zemích a tím umožnit např. účast na mezinárodních srazech, kde nebylo možné vystupovat oficiálně pod československou vlajkou.\n\nOd roku 1975 zahájilo činnost také nakladatelství Skautská edice (Skauted). Vydávalo beletrii, příručky a časopisy (Tam-Tam). Největší zásluhu na jeho fungování měl Tibor Grandtner - Cipa.\n\nExilový skauting se musel vypořádat s faktem, že členové jednotlivých oddílů bydleli poměrně daleko od sebe, většinou desítky i stovky kilometrů. Pravidelné týdenní schůzky byly až na výjimky nemožné a velký důraz tedy byl na vícedenních srazech, letních táborech a celoevropských srazech „Exiloree“, které byly díky tomu vesměs velmi kvalitní a nabité programem. Důležitou roli hrály také publikace Skautedu, zejména časopisy. Vedle Tam-Tamu vycházely i oddílové časopisy, např časopis Řetízek (oddíl br. Čapků, Bavorsko).\n\nKvůli celkově malé členské základně fungovaly oddíly ČSES většinou jako koedukované.\n\nOrganizace se postupně ustálila na vícestupňovém modelu: (Světový) starosta, evropský náčelník, evropský poradní kruh, vůdcové oblastí, vůdcové jednotlivých oddílů. Několikrát také vznikla středisková struktura, kdy v jednom středisku byly organizovány dva oddíly.\n\nKomunikace uvnitř poradního kruhu probíhala na nepravidelně organizovaných velesezeních na různých místech v západní Evropě a pomocí Poradních svitků, kterých bylo vydáno celkem 67.\nCeloevropské vícedenní srazy ČSES nesly název Exiloree. Během exilového období byly uspořádány čtyři, pátý již po konci komunistického režimu a šestý v novější době (viz dole).\n\nTypickou náplní Exiloree byly soutěže ve skautských dovednostech, táboráky a sliby nových činovníků. Tábořilo se na louce ve stanech a vařilo se v polní kuchyni.\nV názvu organizace byl „exilový“ nahrazen „zahraničním“. Oddíly fungovaly dále, ale postupně docházelo k úbytku členů - děti exulantů z roku 1968 dospívaly a postupně odcházely. Paralelně docházelo k útlumu činnosti poradního kruhu.\n\nV roce 1991 bylo uspořádáno 5. Exiloree v Líbeznicích u Prahy. Jako poslední ukončil pravidelnou činnost s dětmi oddíl bratří Revilliodových / 43.WPuP. ve Vídni, pod vedením Radka Pavlovce - Bleska, letním táborem v roce 2000.\nK obnově aktivit v duchu bývalého ČSES došlo díky Petru Petrlíkovi - Svišťovi, bývalému činovníkovi oddílu br. Čapků (Bavorsko), který na tábořišti v Rakousku založil po několikaleté přestávce v činnosti novou tradici úspěšných letních táborů, kterých se účastní děti z Česka, Rakouska a Německa. V současnosti (psáno v roce 2018) malý ale aktivní oddíl pořádá vedle zmíněných letních táborů i víkendové srazy. Táboří se dle prvorepublikové tradice v dřevěných podsadách čtvercového půdorysu pro dva s nasazeným stanem jehlanovitého tvaru, sepnutém ze čtyř trojúhelníkových stanových dílců, z nichž některé pamatují tábory ČSES v 70. letech.\n\nV roce 2017 došlo po dlouhé době k setkání bývalých exilových skautů, které mělo formát víkendového srazu a bylo uvedeno jako šesté Exiloree. V tradici exilových srazů bylo naplněné velmi intenzivním programem.\n"}
{"id": "1445312", "url": "https://cs.wikipedia.org/wiki?curid=1445312", "title": "Osli", "text": "Osli\n\nOsli () je vesnice v Maďarsku v župě Győr-Moson-Sopron, spadající pod okres Kapuvár. Nachází se asi 5 km severovýchodně od Kapuváru, 16 km severovýchodně od Fertőszentmiklósu, 17 km severozápadně od Csorny a 18 km východně od Fertődu. V roce 2015 zde žilo 875 obyvatel, z nichž 88,7 % tvoří Maďaři.\n\nKromě hlavní části zahrnuje Osli i malé části \"Gusztávmajor\", \"Házhelyipuszta\" a \"Tölösmajor\".\n\nOsli leží na silnici 8514. Je přímo silničně spojeno s obcemi Acsalag, Szárföld, Veszkrény, městy Fertőd a Kapuvár a rakouskou obcí Pamhagen. Osli protéká potok Lökös-árok, který se vlévá do potoka Lócsi-árok. Ten se vlévá do potoka Szegedi-csatorna, který se vlévá do řeky Rábca.\n\nV Osli se nachází katolický kostel Nagyboldogasszony templom. Je zde též škola, mateřská škola, dvě hospody, tři obchody, dětské hřiště a hřbitov. Je zde též velký rybník.\n"}
{"id": "1445313", "url": "https://cs.wikipedia.org/wiki?curid=1445313", "title": "US Avellino 1912", "text": "US Avellino 1912\n\nCalcio Avellino Società Sportiva Dilettantistica je italský klub hrající v sezóně 2018/19 až ve čtvrté lize (Serie D). Sídlí ve městě Avellino. Klub byl založen 31. srpna 1912 jako \"Unione Sportiva Calcistica Avellinese\". Za více než svoji stoletou historii změnil několikrát jméno a taky 3 krát vyhlásil bankrot. Bylo to v rocích 1940, 2009 a 2018. Hraje na hřišti Stadio Partenio-Adriano Lombardi s kapacitou 10 200 diváků.\nNejvyšší soutěž si poprvé zahráli v sezoně 1978/79 a hráli ji až do sezony 1987/88. Od téhle chvíle se už nikdy do nejvyšší soutěže nepodívali.\n\nEvropské poháry ještě nehráli.\n\n"}
{"id": "1445314", "url": "https://cs.wikipedia.org/wiki?curid=1445314", "title": "Václav Jemelka", "text": "Václav Jemelka\n\nVáclav Jemelka (* 23. červen 1995) je český fotbalový obránce, nejčastěji hrající na postu stopera, v současnosti působící v českém prvoligovém klubu SK Sigma Olomouc.\n\nS fotbalem Václav začínal v celku SK Uničov, odkud v roce 2011 přešel do mládežnického výběru Sigmy Olomouc. Od sezóny 2016/2017 hraje Václav Jemelka za A-tým Sigmy Olomouc. Již další sezónu byl člen základní sestavy a stal se jedním z pilířů defenzivy a celého týmu. Kolegu na stoperu mu v té době dělal Uroš Radakovič, ten ale v létě přestoupil do Sparty Praha. Od sezóny 2018/2019 se k Jemelkovi do stoperské dvojice přidal Jan Štěrba. V zimě přišel Jemelkovi nový parťák - zkušený Vít Beneš. Jana Štěrbu posadil na lavičku náhradníků. \nZa olomoucký klub vstřelil celkem osm gólů a dvakrát asistoval. Dohromady nasbíral 19 žlutých a jednu červenou kartu.\n\nVáclav Jemelka byl poprvé zařazen do nominace české reprezentace v květnu 2018 trenérem Karlem Jarolímem pro duely s Austrálii a Nigérii na soustředění v Rakousku. Do ani jedno zápasu však nedostal možnost zasáhnou a zůstal tak po celou dobu na lavičce.\n\n"}
{"id": "1445315", "url": "https://cs.wikipedia.org/wiki?curid=1445315", "title": "Maják Abruka", "text": "Maják Abruka\n\nMaják Abruka () je pobřežní maják, který se stojí na pobřeží ostrova Abruka v Rižském zálivu v Baltském moři v Estonsku.\n\nMaják je ve správě Estonského námořního úřadu.\n\nPrvní maják byl na Abruka postaven v roce 1897 jako dřevěná 28 m vysoká věž na čtvercovém půdorysu. Během první světové války byl přestavěn a zvýšen na 36 metrů. Tento dřevěný maják byl ve své době nejvyšší dřevěnou stavbou v Estonsku.\n\nV roce 1931 byla postavená nová železobetonová věž.\nŽelezobetonová válcová věž o průměru 2 m zakončená ochozem bez lucerny. Věž má bílou barvu, v horní třetině jsou tři vodorovné široké černé pruhy. Projekt vypracoval Ferdinand Adoff a postavila firma Arronet and Boustedt.\n\nMaják stojí v nadmořské výšce 1,2 m a jeho světelný zdroj je ve výšce 38,2 m n. m.\n\nzdroj\n\n\noznačení\n\n\n"}
{"id": "1445317", "url": "https://cs.wikipedia.org/wiki?curid=1445317", "title": "Ruslan Maščenko", "text": "Ruslan Maščenko\n\nRuslan Michajlovič Maščenko (* 11. listopadu 1971) je bývalý ruský atlet, halový mistr Evropy v běhu na 400 metrů z roku 1998.\n\nZvítězil na halovém mistrovství Evropy v běhu na 400 metrů v roce 1998, ale jeho hlavní disciplínou byl běh na 400 metrů překážek. Na této trati obsadil čtvrté místo na mistrovství světa v roce 1995 a druhé místo na mistrovství Evropy v roce 1998. Byl také členem stříbrné ruské štafety na 4x400 metrů na halovém mistrovství světa v roce 2001 a na evropském šampionátu o rok později.\n"}
{"id": "1445319", "url": "https://cs.wikipedia.org/wiki?curid=1445319", "title": "Messerschmitt Bf 161", "text": "Messerschmitt Bf 161\n\nMesserschmitt Bf 161 vznikl z Messerschmitt Bf 110B jako výškový dálkový průzkumný letoun. Oproti Bf 110 disponoval o 1m prodlouženou přídí, která takto mohla pojmout fotografickou výbavu. \n\nByly postaveny pouze dva prototypy.Jako pohon sloužily dva motory, u prototypu V1 (výrobní číslo 811, civilní registrace D-AABA) se jednalo o dva Junkers Jumo 210, u druhého prototypu V2 (výrobní číslo 812, civilní registrace D-AOFI) o dva Daimler-Benz DB 600A o výkonu každého motoru 960 koňských sil (PS). K sériové výrobě nedošlo, jelikož se říšské ministerstvo Reichsluftfahrtministerium rozhodlo pro Dornier Do 17.\n\nDruhý prototyp byl později využíván pro vlečení Me 163A.\n\n"}
{"id": "1445321", "url": "https://cs.wikipedia.org/wiki?curid=1445321", "title": "Messerschmitt Bf 162", "text": "Messerschmitt Bf 162\n\nMesserschmitt Bf 162 „Jaguar“ byl německý bombardér, který byl zkonstruován pro výběrové řízení říšského ministerstva Reichsluftfahrtministerium a byl postaven ve třech prototypech. První vzlétl 26.2.1937. Na sériovou výrobu nedošlo, jelikož výběrové řízení vyhrál typ Ju 88.\n<br>Messerschmitt odvodil typ Bf 162 z typu Bf 110B, změny provedl pouze na trupu, který byl koncipován pro tříčlennou posádku, příď byla prosklená a kryt pilotního prostoru byl širší.\n\n\n\n\n"}
{"id": "1445322", "url": "https://cs.wikipedia.org/wiki?curid=1445322", "title": "Ilja Dživondov", "text": "Ilja Dživondov\n\nIlja Dživondov (* 6. března 1978) je bývalý bulharský atlet, halový mistr Evropy v běhu na 400 metrů z roku 2000.\n\nJeho největším úspěchem je titul halového mistra Evropy v běhu na 400 metrů z roku 2000. V této sezóně startoval také na olympiádě v Sydney v bězích 400 metrů a 400 metrů překážek, skončil však v rozběhu.\n"}
{"id": "1445323", "url": "https://cs.wikipedia.org/wiki?curid=1445323", "title": "Greg Palast", "text": "Greg Palast\n\nGregory Allyn \"Greg\" Palast (* 26. červen 1952) je americký nezávislý investigativní novinář, reportér, který se tématicky zaměřuje na přečiny korporací oproti běžným občanům a volebním právem, mezi další témata jeho novinářské práce patří odbory a ochrana spotřebitele.\n\nČasto spolupracuje s BBC, v níž od roku 2000 přispíval do její série \"Newsnight\"; z tištěných médií píše pro The Guardian, The Observer; dále napsal půl tuctu knih a objevil se jako respondent v několika dokumentárních filmech.\n\nNarodil se v Los Angeles, ale vyrůstal v San Fernando Valley. Navštěvoval polytechnickou střední školu Johna H. Francise, poté University of California v Los Angeles a Berkeley a University of Chicago, jíž absolvoval v roce 1974 s titulem B. A. z ekonomie a o dva roky později s titulem MBA z administrativy. V současné době žije a pracuje v New York City.\n\nV roce 1988 Palast odkryl účetní podvody společnosti Stone & Webster a zejména Long Island Lighting Company (LILCO) v zakázce projektu jaderné elektrárny Shoreham Nuclear Power Station.\n\nV roce 1998 se Palast vydával za amerického byznysmena s vazbami na tehdy mocnou energetickou společnost Enron a snažil se proniknout do přízně britské Labour Party. Podařilo se mu nahrát sérii rozhovorů se tamními straníky Derekem Draperem a Jonathanem Mendelsohnem o tom, jak by mu mohli za úplatek přihrát přístup k ministrům tehdejší vlády, sehnat předběžné a pro veřejnost nepřístupné kopie citlivých zpráv a vytvořit daňové úlevy pro jeho (Palastovy) klienty.\n\nPo prezidentských volbách roku 2000 Palast zjistil úzkou spolupráci Bushovy kampaně, Karla Rovem, republikánským národním grémiem, tajemnicí státu Florida Katherine Harris a firmou CheckPoint, která měla prověřovat seznamy voličů v několika klíčových státech, včetně Floridy, kde nezákonně zabránila volit desetitisícům voličů z neopodstatněných důvodů, např. proto, že se jejich příjmení a iniciála jména shodovala s někým, kdo spáchal federální zločin, a z toho důvodu mu bylo zamezeno volit.\n\nK tématu voleb resp. upírání tohoto práva občanům (ať už prezidentských, guvernérských, primárek apod.) se Palast vrátil písemnou či audiovizuální reportáží i v následujících letech.\n\nOd roku 2007 se Palast zaměřil na tzv. \"vulture funds\" (supí fondy) ve Velké Británii a USA – soukromé hedgeové fondy, v rámci nichž společnosti kupují dluhy v chudých oblastech a spolu s tím i kontrolu nad řízením přísunu pomoci od státu a charity.\n\n\n"}
{"id": "1445324", "url": "https://cs.wikipedia.org/wiki?curid=1445324", "title": "Equitable Building", "text": "Equitable Building\n\nEquitable Building je novoklasicistní výšková budova nacházející se na 120 Broadway, mezi ulicemi Cedar Street a Pine Street na dolním Manhattan v New York City. V době svého dokončení roce 1915 byla největší kancelářskou budovou světa. Budova se nacházející se na 4000 m má plochu podlaží 110000 m. Jako sídlo pro tehdy největší pojištovnu Equitable Life Insurance Company ji navrh architekt Ernest R. Graham, a to na místě kde stálo předchozí sídlo Equitable Life Building, které bylo v roce 1912 zničeno požárem a následným hašením. Původní budova Equitable Life Building bylo několikrát přestavěna a byla prvním mrakodrapem v New Yorku a také první kancelářskou budovou opatřenou výtahem (značky Otis).\n\nBudova je velice mohutná a zabírá kompletně celou parcelu na které stojí. Stavba byla takto projektována, protto aby co nejvíce využila dostupný prostor. Toto řešení mělo, ale negativní dopad na úroveň osvětlení přilehlých ulic. V důsledku toho byly ve městě New York přijaty zónové regulace pro výškové budovy, které zabránily tomu aby ve městě vznikly další podobně mohutné budovy.\n\nEquitable Building byla v roce 1978 prohlášena Národní historickou památkou a památkou New York City v roce 1996. V osmdesátých letech proběhla rekonstrukce budovy. \n\n"}
{"id": "1445325", "url": "https://cs.wikipedia.org/wiki?curid=1445325", "title": "Zdeněk Plesník", "text": "Zdeněk Plesník\n\nZdeněk Plesník (2. září 1914, Valašské Meziříčí – 28. září 2003, Zlín) byl český funkcionalistický architekt.\n\nStudoval na střední dřevařské škole. Okouzlení dílem švýcarského architekta Le Corbusiera ho přivedlo ke studiu architektury. V letech 1933 až 1937 studoval na UMPRUM u Pavla Janáka. Poté pracoval dva roky ve stavebním oddělení firmy Baťa ve Zlíně. Od roku 1939 byl žákem profesora Josefa Gočára na AVU v Praze. Téhož roku 17. listopadu byl však zatčen a rok vězněn v německém Oranienburgu. Ve válečných letech 1941 až 1945 pracoval ve Filmových ateliérech Zlín a školu tak kompletně dokončil až v roce 1947 u profesora Jaroslava Fragnera. Od roku 1949 začal pracovat ve Zlíně jako zaměstnanec Centroprojektu Gottwaldov, což byla nástupnická organizace Baťovy projekční kanceláře. \n\n\n\n"}
{"id": "1445327", "url": "https://cs.wikipedia.org/wiki?curid=1445327", "title": "Filip Březina", "text": "Filip Březina\n\nFilip Březina (* 19. března 1995, Ostrava) je český herec.\n\nV roce 2018 absolvoval na Katedře činoherního divadla Divadelní fakulty Akademie múzických umění v Praze v ročníku vedeném prof. Dariou Ullrichovou.\n\n\n\n"}
{"id": "1445331", "url": "https://cs.wikipedia.org/wiki?curid=1445331", "title": "Maces Spring", "text": "Maces Spring\n\nMaces Spring je malé nezařazené území ve Scott County, Virginia, Spojené státy, podél státní silnice 614, v oblasti známé jako Poor Valley. Osada se skládá z malého počtu domů a nejsou v ní žádné obchody. Proslavila se hlavně spojením se známou country skupinou \"Carter Family\".\n\nAlvin Pleasant Delaney Carter, známý také jako \"Doc\" nebo \"AP\", se narodil v Maces Spring a v roce 1914 tam přivedl svou 16letou nevěstu Sara Dougherty Carterovou, aby tam žili. Oba jsou pohřbeni na hřbitově za Metodistickým kostelem Mount Vernon. AP, Sara a švagrová Maybelle Carterová tvořili Carter Family v roce 1927. Silnice 614 se nyní nazývá \"AP Carter Highway\" a dvě z AP a Sařiných dětí, Joe (zemřel v roce 2005) a Jeanette (zemřela 2006) založili hudební sál s názvem \"Carter Fold\" na úpatí Clinch Mountain. \n\nKomunita je součástí metropolitní statistické oblasti Kingsport-Bristol (TN) -Bristol (VA), která je součástí Kombinované statistické oblasti Johnson City-Kingsport-Bristol, TN-VA - obecně známá jako oblast \"Tri-Cities\".\n\n\"Dům A. P. a Sary Cartera\", \"A. P. Carter Homeplace\", \"A. P. Carter Store\", \"Maybelle a Ezra Carter House\" a \"Mt. Vernonovský metodistický kostel\" jsou uvedeny v národním registru historických míst jako součásti tematického zdroje Carterovy rodiny.\n\n"}
{"id": "1445334", "url": "https://cs.wikipedia.org/wiki?curid=1445334", "title": "Sex and Sport? Never!", "text": "Sex and Sport? Never!\n\nSex and Sport? Never! je osmé studiové album české skupiny Monkey Business. Vydáno bylo 22. května roku 2015 společností Warner Music Czech Republic a jeho producentem byl vůdce skupiny Roman Holý. Kromě členů kapely se na albu podílelo několik hostů, včetně Američana Mika Sterna, Maďara Gábora Pressera nebo Marty Kubišové a Wabiho Daňka. K písni „Sex and Sport? Never!“ byl natočen videoklip, v němž vedle Kubišové, která v písni zpívá, vystupují také například Eva Leimbergerová či Gabriela Koukalová.\n\n\n\n"}
{"id": "1445335", "url": "https://cs.wikipedia.org/wiki?curid=1445335", "title": "Objects of Desire and Other Complications", "text": "Objects of Desire and Other Complications\n\nObjects of Desire and Other Complications je páté studiové album české skupiny Monkey Business. Vydáno bylo v roce 2007 společností Columbia Records a jeho producentem byl vůdce skupiny Roman Holý. Kromě členů kapely se na desce podílelo několik hostů, včetně Ondřeje Smeykala a souboru Epoque Quartet.\n\n"}
{"id": "1445336", "url": "https://cs.wikipedia.org/wiki?curid=1445336", "title": "Twilight of Jesters?", "text": "Twilight of Jesters?\n\nTwilight of Jesters? je šesté studiové album české skupiny Monkey Business. Vydáno bylo v roce 2009 společností Columbia Records a jeho producentem byl vůdce skupiny Roman Holý. Kromě členů kapely se na desce podíleli například Glenn Hughes, Dan Bárta, Vlastimil Třešňák a Ashley Slater. V několika písních zpívala Tereza Černochová, která později nahradila Tonyu Graves na postu zpěvačky kapely. Autorkou malby na obalu alba je Lela Geislerová.\n\n\n\n"}
{"id": "1445338", "url": "https://cs.wikipedia.org/wiki?curid=1445338", "title": "Resistance Is Futile (album, Monkey Business)", "text": "Resistance Is Futile (album, Monkey Business)\n\nResistance Is Futile je třetí studiové album české skupiny Monkey Business. Vydáno bylo v roce 2003 a jeho producentem byl vůdce skupiny Roman Holý. Kromě členů kapely na albu vystupovali například Iva Bittová, Jiří Stivín, Roman Dragoun, Hiram Bullock a další.\n\n"}
{"id": "1445340", "url": "https://cs.wikipedia.org/wiki?curid=1445340", "title": "Save the Robots", "text": "Save the Robots\n\nSave the Robots je druhé studiové album české skupiny Monkey Business. Vydáno bylo v roce 2001 a jeho producentem byl vůdce skupiny Roman Holý. Kromě členů kapely se na albu podíleli například Fred Wesley, Dennis Chambers, Hiram Bullock, Dan Bárta či Mario Klemens s orchestrem.\n\n"}
{"id": "1445341", "url": "https://cs.wikipedia.org/wiki?curid=1445341", "title": "Merna Kennedy", "text": "Merna Kennedy\n\nMerna Kennedy, vlastním jménem Maude Kahler (7. září 1908 Kankakee, Illinois – 20. prosince 1944 Los Angeles) byla americká herečka působící na konci němé filmové éry a na počátku éry zvukové. Proslavila se rolí akrobatky ve filmu \"Cirkus\" režiséra Charlieho Chaplina z roku 1928.\n\nS Chaplinem se seznámila prostřednictvím své přítelkyně Lity Grey, která byla od roku 1924 Chaplinovou druhou manželkou. Režisér poté zhlédl představení muzikálu \"All For You\", v němž účinkovala, a její výkon ho zaujal natolik, že jí nabídl jednu z hlavních ve filmu \"Cirkus\".\n\nJejí filmová kariéra trvala pouze do roku 1934, kdy se provdala za režiséra a choreografa Busby Berkeleyho. Toto manželství však vydrželo pouze rok. Merna Kennedy zemřela na infarkt v roce 1944, pouhé čtyři dny svém druhém sňatku s armádním důstojníkem Forrestem Braytonem.\n\n\n\n"}
{"id": "1445342", "url": "https://cs.wikipedia.org/wiki?curid=1445342", "title": "Sabrinina děsivá dobrodružství", "text": "Sabrinina děsivá dobrodružství\n\nSabrinina děsivá dobrodružství (v anglickém originále Chilling Adventures of Sabrina) je americký hororový webový televizní seriál, jehož tvůrcem je Roberto Aguirre-Sacasa, který seriál vytvořil pro Netflix. Seriál je inspirovaný stejnojmenným komiksem a produkují ho společnosti Warner Bros. Television a Berlanti Productions. Hlavní role hrají Kiernan Shipka, Ross Lynch, Lucy Davis, Chance Perdomo, Michelle Gomez, Jaz Sinclair, Tati Gabrielle, Adeline Rudolph, Richard Coyle a Miranda Otto. \n\nPůvodně byl seriál vyvíjen v září 2017 pro stanici The CW, ale v prosinci 2017 byl seriál přesunut na Netflix a byly mu objednány dvě řady. První řada obsahuje deset dílů a byla zveřejněna dne 26. října 2018. Druhá řada byla zveřejněna 5. dubna 2019. Dne 18. prosince 2018 bylo oznámeno, že seriál získá třetí a čtvrtou řadu.\n\n\n\nV listopadu 2018 aktivisté ze Satanic Temple (Satanský Chrám) zažalovali producenty seriálu za použití sochy Baphometa, která, jak tvrdili, byla přesnou kopií jejich vlastní sochy a znevažovala jejich Chrám nepřesným a hanlivým způsobem. 21. listopadu 2018 bylo potvrzeno, že se spolu Netflix a Satanic Temple smírně vyrovnali, podmínky smlouvy však zůstaly nezveřejněny. \n\n"}
{"id": "1445346", "url": "https://cs.wikipedia.org/wiki?curid=1445346", "title": "Why Be In When You Could Be Out", "text": "Why Be In When You Could Be Out\n\nWhy Be In When You Could Be Out je první studiové album české skupiny Monkey Business. Vydáno bylo v roce 2000 a jeho producentem byl vůdce skupiny Roman Holý. Kromě členů kapely se na albu podílela řada hostů, mezi něž patří například Američané Fred Wesley a David Williams. Roku 2015 vyšlo album v reedici na gramofonové desce.\n\n\n\n"}
{"id": "1445350", "url": "https://cs.wikipedia.org/wiki?curid=1445350", "title": "Tonya Graves", "text": "Tonya Graves\n\nTonya Graves (* 17. prosince 1969 Peekskill, New York) je americká zpěvačka a herečka žijící v Česku. Narodila se v Peekskillu ve státě New York. V roce 1995 se přestěhovala do Prahy. Spolupracovala s kytaristou Lubošem Andrštem a později působila v kapele Liquid Harmony. Rovněž zpívala na koncertním albu \"Live from Bunkr - Prague\" od Noela Reddinga a Ivana Krále. Řadu let strávila ve skupině Monkey Business. Tuto kapelu opustila v roce 2016, kdy ji nahradila Tereza Černochová. V roce 2011 vydala své první sólové album s názvem \"I'm the Only Me\" a roku 2015 následovalo \"Back to Blues\". Také spolupracovala se skupinou Kašpárek v rohlíku.\n\nJako herečka se objevila v seriálu \"Případy detektivní kanceláře Ostrozrak\", ztvárnila hlavní ženskou roli v televizní komedii \"Iguo Igua\" a ve filmu Jiřího Menzela \"Obsluhoval jsem anglického krále\" vystupovala jako habešský císař Haile Selassie I.\n\nV roce 2019 se zúčastnila taneční soutěže Stardance, kde skončila na 9. místě.\n\n\n\n"}
{"id": "1445352", "url": "https://cs.wikipedia.org/wiki?curid=1445352", "title": "Virtus Entella", "text": "Virtus Entella\n\nVirtus Entella je italský fotbalový klub hrající v sezóně 2019/20 ve druhé lize a sídlící ve městě Chiavari v regionu Ligurie. Klub byl založen 14. března 1914 jako \"Entella Foot-Ball Club\".\n\nV roce 1982 se klub sloučil s klubem \"ACSA Bacezza\" a v roce 2001 po finančních potížích mužstvo dospělých končí a hraje jen mládež. V roce 2002 se klub opět obnovil a začal hrát amatérskou ligu až do roku 2008. Od téhle chvíle klub postupuje výš a výš až do druhé ligy. Hraje na hřišti Stadio comunale di Chiavari s kapacitou 5 530 diváků.\n\nNejvětší úspěch v historii klubu je hraní ve druhé lize v pěti sezonách. Dále je to vítězství ve třetí lize v sezoně 2018/19. V italském poháru klub došel nejdál do osmi finále v sezoně 2018/19.\n\n\n\nJan Havlena (od sezony 2015/16)\n\n"}
{"id": "1445359", "url": "https://cs.wikipedia.org/wiki?curid=1445359", "title": "Karel Čapek (lední hokejista)", "text": "Karel Čapek (lední hokejista)\n\nKarel Čapek (10. dubna 1950) je český hokejista a sportovní funkcionář, dlouholetý ředitel klubu SK Horácká Slavia Třebíč. \n\nKarel Čapek s hokejem začínal v Okřešicích, následně pak trénoval s hokejisty v Třebíči. V roce 1967 začal hrát za třebíčské muže SK Horácká Slavia Třebíč, roku 1969 odmaturoval a odešel na vojnu do Trenčína, kde pokračoval s hokejem v místním týmu. Následně odešel hrát do VSŽ Košice, kdy ty za jeho přestup zaplatily plech na stavbu třebíčského stadionu, soustředění třebíčských hokejistů v Bulharsku a samotný přestup. Po 11 sezónách v Košicích se vrátil do Třebíče, kde se stal hrajícím trenérem mužského týmu a trenérem mládežnických kategoriích. Čtyři roky trénoval ženskou hokejovou reprezentaci. Po roce 1991 se stal klubovým funkcionářem, stal se vedoucím sekretariátu, roku 1998 se stal ředitelem SK Horácká Slavia Třebíč, tím je i v roce 2018. Je jedním z těch, kteří třebíčský hokejový klub přivedli a dlouhodobě udrželi v 1. hokejové lize, byl také uveden do síně slávy města Třebíč. Je také uveden v síni slávy třebíčského hokeje.\n"}
{"id": "1445361", "url": "https://cs.wikipedia.org/wiki?curid=1445361", "title": "Shapirova reakce", "text": "Shapirova reakce\n\nShapirova reakce je organická reakce, při níž se keton nebo aldehyd přeměňuje na alken přes hydrazonový meziprodukt za přítomnosti dvou ekvivalentů organolithného činidla. Reakci objevil roku 1967 americký chemik Robert Shapiro. Shapirova reakce byla využita při Nicolaouově totální syntéze taxolu. Tato reakce je podobná Bamfordově–Stevensově reakci, při níž také dochází k zásaditému rozkladu tosylhydrazonů.\n\nPřed samotnou Shapirovou reakcí reaguje keton či aldehyd (1) s \"p\"-toluensulfonylhydrazidem(2) za vzniku \"p\"-toluensulfonylhydrazonu (3). Přidáním dvou ekvivalentů silné zásady, jakou je například butyllithium, dojde k deprotonaci hydrazonu (4) za vzniku karboaniontu (5). U tohoto karbaniontu následně proběhne eliminační reakce, při níž dojde k tvorbě dvojné vazba mezi uhlíkovými atomy a odštěpení tosylové skupiny, přičemž se vytvoří diazoniový anion (6). Z tohoto aniontu se následně odštěpí dusík, čímž vznikne vinyllithná sloučenina (7), jež může následně reagovat s různými elektrofily, například s vodou nebo kyselinou. za vzniku konečného produktu (8).\n\nPoloha alkenu u výsledného produktu je ovlivňována místem, kde dochází k deprotonaci organolithné zásady. Obecně je selektivně deprotonováno méně substituované místo rozdílnými skupinami substituovaného tosylhydrazonu, což vede ke vzniku méně substituovaného vinyllithného meziproduktu. I když u vinyllithných skupin dochází k mnoha vedlejším reakcím, tak zde po přidání vody dojde k protonaci alkenu; Vinyllithné sloučeniny mohou taktéž projít alkylačními reakcemi s alkylhalogenidy.\n\nShapirovu reakci nelze použít k syntéze 1-lithioalkenů (a jejich derivátů), jelikož u sulfonylhydrazonů odvozených od aldehydů dochází k adici organolithné zásady na uhlík vazby C=N.\n\nPři Shapirově reakci v její původní podobě jsou k tvorbě alkenyllithných činidel potřebná stechiometrická (někdy až nadbytečná) množství zásady. Za účelem snížení množství použitých zásad byla vyvinuta efektivní stereoselektivní varianta, při níž se kombinují ketonfenylaziridinylhydrazony s katalytickými množstvími lithných amidů.\nPotřebný fenylaziridinylhydrazon se získá kondenzací undekan-6-onu s 1-amino-2-fenylaziridinem. Přidáním 0,3 ekvivalentů diisopropylamidu lithného k fenylaziridinylhydrazonu dojde k níže znázorněné tvorbě alkenu, přičemž poměr \"cis\":\"trans\" je 99,4:0,6; tento poměr byl určen analýzou pomocí plynové chromatografie po převodu produktů na odpovídající epoxidy působením kyseliny \"m\"-chlorperoxybenzoové.\n\nK vysoké stereoselektivitě dochází díky přednostnímu odstranění α-methylenového vodíku v poloze \"syn\" vzhledem k fenylaziridinu a též díky vnitří chelataci lithiovaného meziproduktu\n\nShapirova reakce se využívá k přípravě alkenů za účelem syntézy složitých přírodních produktů. Japonský chemik Kendži Mori se svými spolupracovníky vyvinul způsob určení absolutní konfigurace fytokassanové funkční skupiny u skupiny přírodních produktů nazývaných fytoalexiny pomocí přípravy (−)-fytokassanu D z (\"R\")-Wielandova–Miescherova ketonu. V průběhu procesu se tricyklický keton účastní Shapirovy reakce, přičemž vzniká cyklický alken.\n\n"}
{"id": "1445363", "url": "https://cs.wikipedia.org/wiki?curid=1445363", "title": "Beethovenův koncert 22. prosince 1808", "text": "Beethovenův koncert 22. prosince 1808\n\nBeethovenův koncert 22. prosince 1808 byl benefiční koncert ve prospěch Ludwiga van Beethovena, pořádaný samotným skladatelem ve vídeňském Divadle na Vídeňce. Čtyřhodinový koncert v promrzlém sále divadla přinesl veřejnou premiéru skladatelovy páté a šesté symfonie, čtvrtého klavírního koncertu a Chorální fantazie. Mezi účinkující této \"akademie\" patřil orchestr, sbor, vokální sólisté a samotný skladatel jako klavírní sólista. S ohledem na jeho obsah označil Beethovenův životopisec Barry Cooper tento koncert za „nejpozoruhodnější“ ve skladatelově kariéře.\n\nJak vysvětluje skladatel a muzikolog Robert Kahn, podmínky pro uvádění symfonické hudby ve Vídni roku 1808 byly stěží optimální:\n\nDokonce i velký veřejný koncert mohl přitáhnout obecenstvo pouze z řad aristokracie a nepočetné městské střední třídy, odhadem ne více než 2,5 % vídeňské populace čítající na 200 až 250 tisíc obyvatel. Běžná cena vstupného na koncert činila dva guldeny… což byl více než týdenní plat nádeníka. Hudebníci nemohli tyto tzv. \"akademie\" pořádat v létě, kdy šlechta opouštěla prašné a dusné město a odjížděla na svá venkovská sídla. Nemohli je pořádat ani na jaře a na podzim, kdy byla divadla vyhrazena zkouškám a veřejným představením operních děl, tehdy upřednostňované hudební produkce. Jediným dostupným obdobím pro pořádání akademií zůstával advent a půst, kdy byla představení oper zakázána. Během těchto několika dostupných týdnů se vedl o koncertní prostory urputný boj a Beethoven musel čelit odmítání divadelních ředitelů, kteří před ním dávali přednost průměrné produkci.\n\nTehdejší vídeňská divadla byla dvojího druhu: císařskou vládou sponzorovaný Burgtheater a Kärntnertortheater, obě v centru Vídně, nebo soukromé podniky na periferii města. Beethovenem vybrané místo, Divadlo na Vídeňce (\"Theater an der Wien\"), spadalo do druhé kategorie. Byla to mohutná budova, popisovaná jako „nejbohatěji vybavené a jedno z největších divadel své doby.“ Jeho otevření roku 1801 provázely nadšené kritiky. Vlivný týdeník \"Allgemeine musikalische Zeitung\" jej nazval „nejdokonalejším a nejpohodlnějším v celém Německu“ (dle dobového významu „ve všech německy mluvících zemích“). Beethoven již zde uvedl premiéry několika svých nejvýznamnějších děl.\n\nBěhem let 1807 a 1808 poskytl Beethoven svá díla a služby pro sérii charitativních koncertů pořádaných v Divadle na Vídeňce. Ředitel divadla Joseph Hartl nakonec Beethovenovi dovolil na 22. prosince 1808 použít prostory pro koncert ve skladatelův prospěch. O možnost uspořádat takovýto podnik – jako náhradu za svoji účast na charitativních koncertech – Beethoven žádal několik měsíců a vyjadřoval frustraci z toho, co považoval za Hartlovu liknavost v této záležitosti.\n\nDeník \"Wiener Zeitung\" otiskl 17. prosince 1808 inzerát na koncert, označovaný jako „hudební \"akademie\"“, což byl v Beethovenových časech běžný termín pro koncert.\n\nKoncert započal o půl sedmé večer a trval přibližně čtyři hodiny, s jednou přestávkou mezi dvěma částmi. Jeho program byl následující:\nMezi již dříve uvedená díla patřil \"Ah! perfido\", vytvořený roku 1796. Dále pak Mše C dur, jejíž premiéra se odehrála předchozího roku v Eisenstadtu, pod záštitou knížete Esterházyho. Podle Suttona byla improvizovaná fantazie později zapsána a publikována roku 1809 jako Fantazie g moll, op. 77.\nChorální fantazie byla posledním zkomponovaným dílem na programu. Beethoven ji dokončil na poslední chvíli a nezbyl čas na její řádné odzkoušení. Její úlohou na programu bylo závěrečné spojení klavíristy, sboru a orchestru. \n\nKvůli dobovým zákazům uvádění církevní hudby v divadlech nebyly dvě věty ze Mše C dur v programu koncertu inzerovány.\n\nProgram koncertu by mnoho dnešních posluchačů zarazil kvůli své neobvyklé délce; v Beethovenových časech to ale zřejmě nebyla výjimka. Jak uvádí muzikoložka Melanie Lowe:\n\nV desetiletích okolo roku 1800 nebylo množství a rozmanitost uváděných kusů tohoto koncertu až tak neobvyklé. Každá polovina veřejného koncertu obvykle začínala symfonií, následovanou jednou nebo dvěma áriemi, koncertem, možná nějakou komorní hudbou nebo klavírní improvizací. Koncert uzavírala další symfonie, nebo přinejmenším její finále.\n\nBeethoven musel svůj benefiční koncert vmáčknout do velmi rušného období a tím mu nastaly problémy se zajištěním interpretů. Teoreticky mohl disponovat profesionálním orchestrem Divadla na Vídeňce, řada jeho členů však měla v té době konfliktní angažmá. Tonkünstler-Societät, dobročinný spolek na podporu vdov a sirotků po zemřelých muzikantech, pořádal v Burgtheateru jeden ze svých čtyř pravidelných ročních koncertů. Členové spolku se museli těchto beneficí zúčastnit nebo zaplatit pokutu. Tím pádem přišel Beethoven o řadu zkušených profesionálů, které musel nahradit amatérskými hudebníky. Beethoven tedy k provedení koncertu shromáždil pouze nepříliš velký orchestr, který měl zřejmě jen šest až osm prvních houslí. Větší orchestry v té době mívaly i amatérské a poloprofesionální koncerty. \n\nBeethoven se ujal pozice sólového pianisty pro klavírní koncert, improvizovanou fantazii a Chorální fantazii. Toto bylo jeho poslední veřejné vystoupení jako klavírního sólisty, dalším vystoupením zabránil jeho zhoršující se sluch. Dobová svědectví uvádějí Beethovena jako dirigenta orchestru. Je však možné, že skladatel měl nad orchestrem pouze omezenou kontrolu a hráči odmítli nacvičovat pod jeho taktovkou.\n\nPodle všech dobových svědectví bylo hudební provedení děl na nevalné úrovni. Dle jedné z kritik byl orchestr „nedostatečný ve všech směrech“. Scénu a árii díla \"Ah! perfido\" zpívala nezkušená sopranistka, doplněná náhradou za Beethovenem původně zamýšlenou Annu Milderovou. Ta svou účast odřekla, protože skladatel urazil jejího nastávajícího muže. Výkon náhradnice negativně poznamenala tréma. Obecenstvo také trápila velká zima v sále kvůli extrémně chladnému počasí.\n\nZřejmě nejnižšího bodu dosáhl koncert během závěrečné Chorální fantazie, která byla nedostatečně nazkoušena. V jednom okamžiku dokonce hráči zcela vypadli z taktu a Beethoven musel kus zastavit a začít znovu. Ignaz von Seyfried později napsal:\n\nMistr přišel se svou orchestrální fantazií se sbory, a během poněkud uspěchané zkoušky, jako obvykle s ještě mokrými hlasovými party, se mnou dohodl, že druhá variace bude hrána bez opakování. Avšak večer, zcela ponořen do svého výtvoru, zapomněl na instrukce, které vydal, a opakoval první část, zatímco doprovázející orchestr již hrál druhou, což vskutku neznělo příliš výchovně. Kapelník Unrath si příliš pozdě uvědomil, že se někde stala chyba. Podíval se překvapeně na své ztracené kolegy, zastavil hraní a suše pronesl: „Znovu!“ Houslista Antonín Vranický se poněkud rozladěně zeptal: „S opakováním?“ načež se mu dostalo odpovědi „Ano“ a poté již šlo všechno jak na drátkách.\n\nTato část Seyfriedova svědectví zdůrazňuje humornost celé situace, pro Beethovena však měla i jisté nepříjemné následky. Seyfried pokračuje:\n\nNejprve [Beethoven] nechápal, že svým jednáním muzikanty zesměšnil. Považoval za svou povinnost zopakovat nepřesně zahranou část, protože publikum mělo za svoje peníze právo slyšet vše zahráno správně. Brzy si však situaci uvědomil a okamžitě a upřímně žádal orchestr o odpuštění za ponížení, kterému ho vystavil. Byl natolik čestný, že se o této události způsobené svou vlastní roztržitostí sám všude šířil, přijímajíc za ni plnou zodpovědnost.\n\nBěhem tohoto potížemi provázeného podniku měl Beethoven výhodu v tom, že nemalou část publika tvořili příznivci jeho hudby, toužící koncert slyšet. Jedním z nich byl skladatel Johann Friedrich Reichardt, který v té době navštívil Vídeň. Později napsal (ve svých \"Osobních dopisech psaných o cestě do Vídně\", 1810): \n\n[25. prosince 1808] Uplynulý týden, kdy byla divadla uzavřena a večery naplněny veřejnými koncerty a hudebními představeními, mi způsobil nemalé nesnáze v mém pevném odhodlání uslyšet vše. Toto platí obzvláště o dvaadvacátém, kdy zdejší hudebníci pořádali v Burgtheateru pro fond „chudých vdov“ [Tonkünstler-Societät; viz výše] první z velkých představení této sezóny, zatímco stejného dne pořádal Beethoven ve velkém předměstském divadle [Divadlo na Vídeňce] koncert ve svůj prospěch, na kterém se hrála pouze jeho vlastní díla. Tento jsem si naprosto nemohl nechat ujít; proto jsem ráno s mnoha díky přijal milé pozvání knížete z Lobkovic do jeho lóže.\n\nKníže z Lobkovic byl Beethovenovým patronem a mecenášem. Reichardt pokračuje:\n\nSeděli jsme v lóži, v nanejvýš nepříjemné zimě, od půl sedmé až do půl jedenácté, a potvrdili si zásadu, že se lze snadno přesytit přespříliš dobrého, natožpak natolik mocného.\n\nReichardtův názor sdílela i kritika \"Allgemeine musikalische Zeitung\":\n\nPosoudit všechny tyto kusy po jediném poslechu, obzvláště s ohledem na řeč Beethovenových děl, s tím jak jich bylo tolik hráno jedno za druhým, a většina z nich natolik velkolepých a dlouhých, to je naprosto nemožné.\n\nBeethovenův životopisec Thayer píše: „co koncert Beethovenovi vynesl po finanční stránce není známo“, poznamenává však existenci zápisu, uvádějícího že kníže Esterházy nařídil „vyplatit Beethovenovi obnos 100 guldenů na podporu této \"hudební akademie\"“.\n\nProslulost tohoto koncertu dala vzniknout řadě jeho moderních reinkarnací různými orchestry, například:\n\n"}
{"id": "1445365", "url": "https://cs.wikipedia.org/wiki?curid=1445365", "title": "Black Rose: A Rock Legend", "text": "Black Rose: A Rock Legend\n\nBlack Rose: A Rock Legend je deváté studiové album irské rockové skupiny Thin Lizzy. Vydáno bylo v dubnu roku 1979 společností Vertigo Records a spolu se členy kapely jej produkoval Tony Visconti. Umístilo se na druhí příčce britské hitparády. Jde o jediné kompletní album kapely, které s ní nahrál kytarista Gary Moore.\n\n\n\n"}
{"id": "1445367", "url": "https://cs.wikipedia.org/wiki?curid=1445367", "title": "Bad Reputation (album, Thin Lizzy)", "text": "Bad Reputation (album, Thin Lizzy)\n\nBad Reputation je osmé studiové album irské rockové skupiny Thin Lizzy. Vydáno bylo v září roku 1977 společností Vertigo Records a spolu se členy kapely jej produkoval Tony Visconti. Umístilo se na čtvrté příčce britské hitparády. Na obalu alba je fotografie pouze tří členů kapely – kytarista Brian Robertson totiž hrál pouze ve třech písních.\n\n\n\n"}
{"id": "1445369", "url": "https://cs.wikipedia.org/wiki?curid=1445369", "title": "Bad Reputation", "text": "Bad Reputation\n\nBad Reputation může být:\n\n"}
{"id": "1445373", "url": "https://cs.wikipedia.org/wiki?curid=1445373", "title": "Teresa Wrightová", "text": "Teresa Wrightová\n\nMuriel Teresa Wrightová (27. října 1918 New York – 6. března 2005 New Haven) byla americká divadelní a filmová herečka. Od roku 1938 působila v Henry Miller's Theatre na Broadwayi, v roce 1941 debutovala u filmu, vynikla jako představitelka inteligentních a emancipovaných žen. V roce 1942 získala Oscara za nejlepší ženský herecký výkon ve vedlejší roli. Byla také nominována na Oscara za hlavní roli ve filmu \"Pýcha Yankeeů\" a za vedlejší roli ve filmu \"Lištičky\". Na Hollywoodském chodníku slávy má dvě hvězdy, jednu za filmovou a jednu za televizní práci. Jejími manželi byli spisovatelé Niven Busch a Robert Anderson, literatuře se věnuje také její dcera Mary-Kelly Buschová. Donald Spoto vydal její životopis pod názvem \"A Girl's Got To Breathe: The Life of Teresa Wright\". \n\n\n"}
{"id": "1445375", "url": "https://cs.wikipedia.org/wiki?curid=1445375", "title": "Masarykův most (Užhorod)", "text": "Masarykův most (Užhorod)\n\nMasarykův most (ukrajinsky Томаша Масаріка міст) se nachází v ukrajinském městě Užhorodě v Zakarpatské oblasti. Silniční most překonává řeku Uh v západní části města. Byl vybudován v roce 1937 na základě projektu neznámého architekta.\n\nŽelezobetonový most vznikl v rámci rozvoje hlavního města někdejší Podkarpatské Rusi v 20. letech 20. století. V roce 1928 zažádal tehdejší primátor Užhorodu o výstavbu mostu, v roce 1934 byly zahájeny stavební práce mostu za cenu celkem 8 milionů korun a o dva roky později byl most dokončen. Byl odhalen za přítomnosti prezidenta republiky Edvarda Beneše. Po smrti Tomáše Garrigue Masaryka byl most pojmenován po něm. Tento název však vydržel pouze do První vídeňské arbitráže, kdy byl celý Užhorod odstoupen Maďarsku. Od té doby byl znám pouze jako Nový most (maďarsky \"Új híd\"). \n\nV roce 1944 byl v souvislosti s příchodem Rudé armády vyhozen do vzduchu ustupujícím maďarským vojskem. Bylo zničeno hned několik mostních polí stavby. Most byl však velmi rychle provizorně opraven (do zničených mostních polí byly dobudovány dřevěné konstrukce). Na přelomu 40. a 50. let byl most obnoven do své původní podoby.\n\nMost nese Masarykovo jméno opět od roku 2012.\n\nMost zajistil spojení části Malé Galago, kde se nacházely zemské úřady s druhým břehem řeky, kde stojí místní nádraží. Betonový obloukový most stojí na čtyřech pilířích, má mostovku s dvěma pruhy a chodníky pro pěší. \n"}
{"id": "1445376", "url": "https://cs.wikipedia.org/wiki?curid=1445376", "title": "Bad Reputation (album, Joan Jett)", "text": "Bad Reputation (album, Joan Jett)\n\nBad Reputation je první sólové studiové album americké zpěvačky a kytaristky Joan Jett. Původně vyšlo v květnu roku 1980 pod názvem \"Joan Jett\". V lednu 1981 vyšlo v reedici pod názvem \"Bad Reputation\" (vydala jej společnost Boardwalk Records). Na produkci alba se podíleli Kenny Laguna, Ritchie Cordell, Mark Dodson, Steve Jones a Paul Cook. Album vzniklo předtím, než Joan Jett sestavila svou později dlouholetou doprovodnou skupinu The Blackhearts.\n\n\n"}
{"id": "1445378", "url": "https://cs.wikipedia.org/wiki?curid=1445378", "title": "NHL v Česku", "text": "NHL v Česku\n\nNěkolik zápasů základní části kanadsko-americké hokejové National Hockey League se odehrálo i v Česku v rámci NHL Premiere (2008–2010) nebo NHL Global Series (od roku 2019). Zatím všechna utkání se uskutečnila v pražské O areně.\n\nOd roku 2019 do roku 2023 by se v Praze měla uskutečnit další tři soutěžní a dvě exhibiční utkání.\n\nPrvní zápasy mezi českými týmy a týmy NHL se uskutečnily v na přelomu let 1977/78. Do Severní Ameriky se vypravily týmy Poldi Kladno a Tesla Pardubice (spolu se sovětským týmem Spartak Moskva. České (československé) týmy odehrály tyto zápasy:\n\n\nV roce 1989 odehrál tým Calgary Flames při svém evropském turné, zahrnující Československo a Sovětský svaz, v Praze dva zápasy s československým výběrem. Oba zápasy vyhrálo Československo (4:2, 4:1). Na vítěze Stanley Cupu přišlo do tehdejší Sportovní haly v Holešovicích 14 000 diváků na každý zápas.\n\nV letech 2008, 2010 a 2019 se již v Praze uskutečnily úvodní zápasy NHL.\n\nKromě oficiálních utkání se v Česku odehrálo i několik přípravných zápasů:\n\n16. listopadu 2017 se stal český čárový rozhodčí Libor Suchánek prvním arbitrem v NHL na plný úvazek, který nepochází ze Severní Ameriky. Před ním to dokázali (ovšem bez povýšení do plného úvazku) Jevgenij Romasko z Ruska a Marcus Vinnerborg ze Švédska. Svou premiéru v NHL si Suchánek odbyl v zápase New York Islanders – Carolina Hurricanes 6:4. V sezóně soudcoval celkem ve 37 zápasech.\n\n"}
{"id": "1445381", "url": "https://cs.wikipedia.org/wiki?curid=1445381", "title": "Deokhye Korejská", "text": "Deokhye Korejská\n\nPrincezna Deokhye Korejská (25. května 1912 – 21. dubna 1989) byla poslední princezna Korejského císařství.\n\nNarodila se v Soulu v paláci Changdeok. Byla nejmladší dcerou císaře Gojonga a jeho konkubíny, tehdy známé pod jménem \"Yang Gui-in\". Po jejím narozením udělil její otec jeho matce titul Boknyeong. Deokhye nebyla v Japonsku až do roku 1917 uznávaná jako princezna, protože nebyla dcerou královny. V roce 1917 bylo její jméno zapsáno do rodokmenu císařské rodiny.\n\nJejí otec, císař Gojong, ji velmi miloval a nechal pro ni vystavět palác Deoksu, který sloužil jako školka. Dívky jejího věku ze šlechtických rodin chodily do této školky společně s ní. V Koreji je Deokhye nazývána Deokhye Ongju, nikoliv po jejím otci Gongju. Oslovení Gongju se používá pouze pro dcery královen a Ongju pro dcery konkubín.\n\nNarodila se 25. května 1912 jako dcera \"Yang Gui-in\" (později paní \"Boknyeong\") a císaře Gojonga, kterému v té době bylo 60 let. Nedostala žádné jméno, byla ignorována a vše bylo jakoby vůbec neexistovala. Dostala pouze přezdívku „\"BoknyeongDang\"“. V roce 1917 císař Gojong přesvědčil Terauchi Masatakeho, tehdejšího guvernéra Koreje, aby její jméno mohlo být uvedeno v rodokmenu rodiny a aby dostala náležitý titul princezny. V roce 1919 její otec tajně naplánoval zásnuby princezny Deokhye s \"Kim Jang-hanem\", synovcem \"Kima Hwagjina\", který byl dvorním komorníkem. Císař tím chtěl svou dceru ochránit před Japonskem, ale zásnuby byly kvůli japonskému zásahu zrušeny. Po selhání při zásnubách Kim Hwangjin nesměl vstoupit do paláce Deoksu a císař Gojong krátce poté zemřel (21. ledna 1919). V roce 1921 odešla na základní školu v Soulu.\n\nV roce 1925 byla poslána do Japonska, aby zde dokončila svá studia. Stejně jako její bratři navštěvovala školu Gakushuin. Byla popisována jako tichá, izolovaná a křehká dívka. Po zprávách o smrti její matky v roce 1929 dostala konečně povolení k navštívení rodné Koreji, aby se zde mohla zúčastnit jejího pohřbu. Nicméně jí nebylo povoleno účastnit se pohřbu ve slušném oděvu. Na jaře 1930 po zjištění jejího špatného psychického stavu (byla náměsíčná), se přesunula do paláce krále Leeho v Tokiu, kde pobýval její bratr, korunní princ Eun. Během tohoto období občasně zapomínala jíst a pít. Její psychiatr diagnostikoval její nemoc jako předčasnou stařeckou demenci; její věk tomuto onemocnění však neodpovídal. Nejspíše to byl výsledek špatné a zanedbané výchovy.\n\nV květnu roku 1931, po „dohazování“ císařovny Teimei, se vdala za japonského hraběte \"Sō Takeyuki.\" O manželství bylo rozhodnuto již o rok dříve; její bratr proti němu protestoval a kvůli jejím psychickému stavu byl sňatek neustále odkládán. Jakmile se ale uzdravila, sňatek byl ihned uzavřen. Společně s manželem měla dcerou Masae (v Koreji zvanou Jeonghye), kterou porodila v roce 1932. V roce 1933 se opět projevilo její špatné psychické zdraví a strávila mnoho let v různých lékařských zařízeních.\n\nPo porážce Japonska ve druhé světové válce, Korea se stala opět nezávislou zemí a její manžel ztratil tituly a hodnost šlechtice. Jejich dohodnutý sňatek poté neměl dlouhého trvání a nakonec se po dlouhých soudních jednáních v roce 1953 rozvedli. Takeyuki So se poté v roce 1955 znovu oženil s Japonkou \"Yoshie Katsumura\". Kvůli předešlému nešťastnému manželství přišla Deokhye o svou jedinou dceru, o které od roku 1956 nejsou žádné záznamy. Nejspíše spáchala sebevraždu kvůli stresu z rozvodu jejích rodičů. Mohlo to být také výsledkem dědičnosti mentální poruchy po matce.\n\nDeokhye se do Koreji vrátila díky pozvání jihokorejského parlamentu v lednu roku 1962, po dlouhých 37 letech. Nejdříve korejský parlament její návrat odmítal kvůli tomu, že byla poslední pokrevní příbuznou z bývalé monarchie a prezident Lee Seung nechtěl vyvolat politický chaos. Nakonec jí pobyt byl povolen, jelikož na následnictví již neměla právo. Když se vracela do své rodné země, velmi plakala, a i přes její horšící se zdravotní stav si na svou zemi dokázala vzpomenout. Spolu se svým bratrem a jeho potomky se usadili v paláci Changdeok. Zemřela v dubnu roku 1989 a byla pohřbena v Namyangju nedaleko Soulu.\n"}
{"id": "1445383", "url": "https://cs.wikipedia.org/wiki?curid=1445383", "title": "Dům lidového zdraví (Užhorod)", "text": "Dům lidového zdraví (Užhorod)\n\nDům lidového zdraví v Užhorodě se nachází ve čtvrti Malé Galago, na adrese \"Boženka 2\". \n\nFunkcionalistický dům vznikl na přelomu 20. a 30. let podle návrhu architekta Bedřicha Adámka. Dokončen byl v roce 1932. Jednalo se o jeden z prvních moderních zdravotnických ústavů ve městě.\n\nBudova byla rozdělena původně do dvou částí: Jedna sloužila pro veřejný zdravotnický systém a druhá pro různé organizace, které měly zlepšovat úroveň zdraví na území Podkarpatské Rusi. Mezi ně patřily například Masarykova liga proti tuberkulóze, Červený kříž a další.\n\nBudova měla tvořit jižní část bloku domů, který nebyl před vypuknutím druhé světové války nikdy dokončen. Dvou- až tří- patrový dům má rozčleněné průčelí, balkony v rohových částech a v centrální části umožňoval průjezd do dvora. Po skončení války byl jeho centrální trakt přebudován a zvýšen o jedno patro.\n\nV současné době slouží jako lékárna, nachází se zde také poliklinika pro děti.\n"}
{"id": "1445384", "url": "https://cs.wikipedia.org/wiki?curid=1445384", "title": "Vladimírov", "text": "Vladimírov\n\nVladimírov je bývalá venkovská usedlost na katastrálním území Rovné pod Řípem obce Krabčice v okrese Litoměřice v Ústeckém kraji. Usedlost je od 19. prosince 1995 zapsaná v ústředním seznamu kulturních památek České republiky pod číslem 11087/5-5708. Objekt s unikátní sochařskou výzdobou Františka Bílka je dlouhodobě v havarijním stavu.\n\nUsedlost, známou pod jménem Vladimírov nebo také \"Floriánka\", nechal vybudovat v letech 1911 až 1912 podřipský zemědělec Josef Florián. Část výzdoby je připisována sochaři Františku Bílkovi, Na budově bývaly i nápisy v národním duchu, které majitel čerpal ze sokolských hesel. Z této kdysi výstavné usedlosti zůstala na počátku 21. století jen zřícenina, v podstatě z ní zbylo jen několik obvodových zdí s pozůstatky plastik. Obec Krabčice prezentovala svůj záměr tuto památku obnovit a zpřístupnit veřejnosti.\n\nUsedlost spadá pod obec s rozšířenou působností (ORP) Roudnice nad Labem. Nachází se zde několik významných vodních zdrojů, které však nejsou nijak využívány. Při spodním okraji zalesněného svahu u ruiny statku roste dub letní, který je od roku 2007 registrován jako památný strom. Přibližně 1,5 km vzdušnou čarou směrem na jihozápad od Vladimírova se nachází přírodní památka Kleneč při východním okraji stejnojmenné obce. Tato lokalita je chráněna jako vzácné naleziště endemického, kriticky ohroženého druhu hvozdíku písečného českého (\"Dianthus arenarius\" subsp. \"bohemicus\"). Na mezích a loukách v okolí usedlosti roste hlaváček jarní (\"Adonis vernalis\").\n\nK Vladimírovu nevedou žádné značené turistické cesty. Nejbližší železniční zastávka je \"Kleneč\" na trati z Roudnice n. L. do Straškova, odkud lze dojít k Vladimírovu po polní cestě podél pravého břehu potoka Čepel. Do Rovného a Krabčic, které se však nacházejí od Vladimírova o něco dále, než Kleneč, existuje z Roudnice n. L. autobusové spojení. \n\n"}
{"id": "1445385", "url": "https://cs.wikipedia.org/wiki?curid=1445385", "title": "Teleskopická munice", "text": "Teleskopická munice\n\nTeleskopická munice je munice do palných zbraní která má střelu v sestavě náboje umístěn tak, že je zcela, nebo téměř zcela, obklopena výmetnou náplní.\nSamotný princip teleskopické munice mění jen pozicí střely v náboji. Praktická realizace nového střeliva kombinuje princip\nteleskopické munice s dalšími moderními trendy, jako je například beznábojnicové střelivo, případně plastové nábojnice.\nKombinací nových technologií je dosahováno významné úspory hmotnosti, ale i objemu střeliva. Teleskopická munice jako taková je navíc kratší než klasická munice a kromě toho i méně zranitelná při manipulaci a nabíjení do zbraně. \n\nNově vyvíjená teleskopická munice potřebuje i nové zbraně. Její použití je jak u ručních palných zbraní, tak kulometů a lehčího\ndělostřelectva.\nJedním z důsledků použití principu teleskopického střeliva je změna polohy střely vůči vodící části vývrtu hlavně. Například u klasického puškového střeliva se projektil náboje v komoře nachází přímo na okraji drážek vodící části vývrtu hlavně. Na rozdíl od toho projektil u teleskopického střeliva není před výstřelem na počátku vodící části vývrtu hlavně, podobně jako je to například u revolverů a v důsledku toho se zařezává do drážek s vyšší počáteční rychlostí. \n\n"}
{"id": "1445386", "url": "https://cs.wikipedia.org/wiki?curid=1445386", "title": "Renegade (album, Thin Lizzy)", "text": "Renegade (album, Thin Lizzy)\n\nRenegade je jedenácté studiové album irské rockové skupiny Thin Lizzy. Vydáno bylo v listopadu roku 1981 společností Vertigo Records a spolu se členy kapely jej produkoval Chris Tsangarides. Umístilo se na 38. příčce britské hitparády. Jde o první album kapely, na kterém hrál Darren Wharton jako její člen (podílel se již na předchozím albu \"Chinatown\", ale ne jako člen).\n\n\n"}
{"id": "1445389", "url": "https://cs.wikipedia.org/wiki?curid=1445389", "title": "Sixaola", "text": "Sixaola\n\nSixaola je řeka ve Střední Americe, dlouhá 146 km, její povodí zaujímá plochu 509 km². Pramení v pohoří Cordillera de Talamanca na kostarickém území a teče přes provincii Limón k severovýchodu a poté k jihovýchodu, vlévá se do Karibského moře. Hlavním přítokem je Yorkin. Na horním toku se nachází biosférická rezervace La Amistad, v povodí řeky se pěstuje banánovník. Dolní tok Sixaoly tvoří státní hranici mezi Kostarikou a Panamou, podle dohody z roku 1941 mají obě země právo plavby v jejích vodách. Přes řeku vede železniční most s hraničním přechodem, který však rostoucí dopravě nestačí a plánuje se jeho nahrazení moderní konstrukcí. \n\n"}
{"id": "1445392", "url": "https://cs.wikipedia.org/wiki?curid=1445392", "title": "Chinatown (album)", "text": "Chinatown (album)\n\nChinatown je desáté studiové album irské skupiny Thin Lizzy. Vydáno bylo v říjnu roku 1980 společností Vertigo Records a spolu se členy kapely jej produkoval Kit Woolven. Oproti předchozímu albu došlo ke změně na postu druhého kytaristy, jímž na této desce je Snowy White.\n\n\n\n"}
{"id": "1445394", "url": "https://cs.wikipedia.org/wiki?curid=1445394", "title": "Spartak (koupaliště)", "text": "Spartak (koupaliště)\n\nKoupaliště Spartak, dnes akvapark, se nachází v ukrajinském městě Užhorodu, ve východní části města, u řeky Už. Současný akvapark vznikl přestavbou původně funkcionalistického koupaliště, které vzniklo během existence První československé republiky podle návrhu architekta Ludwiga Oelschlägera.\n\nKoupaliště vzniklo v závěru 20. let 20. století, slavnostně bylo otevřeno v roce 1929. Jeho budování bylo financováno z městského rozpočtu Užhorodu. V roce 1967 k němu byla přibudována kotelna, díky čemuž mohl být otevřen i v zimě. Až v 90. letech byl provoz přerušen. Na počátku 21. století město Užhorod odsouhlasilo prodej bazénu do soukromých rukou; později byl rekonstruován (byť necitlivě) a přestavěn na akvapark.\n"}
{"id": "1445400", "url": "https://cs.wikipedia.org/wiki?curid=1445400", "title": "Vojtěch Javora", "text": "Vojtěch Javora\n\nVojtěch Javora (* 5. prosince 1935 Brno-Chrlice) je český hudební skladatel, dirigent, varhaník a hudební pedagog.\n\nVystudoval Obecnou školu a měšťanskou školu v Chrlicích. Hudební základy ve hře na housle získal u učitelky Gabriely Davídkové v Chrlicích. Po absolvování měšťanské školy navštěvoval tříletý varhanní kurs \"Jednoty pro zvelebení církevní hudby na Moravě\" v Brně, který řídil Karel Hradil. Zde studoval dva obory, hru na varhany a dirigování. Poté přešel do pedagogického oddělení Městské hudební školy Jaroslava Kvapila. Studia dirigování završil na Vysoké škole múzických umění v Bratislavě. Jako dirigent Divadla Jozefa Gregora Tajovského v Banské Bystrici provedl přibližně padesát operních, baletních a operetních inscenací. Poté řídil Symfonický orchestr Hradec Králové. Stál u zrodu Pardubického komorního sboru (Cantus amici). Jedenáct let řídil také Lidovou školu umění v Pardubicích-Polabinách. Jako penzista se věnuje vedení kůru kostela Zvěstování Panny Marie v Brně-Tuřanech. \n\n\n"}
{"id": "1445406", "url": "https://cs.wikipedia.org/wiki?curid=1445406", "title": "Marcelo Torcuato de Alvear", "text": "Marcelo Torcuato de Alvear\n\nMáximo Marcelo Torcuato de Alvear Pacheco (4. října 1868 Buenos Aires – 23. března 1942 Don Torcuato) byl argentinský politik, právník, diplomat a sportovec. V roce 1922 se stal 15. prezidentem Argentinské republiky. Vzhledem k různým státním zřízením Argentiny v minulosti je považován za 20. prezidenta země. Před tím působil jako velvyslanec ve Francii a federální poslanec. Argentinu také reprezentoval ve sportovní střelbě.\n\nNarodil se v Buenos Aires do významné politické rodiny. Jeho otec Torcuato de Alvear byl prvním starostou Buenos Aires a člen Národní autonomistické strany, jeho bratr Carlos Torcuato de Alvear byl také starostou Buenos Aires, jeho dědeček Carlos María de Alvear byl nejvyšším představitelem Spojených provincii La Platy v roce 1815, jeho strýc Emilio de Alvear byl ministrem zahraničí Argentinské konfederace a jeho pradědeček Diego de Alvear y Ponce de León byl významným španělským vojenským důstojníkem, který se zúčastnil několika válek v Evropě i v Jižní Americe. Jeho matka María Elvira Dolores Pachecová byla dcerou významného generála Ángela Pacheceho, který nejprve bojoval spolu s Josém de San Martínem ve válce za nezávislost a později se stal jedním z klíčových velitelů armády Argentinské konfederace během vlády Juana Manuela de Rosas, přičemž nikdy neprohrál žádnou bitvu, ve které velel.\n\nV roce 1879 začal Alvear studovat na prestižní škole Colegio Nacional de Buenos Aires, střední školu ukončil na Colegio Nacional de Rosario. V roce 1886 začal studovat na právnické fakultě Univerzity v Buenos Aires. Studium úspěšně ukončil v roce 1891. Právě během studia na vysoké škole se stal zastáncem radikálnějších myšlenek, které nebyly v souladu s linií vládnoucí strany. Na konci 19. století byl na krátce povolán do armády, kde získal hodnost podplukovníka. Nezúčastnil se však žádných bojů, armáda v té době pouze cvičila kvůli napětí o hranice se sousedním Chile. V armádě však působil jen velmi krátce a už v roce 1889 aktivně propagoval myšlenky politika Leandra Alema mezi mládeží v Buenos Aires. Alvear se později stal i sekretářem Alema a vstoupil do jeho strany Občanská unie a později i do Radikální občanské unie. Následující roky aktivně cestoval po celé zemi, propagoval myšlenky strany a Alema, podporoval myšlenky na revoluci proti vládnoucí straně. V roce 1892 ho spolu s dalšími členy strany zadržela policie a byl deportován do uruguayského Montevidea. Zde však pobyl jen asi měsíc a vrátil se zpět do Argentiny. V roce 1893 se účastnil ozbrojeného povstání, při kterém spolu s dalšími spolustraníky obsadili policejní stanici ve městě Temperley. Hipólito Yrigoyen následně z Temperley postupoval spolu s dalšími dobrovolníky do vnitrozemí provincie Buenos Aires a obsadil město La Plata. Povstání ale nakonec skončilo neúspěchem. Po neúspěších revoluce a neschopnosti prosadit změny volebního systému spáchal zklamaný Leandro Alem 1. července 1896 uprostřed ulice v Buenos Aires sebevraždu.\n\nV roce 1898 potkal Alvear svou budoucí manželku Reginu Paciniovou, portugalskou sopranistku, která v té době hostovala v Buenos Aires v jednom z divadel. Rodina ani Alvearovo okolí nebylo nadšeno z představy, že by si měl člověk z tak významné rodiny vzít za manželku obyčejnou zpěvačku, ale jejich vztahu paradoxně pomohl hlavní politický protivník Julio Argentino Roca, který je uvedl do společnosti na svém banketu. Paciniová následně odešla do Evropy a Alvear odešel za ní, protože se mu ji nepodařilo přesvědčit, aby si ho vzala za manžela. K svatbě nakonec přišlo až v roce 1907 v Lisabonu. Po uzavření manželství žil Alvear i s manželkou ještě několik let v Paříži. V roce 1912 prosadil prezident Roque Sáenz Peña tzv. Zákon Sáenz Peña, který konečně garantoval všeobecné a tajné volební právo a ukončil volební podvody. Díky tomu se začala Radikální občanská unie znovu účastnit voleb a hned první i vyhrála. Alvear se tak stal v roce 1912 poslancem federálního parlamentu. Podle nových pravidel se v roce 1916 konaly i prezidentské volby, které vyhrál lídr Radikální občanské unie Hipólito Yrigoyen, který se tak stal prvním prezidentem z této strany. Alvearovi nabídl prezident post ministra války, což Alvear odmítl, následně mu byl nabídnut post velvyslance ve Francii, který přijal. Zde setrval do roku 1922. Jako velvyslanec Alvear aktivně podporoval Francii a její spojence v první světové válce, na rozdíl od prezidenta Yrigoyena, který prosazoval neutralitu. V roce 1922 bylo nutné vybrat nového kandidáta na prezidenta, Hipólito Yrigoyen se rozhodl podpořit právě Alveara, který tak získal i podporu strany. Během kampaně a voleb však Alvear stále setrvával v Evropě.\n\nNavzdory své osobní neúčasti vyhrál volby v dubnu 1922 se ziskem více než 49 % hlasů při účasti 55 % oprávněných voličů. Volby potvrdily popularitu Yrigoyena a jeho Radikální občanské unie mezi obyvateli Argentiny. Alvear převzal úřad v říjnu 1922, přičemž viceprezidentem se stal Elpidio González. Prezident Alvear musel čelit názorovému rozštěpení radikální strany, protože její členové se nedokázali shodnout, zda pokračovat navzdory velkému dluhu ve masivních státních výdajích. Celý vládní kabinet však tvořili stoupenci předchozího prezidenta Yrigoyena, což mezi Alvearem a Yrigoyenem začalo vytvářet napětí. Alvear zpočátku podporoval radikály vyzývající ukončení výdajové politiky, ale nakonec byl okolnostmi přinucen podpořit zastánce bývalého prezidenta Yrigoyena, proti nimž chtěli jejich odpůrci použít armádu, což prezident odmítl. Navzdory všemu dosáhla argentinská ekonomika během vlády prezidenta Alveara výborné výsledky, které trvaly až do krachu burzy na Wall Street v roce 1929. V roce 1928 se konaly nové prezidentské volby, v nichž znovu kandidoval i Yrigoyen. Ten je jednoznačně vyhrál a stal se opět prezidentem.\n\nPo skončení svého funkčního období odešel Alvear žít zpět do Paříže, zde se dozvěděl o zhoršující se situaci v Argentině a o následném vojenském převratu v září 1930, kterým armáda svrhla prezidenta Yrigoyena. Do vlasti se Alvear vrátil v dubnu 1931, v přístavu ho vítalo 6 000 lidí včetně generála Agustína Pedra Justa, který byl zástupcem faktického prezidenta generála Josého Felixe Uriburua. Uriburu nabídl Alvearovi možnost stát se znovu prezidentem za podmínky, že v jeho vládě nebude Yrigoyen ani jeho stoupenci, což však Alvear odmítl, protože chtěl znovu sjednotit rozhádanou Radikální občanskou unii. V roce 1931 vláda prohlásila, že překazila několik pokusů Radikální občanské unie o povstání, následovalo zatýkání členů strany. Alvear musel odejít do exilu v Brazílii. V tomto roce vyhlásila junta prezidentské volby, které po velkých volebních podvodech vyhrál generál Agustín Pedro Justo. Yrigoyen byl mezi tím uvězněn na ostrově Martín García, kde požádal své stoupence, aby se navzdory vzájemným rozporům postavili za Alveara. Yrigoyenovi stoupenci se tak stali nejvěrnějšími spolupracovníky Alveara, což bylo paradoxní, protože jeho stoupenci začali kolaborovat s vojenskou juntou. V červenci 1932 se Alvear vrátil do Argentiny, ale o něco později vláda prohlásila, že odhalila další konspirace Radikální strany a znovu začalo zatýkání. Mezi zatčenými byl i Alvear, který byl uvězněn na lodi a dopraven na ostrov Martín García. Zde dostali vězni nabídku buď dobrovolně odejít do Evropy, nebo budou přesunuti na jiné místo. Alvear tak odešel znovu do Evropy, zbylí vězni byli přesunuti do města Ushuaia na úplném jihu země. Na konci roku 1933 se však vrátil znovu do Argentiny. V následujícím období vedl Radikální občanskou unii, přičemž vždy, když junta povolila normální volby, je radikálové vyhrávali, následně tak armáda začala znovu volby falšovat a členy radikální strany věznit.\n\nAlvear prováděl tajná setkání s voliči, při kterých ho provázeli i mladí členové strany jako Ricardo Balbín a Crisólogo Larralde, kteří se později stali hlavními představiteli Radikální občanské unie. Další část mladých členů strany jako Arturo Frondizi však Alvearovo vedení zpochybňovala, množství členů Radikální strany v dalším období čelilo dokonce různým korupčním skandálem. I sám Alvear musel čelit otázkám o financování jeho neúspěšné prezidentské kampaně v roce 1937. Na konci 30. let 20. století se Alvearovo zdraví začalo zhoršovat. Rezignoval proto i na post předsedy strany, což však jeho spolustraníci odmítli. Politicky se však již dále neangažoval, 23. března 1942 zemřel následkem infarktu myokardu v městečku Don Torcuato u Buenos Aires. Pohřben je v Buenos Aires v rodinné hrobce, i jeho pohřeb se změnil na protivládní manifestaci, podobně jako pohřeb Hipólita Yrigoyena.\n\nMarcelo Torcuato de Alvear byl reprezentantem Argentiny ve sportovní střelbě, vyhrál individuální bronzovou a týmovou zlatou medaili na Mistrovství světa ve sportovní střelbě v roce 1903 v disciplíně 50 metrů pistolí. Podílel se také na založení Argentinské střelecké federace. Již v roce 1901 se Alvear zúčastnil vůbec prvních automobilových závodů v Argentině.\n"}
{"id": "1445407", "url": "https://cs.wikipedia.org/wiki?curid=1445407", "title": "At the Edge of Light", "text": "At the Edge of Light\n\nAt the Edge of Light je šestadvacáté sólové studiové album anglického kytaristy Stevea Hacketta. Vydáno bylo 25. leden 2019 společností Inside Out Music. Na desce se podíleli například Durga McBroom, Nick D'Virgilio, Simon Phillips, ale také Hackettův bratr John Hackett. Převážná část alba byla nahrána v Hackettově vlastním studiu, ale části byly nahrány i v jiných studiích.\n\n\n"}
{"id": "1445409", "url": "https://cs.wikipedia.org/wiki?curid=1445409", "title": "Malé Galago", "text": "Malé Galago\n\nMalé Galago (ukrajinsky Малий Ґалаґов) je část ukrajinského města Užhorod. Nachází se na břehu řeky Uh, západně od centra hlavního města Zakarpatské oblasti. Vzniklo v 20. letech 20. století jako administrativně-správní čtvrť pro správu Podkarpatské Rusi. Většina místních budov byla budována v 20. a 30. letech během existence První československé republiky; stavby navrhli tehdejší českoslovenští architekti. \n\nPo připojení území dnešní Zakarpatské oblasti k ČSR v roce 1919 nová republika dospěla k závěru, že pro Podkarpatskou Rus neexistují potřebné správní budovy, kde by mohly sídlit regionální úřady. Projekt nové čtvrti byl svěřen architektovi Adolfu Liebscherovi, který vyprojektoval v roce 1921 prostor na břehu řeky Uh ve tvaru podkovy. Měly se zde nacházet správní budovy, obytné ale i kulturní stavby.\n\nOd roku 2003 se tam nalézá v parku busta Tomáše Garrigua Masaryka, jako náhrada původní sochy TGM na Masarykově náměstí v Užhorodu z roku 1928 \n\nNové stavby zde začaly vznikat v první polovině 20. století; první dům byl dokončen roku 1923. Kromě nových domů zde vznikly široké dlážděné ulice a bylo zregulováno koryto řeky. První stavby, jako např. dočasná budova Zemského úřadu (pro Podkarpatskou Rus) ještě odkazovaly na rondokubismus v československé architektuře, pozdější objekty měly klasicizující rysy a odpovídaly plně duchu funkcionalismu. Mezi ně patřil např. Zemský a okresní soud, Správa národní banky nebo Dům lidového zdraví. Dominantou na hlavním náměstí (dnes \"Národním náměstí\", ukrajinsky \"Народна Площа\") se stala budova současné Oblastní rady, kde měl sídlit Zemský úřad již definitivně. Dnes zde sídlí správa Zakarpatské oblasti. Kromě správních budov zde vznikla i řada obytných domů, např. Rafanda a další. Čtvrť měla i vlastní polikliniku. \n\nProjekt čtvrti se ve své původní podobě ovšem nepodařilo nikdy dokončit, některé bloky zůstaly nezastavěny. Budovu reálného gymnázia a divadla se realizovat nepodařilo, neboť roku 1938 muselo Československo v První vídeňské arbitráži postoupit Maďarsku a zemskou správu přesunout do Chustu. Po roce 1945 se stala čtvrť spolu s celou bývalou Podkarpatskou Rusí součástí SSSR. Sovětský svaz příliš nezměnil charakter čtvrti; v 60. nebo 70. letech však nechal na centrální sochu umístit sochu Lenina, která zde stála až do roku 1991.\n\nVětšina staveb se dochovala do současnosti, slouží oblastní správě, některé byly rekonstruovány a zapsány dokonce i jako kulturní památky. V roce 2002 zde byla odhalena busta TGM a v roce 2012 bylo nedalekému silničnímu mostu vráceno pojmenování po Masarykovi. V roce 2018 navrhl starosta Užhorodu, aby byla čtvrť zapsána na seznam památek UNESCO.\n"}
{"id": "1445410", "url": "https://cs.wikipedia.org/wiki?curid=1445410", "title": "Voyage of the Acolyte", "text": "Voyage of the Acolyte\n\nVoyage of the Acolyte je první sólové studiové album anglického kytaristy Stevea Hacketta. Vydáno bylo v říjnu roku 1975 společností Charisma Records. Jde o Hackettovo jediné album, které vydal v době členství ve skupině Genesis. Na desku přispěli také dva další členové této skupiny – Phil Collins a Mike Rutherford.\n\nAutorem všech skladeb je Steve Hackett, pokud není uvedeno jinak\n\n"}
{"id": "1445411", "url": "https://cs.wikipedia.org/wiki?curid=1445411", "title": "Severoirská vlajka", "text": "Severoirská vlajka\n\nJedinou oficiální vlajkou užívanou v severním Irsku je vlajka Spojeného království (Union Jack). Mezi roky 1953 a 1973 byl jako severoirská vlajka užíván tzv. The Ulster banner, který vycházel ze znaku Severního Irska. Se zrušením autonomie severního Irska v roce 1973 došlo ke zrušení orgánů oprávněných tuto vlajku užívat a vlajka ztratila oficiální status. Dále je užívána jako symbol severoirských loajalistů a unionistů. \n\nDalší z vlajek užívaných na území severního Irska je vlajka svatého Patrika (červený diagonální kříž v bílém poli), který je patronem Irska. Kříž z vlajky svatého Patrika je zároveň součástí vlajka Spojeného království. \n\nExistují také návrhy, aby byla přijata nová, více neutrální vlajka pro celé severní Irsko.\n"}
{"id": "1445412", "url": "https://cs.wikipedia.org/wiki?curid=1445412", "title": "Nejvyšší hory Colorada", "text": "Nejvyšší hory Colorada\n\nNejvyšší hory Colorada. V Coloradu se nachází 54 hor vyšších než 14 000 stop (4 267 m).\nČtyři z pěti nejvyšších hor Colorada leží v pohoří Sawatch Range (celkem v tomto pohoří leží 15 hor vyšších než 14 000 stop). \nV pohoří Sawatch Range se také nachází nejvyšší hora Colorada a nejvyšší hora Skalnatých hor Mount Elbert (4 401 m).\n\nVe výčtu hor jsou zastoupeny pouze vrcholy s prominencí vyšší než 500 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1445413", "url": "https://cs.wikipedia.org/wiki?curid=1445413", "title": "Antihranol", "text": "Antihranol\n\nAntihranol je mnohostěn se dvěma stejnými polygonálními základnami, které jsou spojeny pásem trojúhelníků.\nJedná se o speciální případ prismatoidu. Na rozdíl od hranolu je každý vrchol jedné základny spojen se dvěma vrcholy základny protilehlé.\n\nPokud jsou základny tvořeny \"n\"úhelníky, sestává pás stěn z \"2n\" trojúhelníků.\nCelkový počet hran antihranolu je pak \"4n\".\n\nUniformní antihranol má stěny vytvořeny z rovnostranných trojúhelníků.\nDuálním mnohostěnem antihranolu je trapezohedron.\n\n"}
{"id": "1445414", "url": "https://cs.wikipedia.org/wiki?curid=1445414", "title": "Živnostenská škola (Užhorod)", "text": "Živnostenská škola (Užhorod)\n\nBývalá Živnostenská škola se nachází v Užhorodě, na Pravoslavném nábřeží na Ukrajině. Funkcionalistická budova školy vznikla v roce 1933 během existence První československé republiky.\n\nBudovu školy navrhl český architekt Jan Gillar ještě předtím, než se stal členem spolku Devětsil. Vznikla na základě plánu československé vlády z roku 1929, který měl zajistit lepší podmínky pro učně na území ČSR a také Podkarpatské Rusi. Pro stavbu objektu byla vybrána plocha na břehu řeky Uh známá pod názvem \"Verbnik\" podle toho, že zde rostly početné vrbové háje. Základní kámen školy byl položen dne 6. srpna 1931 a stavební práce byly dokončeny 19. února 1933. Budova byla projektována jako rohový objekt. Funkcionalistický charakter dvoupatrové budovy dokládá absence dekorativních prvků. Nápadný je naopak hlavní vchod s balkónem a štít, který vystupuje nad hlavním vchodem.\n\nŠkola byla po druhé světové válce opětovně otevřena v roce 1946 dodnes slouží svému účelu, byť se zde vyučují jiné obory. Po roce 1933 nebyla rekonstruována. V roce 1964 k ní byla přistavěna další část směrem k břehu řeky Uh.\n"}
{"id": "1445415", "url": "https://cs.wikipedia.org/wiki?curid=1445415", "title": "Župní dům", "text": "Župní dům\n\nŽupní dům je administrativní centrum správního okrsku v některých zemích, převážně střední a východní Evropy. \n\n"}
{"id": "1445418", "url": "https://cs.wikipedia.org/wiki?curid=1445418", "title": "Jiskra Kyjov", "text": "Jiskra Kyjov\n\nJiskra Kyjov (celým názvem: Tělovýchovná jednota Jiskra Kyjov) je český basketbalový klub, který sídlí v Kyjově v Jihomoravském kraji. Oddíl patří pod hlavičku Tělovýchovné jednoty Jiskra Kyjov. Založen byl v roce 1949 jako součást kyjovského Sokola. Mužský oddíl hraje v sezóně 2019/20 ve třetí nejvyšší soutěži. Své domácí zápasy odehrává ve sportovní hale TJ Jiskra s kapacitou 110 diváků. Klubové barvy jsou modrá a žlutá.\n\nNejvětším úspěchem klubu byla celkem sedmnáctiletá účast v nejvyšší soutěži žen (sezóny 1959/60–1969/70 a 1972/73–1977/78).\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1445421", "url": "https://cs.wikipedia.org/wiki?curid=1445421", "title": "Kevin Cramer", "text": "Kevin Cramer\n\nKevin Cramer (* 21. ledna 1961 Rolla) je americký politik za Republikánskou stranu, od roku 2013 poslanec Sněmovny reprezentantů za Severní Dakotu. V roce 2018 kandidoval do Senátu Spojených států amerických proti obhajující Heidi Heitkampové z Demokratické strany. Volby dne 6. listopadu 2018 přesvědčivě vyhrál a od ledna 2019 bude novým členem Senátu USA.\n\nV roce 1983 získal titul bakaláře na Concordia College a následně se zapojil do práce v Republikánské straně. V letech 1991 až 1999 byl předsedou její odnože v Severní Dakotě. Do Sněmovny reprezentantů neúspěšně kandidoval za Severní Dakotu už v letech 1996 a 1998, kdy jej porazil Earl Pomeroy. Úspěšnou sérii kandidatur uskutečnil až v letech 2012, 2014 a 2016.\n\nKevin Cramer je ženatý. S manželkou Kris mají pět dětí a také pět vnoučat.\n\n"}
{"id": "1445428", "url": "https://cs.wikipedia.org/wiki?curid=1445428", "title": "Adalbert Fischer", "text": "Adalbert Fischer\n\nJohannes Adalbert Fischer (3. prosince 1855, Lipsko - 7. dubna 1907, Drážďany) byl německý knihkupec nakladatel a vydavatel.\n\nRoku 1899 zakoupil Fischer od Pauliny Münchmeyerové, vdovy po nakladateli Heinrichovi Gottholdovi Münchmeyerovi, jeho nakladatelství se všemi právy, především s právy na vydávání Mayových kolportážních románů, na kterých Münchmeyer vydělal značné jmění. Tato práva však byla velice nejasná, protože dohody mezi Mayem a Münchmeyerem byly uzavřeny ústně, přičemž podle Maye nebyly dodrženy (pokud by totiž náklad určitého románu dosáhl 20 000 výtisků, připadla by práva na vydávání tohoto románu zpět spisovateli). Přes výslovný Mayův zákaz začal Fischer tyto romány od roku 1901 znovu vydávat pod Mayovým jménem včetně těch, které poprvé vyšly pod pseudonymem či anonymně. Zrovna tak kniha \"Humoresky a povídky\" (\"Humoresken und Erzählungen\") vyšla roku 1902 bez Mayova vědomí. Proto podal May na Fischera žalobu pro neoprávněný dotisk a další žalobu na Paulinu Münchmeyerovou pro nedodržení smluvních podmínek, protože nebyla ochotna přeložit mu doklady o výši nákladů.\n\nFischerovi se podařilo vyvolat proti Mayovi v tisku štvanici. Snažil se Maye znemožnit před veřejností tím, že zatímco psal pro katolické časopisy vysoce morální příběhy, současně sepisoval kolportážní škváry plné nemravných scén. Rovněž vyšla najevo Mayova „kriminální\" minulost. May se sice bránil, že mnohé frivolní pasáže byly do románů vloženy třetí stranou, to se ale již nedalo zjistit, protože původní rukopisy nešlo dohledat.\n\nRoku 1903 došlo nakonec mezi Mayem a Fischerem ke smíru. May uznal, že Fischer získal práva na jeho kolportážní romány při koupi Münchmeyerova nakladatelství v dobré víře (doufal, že ho Fischer podpoří v procesu s Pauline Münchmeyerovou), a Fischer vydal prohlášení, že cokoliv nemravného bylo do těchto románů vneseno třetí osobou. Vzniklá spolupráce byla potvrzena novým společným projektem, vydáním povídkové knihy \"Krušnohorské vesnické povídky\" (\"Erzgebirgische Dorfgeschichten\").\n\nPo náhlé Fischerově smrti se May dohodl s jeho vdovou, že může jeho kolportážní romány vydávat dál, ale pouze anonymně.\n\n"}
{"id": "1445429", "url": "https://cs.wikipedia.org/wiki?curid=1445429", "title": "Seznam představitelů surrealismu", "text": "Seznam představitelů surrealismu\n\nToto je seznam představitelů surrealismu:\n\n\"Ve světě\":\n\"Čeští představitelé:\"\n\n\n\"Ve světě\":\n\n\"Čeští představitelé:\"\n"}
{"id": "1445431", "url": "https://cs.wikipedia.org/wiki?curid=1445431", "title": "SKB Zlín", "text": "SKB Zlín\n\nSKB Zlín (celým názvem: Sportovní klub basketbalu Zlín) je český basketbalový klub, který sídlí ve Zlíně ve stejnojmenném kraji. Založen byl v roce 1941 jako oddíl Sportovní klubu Baťa Zlín. Mužský oddíl hraje v sezóně 2018/19 ve druhé nejvyšší soutěži. Ženský oddíl působí od sezóny 2016/17 v Oblastním přeboru (4. nejvyšší soutěž žen v republice). Své domácí zápasy odehrává v městské sportovní hale Zelené s kapacitou 300 diváků. Klubové barvy jsou žlutá a modrá.\n\nNejvětším úspěchem klubu byla celkem dvouroční účast v nejvyšší soutěži žen (sezóny 1968/69–1969/70)\n\nZdroj: \n\n\nZdroj: \n\nZdroj: \n\n"}
{"id": "1445433", "url": "https://cs.wikipedia.org/wiki?curid=1445433", "title": "Jana Poncarová", "text": "Jana Poncarová\n\nJana Poncarová (28. září 1983, Rokycany) je novinářka, copywriterka, bloggerka a autorka. V roce 2018 vydala román \"Podbrdské ženy\" a v roce 2019 román \"Eugenie\". Píše blog o pěstování zeleniny a působí jako lektorka tvůrčího psaní.\n\nJana Poncarová vystudovala politologii na Západočeské univerzitě v Plzni. Pracovala jako šéfredaktorka tištěných i internetových médií. Od roku 2012 je na volné noze. Pracuje jako novinářka a copywriterka. Zaměřuje se zejména na témata energetiky a průmyslu. Je autorkou několika e-booků, píše povídky a romány.\n\nV roce 2019 vydala v nakladatelství Motto svůj druhý román \"Eugenie\", který je inspirovaný skutečnými osudy plzeňské hoteliérky Eugenie Egertové Janečkové a hotelu Continental. Eugenie Egertová se narodila v roce 1912 a jako většinu žen své doby ji čekal smluvený sňatek. Provdala se za hoteliéra Emanuela Ledeckého, který vlastnil hotel Continental v Plzni. S ním se starala o chod hotelu, kde rodina prožila nejen prvorepublikový rozkvět ale i okupaci a válku. Při bombardování 20. prosince 1944 stavbou otřásl výbuch. Spojenecká puma připravila Eugenii o otce i manžela, kteří byli spolu s dalšími desítkami lidí v hotelovém krytu. Eugenie zůstala sama se dvěma dětmi. Až osvobození americkou armádou v květnu 1945 přineslo do života mladé vdovy novou naději i lásku, která ji postavila před osudové rozhodnutí, zda přijme nabídku k sňatku od amerického generála Johna Hindse, nebo od mladého československého diplomata Jiřího Janečka.\n\nV roce 2018 vydala v nakladatelství Motto svůj první román \"Podbrdské ženy\". Kniha vypráví o osudech tří generací žen. Příběh se odehráva v podhůří Brd na pozadí událostí minulého století. Jedna z hlavních postav, Emílie, zažije válku i nástup komunismu. Pravděpodobně ještě horší jsou pro ni samota a odcizení, které prožívá v manželském životě. Také Emilčina dcera Jana se cítí zavržená, rodičovské lásky zažila málo a sama ji neumí předat dál. Poranění děděná z generace na generaci přechází na její dceru Johanku, která se rozhodne vykročit z místa a osvobodit nejen sebe, ale i další ženy ve svém rodě.\n\nJana Poncarová založila společně s autorkami Martinou Heš Hudečkovou a Helenou Žákovou skupinu Povídkářky. Společně vydávají povídkové knihy, vystupují na autorských čteních a pořádají workshopy kreativního psaní.\n\nOd roku 2015 píše blog o pěstování zeleniny PěstujZeleninu.cz. Vydala elektronickou knihu pro děti \"Rukověť malého zahradníka\" a knihu pro dospělé \"Pěstuj Zeleninu\". Zaměřuje se na společné pěstování zeleniny, bylin a květin. Na své zahradě pořádá kurzy o pěstování zeleniny.\n"}
{"id": "1445435", "url": "https://cs.wikipedia.org/wiki?curid=1445435", "title": "Beled", "text": "Beled\n\nBeled je město v Maďarsku v župě Győr-Moson-Sopron, spadající pod okres Kapuvár. Se svými 2640 obyvateli, z nichž 87,2 % tvoří Maďaři, je Beled po Kapuváru druhým největším městem v okrese. Asi 12 km na severozápad se nachází město Kapuvár a 21 km na severovýchod se nachází město Csorna.\n\nKromě hlavní části zahrnuje Beled i malé části Gépjavító, Józsefmajor a Vica.\n\nBeled leží na silnicích 86, 8428, 8606, 8609, 8611, 8612, kolem města prochází též dálnice M86. Je přímo silničně spojen s obcemi Babót, Cirák, Gyóró, Hövej, Kisfalud, Mihályi, Páli, Rábakecöl, Vadosfa a Vásárosfalu. Je též spojen s městy Kapuvár a Répcelak. Beledem protéká řeka Kis-Rába a čtyři rybníky, z nichž největší je Előre Horgászegyesület Beled horgásztava.\n\nV Beledu se nachází zámek Barthodeiszky-kastély a katolický kostel Kisboldogasszony-templom.\n\n"}
{"id": "1445439", "url": "https://cs.wikipedia.org/wiki?curid=1445439", "title": "Pozitivismus v archeologii", "text": "Pozitivismus v archeologii\n\nV archeologii je pozitivismus převažujícím směrem druhé poloviny 19. století. Jeho hlavním záměrem je zapojení vědeckých přístupů a metod do historických disciplín, díky nimž bude dosažení cíle – objektivní výzkum minulosti – mnohem snazší.\n\nOpouští se tedy koncepce romantického historismu. Na místo toho se směřuje ke skutečnému vědeckému výzkumu a hlavně k pramenům. Ostatně to potvrzuje i stanovené heslo tohoto vědeckého směru: „Ad fontes“ tedy „K pramenům“. To platí jak pro historiky, tak pro archeology, kteří se začali detailně zabývat svými prameny, jejich vyhledáváním, získáváním a výsledným zpracováváním.\n\nRoku 1865 anglický přírodovědec a archeolog John Lubbock rozdělil dobu kamennou na paleolit a neolit. Tímto svým činem zároveň jako by rozetnul sféry zájmu: přírodovědci, geologové a antropologové se chopili starší doby kamenné, kdežto archeologové se pustili do výzkumu mladší etapy čtvrtohor. Archeologie, doposud vždy vnímaná jako odnož historie, tímto krokem vstoupila do světa přírodních věd.\n\n\"„Úkol pozitivistické práce sestával z analýzy dostupných pramenů nejen podle surovin, ale také podle funkce, tvaru a vývojového zařazení. Výsledkem byly zpravidla typologie a relativně chronologická schémata. Mezi první pozitivistická díla patřily morfologické, technologické, chronologické a topografické studie a mimo jiné i nálezové zprávy.“\"\n\nPrvním zástupcem tohoto vědního směru u nás byl Josef Smolík, který se stal vůdčí osobností české archeologie. Svým původním zaměřením byl matematik a fyzik, a i proto se stal skutečně osobou, které byly myšlenky positivismu skutečně blízké. Využíval svého exaktního uvažování, řešil archeologickou problematiku s chladnou hlavou a logickou dedukcí.\nStředoškolského profesora přitáhla k archeologii záliba v numismatice. \"„V oboru (myšleno v archeologii) se velice rychle zorientoval a Památky archeologické se pod jeho vedením proměnily ve skutečně odborný časopis. Smolík se aktivně účastnil terénních výzkumů, učil se, porovnával a dělal vlastní závěry. Kladl důraz na systematičnost výkopů a na získávání uzavřených nálezových celků. Doslova vyburcoval všechny, kdo se alespoň trochu zajímali o archeologii k vyhledávání a záchraně památek.“\" Roku 1878 uveřejnil své poznatky v již zmíněném časopise.\n\nDalšími typickými představiteli českého pozitivismu jsou roztocký obvodní lékař Čeněk Ryzner a zahradník František Xaver Franc.\n\nRyzner působil především v 80. letech 19. stol. Ve svém volném čase se věnoval sbírání pravěkých předmětů a prozkoumával archeologicky bohaté krajiny kolem Prahy. Jeho výzkumy u Únětic a na vrchu Řivnáči přinesly jména kulturám starší doby bronzové.\n\nFranc si ve své profesi zahradníka dokázal všímat drobných detailů a změn terénu v krajině. \"„Kladl důraz na pečlivost odkryvu a přesnost dokumentace. Všímal si i malých střepů, vykopanou hlínu prosíval či proplavoval, aby mu nic neuniklo. Z nálezů pak sestavil systematickou sbírku o více než deseti tisících kusech, v současnosti jeden z nejdůležitějších fondů české archeologie.“\" Jeho postupy tak přesně odpovídaly charakteru pozitivistického vědce. Stal se tak svou pílí ze samouka profesionálem. Působil v západních Čechách, kde se tedy značně zasadil o tento svůj obor.\n\nPositivismus, striktní forma empirické filosofie, se spoléhal na formální logiku jako na základní nástroj pro analýzu vědy. Tato forma empirismu konstatovala, že existuje jednota vědy, přičemž přírodní vědy mají privilegovaný model racionality (není překvapující, když připomeneme, že valná část zastánců pozitivismu byli fyzikové). Všechny jevy byly vysvětlovány přirozeně bez odkazu na duchovní nebo nadpřirozené nebo metafyzické události.\n\nTento naturalismus viděl prohlášení takového druhu jako například: \"Nevědomí je první příčinou světa.\" jako ani pravdivé ani falešné, pouze bezvýznamné.\n\nDodržování pozitivních principů mělo vytvořit objektivní poznání, které bylo nalezené bez kritérií stanovených subjektivními hodnotami.\n\nVidíme však, že jde o neobhájitelný pohled na vědu a poznání. Pohled, který není schopen v konečném důsledku vyhovět ani velmi dobře zavedeným fyzikálním vědám a je beznadějně neschopný poskytnout užitečný pohled archeologům ve svém odmítnutí uznat ve svém odmítnutí uznat neurčitost jako předmět studia ve vědeckém výzkumu.\n\nNavzdory letům uvažování, neustálého přemýšlení, řešení a debatám o této podstatě, logický pozitivismus a logická empirická filozofie vědy byly nakonec shledány zcela neschopnými vysvětlit vědu a vědecké poznatky jakýmkoli realistickým způsobem.\n\n\n"}
{"id": "1445446", "url": "https://cs.wikipedia.org/wiki?curid=1445446", "title": "Tony Rominger", "text": "Tony Rominger\n\nTony Rominger (* 27. března 1961 Vojens) je bývalý švýcarský cyklista, známý jako specialista na časovky. V profesionálním pelotonu byl známý svým uvážlivým a skromným vystupováním, což mu vyneslo přezdívku \"Myš\".\n\nJeho matka byla Dánka a otec Švýcar, narodil se v Dánsku a vyrůstal ve Švýcarsku. Pracoval jako účetní, profesionální cyklistice se začal věnovat až v roce 1985. Vyhrál Giro dell'Emilia 1988, Tirreno-Adriatico 1989 a 1990, Giro di Lombardia 1989 a 1992, Paříž-Nice 1991 a 1994, Grand Prix des Nations 1991 a 1994, Kolem Romandie 1991 a 1995, Vuelta a España 1992, 1993 a 1994 a Giro d'Italia 1995. Na Tour de France dosáhl největšího úspěchu v roce 1993, kdy získal puntíkovaný trikot a byl druhý v celkové klasifikaci; v časovce jednotlivců porazil Miguela Induraina, ale o vítězství ho připravil slabší výkon týmových kolegů v časovce družstev. Na Letních olympijských hrách 1996 obsadil páté místo v časovce jednotlivců. Dvakrát překonal světový rekord v hodinovce. V letech 1989, 1992, 1993 a 1994 byl vyhlášen švýcarským sportovcem roku, v roce 1994 mu byla udělena cena Vélo d'Or. Po ukončení aktivní kariéry působí jako cyklistický manažer a komentátor, jeho manželkou byla zpěvačka Francine Jordi.\n\n"}
{"id": "1445454", "url": "https://cs.wikipedia.org/wiki?curid=1445454", "title": "Kretek", "text": "Kretek\n\nKretek je druh cigarety pocházející z Indonésie, kde je nejrozšířenějším tabákovým výrobkem. Kromě tabáku obsahuje hřebíček a další aromatické látky, také filtr mívá někdy sladkou příchuť. Onomatopoický název „kretek“ pochází z typického praskání, které zapálená cigareta vydává. Kretek vynalezl koncem devatenáctého století Haji Jamhari z města Kudus, který si eugenolem z hřebíčku léčil dýchací potíže. Zdravotní dopady kouření jsou však spíše negativní, protože kretek obsahuje dvakrát více nikotinu a dehtu než obyčejné cigarety.\n"}
{"id": "1445455", "url": "https://cs.wikipedia.org/wiki?curid=1445455", "title": "Vladimír Sluka", "text": "Vladimír Sluka\n\nR.D. Vladimír Sluka (23. listopadu 1925 Český Dub – 21. června 2009 Rajhrad) byl český římskokatolický kněz, duchovní správce řeholních sester pronásledovaných v období totality komunistickým režimem.\n\nBohosloveckou fakultu vystudoval v Litoměřicích a zde byl vysvěcen na kněze 8. dubna 1950. Po absolvování povinné základní vojenské služby u PTP nastoupil v roce 1954 jako kaplan do Liberce. Od 1. srpna 1955 se stal administrátorem farnosti Nové Město pod Smrkem. Když mu byla diagnostikována tuberkulóza, musel dne 1. června 1957 odejít z duchovní správy na léčení. Poté musel působit v civilních povoláních a do duchovní správy se vrátil až v roce 1959 jako duchovní pro řeholnice v charitativním domově v Lipové u Šluknova.\n\nPozději působil ve stejné funkci pro řeholní sestry v Jiřetíně pod Jedlovou, kam byly deportovány v rámci Akce Ř. Po druhé světové válce totiž v Jiřetíně pod Jedlovou existoval klášter sester Kongregace Dcer Božské Lásky založený v roce 1868. V objektu kláštera byl v průběhu 50. let zřízen domov důchodců pro přestárlé řádové sestry. Byly zde soustředěny sestry z Kongregace Dcer Božské Lásky a další řeholnice z celé republiky. V roce 1970 zde prožívalo sklonek života 250 řeholnic z celého Československa z osmi řádových kongregací. Řada z těchto řeholních sester přišlo do Jiřetína z komunistického vězení.\n\nV 80. letech v Jiřetíně žily karmelitky, vincentky, těšitelky, voršilky, rafaelky, uršulinky, satmarky a další sestry. Sestry převzaly několik objektů v obci a postavily další budovu. Místnímu národnímu výboru působily starost tím, že se nezúčastňovaly voleb. Poprvé sestry volily v roce 1981. Po roce 1989 postupně řádové sestry z Jiřetína odešly, zůstala jen Kongregace Dcer Božské Lásky a voršilky. U zbylých řeholních sester v Jiřetíně pod Jedlovou Sluka pak působil až do 90. let 20. století.\n\nPoslední dva roky života strávil v domě sester Těšitelek Božského Srdce v Rajhradě u Brna, kde také zemřel. Poslední rozloučení s ním se konalo ve farním kostele Nejsvětější Trojice v Jiřetíně pod Jedlovou ve středu 1. července 2009. Hlavním celebrantem byl litoměřický biskup Jan Baxant. Poté byly jeho tělesné ostatky uloženy do hrobu na místním hřbitově.\n"}
{"id": "1445458", "url": "https://cs.wikipedia.org/wiki?curid=1445458", "title": "Josef Slabý (generál)", "text": "Josef Slabý (generál)\n\nJosef Slabý (20. srpna 1912 Černčice - 22. dubna 2003 Praha) byl český a československý voják, účastník protinacistického odboje, náčelník \"Správy vojenských lázeňských a rekreačních zařízení\" Ministerstva obrany Československa Československé lidové armády, oběť politických čistek v Československé lidové armádě.\n\nV letech 1929-1933 vystudoval obchodní akademii v Hradci Králové. Od roku 1934 do roku 1935 studoval na Škole důstojníků hospodářské služby v Praze. Vojákem z povolání v hodnosti poručíka se stal v roce 1935. Zastával funkci velitele skladu a to až do rozpuštění československé armády a jeho propuštění do civilu v červnu 1939. Následně odešel do Polska a v roce 1940 byl internován v Sovětském svazu. Po propuštění ve stejném roce se přesunul do Francie. Po obsazení Francie nacistickým Německem byl evakuován do Spojeného království, kde pracoval od května 1940 do července 1943 na exilovém Ministerstvu národní obrany v Londýně, jako proviantní důstojník. Na vlastní žádost byl v listopadu 1943 odeslán se skupinou československých důstojníků do Sovětského svazu, kde 17. listopadu 1943 v Sově vstoupil do československé vojenské jednotky ve funkci náčelníka týlu 1. československého armádního sboru. Dne 7. března 1945 byl povýšen do hodnosti majora hospodářské služby, následně byl již v osvobozené republice 10. května 1945 povýšen do hodnosti podplukovníka. Při vojenské přehlídce 17. května 1945 v Praze byl pověřen velením motorizované části 1. českoslvenského armádního sboru. V letech 1946-1947 absolvoval Vojenskou akademii generálního štábu K. J. Vorošilova v Moskvě. Dne 18. října 1948 byl povýšen do hodnosti plukovníka. V lednu 1950 byl komunistickým režimem zatčený a propuštěný z armády, zároveň byl degradován do hodnosti vojína a uvězněn. Prošel pracovními tábory Mírov a Jáchymov. Po propuštění v roce 1955 byl znovu povolán do armády a 6. května 1955 povýšen do hodnosti generálmajora. Jako vojenský teoretik publikoval ve vojenských časopisech. Do důchodu odešel v květnu 1975 z funkce náčelníka Správy vojenských lázeňských a rekreačních zařízení Ministerstva národní obrany.\n\nPo roce 1989 plně rehabilitován. Za svou účast na frontách druhé světové války byl mnohokrát vyznamenán.\n\n"}
{"id": "1445459", "url": "https://cs.wikipedia.org/wiki?curid=1445459", "title": "TJ Lokomotiva Liberec (basketbal)", "text": "TJ Lokomotiva Liberec (basketbal)\n\nTJ Lokomotiva Liberec (celým názvem: Tělovýchovná jednota Lokomotiva Liberec I.) je český ženský basketbalový klub, který sídlí v Liberci ve stejnojmenném kraji. Oddíl patří pod hlavičku Tělovýchovné jednoty Lokomotiva Liberec. Založen byl v roce 1945 jako součást libereckého Sokola. Od sezóny 2018/19 působí v české třetí nejvyšší basketbalové soutěži žen, známé pod názvem 2. celostátní liga žen. Své domácí zápasy odehrává v hale TJ Lokomotiva s kapacitou 300 diváků. Klubové barvy jsou modrá a bílá.\n\nNejvětším úspěchem klubu byla celkem pětiletá účast v nejvyšší soutěži žen (sezóny 1956/57–1960/61). Již zaniklé mužské družstvo se nejvyšší soutěže zúčastnilo v sezóně 1964/65.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1445460", "url": "https://cs.wikipedia.org/wiki?curid=1445460", "title": "Dibrugarh", "text": "Dibrugarh\n\nDibrugarh () je město v Ásámu, jednom ze svazových států Indie. V roce 2011 v něm žilo bezmála 140 tisíc obyvatel a bylo správním střediskem svého okresu.\n\nDibrugarh leží přímo na jižním břehu Brahmaputry a přibližně patnáct kilometrů severně od toku Dihingu.\n"}
{"id": "1445461", "url": "https://cs.wikipedia.org/wiki?curid=1445461", "title": "Bautz’ner", "text": "Bautz’ner\n\nBautz’ner Senf & Feinkost GmbH je potravinářská obchodní společnost se sídlem v hornolužickém Budyšíně, místní části Kleinwelka. Jejím vlastníkem je německá společnost \"Develey Senf & Feinkost\". Nejvýznamnějším výrobkem je \"Bautz’ner Senf\" (česky Budyšínská hořčice), která patří k nejznámějším výrobkům oblasti bývalého východního Německa. Značka Bautz’ner náleží od roku 1992 bavorskému potravinářskému koncernu \"Develey Senf & Feinkost\". Od 1. února 2008 je \"Bautz’ner\" opět společností s ručením omezeným, jejímž jednatelem je Stefan Durach.\n\nTradice výroby hořčice v Budyšíně začala založením firmy roku 1866. Od roku 1953 byla v podniku \"VEB Essig- und Senffabrik Bautzen\", později \"VEB Lebensmittelbetrieb Bautzen\", vyráběna především středně ostrá hořčice a prodávaná pod značkou \"Bautzener Senf\". Patřila k nejoblíbenějším v bývalé Německé demokratické republice. Se zánikem NDR byla nejistá i další výroba budyšínské hořčice, na rozdíl od mnoha dalších východních výrobků však šla i dále na odbyt, byť v menší míře. Potravinářská společnost \"Develey Senf & Feinkost\" z bavorského Unterhachingu koupila roku 1992 budyšínský podnik a investovala do jeho modernizace. Nový majitel pokračuje ve výrobě pod novou značkou \"Bautz’ner\". Od března 2008 se nachází na náměstí Fleischmarkt v Budyšíně \"Senfmuseum\" (Muzeum hořčice) s exponáty tématicky spojenými s hořčicí, jako například nádoby na hořčici, staré kořenky a vzácné kuchařky (tématicky zaměřené na hořčici). Spolu s muzeem byla otevřena \"Senftheke\", v které jsou nabízeny neobvyklé druhy hořčic.\n\nNejdůležitějším výrobkem je dlouhodobě hořčice \"Bautz’ner Senf mittelscharf\" (Budyšínská hořčice středně ostrá). Typická je pro ni lehká křenová příchuť, za kterou vděčí allylisothiokyanátu, který se uvolňuje při rmutování drcených hořčičných semen. Typická barva nepochází od jinak obvykle přidávané kurkumy, nýbrž z jemného mletí hořčičných zrn. Roční spotřeba hořčičných semen je kolem 3 000 tun, přičemž většina pochází z okolí města, ale také z Meklenburska-Předního Pomořanska, Česka a Kanady. Pokusy změnit hořčici více podle západoněmeckého vkusu, receptury či barvy se setkaly s protesty u zákazníků a vedly k návratu k původní receptuře.\n\nPřed rokem 1989 pracovalo v továrně přes 200 zaměstnanců, v roce 2017 jich bylo ca. 60. Továrna vyprodukuje ročně 15 000 tun hořčice, což ročně představuje asi 24 milionů prodaných balení. Produkce hořčice značky \"Bautz’ner\" je mimořádně úspěšná. Ve východním Německu má se 70% podílem dominantní postavení na trhu. V rámci celého Německa stojí s 23% podílem na trhu před dalším významným výrobcem Thomy a má tak na německém trhu vedoucí postavení. Výrobní sortiment zahrnuje nejen různé výrobky z hořčice, ale také příbuzné lahůdkové zboží.\n\n"}
{"id": "1445469", "url": "https://cs.wikipedia.org/wiki?curid=1445469", "title": "Vojenská přehlídka v Praze (2008)", "text": "Vojenská přehlídka v Praze (2008)\n\nVojenská přehlídka u příležitosti 90. výročí vzniku samostatného československého státu se uskutečnila v úterý 28. října 2008 ve 13 hodin v Evropské ulici v Praze 6. Přehlídky se zúčastnily jednotky Armády České republiky, Hradní stráže, Policie České republiky, Hasičského záchranného sboru ČR, Městské policie hlavního města Prahy a Zdravotnické záchranné služby hlavního města Prahy.\n\nVelitelem přehlídky byl generálmajor Jiří Halaška. Přehlídku zahájil vrchní velitel ozbrojených sil, prezident ČR Václav Klaus.\n\nTrasa přehlídky byla dlouhá tři kilometry, akce se zúčastnilo přes 2100 lidí a 196 kusů bojové techniky. Podle armády stála přehlídka zhruba 15 milionů korun.\n\n\nNad hlavami přítomných přelétlo 7 vrtulníků, 13 letounů včetně letounů JAS-39 Gripen, ty ale byly kvůli špatnému počasí pouze slyšet.\n\n"}
{"id": "1445480", "url": "https://cs.wikipedia.org/wiki?curid=1445480", "title": "Johnnie Taylor", "text": "Johnnie Taylor\n\nJohnnie Harrison Taylor (5. května 1934 Crawfordsville, Arkansas – 31. května 2000 Dallas, Texas) byl americký zpěvák, skladatel a producent. Jeho hudební kariéra zahrnovala blues, rhythm and blues, soul, gospel, pop, doo-wop, disco.\n\n"}
{"id": "1445481", "url": "https://cs.wikipedia.org/wiki?curid=1445481", "title": "Technisches Hilfswerk", "text": "Technisches Hilfswerk\n\nBundesanstalt Technisches Hilfswerk (THW, Spolková agentura pro technickou pomoc) je organizace zřízená spolkovou vládou Německa určená k civilní ochraně. Naprostou většinu z 79 514 příslušníků tvoří dobrovolníci.\n\nÚkoly jsou určeny zákonem nazývaným \"THW-Gesetz\":\n\n\"Technisches Hilfswerk\" byla založena nařízením ministra vnitra v roce 1950. Prvním prezidentem se stal Otto Lummitzsch, který v roce 1919 zakládal \"Technische Nothilfe\", předchůdce THW. Stěžejním motivem založení organizace byla civilní obrana v případné válce. Následující desetiletí záběr rozšířilo o nehody v dopravě, průmyslové havárie i na pomoc při zemětřesení.\n"}
{"id": "1445486", "url": "https://cs.wikipedia.org/wiki?curid=1445486", "title": "Traktor (píseň)", "text": "Traktor (píseň)\n\n„Traktor“ je jednou z nejznámějších skladeb punkové hudební skupiny Visací zámek. Její kořeny sahají do roku 1976, kdy Michal Pixa dostal na tuto píseň nápad. Do finální podoby a plnohodnotné písně ji dopracovali společně s Janem Haubertem v roce 1982 během zkoušek před prvním koncertem skupiny Visací zámek.\n\nPremiéru měla píseň během tohoto prvního koncertu 7. prosince 1982. Vyšla hned na prvním albu skupiny \"Visací zámek\" z roku 1990, nahrávaném ale ještě těsně před sametovou revolucí, a tak zazněla kvůli panujícím poměrům doznívajícího komunistického režimu v pozměněné verzi s mírnějším textem. Ta se tak paradoxně stala známější než originál. V originále běžně hraném na koncertech byla poprvé píseň vydána v roce 1993 pod názvem „Trakař“ na albu \"Traktor\", od té doby se skladba objevila na mnoha dalších albech.\n\nSkladba s refrénem o traktoru Zetor, který „jede do hor orat brambor“, je vlastně dramatickou groteskou o zoufalém traktoristovi, který od brzkého rána do večera pracuje, a nezbývá mu po celodenní dřině nic jiného než se večer opít v hospodě a „spustit se“ s místní poběhlicí. Neustálou prací deprimovaný opilý traktorista potom zabije svou ženu, v mírnější verzi družstevní prase.\n\nPíseň se stala podle některých autorů pomyslnou hymnou české punkové scény, takřka zlidověla a hraje se například i u táboráků. Dočkala se ocenění v čtenářské anketě pořádané portálem iDNES.cz, v které čtenáři označili kytarový riff „Traktoru“ s přehledem za nejlepší český kytarový riff všech dob.\n\nSkladbu „Traktor“ složil Michal Pixa, dle svých vzpomínek, v roce 1976, když mu bylo 16 let. Stalo se tak během povinné bramborové brigády v Horním Dvořišti. Dle jeho slov šlo o  reakci na bídný život traktoristy, který si navíc jen tak seděl v traktoru, zatímco brigádníci se museli válet dva týdny v hlíně a tahat z ní brambory.\nPodle zpěváka Jana Hauberta ale Pixa přinesl jen text a hudbu k němu spontánně složili spolu během jedné ze zkoušek roku 1982. To už společně studovali Stavební fakultu Českého vysokého učení technického v Praze a zakládali společně s Ivanem Rutem, Jiřím Pátkem a Vladimírem Šťástkou kapelu Visací zámek. Haubert vzpomíná, jak přišel Michal Pixa „trochu v ráži“ z hospody a začal hrát riff „Traktoru“ a k tomu začal zpívat. Haubertovi se slogan v refrénu velmi líbil, společně pak dopsali ještě dvě sloky a píseň byla hotová, podle slov Hauberta „asi za půl hodinky“.\n\nV této době skládali svoje první písničky, většinou když se vrátili z pražské restaurace Hrádek zpátky na strahovské koleje a „popadli španělky a (…) blbli“. Tak vznikly například skladby „Traktor“ nebo „Stánek“. Během dvou zkoušek před prvním koncertem vzniklo 15 skladeb, kromě „Traktoru“ třeba „Cigára“ a „Vlasta“.\n\nPíseň „Traktor“ měla premiéru během prvního koncertu skupiny 7. prosince 1982 v pražském klubu 007 na Strahově. Na prvním albu skupiny je nahraná upravená verze písně, kde místo své ženy a dětí „jezeďák“, tedy zmiňovaný traktorista, zabije prase. Ostrá, neupravená verze písně by v době přípravy nahrávání neprošla kvůli tehdejším poměrům před sametovou revolucí. Na koncertech hraje skupina píseň v původní ostřejší verzi, která poprvé vyšla pod názvem „Trakař“ na albu \"Traktor\" z roku 1993.\nPřibližně v květnu 1984 si skupina Visací zámek změnila název právě na \"Traktor\" podle svého největšího hitu, aby unikla neustálým zákazům a perzekucím tehdejšího režimu vůči této tehdy spíše recesistické, nicméně punkové skupině. V říjnu 1985 se skupina dočasně přejmenovala na \"V. Z.\" (\"V zastoupení\") a k původnímu názvu Visací zámek se vrátila v dubnu 1987.\n\nV devadesátých letech se kapela snažila na chvíli bojovat s přílišnou popularitou písně, a proto ji přestala hrát na koncertech. Skupina nechtěla skončit jako kapela několika slavných písní, lidé zpod pódia ale křičeli, že „Traktor“ chtějí, a tak se brzy ukázalo, že bez této písně není možné koncertovat. Vzdor kapely tak vydržel tři koncerty. Kytarista Ivan Rut si dokonce nechal vyrobit kytaru s tělem ve tvaru traktoru Zetor, kterou často používá při hraní této písně na koncertech.\n\nVedle kusů jako „Cigára“ nebo „Vlasta“ je „Traktor“ jednou z písní, díky které se Visací zámek proslavil. Haubert pokládá za nejlepší hity Visacího zámku společně s „Traktorem“ i „Stánek“, „Dopravní značky“, „Vlastu“, „Domovnici“. Další hity pak vidí mezi novějšími písněmi jako například „Známku punku“, která podle něj zatím jako dosud jediná překonala svou pověstí „Traktor“.\n\nDnes již legendární skladba se stala pomyslnou hymnou české punkové scény. Hraje se také například na dětských táborech nebo u táboráků a před listopadem 1989 ji bylo slyšet třeba i na brigádách. Zatímco na brigády studenti přestali po listopadu 1989 ve velkém jezdit, píseň si zpívají dál. Byla převzata do zpěvníku dalších generací. Na refrén písně někdy odkazují novináři, například pokud se mluví o Visacím zámku, o traktorech Zetor nebo o bramborových brigádách.\n\nText písně začíná prvním refrénem o traktoru Zetor, který „jede do hor orat brambor“. V první sloce je popsán koloběh práce zemědělců při pěstování brambor a sloka je zakončená tím, že zemědělec vyhledá místní lehkou děvu jako svou společnici pro nadcházející večer. Následuje druhý refrén s několikačetným zvoláním „kriminalita mládeže“. V další sloce, než se opět zopakuje druhý refrén, má zemědělec se svou společnicí radovánky před hospodou a děva mu navrhuje, aby zabili jeho manželku i děti. V třetí sloce opilý zemědělec zabije manželku a děkuje své společnici pro tento večer. Následně zabije i ji, a to probodnutím vidlemi. Po opakování druhého refrénu skladbu uzavírá pasáž ze začátku písně o traktoru Zetor.\n\nV prvopočátcích během československého komunistického režimu musela kapela odevzdávat před každým koncertem repertoárový list, většinou včetně textů. Písně se musely předkládat komisím pro lustraci nezávadnosti textů Aby pořadatelé píseň „unesli“, předkládala jim skupina pozměněnou skladbu s mírnějším textem v druhé a třetí sloce, kde „jezeďák“ zabije místo manželky vepříka. Konkrétně v druhé sloce se zemědělec s lehkou děvou opíjí před hospodou a společně spřádají plán na to, že zabijí družstevní prase a pak si užijí i v posteli. V třetí sloce opilý zemědělec dílo dokoná, čehož okamžitě lituje, ale přesto putuje i se svou společnicí do vězení. Tato nepůvodní varianta je paradoxně známější než originál, protože byla vydána na prvním albu skupiny.\n\nPíseň je podle rozhovoru Ondřeje Horáka s Michalem Pixou vlastně dramatickou groteskou, jejímž hlavním protagonistou je zoufalý traktorista pracující od pěti ráno až do večera. Při takové práci mu nezbývá nic jiného, než se jít večer opít a namluvit si zdejší poběhlici. Potom v písni zabije svoji manželku i onu poběhlici. Výkřik „kriminalita mládeže“ chápe Pixa jako akt vraždy deprimovaným traktoristou. Haubert v tom naopak vidí odkaz na tehdy všudypřítomnou kriminalitu mládeže, sousloví, které bylo v socialistickém tisku takřka ustáleným spojením, zatímco uvědomělí straníci se kriminalitě nevěnovali.\n\nLiterárně je první refrén skladby tvořen čtyřverším se sdruženým úplným postačujícím rýmem na koncové hlásky \"-or\" (\"traktor, Zetor, hor, brambor\"). Druhý refrén obsahuje dvakrát zopakované krátké čtyřverší \"kriminalita, kriminalita, kriminalita mládeže\".\n\nSloky jsou tvořeny dvojicí tříveršových částí. První sloku tvoří jedno trojverší rýmované na hlásky \"-jí\" (\"zasejí, pohnojí, vyrejí\") a druhé trojverší rýmované na \"-stí\" (\"namastí, zachrastí\"), nicméně zakončené třetím veršem bez rýmu (\"povětrnou\"). V druhé sloce se však již mezi sebou verze liší: obě mají shodné první trojverší zakončené rýmem na \"-ou\" (\"jdou, hospodou, radujou\"), druhé trojverší se liší v posledních dvou verších a zakončuje jej rým na hlásky \"-em\" (u verze s ženou a dětmi \"opijem, zabijem, ubijem\", u verze s družstevním prasetem \"opijem, zabijem, užijem\"). Třetí sloka už se liší celá a v první verzi jsou všechny verše obou trojverší zakončeny rýmem na hlásky \"-je\" (\"opije, zabije, poblije, děkuje, prokleje, hnoje\"), zatímco v druhé verzi s jinak stejným rýmem se poslední verš nerýmuje a na jeho konci se opakuje slovo z první sloky (\"opije, zabije, vzpamatuje, lituje, putuje, povětrnou\").\n\nPíseň v  taktu, v tempu presto, cca 190 BPM, má základní kameny v podobě prvního refrénu, sloky a druhého refrénu. První refrén představuje nejznámější riff písně a je hudebně shodný s plynule na něj navazující slokou, tvoří je energicky zahrané akordy G dur, A# dur, C dur, s následným návratem na tóniku G dur, vše po čtyřech dobách. Druhý refrén o kriminalitě mládeže potom tvoří dvakrát rychleji se střídající, tedy dvoudobé akordy F dur a G dur a po třech vystřídáních je refrén napoprvé zakončen akordem A# dur na čtyři doby s rytmickou přiznávkou dle textu. V repetici je refrén zakončen prostřídáním akordů A# dur, F dur a G dur kopírující melodii zpěvu se stejnou rytmickou přiznávkou jako v prvním opakování.\n\nSkladbu v podobě vydané na albu \"Traktor\" zahajuje předehra, vlastně první refrén zahraný čtyřikrát bez zpěvu. Následuje dvakrát refrén se zpěvem a potom hned píseň přechází ke sloce založené stále na tomto hudebním riffu, který během sloky zazní opět dvakrát. Píseň pokračuje do druhého refrénu, který zazní jednou ve verzi s A# dur a podruhé ve verzi s A# dur, F dur a G dur. Následuje mezihra v podobě dvojího opakování úvodního riffu a nato zazní druhá sloka a opět se opakuje druhý refrén v nezměněné formě. Před třetí slokou se čtyřikrát opakuje hlavní riff z úvodu, který doprovází kytarové sólo. Po poslední třetí sloce následuje opět druhý refrén a píseň zakončuje první refrén dvakrát zazpívaný normálně a dvakrát se zrychlenými výkřiky.\nSkladba byla vydána na 8 albech skupiny Visací zámek, na dvou kompilacích s dalšími interprety a uveřejněna byla i v rámci dalších děl.\n\n\n\nPrvní videoklip písně vznikl v roce 1993. Klip je z prostředí koncertu plného tančících fanoušků, prostřihávají ho ilustrativní záběry výjevů z písně, jako jsou staré traktory při práci nebo policisté zatýkající mladíka.\n\nV roce 2001 představil Ondřej Konrád v pořadu Na Kloboučku České televize společně se skupinou Support Lesbiens i kapelu Visací zámek. V rámci pořadu zazněla i píseň „Traktor“ s jednoduchým videoklipem natočeným ve studiu pořadu. Na něm kapela energicky hraje na pódiu a na chvíli ji podpoří i energicky tančící děti.\n\nDalší videoklip s písní „Traktor“ skupina natočila v roce 2015 jako pozvánku na svůj koncert konaný k 33. výročí založení kapely 12. prosince v Malé sportovní hale na pražském výstavišti s kapelou Plexis, Slobodná Európa a s několika hostujícími osobnostmi. K natáčení videoklipu tamtéž si kapela předtím pozvala 33 svých přátel, jako je například Václav Bláha, Jan Homola, Slávek Janda, Dušan Lébl z Plexis, Ota Hereš, Izzi z kapely Doga, Petr Lebeda, Zdeňek Růžička, Vladimír Zatloukal, Láska z kapely Zakázaný ovoce, Pavel Pešata a další a každý z nich zahrál riff svým osobitým způsobem. „Traktor pod tím nákladem potěšeně bublal“, ohodnotil výkony svých přátel ve videoklipu Jan Haubert.\n\nPo 35 letech kapela Visací zámek natočila k písni regulérní a okázalý videoklip, který představila jako svůj příspěvek k oslavám 100. výročí založení republiky. Tématy videoklipu byly podle Hauberta v době natáčení společensky aktuální otázky likvidace drobného zemědělství a likvidace životního prostředí. Kapela se tak ve videoklipu vymezovala vůči fenoménu Agrofert. Oficiální křest měl klip na koncertu k 36. výročí kapely v Lucerně, 9. listopadu 2018. Kapela samozřejmě zahrála i tuto píseň a mimo to použila při koncertě bicí s maskou z traktoru.\nKlip se odehrává na statku obhospodařovaném punkovou rodinou. Hospodářka vybírá ráno poštu a mezi obálkami s modrým pruhem nachází obvyklý inzerát na práci v nedaleké agronomické firmě, který jako vždy hned vyhodí. Její muž vyráží na pole se starým traktorem a nedaleko stojící továrna z inzerátu vypouští šedý a výrazně žlutý dým, kolem ní hnojí moderní traktory lány jasně žlutou látkou, hospodář má žlutě zamořenou vodu pro zvířata a nemá valnou úrodu. Mezitím rodina dostává už i obálky s červeným pruhem, stará technika dosluhuje a dochází peníze. Zoufalí hospodáři statek dají k prodeji a přijímají opakující se nabídku na práci v továrně. Oba dostávají na nových pozicích žlutou kombinézu jako ostatní pracovníci, a hospodář jde na stanoviště, kde se nakládá s látkami představujícími biologické riziko. Hospodářka je zase přidělena na pásovou linku s kuřaty. Po krátké zkušenosti, při které zvládnou rozvrátit celou továrnu, z ní oba utíkají zpátky na statek a na svá pole, na kterých zpovzdálí s úlevou sledují, jak celá továrna exploduje.\nV roce 2010 vyšla kniha Jana Hauberta k 28. výročí vzniku kapely Visací zámek s názvem \"Traktor – Visací zámek\". Kniha obsahuje 27 různých mutací písně „Traktor“ ve světových jazycích plus originál.\n\nV roce 2000 vydala skupina Visací zámek album \"Visací zámek: Znovu zasahuje.\" Výkonný producent a manažer kapely Martin Dont na něm jako bonus zveřejnil svou elektronicko-punkovou předělávku „Traktoru“ s názvem „Lokotraktor“. Skladba podle kritika Hynka Justa získala kombinací elektrické kytary s elektronikou novou dimenzi zvuku a barvy bez ztráty původního ducha a náboje.\n\nSkupina Morčata na útěku vydala v roce 2004 na albu \"Hlavně se s tím nesrat\" parodickou předělávku „Hani & Iki“ s jiným textem. Slovenská skupina Mäso vydala v roce 2006 na albu \"Potopa\" cover verzi v hardcorovém podání.\n\nV roce 1993 natočil Petr Zelenka jako svou režisérskou prvotinu mystifikační hudební dokument Visací Zámek 1982 - 2007 pro tvůrčí skupinu Čestmíra Kopeckého z České televize. Jde o fiktivní portrét skupiny očima budoucího roku 2007. Obsahuje i záznam písně „Traktor“ a fiktivní pojednání o jejím vzniku. Podle dokumentu vzniká píseň někdy v době okolo roku 1984 víceméně náhodou, když Jan Haubert přichází za svojí bývalou učitelkou klavíru a ukazuje jí svůj nový riff. Učitelka ho chválí, ale doporučuje mu změnu v posledním akordu, a sice aby namísto zvýšení sjel dolů na dominantu. Tak vzniká finální verze nejslavnější písně, s kterou zažívá kapela úspěch.\n\nV roce 2000 byl natočen dokumentární cyklus České televize o historii české a slovenské rockové hudby Bigbít. V 41. cyklu, kde se mimo jiné mluví o punku druhé poloviny 80. let, byla zmíněna i skupina Visací zámek. V rámci pořadu zazněla jejich skladba „Traktor“ v nahrávce z roku 1988, kterou doprovází černobílé dobové záběry traktorů zdolávajících terénní překážky.\n\nV roce 2018 vyšel díl pořadu Kombo České televize o skupině Visací zámek, jehož součástí byl i prostřih koncertem k 35. výročí založení kapely z Lucerny z 16. listopadu 2017. V rámci toho zazněla i píseň „Traktor“.\n\nKdyž novináři hodnotí tuto píseň, nezřídka používají přívlastky jako legendární skladba skupiny Visací zámek nebo nejslavnější píseň skupiny, zazněl i přívlastek nejgeniálnější píseň o bramborové brigádě, hymna české punkové scény, dávno zlidovělý megahit nebo absolutně nejlepší a zatím nepřekonaný hit, i když podle Jana Hauberta skladba „Známka punku“ pověst „Traktoru“ asi překonala.\n\nV roce 2014 tento kus jednoznačně vyhrál čtenářskou anketu portálu iDNES.cz o nejlepší český kytarový riff všech dob, inspirovanou podobnou soutěží v britské BBC. Z celkových 6 969 hlasů jich obdržel 2 411 s náskokem 800 hlasů na druhou skladbou v pořadí – „Planeta Hieronyma Bosche II“ od kapely Progres 2. O dalších 800 hlasů méně měla píseň „Život je takovej“ od Tří sester, která skončila na třetím místě. Vedle čtenářské ankety hlasovali také hudební publicisté, kteří ale ocenili jiné riffy. Antonín Kocábek, tehdy působící v časopisu Týden, okomentoval úspěch „Traktoru“ v anketě mezi čtenáři tak, že pro něj bylo překvapením, když čtenáři sáhli po Visacím zámku a zvolili přitom tuto jejich nejpopulárnější skladbu namísto například daleko údernějšího riffu písně „Neumětel kovový“.\n\nV roce 2019 přišla anketa Beatová síň slávy s novou kategorií ocenění pro legendární písně. Hned v prvním ročníku obdržela nominaci i píseň „Traktor“, nicméně vybrána byla skladba „Čajovna“ od skupiny Blue Effect.\n"}
{"id": "1445489", "url": "https://cs.wikipedia.org/wiki?curid=1445489", "title": "Případ hidžábu na Střední zdravotnické škole v Praze", "text": "Případ hidžábu na Střední zdravotnické škole v Praze\n\nPřípad hidžábu na Střední zdravotnické škole v Praze se odehrál v roce 2013. Jeho podstatou bylo, že somálská dívka Ahmednuur Ayan Jamaal, která získala v České republice azyl, chtěla studovat ošetřovatelství na Střední zdravotnické škole v Ruské ulici v Praze 10, ale to jí ředitelkou školy Ivankou Kohoutovou nebylo umožněno, protože během teoretické výuky nechtěla odložit muslimský šátek, hidžáb. S jeho nenošením při ošetřovatelské praxi souhlasila.\n\nDne 28. října 2018 proto udělil prezident České republiky Miloš Zeman ředitelce Kohoutové za zásluhy o stát medaili Za zásluhy I. stupně jako „statečné ženě v boji s netolerantní ideologií“.\n\nAhmednuur Ayan Jamaal požadovala v rámci ochrany osobnosti po zdravotní škole omluvu a odškodnění 60 tisíc korun za nemajetkovou újmu, protože jí zde nebylo umožněno studovat. Ředitelka Kohoutová toto obvinění popřela, studentka podle ní předem souhlasila s režimem daným školním řádem a naopak nedoložila dokumenty potřebné pro přijetí ke studiu, zejména doklad totožnosti a povolení k pobytu v České republice. Do sporu následně vstoupila také Anna Šabatová, ombudsmanka, která kauzu považovala za případ nepřímé náboženské diskriminace. Zástupce ombudsmanky Stanislav Křeček spor naopak chápal jako domáhání se výhod na základě náboženského přesvědčení.\n\nPo čtyřech letech trvání kauzy vynesl 27. ledna 2017 Obvodní soud pro Prahu 10 rozsudek, zamítající žalobu v celém rozsahu. Zdůvodnění postavil na okolnosti, že se škola nemohla diskriminačního jednání vůči žalobkyni dopustit, protože studentkou v dané době nebyla a ani se jí stát nemohla. Odvolací Městský soud v Praze dne 19. září 2017 tento rozsudek potvrdil, ačkoli měl za to, že se studentkou již stala. Dodal však, že veřejná škola má právo určit si podmínky výuky školním řádem a nepovolení výjimky není diskriminací na základě náboženského vyznání, neboť žalobkyně bez pokrývky hlavy studovat mohla.\n\nNejvyšší soud však obě rozhodnutí na konci roku 2019 zrušil a věc vrátil soudu prvního stupně k dalšímu řízení, neboť dospěl k závěru, že u žalobkyně došlo k nepřímé diskriminaci v přístupu ke vzdělání. Nošení hidžábu jakožto nejběžnějšího způsobu zahalování muslimských žen je náboženským pravidlem islámu a jedním z projevů náboženského přesvědčení a víry, a protože v českém právním řádu neexistuje zákon, který by výslovně omezoval takové projevy náboženského přesvědčení, umožňuje podobné omezení pouze antidiskriminační zákon (č. 198/2009 Sb.), ovšem jen pokud by tím byl sledován legitimní cíl. Nejvyšší soud přitom neshledal, že by v daném případě nošení hidžábu ohrožovalo veřejný pořádek, mravnost či morálku, přestože jde v českém prostředí stále o cizorodý prvek. Dodal, že Česká republika musí akceptovat a tolerovat náboženský pluralismus.\n\n"}
{"id": "1445495", "url": "https://cs.wikipedia.org/wiki?curid=1445495", "title": "Útok na polytechnické škole v Kerči", "text": "Útok na polytechnické škole v Kerči\n\nK útoku na polytechnické škole v Kerči došlo 17. října 2018. Úřady oznámily smrt 21 lidí z řad studentů a zaměstnanců školského zařízení a okolo padesáti zraněných. \n\nVladislav Rosljakov zakoupil 8. srpna zbraň. Následně 13. září zakoupil legálně v obchodě se zbraněmi 150 nábojů do ní. Podle všeho vstoupil do školy 17. října v 11:46 a krátce poté zahájil palbu. Jeden z přeživších řekl, že střelba trvala déle než patnáct minut.\n\nNěkolik svědků popsalo, jak střelec prochází po chodbách Kerčské polytechniky a, dokud mu nedojde munice, náhodně střílí na spolužáky a učitele. Vybuchla silná hřebíková bomba a místní policie oznámila, že zneškodnila další výbušniny. Studenti popsali, jak výbuch vyrazil okna a jak byli lidé, snažící se uniknout, stříleni z bezprostřední blízkosti. \n\nPrvní zprávy zmiňovaly jako možného pachatele studenta čtvrtého ročníku. Identitu střelce záhy upřesnila FSB, která za pachatele označila osmnáctiletého Vladislava Rosljakova ().\n"}
{"id": "1445497", "url": "https://cs.wikipedia.org/wiki?curid=1445497", "title": "Léa Sprungerová", "text": "Léa Sprungerová\n\nLéa Sprungerová (* 5. března 1990 Nyon) je švýcarská atletka, která závodí ve sprintu a v běhu na 400 m překážek.\n\nJejím prvním úspěchem bylo třetí místo na mistrovství Evropy juniorů v sedmiboji v roce 2009. Mezi dospělými startovala v následujících letech v sprinterských tratích bez medailového umístění. Na halovém mistrovství Evropy v roce 2017 doběhla ve finále na 400 metrů pátá, stejně jako na 400 metrů překážek na světovém šampionátu v téže sezóně. \n\nV roce 2018 se stala mistryní Evropy v běhu na 400 metrů překážek. V následující sezóně zvítězila v běhu na 400 metrů na evropském halovém šampionátu.\n\n"}
{"id": "1445500", "url": "https://cs.wikipedia.org/wiki?curid=1445500", "title": "Agustín Pedro Justo", "text": "Agustín Pedro Justo\n\nAgustín Pedro Justo Rolon (26. února 1876 Concepción del Uruguay – 11. ledna 1943 Buenos Aires) byl argentinský politik a voják. V roce 1932 se stal 18. prezidentem Argentinské republiky. Vzhledem k různým státním zřízením Argentiny v minulosti je považován za 23. prezidenta země. Byl jedním ze dvou hlavních představitelů vojenského převratu ze září 1930, kterým byl sesazen zvolený prezident Hipólito Yrigoyen. Působil v argentinské armádě, dosáhl hodnosti divizního generála.\n\nNarodil se ve městě Concepción del Uruguay, jeho otec Agustín Pedro Justo byl guvernérem provincie Corrientes a poslancem za Buenos Aires ve federálním parlamentu. Ve věku 11 let se Agustín Pedro Justo ml. přidal k armádě, a začal na Vojenské akademii studovat dělostřelectvo. Jak kadet se v roce 1890 zúčastnil tzv. revoluce z parku, též zvané revoluce roku 90, kdy spolu s jinými kadety ukořistili zbraně svým instruktorům, ale byli zpacifikováni. Justo byl v roce 1892 z akademie vyřazen v hodnosti poručíka a pokračoval studiem stavebního inženýrství na Univerzitě v Buenos Aires. V roce 1902 byl povýšen do hodnosti kapitána. O dva roky později byl jeho vysokoškolský titul uznán i jako vojenský inženýr. Následně se stal profesorem na Vojenské akademii pro důstojníky a byl povýšen do hodnosti majora. Později působil také na Dělostřelecké vojenské akademii jako profesor a učil telemetrii a telegrafii. Potom působil jako vojenský atašé v různých diplomatických misích, v té době už v hodnosti podplukovníka. V roce 1910 se stal velitelem 4. dělostřelecké brigády ve městě Córdoba. O pět let později byl jmenován ředitelem Vojenské akademie, kde setrval dalších sedm let. Právě v této funkci získal významné kontakty v armádě a politice. V této době se stal podporovatelem politiky Marcela Torcuata de Alvear, který byl hlavním rivalem Hipólita Yrigoyena, tehdejšího prezidenta republiky a lídra Radikální občanské unie. Poté, co právě Alvear vystřídal v roce 1922 Yrigoyena ve funkci prezidenta, byl Justo jmenován ministrem války. V následujícím roce byl povýšen do hodnosti brigádního generála a v roce 1927 do hodnosti divizního generála. Ministrem zůstal až do konce funkčního období prezidenta Alveara v roce 1928.\n\nJusto se přidal ke skupině politických a vojenských představitelů, kteří byli nespokojeni s vítězstvím Yrigoyena v prezidentských volbách v roce 1928. Právě Justo se stal klíčovou osobou, kolem níž se začala tvořit skupina nespokojených armádních důstojníků, kteří chtěli prezidenta Yrigoyena sesadit. Armáda však nebyla v této otázce jednotná, dokonce ani mezi nespokojenou částí vojska nepanovala jednota o tom, jakým způsobem případný převrat provést a co následně se zemí dělat. Justo se stal vůdcem umírněného křídla nespokojené části armády, které chtělo především svrhnout prezidenta, v čele radikálního křídla stál generál José Félix Uriburu. Tato část armády obdivovala evropské diktátory, především Benita Mussoliniho a chtěla v zemi zavést podobný politický systém. Velkým negativem pro další fungování Argentiny byl krach burzy na Wall Street v roce 1929. Tím začala celosvětová hospodářská krize, která velmi snížila příjmy státu, zvýšila nezaměstnanost a způsobila velké napětí ve společnosti. Celonárodní problém způsobila také vražda senátora a vůdce opozice Carlose Washingtona Lencinase, kterou v listopadu 1929 spáchali Yrigoyenovi stoupenci ve snaze získat kontrolu nad senátem. Zastánci opozice získali v armádě dostatečnou převahu a tak generál Uriburu zahájil 6. září 1930 vojenský převrat, kterým byl sesazen prezident Hipólito Yrigoyen. Puč trval pouze jeden den, armáda se nesetkala s žádným odporem. Uriburu reprezentoval katolickou konzervativní oligarchii a současně silné nacionalisty. Dne 10. září 1930 uznal Nejvyšší soud Argentinské republiky generála Uriburua za faktického prezidenta, čímž legitimizoval i budoucí vojenské převraty. Vojenská vláda následně rozpustila parlament i senát a vyhlásila výjimečný stav. Za týden uznaly vojenskou vládu i Spojené státy a Velká Británie. Uriburu také zpochybnil Zákon Sáenz Peña, který od roku 1912 zaručoval všeobecné volební právo pro všechny muže, neboť podle něj na jeho základě vládla zemi negramotná a nevzdělaná většina. Vojenská vláda zavedla poprvé v moderní historii Argentiny systematický represivní režim, který se vyznačoval potlačováním lidských práv a pronásledováním příznivců bývalého prezidenta Yrigoyena, levičáků, komunistů a dalších politických oponentů. Došlo k uvěznění několika politiků včetně bývalého prezidenta Yrigoyena, byla zrušena autonomie univerzit, zavedená cenzura tisku. Celosvětové krizi však nedokázal čelit ani Uriburu.\n\nJusto byl sice hlavním spojencem generála Uruburua při vojenském převratu, ale postupně se snažil od jeho politiky spíše distancovat a hledal podporu pro svou případnou prezidentskou kandidaturu. Uriburuovu přímou nabídku stát se prezidentem však odmítl. Postupně se mu podařilo získat podporu odpůrců bývalého prezidenta Yrigoyena z jeho vlastní strany Radikální občanské unie. Aby Justo získal podporu i od tradiční konzervativní oligarchie, za potenciálního viceprezidenta si vybral Julia Argentina Pascuala Rocu, který byl synem bývalého prezidenta a dlouholetého lídra Národní autonomistické strany Julia Argentina Rocy. Na konci roku 1931 se konaly prezidentské volby které vyhrál právě Justo. Volby však byly poznamenány velkými volebními podvody a manipulacemi. Úřadu prezidenta ujal v únoru 1932 a byl vnímán jako zástupce tradiční pravicové konzervativní a katolické oligarchie. Justa tak podporovaly tři politické strany, konzervativci, konzervativní část socialistů a bývalá část radikální strany, která z ní vystoupila pro nesouhlas s bývalým prezidentem Yrigoyenem. Tyto tři strany se sdružily do politického subjektu Concordance. Nový prezident hned zrušil výjimečný stav, který byl vyhlášen během vojenského převratu v roce 1930. Následně nechal propustit bývalého prezidenta Yrigoyena a jiné politické vězně a umožnil mnohým profesorům vrátit se do škol. Prezident Justo se také postavil proti polovojenské organizaci založené jeho předchůdcem Uriburuem. Změna nastala i v případě, že došlo ke stávce dělníků, Justo na ně neposlal armádu, ale raději vyjednával. Také pro tyto důvody byla jeho vláda přijímána mnohem lépe než předchozí vojenský režim. Jeho vláda musela začít rychle řešit i problémy spojené s celosvětovou hospodářskou krizí. Došlo tak k prosazení úsporných opatření a snížení veřejných výdajů. Vláda prosadila rozvoj silniční infrastruktury, čímž chtěla zemi jednak modernizovat, ale i řešit její ekonomické problémy. Justově vládě se podařilo výrazně snížit státní dluh Argentiny a celkově zlepšit finanční stav státu. Vládě se také podařilo zlikvidovat deficit zahraničního obchodu. Hlavní postavou těchto ekonomických úspěchů byl ministr financí Federico Pinedo. V roce 1935 nechala vláda založit novou centrální banku \"Banco Central de la República Argentina\", která se stala hlavním nástrojem pro ekonomické reformy.\n\nVláda však musela čelit i častým pokusům o povstání, o která se snažili členové Radikální občanské unie. Armáda tyto pokusy zpravidla rychle potlačila, vláda však reagovala zatýkáním a vězněním lídrů strany. Bývalý prezident Yrigoyen byl uvězněn v roce 1933, kdy byl už vážně nemocný a zakrátko zemřel, přičemž jeho pohřeb se změnil na velkou protivládní demonstraci. Justo nechal uvěznit a následně vyhostit i bývalého prezidenta Alveara, který byl před tím spíše Justovým spojencem. Ve stejném roce musela Argentina řešit i vážný obchodní problém s Velkou Británií, která již nebyla ochotna přijímat tolik argentinského zboží jako před tím, přičemž upřednostňovala zboží domácí nebo ze svých kolonií. Prezident vyslal do Británie viceprezidenta Rocu aby vyjednal dohodu. Již 27. dubna došlo k podpisu tzv. Dohody Roca-Runciman. Argentina přistoupila na tuto dohodu kvůli velkému tlaku ze strany svých vlastních domácích zemědělců, chovatelů a producentů potravin. Dohoda však byla pro zemi velmi nevýhodná, protože stanovovala dovozní kvótu, která byla jednak mnohem nižší, než míra obchodu před tím a současně nižší, než míra dovozu z kolonií. Na druhé straně musela Argentina ustoupit britským společnostem v jiných odvětvích hospodářství. Británie tak časem získala faktickou kontrolu nad argentinským hospodářstvím. Dohoda vyvolala vážné rozepře i v prezidentově Národní demokratické straně, která byla hlavní částí velké koalice Concordance. Pozic zahraničních společností začali využívat někteří politici, kteří je přirovnávali ke koloniálním časům. Postupně se tak začala tvořit různá nacionalistická hnutí. Vznikl politický proud označovaný jako ekonomický nacionalismus, který poukazoval na nevyvážené obchodní vztahy Argentiny a jejích zahraničních partnerů, kdy Argentina poskytovala mnohem větší prostor, než poskytovali pro její podnikatele a produkty zahraniční partneři doma. Na mezinárodní úrovni se Justo snažil vylepšit vztahy s Brazílií a Uruguayí. Spolu s dalšími zeměmi Jižní Ameriky se snažil vytvořit dohodu, která by je společně bránila proti případným intervencím ze strany USA. Za zásluhy na urovnání války mezi Paraguayí a Bolívií obdržel Justův ministr zahraničí Carlos Saavedra Lamas v roce 1936 Nobelovu cenu za mír, čímž se stal vůbec prvním člověkem z Latinské Ameriky, kterému se to podařilo. Prezident Justo skončil ve funkci v roce 1938, za nového prezidenta byl vybrán Roberto María Ortiz, který následně „vyhrál“ volby a stal se prezidentem.\n\nPo odchodu z funkce se Justo zcela stáhl z politického života. Začal se věnovat přípravě životopisu prvního prezidenta moderní Argentiny Bartolomého Mitrey, kterého velmi obdivoval. Rok po odchodu z funkce tuto knihu i napsal a vydal. Justo zemřel v lednu 1943, pohřben je v Buenos Aires.\n"}
{"id": "1445502", "url": "https://cs.wikipedia.org/wiki?curid=1445502", "title": "Nedostatek (ekonomie)", "text": "Nedostatek (ekonomie)\n\nV ekonomii se za nedostatek nebo převis poptávky rozumí stav, ve kterém po produktu nebo službě převyšuje nabídku. Je opakem ekonomického přebytku.\n\nNa trhu dokonalé konkurence vzniká převis poptávky ve chvíli, kdy z důvodu vnějších vlivů (vládní regulace nebo neochota obchodníků zvedat ceny) nedosahuje cena statku bodu tržní rovnováhy. Spotřebitelé tedy dále nakupují za nízké ceny, což vede k větší spotřebě než je trh schopen nabídnout. Na trhu potom dochází k vyčerpání množství statku k prodeji – což vede k nedostatku. Obchodníci se potom schylují k netržním metodám prodeje zboží, jako například „kdo první přijde, ten dřív bere“, nebo náhodným výběrem.\n\nV reálném prostředí se termínem „nedostatek“ často označuje situace, kdy spotřebitelé nemohou najít ke koupi zboží za přijatelnou cenu nebo vůbec. To zahrnuje situace dané nenadále zvýšenou poptávkou spotřebitelů, způsobující krátkodobou nerovnováhu v době, než jsou výrobci schopni vyrobit a dodat další zboží na trh.\n\n\nV případě nedostatků způsobených vládou dochází k pozitivním i negativním efektům. Například chudí lidé si mohou dovolit statky, na které by jinak neměli, to ale může ještě více prohlubovat nedostatek. Také zvyšuje transakční náklady a náklady obětované příležitosti.\n\nDále může způsobovat:\n\n\n"}
{"id": "1445505", "url": "https://cs.wikipedia.org/wiki?curid=1445505", "title": "Karol Kocúrek", "text": "Karol Kocúrek\n\nKarol Kocúrek (* 19. prosince 1947 Stropkov), zejména v zahraničních zdrojích uváděn chybně jako Karel Kočárek, je bývalý slovenský fotbalový útočník. Žije v Prešově.\n\nStropkovský rodák a odchovanec se na začátku 60. let s rodinou přestěhoval do Prešova. Studoval na SPŠ Prešov a začal hrát za místní Tatran.\n\nVe středu 1. června 1966 odehrál na Julisce odvetný zápas finále Československého poháru proti domácí Dukle Praha (prohra 0:4). Za druholigový Tatran Prešov odehrál odvetné utkání proti Bayernu Mnichov v Poháru vítězů pohárů v sezoně 1966/67 (prohra 2:3, hráno ve středu 5. října 1966 v Mnichově), kde byl vyhlášen jedním z nejlepších hráčů zápasu.\n\nVe starším dorostu ho trénoval Ján Karel. V československé lize nestartoval.\n\n\n"}
{"id": "1445506", "url": "https://cs.wikipedia.org/wiki?curid=1445506", "title": "Edward Yang", "text": "Edward Yang\n\nEdward Yang (čínsky: 楊德昌, pchin-jinem \"Yáng Déchāng\"; 6. listopadu 1947 Šanghaj – 29. června 2007 Los Angeles) byl tchajwanský režisér a scenárista. Spolu s dalšími režiséry Hou Hsiao-hsien a Tsai Ming Liang patřil k předním filmovým tvůrcům tchajwanské nové vlny a tchajwanské kinematografie. V roce 2000 získal v Cannes za film Yi Yi cenu za nejlepší režii.\n\n"}
{"id": "1445507", "url": "https://cs.wikipedia.org/wiki?curid=1445507", "title": "Dračinka", "text": "Dračinka\n\nDračinka (\"Cordyline\") je rod rostlin z čeledi chřestovité. Jsou to stromy a keře s úzkými až vejčitými listy a oboupohlavnými květy v bohatých latovitých květenstvích. Plodem je kožovitá tobolka obsahující černá, lesklá semena. Rod zahrnuje 24 druhů a je rozšířen na Nové Guineji, Austrálii, Novém Zélandu, Tichomoří a Jižní Americe. Nejvíce druhů roste na Nové Guineji a v Austrálii.\n\nDračinky jsou pěstovány v tropech a subtropech jako okrasné rostliny. Některé méně vzrůstné druhy jsou také pěstovány v řadě kultivarů jako pokojovky. Nejčastěji se pěstuje dračinka křovitá a dračinka jižní. Dračinka křovitá má jedlé oddenky a má význam v domorodé medicíně a jako magická rostlina.\n\nDračinky jsou dřevnaté keře a stromy, dorůstající výšky až 10 metrů. Mají tlustý oddenek a tlusté, trochu dužnaté kořeny. Stonky mají anomální druhotné tloustnutí a zpravidla jsou řídce větvené. Listy jsou čárkovitě kopinaté až široce vejčité, přisedlé nebo na bázi s pseudořapíkem, pochvaté, nahloučené na koncích kmene a větví. Čepel je konduplikátní. Listy mají hlavní střední žilku, od níž se odvětvují hustě paralelní postranní žilky. Květy jsou jednotlivé, oboupohlavné, obvykle trubkovitě zvonkovité až válcovité, podepřené několika listeny, uspořádané v postranních nebo vrcholových latách složených z hroznů nebo klasů. Květenství bývají rozměrná a bohatá. Okvětí je složeno z 6 lístků ve dvou kruzích. Okvětní lístky jsou bílé, růžové nebo purpurové, volné nebo častěji na bázi srostlé v krátkou trubku. Tyčinek je 6, jsou volné, přirostlé k bázi okvětních lístků. Semeník je drobný, vejcovitý, obsahuje 3 komůrky a nese krátce nitkovitou čnělku zakončenou hlavatou nebo trojčetnou bliznou. V každé komůrce jsou dvě až mnoho vajíček. Plodem je kožovitá tobolka připomínající bobuli a obsahující několik kulovitých, černých, hladkých semen.\n\nRod dračinka zahrnuje 24 druhů. Je rozšířen na Nové Guineji, Austrálii, Novém Zélandu, Tichomoří, Jižní Americe a na ostrovech západního Indického oceánu. Největší počet druhů roste na Nové Guineji a Austrálii (po 8 druzích) a na Novém Zélandu (5 druhů).\nV Austrálii jsou soustředěny do oblastí blízko pobřeží ve východní, jihovýchodní a severní části kontinentu. Mezi dračinkami jsou i endemické druhy, např. \"Cordyline neocaledonica\" na Nové Kaledonii nebo \"Cordyline casanovae\" na ostrovech Vanuatu. Druh \"Cordyline mauritiana\" roste na ostrovech Mauricius a Réunion, ležících v Indickém oceánu východně od Madagaskaru. Novozélandský druh \"Cordyline obtecta\" roste i na ostrově Norfolk.\nDračinka křovitá pochází z Austrálie, Nové Guineje a Tichomořských ostrovů, vlivem pěstování však zdomácněla i v jiných částech světa, zejména v tropické Asii a Latinské Americe.\nJediným jihoamerickým druhem je \"Cordyline sellowiana\", která je rozšířena v jižní části Jižní Ameriky v Argentině, Bolívii, Brazílii, Paraguayi a Uruguayi.\n\nDračinky jsou živnými rostlinami soumračníkovitých motýlů rodu \"Pirdana\", v severovýchodní Austrálii též druhu \"Sabera dobboe\".\n\nRod \"Cordyline\" je v rámci čeledi \"Asparagaceae\" řazen do podčeledi \"Lomandroideae\".\nV minulosti bylo zařazení tohoto rodu podobně jako členění celého řádu \"Asparagales\" velmi neustálené a různí taxonomové jej řadili do různě široce pojatých čeledí \"Agavaceae\", \"Asparagaceae\", \"Asteliaceae\", \"Laxmanniaceae\" nebo \"Lomandraceae\".\nV systému APG I, vydaném v roce 1998, je rod \"Cordyline\" řazen do čeledi \"Laxmanniaceae\". V systému APG II z roku 2003 došlo oproti předchozímu sytému k rozsáhlým změnám pojetí jednoděložných rostlin a čeleď \"Laxmanniaceae\" byla spolu s dalšími čeleděmi vřazena do široce pojaté čeledi \"Asparagaceae\", kde tvoří podčeleď \"Lomandroideae\".\n\nDračinky jsou občas zaměňovány s dračinci. Historicky byla také řada druhů rodu \"Cordyline\" popsána nejprve v rodu \"Dracaena\". Navzdory vnější podobnosti nejsou oba rody bezprostředně příbuzné a jsou každý řazen do jiných podčeledí čeledi \"Asparagaceae\". Zásadní morfologické rozdíly jsou zejména v plodech, anatomii cévních svazků a způsobu klíčení semen.\nPlody dračinky obsahují větší počet drobných semen, kdežto v plodech dračinců je pouze jedno až tři velká semena.\nV kořenech dračinek chybí na rozdíl od dračinců sekundární tkáň.\n\n\nDračinky jsou pěstovány v tropech a subtropech jako okrasné rostliny, ceněné zejména pro své olistění. Některé méně vzrůstné druhy jsou také pěstovány v řadě kultivarů jako pokojovky. Nejznámější a nejvíce rozšířená je dračinka křovitá a dračinka jižní. Oba druhy se pěstují v řadě kultivarů s různě variegátními listy.\n\nRůzné části dračinky křovité jsou v domorodé medicíně používány k léčení různých neduhů, zejména průjmů, řezných ran, zánětů aj.\nK podobným účelům jsou na Novém Zélandu používány i listy dračinky jižní. Dračinka křovitá má na Nové Guineji, Havaji a Malajsii význam jako magická rostlina. Například Dajakové ve východní Malajsii ji vysazují pro přitahování dobrých duchů.\nVelké, dužnaté, sladké oddenky některých kultivarů dračinka křovité jsou zejména na Havaji, Nové Guineji a Tichomoří oblíbené jako potravina. Rostlina je známa pod názvem \"ti\". Oddenky obsahují asi 20 % jednoduchých cukrů, zejména fruktózy. Bývají konzumovány vařené nebo pečené a také se používají k výrobě silného alkoholického nápoje, který je na Havaji znám jako \"okolehao\". Oddenky jsou máčeny ve vodě, roztok je kvašen a poté destilován. Rostlina poskytuje dobrou nouzovou potravou pro přežití.\nNa Novém Zélandu jsou také konzumovány plody druhu \"Cordyline indivisa\".\n\n"}
{"id": "1445509", "url": "https://cs.wikipedia.org/wiki?curid=1445509", "title": "Vzácnost", "text": "Vzácnost\n\nVzácnost je nízká omezená dostupnost komodity s tržní hodnotou. Výše vzácnosti určuje hodnotu statku, jež je v prostředí v menším množství, než je po ní poptávka.\n\nVzácnost vyjadřuje rozdíl mezi konečným množstvím dané komodity a teoreticky nekonečnými lidskými potřebami. Na Zeměkouli vždy bude méně zdrojů, než je lidstvo teoreticky schopno využít.\nPro uspokojení nekonečných potřeb konečnými zdroji je potřeba přistoupit na kompromisy. Vzácné statky lze redistribuovat podle jejich aktuální potřeby například za pomocí obchodu.\n\nStatky mohou být:\n\nVzácné, neboli ekonomické statky, mají více poptávky než nabídky. To ekonomicky tvoří jejich cenu, za kterou jsou lidé ochotni zaplatit. Aby byl statek vzácný, musí být užitečný a omezený. Například lednice, jež by obvykle byla vzácným statkem, není na Antarktidě užitečná, a proto ani není vzácná. Naopak vzduch je na vesmírné stanici je nejen užitečný, ale i omezený, je tedy vzácným statkem.\nVzácnost se podle původu dělí na poptávkovou, nabídkovou a strukturální.\n\n\nOpakem vzácných statků jsou volné statky. Je jich v daném prostředí více, než jsou lidé schopni spotřebovat a tedy nejsou za ně ochotni zaplatit. Volné statky ale stále můžou být užitečné. Jako příklad se nejčastěji uvádí vzduch v atmosféře, nebo písek na poušti.\n"}
{"id": "1445510", "url": "https://cs.wikipedia.org/wiki?curid=1445510", "title": "Gyula Kertész", "text": "Gyula Kertész\n\nGyula Kertész [\"ďula kertés\"] (29. února 1888 Kiskálna/Kalnica – 1. května 1982 New York), uváděný také jako Julius Kertész, byl židovsko-maďarský fotbalový útočník, reprezentant Maďarska a trenér.\n\nByl znám jako Kertész I, jeho mladší bratři Vilmos Kertész (Kertész II, 1890–1962) a Adolf Kertész (Kertész III, 1892–1920) byli také maďarskými fotbalovými reprezentanty. Jako Kertész IV je uváděn maďarský reprezentant Géza Kertész (1894–1945), který však s bratry Kertészovými spřízněn nebyl.\n\nPřed první světovou válku hrál maďarskou ligu za MTK Budapešť, nejlépe se s ním umístil na druhé příčce.\nJednou reprezentoval Maďarsko, aniž by skóroval. Toto utkání se hrálo 5. května 1912 ve Vídni a domácí Rakousko v něm s Maďarskem hrálo nerozhodně 1:1 (poločas 0:1).\n\nPo skončení hráčské kariéry se stal trenérem. Vedl hamburské kluby SC Union 03 Altona a Victoria Hamburg, v letech 1928–1930 trénoval švýcarský klub FC Basilej. Poté se vrátil do Německa, kde působil v Hamburger SV a VfB Leipzig. V československé lize trénoval Teplitzer FK v ročníku 1935/36.\n\n"}
{"id": "1445513", "url": "https://cs.wikipedia.org/wiki?curid=1445513", "title": "Progresívne Slovensko", "text": "Progresívne Slovensko\n\nProgresívne Slovensko (česky: \"Progresivní Slovensko\") je slovenské mimoparlamentní politické hnutí. Vzniklo v roce 2016, oficiální registrace proběhla 27. listopadu 2017. Současným předsedou je Michal Truban. Od listopadu 2018 je hnutí jako jediný slovenský zástupce součástí evropské frakce liberálů ALDE. Jediným zástupcem hnutí v Národní radě Slovenské republiky je poslanec Martin Poliačik, který se v prosinci 2017, krátce po odchodu z SaS rozhodl do PS vstoupit. V komunálních volbách 2018 PS získalo samostatně 3 starosty a 46 poslanců a v koalicích 6 starostů a 96 poslanců, včetně Hlavního města SR Bratislavy, kde se novým primátorem stal architekt a hudebník Matúš Vallo. Ve volbách do evropského parlamentu v roce 2019 získalo PS 2 mandáty, když se stranou SPOLU získalo 20,11 % hlasů, nejvíce z kandidujících subjektů.\n\n18. září 2017 hnutí uspořádalo ideovou konferenci o budoucnosti Slovenska, které se zúčastnil předseda Aliance liberálů a demokratů za Evropu a bývalý premiér Belgie Guy Verhofstadt a předsedové liberální stran Angelika Mlinar (NEOS – Rakousko), Ryszard Petru (Nowoczesna – Polsko) a Tamás Soproni (Momentum – Maďarsko). \n\n20. ledna 2018 se v Žilině konal zakládající sněm, který:\n\n\nV prezidentských volbách 2019 se hnutí rozhodlo postavit do souboje o post slovenského prezidenta místopředsedkyni strany Zuzanu Čaputovou, která ve volbách vyhrála.\n\nNa zakládajícím sněmu bylo zvoleno předsednictvo:\n\n\n\nVolební preference hnutí v procentech podle agentury Focus. \n\nHrubě vyznačené preference znamenají překročení hranice 5 % potřebných ke vstupu do NR SR. \n"}
{"id": "1445514", "url": "https://cs.wikipedia.org/wiki?curid=1445514", "title": "T3 Coupé", "text": "T3 Coupé\n\nT3 Coupé je vyhlídkový tramvajový vůz provozovaný v Praze tamním Dopravním podnikem na jeho tratích. Designérkou vozu je česká návrhářka Anna Marešová, která se při tvorbě inspirovala podobou původních vozů od Františka Kardause. Veřejnost se tramvají mohla prvně svézt ve čtvrtek 25. října 2018, kdy se pořádaly prezentační jízdy v rámci festivalu Designblok. V roce 2019 tramvaj získala v kategorii Produktový design cenu Red Dot.\n\nPodle prvotních úvah měl mít vůz podobu kabrioletu, tedy že by jeho zadní část byla úplně bez střechy, nicméně nakonec se tvůrci s ohledem na bezpečnost cestujících a možnost provozu vozidla i během zimního období rozhodli prostor zakrýt střechou a místo kabrioletu je tak tramvaj v podobě kupé. Vůz T3 Coupé oficiálně vznikl modernizací pražské tramvaje typu T3R.P evidenčního čísla 8497. Čelo vozu bylo využito z vyřazené tramvaje typu T3M evidenčního čísla 8038. V interiéru i exteriéru vozu se objevují prvky inspirované různými sériemi vozů typu Tatra T3, ale i jeho předchůdkyněmi, a sice barový pult, jehož vzorem byla podoba prodejního místa jízdenek v tramvaji typu Tatra T1. Inspiraci pro úpravy vozu čerpala autorka také z autobusu Škoda 706 RTO LUX, který je vybaven oblými střešními okny a je reprezentantem designu EXPO 1958 v Bruselu. Oproti standardním tramvajovým vozům má model T3 Coupé pouze jedny dveře umístěné v přední části. Při vstupu do vozidla dostanou cestující speciální jízdenku, kterou si mohou uvnitř označit v děrovacím označovacím strojku. Tramvaj obdržela evidenční číslo 5573.\n\nTramvaj je deponována ve vozovně Střešovice a je v provozu zejména při objednaných komerčních jízdách, zřídka i při zvláštních jízdách.\n\n\n"}
{"id": "1445515", "url": "https://cs.wikipedia.org/wiki?curid=1445515", "title": "Udren Zom", "text": "Udren Zom\n\nUdren Zom je hora vysoká 7 140 m n. m. (7 108 m dle jiných zdrojů) nacházející se v pohoří Hindúkuš v Pákistánu. Vrchol Udren Zom leží jižně od hřebene, který tvoří hranici mezi jižní pákistánskou provincií Chajbar Paštúnchwá a afghánskou provincií Badachšán.\n\nPrvovýstup severního vrcholu provedli 19. srpna 1964 dva rakouští horolezci Gerald Gruber a Rudolph Pischinger. Horst Schindelbacher dosáhl následně vrcholu 22. srpna. Centrální vrchol vysoký 7 080 m byl nejprve vylezen v roce 1977. Dále na jih se nachází jižní vrchol 7 050 m. První výstup jižního vrcholu proběhl v roce 1967. Severně od severního vrcholu vzdálený 2 km leží 7 083 m vysoký vrchol Kohe Shakhawr.\n"}
{"id": "1445516", "url": "https://cs.wikipedia.org/wiki?curid=1445516", "title": "Kohe Shakhawr", "text": "Kohe Shakhawr\n\nKohe Shakhawr (také Kohe Shakawr, Shakawr nebo Shakhaur) je hora vysoká 7 084 m n. m. nacházející se v pohoří Hindúkuš na hranici mezi pákistánskou provincií Chajbar Paštúnchwá a afghánskou provincií Badachšán. Kohe Shakhawr je napojen sedlem o výšce 6 360 m n. m. na vrchol Udren Zom, který leží 2 km dále na jih.\n\nPrvovýstup provedli dne 17. srpna 1964 dva rakouští horolezci Rudolph Pischinger a Gerald Gruber.\n"}
