{"id": "1472010", "url": "https://cs.wikipedia.org/wiki?curid=1472010", "title": "Vysokorychlostní železnice do Ejlatu", "text": "Vysokorychlostní železnice do Ejlatu\n\nVysokorychlostní železnice do Ejlatu (též zkráceně Med-Red dle moří, které má spojovat) byla navrhovanou izraelskou železnicí, jejímž cílem bylo propojení hlavních izraelských populačních center a středomořského přístavuAšdod s jižním městem Ejlat na pobřeží Rudého moře. Též měla sloužit pro přepravu objemných nákladů mezi Středozemním mořem a Rudým mořem. Železnice byla trasována směrem na jih po existující železniční trati k Beershevě. Dále měla pokračovat jako nově vybudovaná přes Dimonu k Ramonovu mezinárodnímu letišti v údolí Arava a dále k Ejlatu. Cestovní rychlost osobních vlaků byla zprvu plánována na 350 km/h (220 mph). Železnici mělo tvořit zhruba 260 km elektrifikované dvoukolejné železnice při nezapočítání již existující, leč zastaralé, sekce Tel Aviv - Beersheva, která tvoří dalších 100 km.\n\nV případě postavení železnice bylo předpokládáno využití jak pro osobní, tak nákladní dopravu, včetně přepravy minerálů vytěžených v Negevské poušti. Vysokorychlostní železnice měla převážet cestující z Tel Avivu do Ejlatu v čase pod dvě hodiny s jedinou mezizastávkou (v železniční stanici Be'er Sheva-Sever) a s pomalejší cestou z Beershevy do Ejlatu, jenž měla zastavovat v řadě měst a vesnic v údolí Arava.\n\nNákladní přeprava měla existovat jako alternativní způsob přepravy k Suezskému kanálu umožňující přepravu zboží z Asie do Evropy přes Izrael. Spojení bylo součástí většího plánu na přetvoření Ejlatu v metropolitní oblast s více než 150 000 obyvateli, jehož součástí je například plánované přemístění přístavu Ejlat o 5 kilometrů do vnitrozemí. Velkým problémem Izraele je totiž závislost na přístavech Haifa a Ašdod, kterými v roce 2011 proudilo 98% zahraničního obchodu, neboli 43 milionů tun. Přístav v Ejlatu navíc nemůže přijímat kontejnery, což by měla vyřešit jeho celková revitalizace proběhnuvší do třicátých let 21. století. \n\nEjlat se nachází daleko od izraelských hlavních populačních center, přesto slouží jako významné truistické město a též jako jediný přístupový bod Izraele k Rudému moři. Historicky je Ejlat spojen se zbytkem země pouze starými a nekvalitními cestami. Silnice 90 a silnice 12 jsou často místy dopravních nehod a občas i teroristických útoků. V poslední době však proběhla rozsáhlá modernizace obou silničních tahů ve snaze tuto situaci zlepšit.\n\nŽelezniční spojení bylo naplánováno již po arabsko-izraelské válce v roce 1948, ale plány byly zrušeny v roce 1952 z důvodu obav o bezpečnost. V roce 1955 se premiér David Ben-Gurion znovu rozhodl tuto železnici vybudovat, přičemž zájem projevili Francouzi. Plány ovšem zhatila Suezská krize vypuknuvší o rok později.\n\nTato myšlenka byla opět diskutována v šedesátých a sedmdesátých letech. V osmdesátých letech předložil australský fond konkrétní návrh na financování celé výstavby (tehdy odhadované na celkem 250 milionů dolarů). Ministr dopravy Haim Corfu jmenoval výbor, který okamžitě doporučil zahájení výstavby. Izraelská vláda se opět obrátila na Francii s žádostí o rozvoj železnice. V závěru 20. století mnoho ministrů dopravy včetně Yisraela Keisara, Meira Sheetrita či například Shaula Mofaze slíbilo, že tato železnice bude vybudována. \n\nV roce 2010 izraelská vláda schválila výstavbu nového přístavu a letiště pro Ejlat, dále železnice, modernizovaných dálnic a lehkého železničního systému. Podle plánu se měl Ejlat proměnit v metropolitní oblast zahrnující 150 000 obyvatel, železnice měla dále rozvinout i města ležící na plánované trase. Podle izraelského novináře Guy Bechora by projekt v případě úspěchu vrátil Izrael zpět na globální obchodní mapy. \n\nOčekávané náklady na projekt byly 6-8,6 miliardy NIS. V tomto odhadu ovšem nebyl zahrnut vozový park, elektrifikace a další související náklady- celkem by náklady mohly činit až závratných 50 miliard NIS, v přepočtu 315 miliard Kč. Počáteční plánování mělo vyčleněno 120 milionů NIS z rozpočtu úřadu Netivei Israel, obdoby českých ŘSD a SŽDC. Ekonomická návratnost samotného projektu přitom nebyla v blízké budoucnosti očekávána zejména kvůli obrovským počátečním nákladům. \n\nV říjnu 2011 podepsal izraelský ministr dopravy Yisrael Katz dohodu o spolupráci týkající se železnice se svým čínským protějškem. V květnu 2012 podepsal Katz podobnou dohodu se Španělskem o celkovém vývoji dopravy na území Izraele, který může zahrnovat i železnici. Též byly vedeny rozhovory na toto téma s indickým ministrem cestovního ruchu. Celkově svůj zájem o projekt deklarovalo deset zemí- Kanada, Francie, Německo, Itálie, Japonsko, Jižní Korea a Spojené státy kromě již zmíněné Číny, Španělska a Indie. \n\nDne 5. února 2012 izraelská vláda jednomyslně schválila pokračování v realizaci projektu. Financování bylo navrženo třemi způsoby: budování-provoz-převod, dohoda se zahraniční vládou či úplné financování izraelskou vládou ze zdrojů ministerstva dopravy. Ministr dopravy Katz podpořil partnerství se zahraniční vládou, přičemž kvůli velikosti a finanční náročnosti měla konečné slovo kancelář předsedy vlády. Ministerstvo financí obratem vzneslo námitku, jelikož nesouhlasilo s uzavřením smlouvy se zahraniční vládou bez vyhlášení tendru kvůli obavám z přemrštěných cen. \n\nMinisterský výbor schválil plán v roce 2013. Ihned po schválení projektu se na izraelskou vládu snesla kritika z řad ekologů a sociálních aktivistů. Protestoval též bývalý ředitel Mossadu Efraim Halevy kvůli obavám o bezpečnost kvůli čínskému vlivu a ministr pro ochranu životního prostředí, jelikož by železnice dle jeho výzkumu výrazně omezila pohyb živočichů z důvodu rozsáhlého oplocení trati. \n\nV roce 2015 zveřejnil finanční deník Globes zprávu, že v případě pokračování projektu bude pravděpodobně stavitelem tratě a dodavatelem vlaků, lokomotiv a celé infrastruktury Čína. Důvodem pro čínský zájem je zejména snaha Číny o uchycení v Izraeli- během posledních pěti let se z ní stal hlavní investor v izraelské dopravě. Dlouhodobějším čínským projektem je Belt and Road Initiative navazující na dávnou Hedvábnou stezku, která má za cíl výrazně zkapacitnit přepravu zboží v obou směrech. \n\nČtvrtého ledna roku 2015 byla na zasedání mezirezortního týmu stavba zamítnuta. Komisi vedené ředitelem Kanceláře předsedy vlády Státu Izrael Harela Lockera byla předložena analýza nákladů a přínosů stavby, jejíž závěry byly negativní pro všechny možnosti financování jak pro nákladní, tak osobní dopravu. Členy byli představitelé Národní ekonomické rady, Ministerstva financí, dopravy a životního prostředí. Dle analýzy nákladů a přínosů by pro vybudování pouze železnice (bez vlaků, podpůrné infrastruktury atd.) bylo potřeba 30 miliard NIS, v přepočtu 175 miliard Kč dle tehdejšího kurzu. Komise vyloučila financování stavby soukromým sektorem či zahraniční vládou (zájem měli hlavně Číňané, viz. výše). \n\nCelkové náklady na výzkum a plánování celé trati byly vyčísleny na 120 milionů NIS, v přepočtu 750 milionů Kč. Utracení této částky na neuskutečněný projekt bylo kritizováno zejména opozicí a ochránci životního prostředí. \n\nCesta do Ejlatu překračuje stovky kilometrů hrubého pouštního terénu s častými změnami výšky a potenciálním nebezpečím záplav. Všechny tyto komplikace jsou zvláště složité pro vysokorychlostní železnici, která se musí vyhýbat ostrým zatáčkám na své trase a vyžaduje tudíž velké poloměry. Topograficky náročná povaha trasy (a následně i vyžadovaná velká investice) byla jedním z hlavních důvodů neustálých zdržení a odkladů stavby celé trati navzdory častým prohlášením mnoha izraelských politiků.\n\nŽelezniční trasu lze rozdělit do tří částí: Beersheva- Dimona dlouhá 34 kilometrů, Dimona - Mount Tzin o délce 54 km a nejdelší Mount Tzin - Ejlat dlouhá 170 kilometrů. . Tato linka by se připojila k existující železniční trati do Beershevy, která je již dvoukolejná a je zařazena v plánu na elektrifikaci.\n\nOvšem stávající železniční trať mezi Dimonou a Mount Tzinem by musela být zdvoukolejněna, elektrifikována a modernizována na maximální rychlost 160 km/h. Celý projekt měl zahrnovat celkem 63 mostů o celkové délce 4,5 km a až 9,5 km tunelů. V oblasti Mount Tzin měly být případně vybudovány další čtyři kilometry tunelů, aby se dále zkrátila délka trasy a tím pádem i celková doba jízdy. \n\nZ tohoto důvodu byl záměr na oddělení osobní a nákladní dopravy v oblasti Mount Tzin- osobní vlaky měly využívat tunely, zatímco nákladní doprava sice delší, ale pozvolnější existující trasu. Kvůli tomuto opatření byla projektovaná délka trati pro přepravu nákladu delší o celých 20 kilometrů. \n\nPoslední Aravská část by procházela přírodním stanovištěm vzácné rostliny \"halocnemum strobilaceum\", což je pouštní rostlina, která byla dlouho považována za vyhynulou a byla znovuobjevena až v roce 2012. Tento poslední úsek je zdaleka nejproblematičtější právě kvůli přítomné vzácné pouštní fauně a floře. Část od Dimony do Hatzevy a Parana přes oblast Mount Tzin byla schválena Národním plánovacím a stavebním výborem 5. března 2013. \n\nPředběžný plán zahrnoval celkem 9 stanic v sekci Mount Tzin-Ejlat: (od severu k jihu) Hatzeva, Sapir, Paran, Yahel, Yotvata, Ramonovo mezinárodní letiště, Shchoret, Ejlat-centrum a Ejlat-přístav. \n\nŽelezniční úsek a infrastuktura v údolí Arava měl umožňovat maximální rychlost mezi 230 a 300 km/h. Železnice měla být plně elektrifikována a zdvoukolejněna pro zvýšení přepravní kapacity v celém úseku od Beershevy do Ejlatu. Severní pokračující úsek do Tel-Avivu však zůstával pouze jednokolejným, což silně kritizovali mnozí plánovači i odpůrci trati. \n\nPřeprava cestujících měla zahrnovat expresní a osobní dopravu, přičemž tato expresní trasa z vlakového nádraží Tel Aviv HaHagana do Ejlatu měla trvat dvě hodiny nebo méně. Vytížení trasy se odhadovalo až na 3,5 milionu cestujících každý rok. V roce 2012 byl přitom celkový počet přepravených cestujících 40, 3 milionu, čímž by se trať podílela na celostátní přepravě více než 10 procenty. \n\nOd nákladní dopravy se očekával přibližný objem výkonu 2,5 milionu tun chemických látek a 140 000 vozů ročně proudících na izraelský trh a další miliony tun náklad směřujícího dále do Evropy. Vedle místního trhu měla železnice sloužit též asijským zemím zamýšlejícím přepravovat zboží do Evropy pozemní cestou tím, že vytvoří pomyslný most mezi Rudým a Středozemním mořem.\n\nV tomto ohledu má ovšem pozici hegemona Suezský kanál , ačkoli Izraelská správa přístavů a izraelský premiér Benjamin Netanjahu uvedli, že rivalita není úmyslem. Spíše by se dle nich mělo jednat o doplnění možností přepravy. Podle Netanjahua projevily zájem o projekt Čína a Indie. Na druhou stranu egyptští představitelé kritizují projekt jako údajný pokus o poškození egyptské ekonomiky právě omezením role Suezského kanálu a z toho plynoucího snížení příjmů z poplatků za jeho použití. \n"}
{"id": "1472011", "url": "https://cs.wikipedia.org/wiki?curid=1472011", "title": "Tatra 72", "text": "Tatra 72\n\nTatra 72 byl lehký vojenský nákladní automobil se znakem náprav 6×4 a nosnosti 1,5 tuny, vyráběný podnikem Tatra, a.s. v Kopřivnici. Vznikl modernizací typu Tatra 26 podle požadavku VTLÚ. Většinu vyrobených kusů odebrala Československá armáda, kromě toho jej licenčně vyráběla francouzská firma Lorraine. Na podvozcích Tatra 72 byly také stavěny obrněné automobily vz. 30. Během let 1933–1937 vzniklo v Kopřivnici zřejmě 320 vozů Tatra 72 (včetně podvozků pro obrněné automobily) a dalších zhruba 200 v licenci. Jeho nástupcem se stal typ Tatra 82.\n\nVůz Tatra 72 vznikl v roce 1933 úpravou automobilu Tatra 26/30 podle požadavků Vojenského technického a leteckého ústavu. Hlavní změnou byl větší a výkonnější motor z vozu Tatra 52. Došlo k zesílení podvozku a jeho úpravám, mechanické brzdy byly nahrazeny hydraulickými. Nákladní verze dostaly dvojmontáž kol na zadních nápravách. Takto zdokonalený typ měl lepší výkony na silnici i v terénu. Vůz Tatra 72 následně začala československá armáda odebírat v počtech a verzích původně uvažovaných pro jeho předchůdce Tatra 26/30, celkem obdržela 219 vozů. Nejvíce vozů, 100 kusů, vzniklo s valníkovou nástavbou, dalšími verzemi byly velitelská, telefonní a kulometná. Vzniklo také několik vozů ve formě nosičů protileteckých světlometů. Armáda vozy obdržela v letech 1934–1935 a ty se v její službě osvědčily jako výkonné a spolehlivé. Padesát jedna podvozků posloužilo ke stavbě sériových obrněných automobilů vz. 30, zkonstruovaných již dříve na bázi Tatry 26/30. Menší počet vozů s otevřenou karosérií byl vyvezen do Číny.\n\nTatra také vyrobila 4 autobusy (s maskou z nástupnického typu Tatra 82)<ref name=\"MJ12/2018\">\n</ref> a dále 30 samostatných podvozků, určených pro karosování zákazníkem. Několik jich zakoupili představitelé švýcarské armády. Menší počty vozů získali civilní uživatelé. Jeden podvozek koupil cestovatel RNDr. Jiří Baum, který na něm nechal postavit v karosárně Uhlík expediční vůz. S ním poté roku 1935 absolvoval spolu se svou manželkou cestu napříč několika světadíly.\n\nVýznamnou kapitolou se stala licenční výroba u francouzské firmy Lorraine, probíhající od roku 1935. Vozy označené Lorraine 72 dodávala francouzské armádě, některé z nich se zkráceným rozvorem. Typickým znakem licenčních vozů byla dvojice malých nájezdových kol vpředu, omezujících riziko uváznutí v terénu. Jeden z vozů byl zkušebně opatřen pancéřovou karosérií.\n\nCelkem vzniklo 320 (podle jiných údajů 328) vozů Tatra 72, zřejmě včetně 51 podvozků pro obrněné automobily vz. 30. Dalších přes 200 vozů bylo postaveno v licenci firmou Lorraine. Nástupcem Tatry 72 se stal dále zdokonalený a robustnější typ Tatra 82.\n\nTatru 72 pohání plochý, vzduchem chlazený zážehový čtyřválec s rozvodem OHV. Motor má zdvihový objem 1910 cm³ (vrtání válců 80 mm, zdvih 95 mm). Dosahuje nejvyšší výkon 22 kW (30 k) při 2650 ot./min. Palivovou směs připravuje karburátor Zenith 30T (U30) nebo Solex 30 BFVC. Umístění motoru je vpředu, nad přední nápravou.\n\nMazání je tlakové oběžné, se suchou klikovou skříní. Chlazení vzduchem je podpořeno ventilátorem umístěným na setrvačníku za motorem. Palivová nádrž má objem 45 l. Za motorem je umístěna suchá čtyřlamelová spojka. Za ní pak navazuje čtyřstupňová převodovka a dvoustupňová redukční převodovka ve skříni diferenciálů zadních náprav.\n\nElektrická soustava pracuje s napětím 12 V. Vůz je vybaven magnetovým zapalováním Bosch nebo Scintilla.\n\nZáklad podvozku tvoří ocelová páteřová roura, vpředu opatřená přírubou pro blok motoru a převodovky. Vzadu jsou dvě hnací nápravy s výkyvnými poloosami. Ty jsou na každé straně odpružené společným půleliptickým listovým pérem. Nepoháněná přední náprava má nezávislé zavěšení polonáprav, odpružených příčným půleliptickým listovým pérem. Poháněné zadní nápravy mají uzávěrky diferenciálů (první nebo obou náprav). Rozchod předních kol činí 1300 mm, zadních 1300 mm (s dvojmontáží 1692 mm). Rozvor náprav je 2200 mm (krátký) nebo 2900 mm (dlouhý) + 920 mm. Světlá výška pod nápravami je 220 mm.\n\nVůz je opatřen hydraulickými bubnovými brzdami systému Lockheed na všech kolech. Kola jsou osmnáctipalcová disková (u vojenských verzí dvacetipalcová) s pneumatikami rozměru 5,50×18“ nebo 6,50×20“.\n\nKabina vozu je smíšené konstrukce, s dřevěnou kostrou potaženou ocelovým plechem.\n\nVojenské vozy nesly tyto nástavby:\n\nÚdaje se liší dle provedení. Rozměry pro velitelský automobil:\nDélka: 4 620 mm\nŠířka: 1 670 mm\nVýška: 1 590 mm (bez střechy)\n\nHmotnost podvozku: 908 kg\nPohotovostní hmotnost: 1300–1400 kg\nUžitečná hmotnost: 1 500 až 2000 kg\n\nMaximální rychlost: 60–70 km/h\n\nSpotřeba paliva: 18 l/100 km\n\n"}
{"id": "1472013", "url": "https://cs.wikipedia.org/wiki?curid=1472013", "title": "František Morávek (rozcestník)", "text": "František Morávek (rozcestník)\n\nJméno a příjmení František Morávek má více nositelů:\n\n"}
{"id": "1472014", "url": "https://cs.wikipedia.org/wiki?curid=1472014", "title": "Václav Morávek (rozcestník)", "text": "Václav Morávek (rozcestník)\n\nJméno a příjmení Václav Morávek má více nositelů:\n\n"}
{"id": "1472017", "url": "https://cs.wikipedia.org/wiki?curid=1472017", "title": "František Smolík (rozcestník)", "text": "František Smolík (rozcestník)\n\nJméno a příjmení František Smolík má více nositelů:\n\n"}
{"id": "1472018", "url": "https://cs.wikipedia.org/wiki?curid=1472018", "title": "JoJoHead", "text": "JoJoHead\n\nJoJoHead je americký komediální webový seriál, zveřejněný v roce 2016 na CW Seed, internetové platformě televize The CW. Celkem vzniklo osmnáct dílů. Jedná se o prequel virálního videa z YouTube \"Momhead\", které natočila scenáristka, producentka a herečka Johanna Stein. Ta je rovněž autorkou seriálu \"JoJoHead\", v němž ztvárnila hlavní roli. Oba pořady byly natočeny rybím okem na GoPro kameru, připevněnou k hlavě protagonistky. Johanna Stein přirovnala titulní postavu JoJo k Mr. Beanovi.\n\nJoJo je obyčejná matka, seriál zobrazuje krátké výňatky z jejího každodenního života.\n\n"}
{"id": "1472019", "url": "https://cs.wikipedia.org/wiki?curid=1472019", "title": "Jedlovec Mertensův", "text": "Jedlovec Mertensův\n\nJedlovec Mertensův (\"Tsuga mertensiana\") je jehličnatý strom z čeledi borovicovitých, pocházející ze severozápadní oblasti Severní Ameriky. Pojmenován byl po německém botanikovi Karlovi Heinrichu Mertensovi, který popsal první exempláře.\n\nJedlovec Mertensův je velký stálezelený jehličnatý strom, dorůstající obvykle výšek 20–40 metrů; největší jedinci měřili až 59 metrů s průměrem kmene 2 metry. Borka kmene je tenká, šedá, šupinovitě nebo podélně rozpraskaná. Koruna je v mládí úzce kuželovitá, později široce válcovitá, větévky na konci typicky převisají. Letorosty jsou oranžovohnědé, hustě chlupaté. Na exponovaných místech poblíž horní stromové hranice vytváří vlivem drsných povětrnostních podmínek všelijak pokroucené pitoreskní formy.\n\nJehlice jsou 7-25 mm dlouhé a 1-1,5 mm široké, na průřezu pouze nepatrně zploštělé, sivě modrozelené; na rozdíl od jiných jedlovců mají jehlice jen málo znatelné průduchové proužky, zato však na obou stranách. Na větvičce jsou spirálovitě uspořádané.\n\nŠišky jsou mnohem větší než u jiných jedlovců, měří 30-80 mm na délku a 8-10 (při otevření 10-35 mm) na šířku, jsou válcovitého tvaru, převislé, s tenkými ohebnými šupinami. Nezralé jsou obvykle fialové, zralé červenohnědé; otevírají se 5-7 měsíců po opylení a vypouští drobná, červenohnědá, okřídlená semena.\n\nJe to dlouhověký, pomalu rostoucí strom, který dosahuje stáří až 800 let. Roste zpravidla na stanovištích s chladnějším, vlhkým klimatem a dostatkem srážek včetně sněhových. Preferuje hrubší, kyselé, dobře odvodněné, ale dostatečně vlhké půdy, obvykle na svazích a v soutěskách, v jižní části areálu vyhledává severní expozice. Je velmi dobře adaptován na množství sněhu, které dokáže efektivně shazovat pružnými převislými větvemi, a na dlouhotrvající závěje a dobře snáší i hluboké zastínění.\n\nAreál jeho výskytu zahrnuje vlhké deštné lesy okolo pacifického pobřeží (obvykle do vzdálenosti zhruba 100 km od oceánu) a tvoří tedy úzký pás táhnoucí se od jižní Aljašky přes Britskou Kolumbii až do severní a střední Kalifornie (oblast Klamath Mountains a Sierry Nevady); izolované populace se nacházejí i ve vnitrozemí Britské Kolumbie a amerických států Montana a Idaho ve Skalnatých horách. Horní hranice výskytu roste se snižující se zeměpisnou šířkou: na Aljašce dosahuje výšky 1000 m n. m., zatímco v kalifornských pohořích šplhá až do nadmořské výšky 3000 m.\n\nV lesích patří mezi klimaxové dřeviny společně s jedlí líbeznou, cypřiškem nutkajským, jedlovcem západním nebo zeravem obrovským; v konkurenčním boji obvykle nahrazuje smrk Engelmannův, jedli plstnatoplodou nebo borovici pokroucenou.\n\nV rámci rodu \"Tsuga\" je jedlovec Mertensův jediným zástupcem podrodu \"Hesperopeuce\", výjimečně pojímaného i jako samostatný rod. Rozlišují se dva poddruhy a několik menších variant:\n\n\nDřevo je o něco horší kvality než u příbuzného jedlovce západního, přesto využívané v průmyslu, ke stavebním účelům a jako zdroj buničiny. Pomalý růst, atraktivní stříbřitý habitus a odolnost proti drsnému podnebí z něj dělají oblíbenou okrasnou dřevinu, především ve Velké Británii a Skandinávii. Bylo vyšlechtěno několik kultivarů, šlechtění je ale náročné vzhledem k pomalému růstu. Neprospívá mu znečištěný městský vzduch.\n"}
{"id": "1472020", "url": "https://cs.wikipedia.org/wiki?curid=1472020", "title": "Karel Jonáš (rozcestník)", "text": "Karel Jonáš (rozcestník)\n\nJméno a příjmení Karel Jonáš má více nositelů:\n\n"}
{"id": "1472023", "url": "https://cs.wikipedia.org/wiki?curid=1472023", "title": "Jan Košťál (rozcestník)", "text": "Jan Košťál (rozcestník)\n\nJméno a příjmení Jan Košťál má více nositelů:\n\n"}
{"id": "1472025", "url": "https://cs.wikipedia.org/wiki?curid=1472025", "title": "Rue du Jardinet", "text": "Rue du Jardinet\n\nRue du Jardinet je ulice v Paříži. Nachází se v 6. obvodu.\n\nUlice spojuje \"Rue de l'Éperon\" a \"Cour de Rohan\".\n\nNa nejstarších plánech Paříže od 13. století je ulice vedena pod názvy \"Impasse de Rouan\" nebo \"Cul-de-sac de Rouen\". Svůj současný název (Zahrádková ulice) získala v 16. století a odvozuje se od bývalé zahrady paláce hôtel de Vendôme zbořeného v roce 1441. Většina ulice byla zničena v roce 1866 při stavbě \"Boulevardu Saint-Germain\".\n\n\n"}
{"id": "1472034", "url": "https://cs.wikipedia.org/wiki?curid=1472034", "title": "Tomáš Martinec (rozcestník)", "text": "Tomáš Martinec (rozcestník)\n\nJméno a příjmení Tomáš Martinec má více nositelů:\n\n"}
{"id": "1472037", "url": "https://cs.wikipedia.org/wiki?curid=1472037", "title": "Otec (divadelní hra, Zeller)", "text": "Otec (divadelní hra, Zeller)\n\nOtec (v původním názvu \"Le Père\") je divadelní hra francouzského spisovatele a dramatika Floriana Zellera. Hra byla poprvé uvedena pařížským divadlem Hébertot v roce 2012. Hlavní role ztvárnili Robert Hirsch (André) a Isabelle Gélinas (Anne). Autor hru postavil tak, aby se divák mohl vcítit do kůže člověka, který stárne a jehož zrazuje vlastní paměť.\n\nV češtině byla hra uvedena poprvé souborem Městského divadla Kladno 17. října 2015 v Divadle Lampion. Hru do češtiny přeložil Michal Zahálka a režie se ujal Petr Štindl. Hlavní role předvedli Miloslav Maršálek (André) a Alena Štréblová (Anne). Zvláštností bylo, že tento kus byl uveden jako součást inscenace \"Otec / Matka\", která byla složena ze dvou divadelních her Floriana Zellera. Divadlo uvedlo, že plánuje reprízovat jednotlivé inscenace odděleně, společně jen příležitostně. Hra v podání tohoto souboru se dočkala pouze tří repríz.\n\nPočátkem roku 2016 uvedlo hru, tentokrát pod názvem \"Táta\", Slovácké divadlo v Uherském Hradišti. Premiéru mohli diváci vidět 30. ledna 2016 pod režijním vedením Tomáše Pavčíka. Titulní role ztvárnili Vladimír Doskočil (André) a Jaroslava Tihlelková (Anne).\n\nV roce 2017 hru ve stejném překladu nastudoval soubor divadla Rokoko, premiéra se konala 4. listopadu 2017. Hlavních rolí se ujal Jan Vlasák (André) a Veronika Gajerová (Anne), hru režíroval Petr Svojtka.\n\nNa motivy této divadelní hry byl natočeno francouzské filmové drama \"Floride\" (2015) s Jeanem Rochefortem v hlavní roli.\n"}
{"id": "1472039", "url": "https://cs.wikipedia.org/wiki?curid=1472039", "title": "Vít (příjmení)", "text": "Vít (příjmení)\n\nPříjmení Vít nosí více významných osobností:\n\n"}
{"id": "1472041", "url": "https://cs.wikipedia.org/wiki?curid=1472041", "title": "Jaroslav Boček (rozcestník)", "text": "Jaroslav Boček (rozcestník)\n\nJméno a příjmení Jaroslav Boček má více nositelů:\n\n"}
{"id": "1472042", "url": "https://cs.wikipedia.org/wiki?curid=1472042", "title": "František Lorenc (rozcestník)", "text": "František Lorenc (rozcestník)\n\nJméno a příjmení František Lorenc má více nositelů:\n\n"}
{"id": "1472044", "url": "https://cs.wikipedia.org/wiki?curid=1472044", "title": "Valssassina", "text": "Valssassina\n\nValssassina je údolí v regionu Lombardie, provincie Lecco v Itálii.\n\nÚdolím protéká řeka Pioverna, která pramení na Cima di Muschiada a ústí do jezera Como. Řeka protéká údolím z jihu na sever. Před ústím protéká soutěskou Orrido di Bellano.\n\nNa západní straně údolí se tyčí členitý masív Gringe a Bergamské Předalpy na východě jsou Orobské Alpy. Do údolí Begama vede silnice 64 z města Moggio, která stoupá na San Pietro a pak sestupuje do údolí Val Taleggio.\n\nSeverní část údolí Valssassina má největší hustotu osídlení. Většinu tvoří malá sídla na slunných svazích Monte di Mugio de Cimone di Margno. Údolí je proslaveno výrobou tradičních sýrů Taleggio a Caprino.\n"}
{"id": "1472045", "url": "https://cs.wikipedia.org/wiki?curid=1472045", "title": "František Hrdina (rozcestník)", "text": "František Hrdina (rozcestník)\n\nJméno a příjmení František Hrdina má více nositelů:\n\n"}
{"id": "1472046", "url": "https://cs.wikipedia.org/wiki?curid=1472046", "title": "František Čáp (rozcestník)", "text": "František Čáp (rozcestník)\n\nJméno a příjmení František Čáp má více nositelů:\n\n"}
{"id": "1472048", "url": "https://cs.wikipedia.org/wiki?curid=1472048", "title": "Križevci", "text": "Križevci\n\nKriževci jsou město v centrální části Chorvatska, 57 km severovýchodně od Záhřebu. Administrativně spadají pod Koprivnicko-križeveckou župu. V roce 2011 měly celkem 11 231 obyvatel.\n\nMěsto se rozkládá v regionu tzv. chorvatského Příhoří, na řece Glogovnici. Hlavní dopravní tah, který přes něj prochází, je železniční trať mezi městy Koprivnica a Vrbovec (a směrem dále do metropole Záhřebu.\n\nPrvní písemná zmínka o Križevcích pochází z roku 1201. V blízkosti města se nachází rovněž i hora Kalnik a hrad stejného názvu.\n"}
{"id": "1472049", "url": "https://cs.wikipedia.org/wiki?curid=1472049", "title": "Slunj", "text": "Slunj\n\nSlunj je město v centrální části Chorvatska, v blízkosti města Karlovace a hranice s Bosnou a Hercegovinou. Administrativně spadá pod Karlovackou župu. V roce 2011 zde žilo celkem 5 076 obyvatel.\n\nMěsto se rozkládá v hornaté krajině Kordunu, na hlavním silničním tahu mezi městem Karlovac a Plitvickými jezery. Jeho střed je umístěn na soutoku řek Korana a Slunjčica, nad kaňony, které obě řeky vytvářejí.\n\nMěsto se rozvíjelo okolo sídla šlechtického rodu. Postupně rostoucí osada se v 15. století rozšířila i o františkánský klášter. Její postupný rozvoj zastavily až turecké vpády v 16. století. Na počátku století devatenáctého se stal součástí tzv. Ilyrských provincií. V 20. století patřil k jedním z měst, které měly v Chorvatsku srbské obyvatelstvo.\n"}
{"id": "1472050", "url": "https://cs.wikipedia.org/wiki?curid=1472050", "title": "Ermindo Onega", "text": "Ermindo Onega\n\nErmindo Ángel Onega (30. dubna 1939, Las Parejas - 21. prosince 1979, Lima) byl argentinský fotbalový útočník.\n\nProfesionálně hrál za CA River Plate, v Uruguayi za CA Peñarol, v Argentině za CA Vélez Sarsfield a v Chile za Deportes La Serena. V jihoamerickém Poháru osvoboditelů nastoupil ve 35 utkáních a dal 17 gólů. V roce 1957 získal argentinský titul s River Plate.\n\nZa reprezentaci Argentiny nastoupil ve 30 utkáních, ve kterých dal 11 gólů. Startoval na Mistrovství světa ve fotbale 1966, nastoupil ve všech 4 utkáních Argentiny a dal 1 gól.\n\n"}
{"id": "1472051", "url": "https://cs.wikipedia.org/wiki?curid=1472051", "title": "Čazma", "text": "Čazma\n\nČazma (maďarsky Csázma) je město v západní části chorvatské Slavonie, 60 km jihovýchodně od Záhřebu. Administrativně spadá pod Bjelovarsko-bilogorskou župu. V roce 2011 zde žilo celkem 8 077 obyvatel.\n\nMěsto se rozkládá v rovinaté slavonské krajině na křižovatce silničních tahů Bjelovar–Ivanić Grad a Vrbovec–Garešnica. Protéká jím řeka Česma.\n\nPrvní písemná zmínka o Čazmě pochází z roku 1226. V roce 1537 bylo město vystaveno prvnímu tureckému vpádu a v roce 1552 bylo již na trvalo obsazeno osmanským vojskem. Turci jej ztratili v roce 1606. Později bylo součástí Rakousko-Uherska, poté Jugoslávie a od roku 1991 patří nezávislému Chorvatsku. Město nemá větší průmyslové podniky, sídlí zde dopravce Čazmatrans.\n"}
{"id": "1472052", "url": "https://cs.wikipedia.org/wiki?curid=1472052", "title": "Buje", "text": "Buje\n\nBuje (italsky Buie) jsou město na poloostrově Istrie, na území Chorvatska. Administrativně spadá pod Istrijskou župu. V roce 2011 zde žilo celkem 5 182 obyvatel.\n\nMěsto se rozkládá v západní části poloostrova, dále od moře, v nadmořské výšce okolo 200 m.\n\nBuje si uchovaly historický charakter. V letech 1358 až 1797 byly součástí Benátské republiky, poté byly připojeny k Habsburské monarchii na několik let, než se staly na počátku 19. století součástí tzv. Ilyrských provincií. Po Vídeňském kongresu byly zpět předány Rakousku. Po první světové válce se staly součástí Itálie a po druhé světové válce byly předány Jugoslávii. Nemalá část místního obyvatelstva je dodnes italského původu a ve městě jsou úředními jazyky jak chorvatština, tak italština.\n"}
{"id": "1472053", "url": "https://cs.wikipedia.org/wiki?curid=1472053", "title": "Ozalj", "text": "Ozalj\n\nOzalj je město v centrální části Chorvatska, nacházející se severně od města Karlovac, nedaleko hranic se Slovinskem. Administrativně spadá pod Karlovackou župu. V roce 2011 zde žilo celkem 6 817 obyvatel.\n\nOzalj se rozkládá v údolí řeky Kupy, na hlavním dopravním tahu z Karlovace v Chorvatsku do Nového města ve Slovinsku. Město je známé díky svému hradu. Prochází tudy také železniční trať z Karlovace do Slovinska, do Nového města a Trebnje.\n\nMěsto je poprvé zmiňováno v roce 1244 jako svobodné královské město. Později patřilo rodu Frankopanů a od poloviny 16. století rodu Zrínských, kterým patřil až do roku 1671. Historicky se současné město začalo rozvíjet na břehu řeky Kupy okolo původního hradu.\n"}
{"id": "1472056", "url": "https://cs.wikipedia.org/wiki?curid=1472056", "title": "Duga Resa", "text": "Duga Resa\n\nDuga Resa je město v centrální části Chorvatska, v blízkosti města Karlovac. Administrativně spadá pod Karlovackou župu. V roce 2011 zde žilo celkem 12 114 obyvatel. Historicky bylo známé především díky textilnímu průmyslu.\n\nMěsto se rozkládá v údolí řeky Mrežnica v bezprostřední blízkosti regionálního centra Karlovace.\n\nPrvní zmínka o obci pochází z roku 1380. Současné město vzniklo rychlým rozvojem původní vesnice. Železniční trať Záhřeb–Rijeka byla v úseku, který prochází Dugou Resou, otevřena v roce 1873. Díky blízkosti řeky zde vznikla továrna na zpracování bavlny, která nastartovala prudký růst obyvatel. Zatímco v roce 1857 zde žilo 256 obyvatel, v roce 1869 jíž byla samostatnou obcí a roku 1900 zde žilo již tisíc lidí. Status města získala obec až v roce 1993.\n"}
{"id": "1472057", "url": "https://cs.wikipedia.org/wiki?curid=1472057", "title": "Đurđevac", "text": "Đurđevac\n\nĐurđevac (maďarsky Szentgyörgyvár) je město v severní části chorvatské Slavonie. Administrativně spadá pod Koprivnicko-križeveckou župu. V roce 2011 měl celkem 8 862 obyvatel.\n\nMěsto se rozkládá v rovinné slavonské krajině na silničním (i železničním) tahu Koprivnica-Virovitica/Našice. Protéká jím říčka Čivićevac.\n\nPrvní zmínka o Đurđevaci pochází z roku 1262. V 15. století se původní vesnice rozvíjela především díky místnímu tržišti. Během válek mezi Habsburskou monarchií a Osmanskou říší bylo město součástí tzv. Vojenské hranice. Od roku 1918 bylo součástí Jugoslávie a od roku 1991 je součástí Chorvatska.\n"}
{"id": "1472058", "url": "https://cs.wikipedia.org/wiki?curid=1472058", "title": "Donja Stubica", "text": "Donja Stubica\n\nDonja Stubica je město v chorvatském Záhoří, zhruba 40 km severně od metropole Záhřebu. Administrativně spadá pod Krapinsko-zagorskou župu. V roce 2011 měla celkem 2 200 obyvatel.\n\nMěsto se rozkládá v údolí potoka Lampuš, na železniční trati Zabok–Gornja Stubica. Poprvé je Donja Stubica připomínána v roce 1209. Roku 1573 byla místem selských bouří, které vedl sedlák Matija Gubec. Od roku 1997 je oficiálně městem.\n"}
{"id": "1472059", "url": "https://cs.wikipedia.org/wiki?curid=1472059", "title": "Těžba na Moravě", "text": "Těžba na Moravě\n\nTěžba na Moravě je těžba nerostných i obnovitelných surovin na území Moravy.\n\nKolem Hodonína a Břeclavi se nachází jediná ložiska ropy a zemního plynu. První těžba probíhala od roku 1919. V roce 2017 bylo nalezeno nové velké ložisko ropy i zemního plynu.\n\nNa Moravě se nachází důl Frenštát, který je poblíž obce Frenštát pod Radhoštěm. Nachází se v něm ještě asi 1,6 miliardy tun uhlí. Dříve se nacházelo uhlí i na Brněnsku, ale již bylo vytěženo.\n\nKolem CHKO Moravský kras se těží vápenec. Jsou zde dva lomy - Líšeň a Ochoz. Oba lomy provozuje Kalcit s.r.o. Dříve se uvažovalo i o těžbě mramoru v Moravském krasu (mezi Křtinami a Březinou), ale Český báňský úřad řízení v roce 2014 zastavil.\n\nV Jihomoravském kraji v oblasti s těžbou ropy a zemního plynu se v menším těží i lignit (lignit je méně kvalitní druh hnědého uhlí). Je to jediné těžené ložisko lignitu v ČR. Ročně se vytěží 416 tisíc tun.\n\nNejvětší nálezy kaolinu jsou kolem Znojma a částečně na Střední Moravě. Jíl se těží společně s kaolinem.\n\nKolem Šumperka v Olomouckém kraji se těž dřevo (hlavně smrky). Díky tomu se v té oblasti nachází dřevozpracovatelský průmysl. Těžbu provozuje společnost Morava Les s.r.o..\n"}
{"id": "1472060", "url": "https://cs.wikipedia.org/wiki?curid=1472060", "title": "Ben Hardy", "text": "Ben Hardy\n\nBen Jones (* 2. ledna 1991 Bournemouth, Anglie), známý jako Ben Hardy je britský herec. Proslavil se rolemi Angela v akčním filmu a také ztvárnil bubeníka Rogera Taylora v životopisném filmu \"Bohemian Rhapsody\".\n\nNarodil se v Bournemouthu a vyrostl v Sherbornu. Chodil na základní školy Sherborne Abbey Primary School a Gryphon School. Během studia na Gryphonu ztvárnil roli seržanta Francise Troye ve školním divadelním uvedení filmu \"Daleko od hlučícího davu\".\n\nV roce 2012 si zahrál Arthura Wellesleyho v divadelní hře Davida Hara, \"The Judas Kiss\". Jeho role vyžadovala úplnou nahotu, což později popsal jako „neuvěřitelně stresující zkušenost“. V roce 2013 byl obsazen do role Petera Beala ve známém seriálu \"EastEnders\" a převzal tak roli po Thomasi Lawovi, který tuto roli ztvárnil v letech 2006 až 2011. Poprvé se v roli objevil dne 7. června 2013. V listopadu 2014 bylo oznámeno, že ze seriálu odejde. Naposledy Petera ztvárnil 24. února 2015.\n\nJeho filmový debut přišel v roce 2016 ve filmu Bryana Singera, \"\". V následujícím roce ztvárnil spisovatele Johna Williama Polidoriho v romantickém snímku \"Mary Shelleyová\" a hasiče Wada Parkera v dramatu \"Hrdinové ohně\". \n\nV dubnu 2018 ztvárnil hlavní roli Waltera Hartrighta v minisérii BBC \"The Woman in White\", podle knihy od Wilkie Collins. Ve stejném roce si zahrál bubeníka skupiny Queen, Rogera Taylora, v životopisném snímku \"Bohemian Rhapsody\".\n\n"}
{"id": "1472062", "url": "https://cs.wikipedia.org/wiki?curid=1472062", "title": "Technická zařízení budov", "text": "Technická zařízení budov\n\nTechnická zařízení budov (TZB) označuje systémy, zařízení a profese, které souvisí se stavebnictvím a ovlivňují chod a užívání budov. Tento obor se taktéž snaží o vzájemnou koordinaci všech souvisejících profesí.\n\nJedná se zejména o následující systémy:\n\nVýše uvedené profese ovlivňují vnitřní prostředí staveb a týkají se zejména hospodaření s různými druhy energie. Standardy TZB jsou nastaveny různými oborovými normami. Navrhování těchto systémů je často provázáno s ekologickým pohledem a samozřejmě s požadavkem na maximalizaci úspornosti.\n\nNa některých středních průmyslových školách lze studovat maturitní obor Technická zařízení budov (36-45-M/01).\n\nNa vysokých technických školách je obor součástí studia na stavebních fakultách, například FSv ČVUT v Praze nebo FAST VUT v Brně.\n\nU Česká komora autorizovaných inženýrů a techniků činných ve výstavbě lze získat po složení předepsaných zkoušek autorizaci pro obory:\n\nAutorizovaný inženýr pro obor:\n\n\nAutorizovaný technik pro obor:\n\n\n"}
{"id": "1472070", "url": "https://cs.wikipedia.org/wiki?curid=1472070", "title": "Písky kosmíru", "text": "Písky kosmíru\n\nPísky kosmíru (v anglickém originále The Clown Stays in the Picture) je 14. díl 30. řady amerického animovaného seriálu Simpsonovi. Tento díl režíroval Timothy Bailey, scénář napsal Matt Selman. Ve Spojených státech měl premiéru 17. února 2019.\n\nPři jízdě ve školním autobusu Líza poslouchá podcasty Marca Marona. Bart se podívá na seznam jeho podcastů a zjistí, že Marc Maron mluvil i s Šášou Krustym. Marc se Krustyho zeptá na film Písky kosmíru. Původně Krusty na otázku odpovědět nechce, ale poté začne vyprávět o jeho filmu Písky kosmíru.\n\nFilm se začal natáčet v osmdesátých letech 20. století. Šáša vypráví o tom, jak hrál ve filmu Polda a chlupáč. Studio po Krustym chce další díl, Poldu a chlupáče 2. Krusty natáčení dalšího dílu odmítne a sdělí, že chce natočit film ke knize Písky kosmíru. Studio Krustymu vyhoví za podmínky, že poté natočí další dva díly filmu Polda a chlupáč. Na konkurz přišli také (v té době mladí) Marge s Homerem a byli zaměstnáni jako asistenti produkce. Natáčení probíhalo v Mexiku. Hned při natáčení první scény filmu se Krusty s režisérem pohádal a vyhodil ho. Krusty režiséra zastoupí. Jako režisér má mnoho starostí a všichni po něm něco chtějí. Krusty je smutný a Marge ho přijde podpořit. Po krátkém rozhovoru Marge nabídne práci asistenta režie a Marge bez váhání práci přijme. Marge za něj v některých věcích zastupuje. Marge se Krustymu přiznala, že má přítele (Homera) a Krusty se ho snažil zbavit. Dával mu za úkol ty nejnebezpečnější práce. Krusty dal za úkol Homerovi, aby v poušti našel ještěrku. Homer přichází do budovy, o které si myslí, že je to restaurace a Mexičané ho unesli. Krustyho štáb se rozhodne, že Homera zachrání. Štáb Homera zpět vykoupí.\n\nV seriálové současnosti se Bart a Líza rodičů (Homera a Marge) zeptali proč jim nikdy neřekli, že spolu točili film. Marge s Homerem potvrdí, že na filmu spolupracovali.\n\n"}
{"id": "1472071", "url": "https://cs.wikipedia.org/wiki?curid=1472071", "title": "Biřkov (tvrz)", "text": "Biřkov (tvrz)\n\nBiřkov je zcela zaniklá tvrz, která stávala ve stejnojmenné vesnici v okrese Klatovy. Založena byla ve čtrnáctém století a v průběhu šestnáctého století zpustla. Až do dvacátého století se po ní dochovalo tvrziště, ale zaniklo při úpravách terénu pro sportovní areál. Místo je přesto od roku 1964 chráněno jako kulturní památka.\n\nPrvní písemná zmínka o biřkovské tvrzi pochází z poloviny čtrnáctého století, kdy ji koupil Bohuchval z Hrádku. Dalším majitelem se roku 1379 stal blíže neznámý vladyka Aleš. Na začátku patnáctého století ji vlastnil Petr Prase z Chrástu, po kterém tvrz zdědila vdova Markéta. Po její smrti statek připadl jako odúmrť králi Ladislavu Pohrobkovi. Od něj biřkovské panství dostal v roce 1454 Vilém z Mečkova. Také on zemřel bez dědiců, a král Vladislav Jagellonský roku 1485 statek věnoval Janovi z Roupova. Od té doby Biřkov patřil k roupovskému panství, tvrz chátrala, a roku 1607 byla zmíněna jako pustá.\n\nTvrz stávala východně od vodní nádrže v severní části vesnice. Ještě ve dvacátém století byl patrný příkop, ale později byl zasypán a v prostoru bývalé tvrze stojí obytné domy a sportovní areál. Na části tvrziště stály domy už v devatenáctém století.\n"}
{"id": "1472075", "url": "https://cs.wikipedia.org/wiki?curid=1472075", "title": "Edward Wadsworth", "text": "Edward Wadsworth\n\nEdward Alexander Wadsworth (29. října 1889 – 21. června 1949) byl anglický malíř spjatý s uměleckým hnutím Vorticismus. Rád pracoval s temperou, maloval abstraktní obrazy, portréty, zátiší, rád maloval krajinu mořského pobřeží. Vytvářel i mědirytiny a dřevořezby. V první světové válce se podílel na navrhování tzv. \"Dazzle camouflage\", tedy vytváření oslepujících kamuflážních návrhů pro lodě královského loďstva. Po válce pokračoval v malování obrazů s mořskou tématikou.\n\nWadsworth se narodil 29. října 1889 v Cleckheatonu v západním Yorkshiru. Vzdělával se na Fettes College v Edinburghu. V letech 1906 a 1907 studoval jako budoucí inženýr na technické univerzitě v Mnichově. Ve volném čase studoval umění na Knirr School. Tato studia ho nakonec přivedla na uměleckou školu \"Bradford School of Art\". Poté získal stipendium na umělecké škole Slade School of Art v Londýně. Mezi jeho spolužáky byli Stanley Spencer, Christopher R. W. Nevinson, Mark Gertler, Dora de Houghton Carrington a David Bomberg.\nWadsworthovy obrazy byly zařazeny do druhé výstavy post-impresionismu Rogera Frye v \"Grafton Galleries\" v Londýně v roce 1912. Krátce poté se Wadsworth seznámil s Wyndhamem Lewisem. Stali se přáteli. Wadsworth poté opustil Rogera Frye a začal vystavovat některé své futuristické malby na \"The Futurist Exhibitions\" v Doré Gallery. Přestože byl členem výboru, který v roce 1913 uspořádal večeři na počest italského básníka, redaktora, uměleckého teoretika a zakladatele hnutí futuristů Filippo Tommaso Marinettiho, byl jedním z řady britských malířů v rodící se avantgardě, která byla stále více rozhořčena italskou arogancí. V červnu následujícího roku byl členem skupiny umělců, včetně W. Lewise, kteří oslavovali Marinettiho veřejné představení \"Battle of Adrianople\". V příštím měsíci se stal jedním ze signatářů vorticistického manifestu, který vyšel v časopise \"BLAST\". Poskytl také recenzi Kandinského díla \"Concerning The Spiritual In Art (Co se týče duchovního umění)\", jeho pohled na ducha umění a obrazy, které by se měly v časopise objevit.\n\nTřicet tři dny poté, co byl vydán Vorticistický manifest, byla vyhlášena válka Německu. Hnutí se přesto podařilo pokračovat až do roku 1915, kdy v červnu uspořádalo v Doré Gallery výstavu \"Vorticist Exhibition\". Tehdy také vyšlo druhé vydání časopisu \"BLAST\". Wadsworth svým dílem přispěl jak na výstavu, tak do časopisu \"BLAST\", ale krátce poté se zaregistroval do námořnictva. Jeho přítel, člen skupiny Vorticistů Henri Gaudier-Brzeska byl zabit na frontě. David Bomberg a Wyndham Lewis zjistili, že jejich víra v čistotu věku strojů byla vážně zpochybněna realitou zákopů. Wadsworth strávil válku v \"The Royal Naval Volunteer Reserve\" (Královská námořní dobrovolnická rezerva) na ostrově Mudros až do svého vyřazení z armády v roce 1917. V armádě přenášel kamuflážní návrhy na spojenecké lodě. Tato plavidla, známá jako \"Dazzle ships\", nebyla maskovaná, aby se stala neviditelnými. Šlo o snahu s využitím myšlenek odvozených z Vorticismu a kubismu zmást německé válečné ponorky, kterým se tak znesnadnilo určit směr a rychlost lodí. \"Dazzle camouflage\" byla vynalezena a navržena Normanem Wilkinsonem, který byl velkým obdivovatelem moderních lodí a Wadsworth ve svém umění používal námořní témata po zbytek své kariéry.\n\nV roce 1919, po namalování svého nejznámějšího obrazu \"Dazzle-ships in Drydock at Liverpool\" (\"Lodě s oslepující kamufláží v suchém doku v Liverpoolu\"), Wadsworth opustil avantgardu 20. let a přijal realističtější styl a stal se členem modernistické umělecké skupiny Unit One. Ke konci života se jeho práce stávaly stále podivnější a neskutečnější, přestože on nikdy neměl formální vazby na oficiální surrealistické hnutí.\n\nWadsworth zemřel 21. června 1949 a je pohřben na hřbitově \"Brompton Cemetery\" v Kensingtonu.\n\nGrafický designér Peter Saville spatřil Wadsworthovův obraz \"Dazzle-ships in Drydock at Liverpool\" a byl obrazem fascinován. Navrhl Andymu McCluskeyovi, zakladateli hudební skupiny \"Orchestral Manoeuvres in the Dark\" použít tento obraz na přebal jejich alba \"Dazzle Ships\" (1983).\n\n\n"}
{"id": "1472078", "url": "https://cs.wikipedia.org/wiki?curid=1472078", "title": "Role panturkismu v postsovětském prostoru", "text": "Role panturkismu v postsovětském prostoru\n\nPanturkismus je prototypem pan-ideologie, která se snaží o vytvoření tzv. Turanu, jenž je velkou zemí všech turkických národů. Jako každá pan-ideologie s sebou nese nebezpečí v podobě silného nacionalistického a expanzionistického elementu. Cílem této pan-ideologie je odstranění všech překážek a sjednocení turkického obyvatelstva na planetě Země. Tato ideologie byla velice frekventovaným tématem na území bývalého Sovětského svazu, jelikož na jeho prostoru žilo nemalé množství turkických národů, kteří se periodicky snažily o sjednocení ve společný veliký Turan.\n\nHistorické kořeny panturkismu sahají až ke konci devatenáctého a začátku dvacátého století do oblastí osídlených krymskými Tatary v rámci carského Ruska, mezi nimiž docházelo k hlavní proliferaci myšlenky teritoriálního a politického sjednocení všech turkických národů. Celá podoba panturkismu nejprve nesla spíše charakter kulturního obrození všech turkických národů, jež žily na území carského Ruska. Jednalo se o snahu vyzdvihnout svůj vlastní historický a kulturní duch, díky čemuž se neměl dostat do zapomnění společný původ v podobě hlavní pojící esence. Za otce této počáteční podoby panturkismu je označován spisovatel a politik tatarského původu Ismail Gasprinski, který stál u zrodu kulturního muslimsko-turkického hnutí pod názvem džadismus a od roku 1912 začal vydávat deník s názvem \"\"Terdžiman\",\" jenž představoval první široce rozšířenou podobu turkicko-slovanských novin. Paradoxním faktem je to, že ke vzniku pan-turkistických idejí nedocházelo na území tehdejší Osmanské říše, kde turkické národy představovali majoritní složku obyvatelstva, jež nebyla jakýmkoliv způsobem kulturně potlačována, ale u turkotatarských národů v rámci carského Ruska, kde majoritní slovanské obyvatelstvo vzhlíželo k těmto národům jako k potenciálnímu nebezpečí a ohrožení, jež by v případě svého posílení, mohlo vyžadovat větší úroveň politické autonomie. Podobné obavy byly následně potvrzené, když začátkem dvacátého století začal panturksimus nabírat iredentistický nádech s cílem odpojení území, kde kompaktně žily turkické národy a následně jeho připojení k tzv. Turkestánu, který byl podobou jakéhosi finálního cíle všech představitelů pan-turkistického hnutí. Role hlavního aktéra padla na Osmanskou říší, jež byla jediným turkickým státem, který měl kompletní politickou nezávislost na ostatních velmocích. To bylo také důvodem proč se záhy kolébka panturkismu přesunula z území carského Ruska na území Osmanské říše, kde už daná ideologie, nesla kromě kulturních i politické a teritoriální ambice. Stejně jako Ismail Gasprinski stál u zrodu kulturní podoby panturkismu, tak za otce jíž zmíněné, agresivnější a expanzionistické podoby je označován tatarský, původně pan-turanistický, ideolog Jusuf Akchura. Právě on zanesl do celého ideologického konceptu expanzivní a etnické prvky, na základě kterých mělo dojít k sjednocení všech území s převážně turkickým obyvatelstvem a paralelně i k nucené asimilaci ostatních etnik. Dle výše popsaných faktů, je možné konstatovat, že pan-turkismus procházel svým vývojem podle aktuální politické situace a postupně se měnil v rasovou a šovinistickou ideologií, která nenechávala ve svém konceptu prostor pro jakýkoliv jiný než turkický element.\n\nSamotná Osmanská říše, byla začátkem dvacátého století v politicky a vojensky katastrofálním stavu. Během první balkánské války, přišla říše o všechny svoje teritoriální výboje v Evropě, čímž se potvrdila její vojenská a ekonomická zaostalost. V rámci vnitřního uspořádání již bylo jasné, že pan-islamismus a pan-osmanismus nejsou ideologiemi, jež by dokázaly celou vnitropolitickou záležitost uklidnit a ukojit nacionalistické tendence, jež vznikaly a rozšiřovaly se mezi obyvatelstvem. Bylo potřeba přijít s něčím, co by povzbudilo primárně turkickou složku obyvatelstva k dalšímu boji, a tím i zabránit kompletnímu rozložení říše. Vyvrcholením této potřeby se stala mladoturecká revoluce v roce 1908. Jejími hlavními aktéry byly výrazné osobnosti z řad makedonských vojenských důstojníků, jež požadovaly po tehdejším sultánovi Abdulhamidlovi II obnovení činnosti parlamentu a vyhlášení demokratických voleb pod pohrůžkou vojenského tažení na Istanbul. Výsledkem bylo, že sultán sice zavedení demokraticko- politických procesů přislíbil, ale svoje slovo nedodržel, díky čemuž byl v roce 1909 sesazen a nahrazen svým bratrem Mehmedem V Resatem. Spolu s Abdulhamidem II byla sesazena i stání ideologie v podobě pan-islamismu a nahrazena mladotureckým pan-turkismem, který měl s sebou přinést i ukojení tehdejších nacionalistických tendencí mezi turkickým obyvatelstvem Osmanské říše. I tento historický zvrat však nemohl kompletně pomoci situaci, ve které se říše ocitla. Další potenciální možností změnit svoji aktuální situaci v rámci mezinárodního systému se stala první světová válka. Osmanská říše se připojila k bloku centrálních mocností, ve kterém se nacházelo Německo, Itálie, Rakousko-Uhersko a Bulharsko. Válka však skončila vítězstvím vojenského táboru Dohody a Osmanská říše se ocitla v situaci, kdy musela čelit pozici poražené velmoci. Nehledě na zdrcující porážku, představovala první světová válka pro pan-turkisty historickou událost, během které se dostali nejblíže k realizaci svého finálního cíle\n\nKdyž se v prosinci roku 1991 rozpadl Sovětský svaz, pro mnohé subjekty mezinárodního systému v euroasijském regionu skončila dlouholetá éra sovětské nadvlády a začala éra nová, která byla charakteristická velkým množstvím vnitropolitických problémů a konfliktů. Došlo ke vzniku mocenského vakua, které bylo potřeba zaplnit novým směrem své zahraničně politické orientace. Vzhledem k dlouholeté přímé závislosti na moskevském centru nebyly jednotlivé členské státy schopny hned na začátku efektivně naložit s politickou svobodou a volnosti, kterou dostaly. Rázně se začal projevovat nejobávanější element sovětské centrální vlády a to nacionalismus. Důvodem k tak rychlému nárůstu nacionalismu v mnoha oblastech a regionech SSSR bylo dlouholeté vnucování politiky bratrství národů, pod kterou došlo ke zmražení všech předešlých etnických a nacionálních sporů. O to více se však po destabilizaci a rozpadu centrální vlády dostaly na povrch spory založené na etnické bázi. Nesensitivní etno-geografická politika SSSR způsobila, že v rámci skoro každého sovětského státu existovalo etnicky minoritní obyvatelstvo, jež sloužilo jako instrument potenciálního nátlaku pro centrální vládu v případě neposlušnosti dané sovětské republiky. Kromě nacionálního napětí se též projevila i ekonomická recese členských států, která byla způsobená neschopnosti socialistického režimu efektivně nakládat s omezenými zdroji. Bývalé sovětské republiky si musely zvolit nový směr orientace své zahraniční politiky a též se správně rozhodnout ve volbě nového hegemona v daném regionu. Možnosti k výběru u jednotlivých nástupnických států byly v podstatě dvě. Buď setrvat v těsném politickém a ekonomickém vztahu s nově vzniklou Ruskou Federací, nebo nasměrovat svojí zahraniční politiku jiným směrem, který se ve většině případů protínal se západem. Stejná volba nyní čekala i turkické státy bývalého SSSR, kterými byly Kazachstán, Ázerbájdžán, Turkmenistán, Kyrgyzstán a Uzbekistán. Tyto republiky díky své dlouholeté závislosti na Moskvě, nebyly schopné efektivně fungovat bez subvence ze strany potenciálního hegemona v post-sovětském regionu.\n\nCelý proces rozpadu SSSR a nutnost nástupnických státu zvolit novou alternativu pro svoji zahraniční politiku, představoval pro Turecko šanci získat pozici leadera v daném regionu. Apelací na společný turkický původ mohlo Turecko dosáhnout jak většího sblížení s jednotlivými turkickými státy, tak i oslabení dlouholetého rivala v podobě Ruska. Bylo potřeba efektivně a konstruktivně navázat diplomatické vztahy s nově vzniklými republikami, díky čemuž by bylo možné následně změnit směr jejich vývoje, tak aby u nich zanikla závislost na Rusku jak v ekonomickém tak i v bezpečnostním aspektu. I samotné Turecko, jako postimperiální stát, nemělo jasně vyprofilovanou podobu své zahraniční geostrategie. V rámci jeho zahraniční politiky existovaly tři následující alternativy:\n\nModernisté si představují Turecko v podobě evropského státu a tím pádem se snaží směrovat jeho politiku západním směrem. Tato vize je aktivně též podporována USA, jelikož prostřednictvím vstupu Turecka do Evropské unie se pro ně otevírá široká perspektiva dostat pod svoji přímou kontrolu i vztahy Turecká s kavkazskými a středoasijskými oblastmi, čímž paralelně dojde i k oslabeni vlivu Ruska v těchto regionech. Avšak tento koncept je těžce realizovatelný v praxi. Vzhledem k problémům Turecka v rámci dodržování lidských práv a absenci nutné míry demokracie, se jen stěží dá předpokládat, že k jeho vstupu do EU dojde. Dalším faktorem, jenž vylučuje evropský směr turecké zahraniční politiky, je navázaní ekonomických vztahů mezi Německém, Francií a Íránem. Kvůli dlouholetým teritoriálním a ekonomickým sporům mezi Tureckem a Íránem, by mohlo dojít k ochlazení vztahu Íránu s Francií a Německem. Při uvědomění si faktu, že Německo zaujímá v íránském komoditně-finančním obratu první místo, je možné si jen stěží představit, že by Berlín obětoval své vztahy s Teheránem ve prospěch zájmů Ankary a Washingtonu.\n\nIslamisté vidí největší perspektivu v angažovanosti Turecka na Blízkém Východě, a proto se snaží otočit směr turecké zahraniční politiky směrem na jih. Avšak i zde logická predikce napovídá, že není možné dosáhnout větších úspěchů. Faktem podporujícím dané tvrzení je, že turecká sekulární politika, rázně odrazuje islámské státy na Blízkém Východě od těsnější kooperace s ním.\n\nNacionalisté jsou přesvědčení o tom, že Turecko musí otočit směr své zahraniční politiky na oblast Kaspického moře a Střední Asie, protože zde se nachází Turkům etnicky nejbližší element v podobě turkických národů obývajících tento region. A jedině zde bude moci Turecko efektivně využít svůj potenciál hegemona a konstruktivně obhajovat své ekonomické a politické ambice, jež jdou diametrálně proti zahraničně-politickým cílům Ruské Federace. Právě tato třetí poslední alternativa staví na pan- turkistickém základu a při hlubší analýze nenaráží na větší překážku v rámci praktické realizace. Jedinou možnou slabinou daného konceptu je nedostačující ekonomická sílá a nezávislost Turecka, která by mohla potenciálně odradit Ázerbájdžán a státy Střední Asie od percepce Ankary jako regionální velmoci.\n\nNa základě výše vyložených faktů je tedy možné konstatovat, že jednotlivé varianty tureckého zahraničního vývoje v sobě kromě ryze tureckých zájmů nesou i zájmy západních velmocí a to primárně USA. Spojené státy americké si jsou velice dobře vědomy, že na východní polokouli potřebují mít silného spojence, prostřednictvím, kterého by mohly realizovat své ekonomické a politické cíle. USA si jsou též vědomy, že bez podpory západních velmocí by Turecko nebylo schopno obsadit pozici hegemona v rámci turkických, postsovětských států. Daná skutečnost je také důvodem, proč dle USA leží cesta Turecka na východ právě přes západ. Díky ekonomické podpoře, kterou Turecko má možnost dostat od západních států, bude automaticky posílená jeho pozice na východě, čímž se jak středoasijské státy tak i kavkazské státy mohou dostat pod větší kontrolu západu. Je tedy zřejmé, že na celou problematiku panturkismu v rámci post-sovětského prostotu je potřeba nahlížet geostrategicky širší optikou než pouze skrz dichotomii Turecko-turkické státy. Avšak pro realizaci pan-turkistických idejí by instrumentální snaha pouze ze strany Turecka nebyla dostačující, jelikož v daném procesu je nezbytný oboustranný zájem, který u některých turkických států post-sovětského prostoru zanikl z důvodu volby odlišného zahraničněpolitického směru. Turkmenistán se po rozpadu SSSR neukázal jako silný protagonista pan- turkistického hnutí a spíše se zaměřil na své politicko-ekonomické vztahy s Íránem. V rámci Uzbekistánu pan-turkismus též nenašel silné podpory díky tomu, že základním bodem celého konceptu představovala nadřazená pozice Turecka jako sjednotitele, což šlo proti uzbeckým hegemonním ambicím. Pozice Kyrgyzstánu se v průběhu osmdesátých let odvíjela spíše protiruským směrem, což ho automaticky sbližovalo s Ankarou, avšak díky obavám o svoji bezpečnost kvůli nástupu regionálních ambicí Uzbekistánu a Číny se v devadesátých letech jeho směr začal obracet opět k Rusku.\n\nÁzerbájdžán představoval pro Turecko historického spojence, prostřednictvím kterého se Turecko nejednou snažilo o rozšíření své sféry vlivu do oblasti Jižního Kavkazu a Střední Asie. Jak z etnického tak i z teritoriálního hlediska lze tuto zemi označit pro Turecko za nejbližší ze všech suverénních turkických států. Z historické perspektivy se v rámci pan-turkistického konceptu podařilo nejblíže dostat do druhé fáze realizace dané ideologie, tzv. fáze oguzianismu, která představuje teritoriální spojení Turecka s dnešním Ázerbájdžánem. Oba dva národy svazuje i společný historický původ nomádů, jenž se snaží o systematickou archaizaci své přítomnosti na jimi momentálně obývajícím území. Tomuto harmonickému vztahu daných dvou států v kontextu svého původu a panturkismu kromě historického pozadí rázně přispívá i jejich společná negativní zkušenost se slovanským elementem v podobě ruské nadvlády ať už ze strany carského Ruska nebo později Sovětského svazu, který komplexně utlumil všechny ázerbájdžánské pantu-rkistické  tendence. Snahy o teritoriální spojeni Turecka a Ázerbájdžánu se opětovně probudily hned po rozpadu SSSR a vyhlášeni nezávislosti nové ázerbájdžánské republiky v srpnu roku 1991. Turecko jako první stát přiznalo Ázerbájdžánskou republiku za plnoprávného aktéra mezinárodních vztahů. Tím se pro tureckou politickou elitu naskytla nová možnost posílení svého vlivu v daném regionu, jelikož uznáním vzniklé republiky získalo Turecko silného spojence v oblasti jižního Kavkazu. Zároveň hned po rozpadu SSSR spolu se samostatností Ázerbájdžánu přišla i první velká zkouška, která měla otestovat pevnost turecko-ázerbájdžánských vztahů v praxi. Tímto testem se stal tehdy již v plném proudu probíhající konflikt v Náhorním Karabachu mezi karabašskýmí Armény a Ázerbájdžánci.\n\nNáhorní Karabach představuj nevelké území o rozloze 4800 km čtverečných s většinovým arménským obyvatelstvem, jež bylo v roce 1924 předáno pod jurisdikci etnický cizího Ázerbájdžánu a následně prohlášeno za jeho autonomní oblast. Tento proces byl součásti bolševické politiky získání potenciálního tlaku na většinu sovětských republiky v podobě umělého vytvoření oblasti možného konfliktů na etnické bázi. Po celou dobu setrvání NKAO v rámci Ázerbájdžánské sféry vlivu docházelo k systematické snaze o změnu etnodemografické situace ve prospěch ázerbájdžánského etnika, ať už socioekonomickou marginalizací autonomie ze strany Baku nebo represí kulturně-lingvistické stránky arménského obyvatelstva. Výsledkem těchto praktik byla silná proliferace secesionistických a iredentistických tendencí v rámci arménského obyvatelstva Náhorního Karabachu. V letech 1988–1991 periodicky docházelo na daném území k menším vojenským potyčkám mezi představiteli tzv. Výboru pro Karabach (Garabagh komité, GhK) a nacionalisticky založenou Lidovou ázerbájdžánskou frontou (Azerbaycan Xalq Cephesi, AXC) v čele s pan-turkisticky smýšlejícím Abülfezem Elçibeyem, jenž později stanul i v čele samotného Ázerbájdžánu. Po definitivním rozpadu Sovětského svazu došlo ke stažení ruských vojsk z karabašského území, což způsobilo, že obě dvě strany měly možnost mezi sebou zahájit regulérní válku s použitím všech válečných prostředků, které měly k dispozici. Celý konflikt skončil v roce 1994 porážkou ázerbájdžánské národní armády na území Náhorního Karabachu arménským vojskem a podepsáním mezi oběma válčícími stranami křehkého příměří, na bázi kterého je celá situace regulovaná doteď.\n\nSamotné Turecko sice vystupovalo jako ázerbájdžánský spojenec, ale nikdy se neodhodlalo vojensky veřejně zasáhnout na jeho straně. V první fázi konfliktu se Turecko snažilo samo sebe prezentovat jako nestranného prostředníka, jenž se snaží o regulaci celé situace prostřednictvím mírových negociačních nástrojů. Avšak poté co se celý konflikt začal vyvíjet ve prospěch arménské strany, Ankara se rozhodla k veřejnému zásahu v podobě kompletní ekonomické blokády samotné Arménie uzavřením společných hranic. Kromě tohoto veřejného aktu se Ankara neodhodlala k jiné intervenci do konfliktu na straně Ázerbájdžánu kvůli obavám ze své možné diskreditace v rámci mezinárodního systému. Na formulaci této opatrné turecké oficiální pozice v karabašském konfliktu mělo vliv pět nejdůležitějších faktorů. První faktor představoval tzv. kemalistický syndrom, jenž v rámci Turecké zahraniční politiky i nadále přetrvával. Základním postulátem jeho konceptu, byla snaha otevřeně nezasahovat do zahraničních událostí, jež neohrožují Turecko přímo a tím pádem mu ponechávají možnost zachování své neutrality. Druhým faktorem byla skutečnost, že Turecko se v roce 1952 stalo plnohodnotným členem Severoatlantické aliance, což by v případě jeho vojenské intervence do konfliktu mohlo západní mocnosti dostat do přímého střetu s Ruskem. Tato obava USA byla důvodem, proč západní mocnosti vyvíjely tlak na Turecko s cílem udržení jeho vojenské nestrannosti. Nástroji pro realizaci daného tlaku byla výstraha, že v případě, kdy by Turecko vyslalo svá vojska do Náhorního Karabachu, dojde ze strany USA k vojenskému embargu, což zneschopní Ankaru efektivně bojovat proti kurdské separatistické organizaci PKK v oblasti jihovýchodní Anatólie. Kromě vojenského embarga ze strany USA by turecký vojenský zásah v regionu Jižního Kavkazu mohl narušit jeho vztahy s evropskými mocnostmi, které chtěly vidět Turecko jako stabilního energetického partnera prostřednictvím ropovodu Baku-Tbilisi-Ceychan (BTC). Celá situace by následně ztížila Turecku jeho potenciální vstup do EU . Dalším důležitým faktorem, jenž rázně ovlivnil pozici Turecka k danému konfliktu, byly turecké obavy z možné reakce Ruska v případě jeho vojenské intervence na straně Ázerbájdžánu. Rusko v té době představovalo pro Turecko kromě historického rivala také jednoho z největších ekonomických partnerů. Při hlubší analýze tureckých zahraničně-ekonomických vztahů lze dojít k závěru, že finanční interakce mezi Tureckem a Ruskem byla až několikanásobně větší než interakce mezi Tureckem a všemi ostatními turkickými státy v post-sovětském prostoru. Kromě ekonomické závislosti zde bylo možné očekávat i přímý střet, jenž by se s největší pravděpodobnosti neomezil pouze na diplomatické nástroje. O tom se bylo možné přesvědčit v roce 1993, kdy tehdejší ruský ministr obrany Pavel Gračev, navštívil Ankaru a jasně dál najevo tureckému prezidentu Turgutu Özalovi, že v případě, kdy by Turecko zintenzivnilo své vojenské vztahy s Ázerbájdžánem, tak by mohlo počítat se začátkem třetí světové války. Pod vlivem kemalistického syndromu a turecké historické pragmatičnosti se Özal přiklonil ke komfortnější variantě v podobě zachování lukrativních ekonomických a politických vztahů s Moskvou. Čtvrtým faktorem byla silná pozice arménského lobby v USA, jež vyvíjela tlak na vládu Spojených státu amerických k oficiálnímu přiznání genocidy Arménů, jež probíhala během první světové války ve východní oblasti Osmanské říše. Admise této skutečnosti by následně mohla též negativně ovlivnit percepci Turecka jako západně orientovaného státu s pevně demokratickými principy. Posledním faktorem, který utvrdil Turecko ve správnosti udržení své neutrality v rámci karabašského konfliktu, byl precedens z roku 1974, kdy mezinárodní společenství rázně odsoudilo tureckou severo-kyperskou invazi. Celá situace nahrávala identickému postupu mezinárodního společenství i v případě Náhorního Karabachu. Pod nemalým kumulativním tlakem daných pěti faktorů se Turecko, nehledě na systematické požadavky Baku, rozhodlo otevřeně do konfliktu neintervenovat a omezit se pouze na ekonomickou subvenci svého etnicky bratrského státu. Veřejné mínění v Ázerbájdžánu nezaujalo k turecké politice jednoznačný postoj. Někteří Turecko rázně odsuzovali, jiní se k němu stavěli s větší mírou solidarity. Faktem ale zůstávalo to, že svojí první velkou zkouškou v post-sovětském prostoru Turecko neprošlo, což ve všech turkických státech regionu vyvolalo nemalé pochyby o tom, zda je Turecko doopravdy schopné efektivně konkurovat Rusku a kandidovat na pozici regionální leadera.\n\nOd momentu ukončení válečného stádia karabašského konfliktu se vztahy mezi Ankarou a Baku začaly bazírovat spíše na vzájemné ekonomické prosperitě. Nehledě na klasický model asymetrických vztahů mezí větším a menším státem, kdy větší stát by měl mít vyšší úroveň vlivu na svého menšího partnera, v rámci konceptualizace bilaterálních dohod mezi Tureckem a Ázerbájdžánem mělo Baku paradoxně vyšší míru vlivu na Ankaru. Příkladem tohoto paradoxního uspořádání vztahů je dohoda mezi Tureckem a Ázerbájdžánem z roku 2012 o společné kooperaci v rámci energetického exportu. Základním aktérem této dohody je ázerbájdžánská energetická společnost SOCAR, jež je pro tureckou ekonomiku jedním z nejdůležitějších zahraničních partnerů. V rámci bilaterální dohody z roku 2012 mělo dojít na popud SOCARU k výstavbě plynovodu TANAP. Tento projekt by měl představovat revoluční řešení v kontextu dodávek kaspického plynu do Evropy. Logicky tedy i účast Turecka na výstavbě plynovodu TANAP v podobě tranzitní země, by rázně revitalizovala pozice Ankary v Evropě a dovolila by jí zvětšit své šance pro vstup do EU. Právě tato skutečnost byla motivací Turecka obnovit své přátelské vztahy s Baku apelací na společný turkický původ a zaručila se Ázerbájdžánu v přetrvání ekonomické blokády Jerevanu prostřednictvím uzavření svých hranic s Arménií.\n\nKonflikt v Náhorním Karabachu ukázal, že Turecko nebylo schopně získat roli pivotní mocnosti v regionu Jižního Kavkazu a bylo nuceno v průběhu svých politických rozhodnutí brát v potaz oficiální pozici Ruska a západních státu. Pragmatický a kompromisní přístup Ankary k nastalé situaci byl demotivujícím signálem pro ostatní turkické státy v tom, že Turecko by v případě jejich zahraničněpolitického odklonu od Ruska, nebylo schopné dostatečně ekonomicky a bezpečnostně zajistit tuto jejích politickou reorientaci. Nehledě však na ázerbájdžánskou desatisfakci z tureckého přístupu k otázce Náhorního Karabachu se i nadále v Ázerbájdžánu interpretuje vztah mezi Baku a Ankarou, slovy bývalého ázerbájdžánského prezidenta Hejdara Alijeva, který jej klasifikoval jako jeden národ rozdělený do dvou států. S ohledem na pan-turkistickou ideologií představuje Arménie nyní hlavní dělící teritorium na cestě ke sjednocení mezi Tureckem a Ázerbájdžánem, které by však díky turecké teritoriální anexi bylo zlikvidováno. Na příkladu karabašského konfliktu bylo možné vidět dominantní vliv kemalismu a západních mocností na tureckou oficiální pozici v podobě brzdicího elementu jeho pan- turkistických tendencí.\n\nKazachstán se řadí mezi sovětské nástupnické státy s převážně turkickým obyvatelstvem. Na rozdíl od ostatních států Střední Asie, jež získaly nezávislost po rozpadu SSSR, si Kazachstán dokázal udržet vyšší ekonomickou míru vyspělosti, díky čemuž má možnost vystupovat na mezinárodní scéně, jako silný a vlivný aktér. Nehledě však na svojí ekonomickou úroveň, se Kazachstán potýká s řadou problémů, z nichž největší nebezpečí hrozí ze strany jeho multietnické skladby obyvatelstva. Už od osmdesátých let se v rámci Kazachstánu, začala aktivně formulovat idea národního obrození v podobě vyzdvihování kazašské archaické historie, v průběhu které se tento národ nejednou dostával do přímého konfliktu se slovanským elementem. Jelikož samotný kazašský jazyk využívá minoritní složka obyvatelstva, a to pouze v běžné mluvené podobě, mělo se jedním z hlavních cílů kazašského národního obrození stát masivní rozšíření písemné a literární podoby svého mateřského jazyka. Základním cílem celého procesu obrození bylo vytvoření nové národní identity, která by nahradila identitu starou, jež během sovětské éry byla přímo vázaná na Rusko. Daná identita se mohla promítnout do dvou potenciálních dichotomií. První z nich bylo komplexní rozdělení obyvatelstva na dvě skupiny – na Kazachy a nekazachy. Tato klasifikace obyvatelstva by však způsobila oddálení své identity od ostatních muslimských a turkických národů, což by v konečném důsledku mohlo vést k oslabení Kazachstánu díky interním kulturně-lingvistickým sporům v rámci obyvatelstva. Druhou variantou etnické polarizace Kazachstánu byla dichotomie v podobě rozdělení obyvatelstva na turkické a neturkické národy. Tato etnická klasifikace by následně přispěla k větší míře komunitarizace národních cílů napříč všemi turkickými etniky v rámci Kazachstánu. Právě proto se kazašská vláda rozhodla ve své etnopolitice držet druhého schématu etnické polarizace svého obyvatelstva. Mobilizačním instrumentem pro realizaci této struktury národní identity se stalo pan-turkistické hnutí, jež nabízelo široké spektrum společných pojících esencí a dávalo možnost rozšířit záběr působnosti kazašského národního obrození i mimo samotné Kazachy. Celý koncept procesu realizace společné turkické nadnárodní identity bazíroval na pěti základních pilířích.\n\nPrvní pilíř představoval nutnou potřebu Kazachů zbavit se svého dlouhodobého komplexu méněcennosti, který vznikl díky mnoholeté nadvládě ze strany Ruska ať už během carismu nebo Sovětského svazu. Nástrojem realizace tohoto procesu bylo periodické vyzdvihování společné turkické kultury v kombinaci s bohatou historií. Už v rámci školní výuky se měla u dětí percepce sama sebe profilovat ne pouze jako Kazachů, ale primárně jako příslušníků turkického etnika. Propagace pan-turkistického programu se neměla týkat pouze kazašské části obyvatelstva, ale i ostatních turkických národů v rámci Kazachstánů.\n\nDruhý pilíř se již odvíjel od státních strategických a politických cílů. Nehledě na skutečnost, že samotná ideologie pan-turkismu vznikla jako reakce na ruskou expanzivní politiku, tak se v kazašské interpretaci vlastní historie často záměrně vynechávaly pasáže o rusko-turkických střetech. Příčinou výkladu této podoby historické minulosti je i nadále přetrvávající dependence Kazachstánu na Ruské federaci jak v rámci v ekonomického tak i ve vojenském sektoru. Veřejná proklamace protiruských tendencí ve vnitřní nebo v zahraniční politice by mohla způsobit silné ochlazení bilaterálních vztahů s Ruskem, které s sebou kromě ekonomické prosperity nesou i posílení vnější bezpečností Kazachstánu, jež je v dnešní době silně ohrožována primárně ze strany ČLR.\nTřetí pilíř představuje umělou konstrukci komunitární minulosti za cílem rekonciliace jak předešlých tak i potenciálně očekávaných interních sporů. Jelikož v průběhu historie docházelo k válečným konfliktům i mezi samotnými turkickými národy, bylo potřeba historické dějiny konstruovat na bázi společného etnického původu, který by zahnal do pozadí interní historické rozepře. Jinak řečeno, v průběhu historického vývoje neexistovaly separátní kazašské, uzbecké, turkmenské, turecké, tatarské a kyrgyzské zájmy, jež šly proti sobě, ale byl zde pouze jeden společný zájem turkický. Snaha o zkreslení historických události byla výsledkem obav Kazachstánu z možného probuzení nacionalismu na svém území, který byl v průběhu existence SSSR rázně potlačován. Precedens pro kazašskou vládu v tomto ohledu byl vznik rivality mezi Rusy a Ukrajinci hned po rozpadu SSSR, nehledě na jejich společný původ z Kyjevské Rusi.\n\nPoslední důležitý pilíř v rámci konstrukce národní identity představuje potřebu klasifikace role islámu v celém obrozeneckém procesu. Samotný Kazachstán se navenek prezentuje jako sekulární stát, který na rozdíl od sousedního Uzbekistánu nikdy nepřikládal velký význam náboženství v politickém sektoru. Avšak při realizaci myšlenky panturkismu si političtí představitelé uvědomovali, že by bylo kontraproduktivní nevyužít religiózního prvku jako sjednocujícího instrumentu turkických národů na území Kazachstánu. Rigidní aplikace pouze jazykové politiky by dle jejich názoru nebyla dostačujícím mobilizačním elementem, a proto se rozhodli do své historické interpretace zakomponovat islám jako jednu z nejpodstatnějších esencí, jež motivovala jednotlivé turkické národy ke společnému postupu proti náboženský cizímu nepříteli.\n\nKombinací specifické historické interpretace, propagací sdíleného náboženství a jazykové politiky se kazašská vláda snažila docílit eliminace potenciálních nacionálních střetů v rámci svého území, jež bezprostředně hrozily všem multietnickým státům v post-sovětském prostoru. Prostřednictvím využití panturkismu, jako mobilizačního instrumentu a náboženství jako společného kulturního pojítka mělo dojít ke vzniku moderní nadnárodní identity, která v sobě neměla obsahovat pouze majoritní kazašské obyvatelstvo, ale i ostatní muslimsko-turkická etnika obývající tento stát. V kontextu protínání se pan-turkismu s příbuzným ideologiemi je možné konstatovat, že kazašská varianta pan-turkismu přebírá ideu plošné nadnárodní identity od pan-osmanismu a omezení se v působnosti pouze na své teritoriální hranice od kemalistického turkismu. Na příkladu Kazachstánu je též možné vidět v praxi instrumentální syntézu mezi nacionalismem a náboženstvím v rámci pan-turkismu\n\nNa příkladu Ázerbájdžánu a Kazachstánu jsme si ukázali dva možné přístupy k pan-turkismu a jeho způsoby implementace. Z pohledu Ázerbájdžánu se jedná o ideologický koncept, za pomoci kterého je možné realizovat myšlenku teritoriálního sjednocení s etnicky příbuzným státem, čímž by došlo k vojenskému a ekonomickému posílení státu vlastního. Od rozpadu SSSR procházel ázerbájdžánský způsob implementace panturkismu určitým vývojem. V první fázi mělo k naplnění pan-turkistického konceptu dojít vojenskou formou, kdy konflikt v Náhorním Karabachu mohl sloužit jako dostatečná záminka pro vojenskou intervenci Turecka do Arménie, čímž by následně došlo k překonání největší teritoriální překážky na cestě za sjednocením s Ázerbájdžánem. Způsob implementace ve druhé fázi byl již spíše ekonomického rázu, kdy obě dvě strany se snažily o navázání bilaterálních obchodních vztahů, jež by měly pozitivní vliv na jejich oboustranný ekonomický vývoj. Oficiální pozice Turecka v průběhu celého karabašského konfliktu byla neutrální, kdy Turecko se na základě obav ze střetu s Ruskem a narušení vztahů s USA nerozhodlo otevřeně vojensky vystoupit proti Arménii. Z pragmatického úhlu pohledu si Ankara svým přístupem k danému konfliktu dokázala udržet relativně dobré vztahy s oběma velmocemi. Z pan-turkistické perspektivy však došlo k její diskreditaci jako potenciálního v očích post-sovětských turkických států. Paradoxním jevem je, že nehledě na zájem USA o co největší míru angažovanosti Turecka na Jižním Kavkazu, došlo z americké strany k využití všech možných nátlakových metod s cílem zabránění realizace turecké expanze do Arménie. Důvodem k tomuto postoji USA byla neochota riskovat přímý střet s Ruskem pro realizaci tureckých teritoriálních ambicí. Kdybychom tuto konkrétní událost chtěli komparovat s teoretickým konceptem pan-turkismu, tak bychom narazili jak na shody tak i neshody. Shodným prvkem by se jevil fakt, že daná pan-ideologie se snažila o svoji realizaci během momentu destabilizace a možného narušení statusu quo, což je charakteristické nejen pro panturkismus samotný ale i pro ostatní pan-ideologie jak takové. Neshodným elementem by bylo nahrazení pan-turkistického maximalismu tureckým racionalismem v podobě snahy o vyhnutí se narušení ekonomických vztahů s Ruskem a následný apel na ekonomickou stránku celé problematiky.\nKazachstán na rozdíl od Ázerbájdžánu, viz Levon Ter-Ghazaryan, vnímal panturkismus, jako možný mobilizační nástroj pro vytvoření své národní identity bez skoro žádných expanzivních tendencí. Největším problémem nově vzniklé nezávislé kazašské republiky byla etnická pestrost jeho obyvatelstva, která v určitý moment mohla sehrát roli katalyzátoru kulminace nacionálního napětí v rámci tohoto státu. Proto bylo zapotřebí do konceptu vytváření své národní identity zapojit kromě Kazachů i ostatní turkická etnika, díky čemuž by došlo k zahrnutí co největšího počtu obyvatelstva do celého procesu národního obrození. Realizace tohoto konceptu měla proběhnout za pomoci interpretace zkreslené historie, utlumení vzájemných historických konfliktů a instrumentálního využití náboženství jako silného pojícího prvku, nehledě na svůj sekulární profil vládnutí. Kazašská a ázerbájdžánská variace panturkismu je, stejně jako jeho turecká varianta, ovlivněná značnou mírou pragmatického racionalismu, který se opět projevuje ve snaze o udržení stabilních ekonomických a politických vztahů s Ruskem. Na základě obav z možného konfliktu s Moskvou se Astana v rámci své proklamace panturkismu, snaží vyhnout historickým pasážím obsahujícím popis turkicko-ruských válečných střetů. Tímto postupem se kazašská vláda pokouší o historickou idealizaci vztahů mezi turkickými a slovanskými národy nehledě na fakt, že samotná ideologie panturkismu vznikla jako protireakce na nadvládu slovanských národů nad turkickými. Díky velké míře pragmatismu, historické idealizaci rusko-turkických vztahů a umělé inkluzi religiózního prvku se dá konstatovat, že kazašská percepce panturkismu je spíše osvícensko-instrumentálního rázu. Jediným kazašským pan-turkistickým prvkem, jenž měl sekundární vliv na vývoj za hranicemi Kazachstánu, byla pasivní subvence ze strany kazašské vlády ujgurských separatistických organizací na svém území. Komparací kazašské podoby panturkismu s teoretickým rámcem tohoto pan-hnutí se opět dostaneme k nesouladu v podobě absence maximalismu a vysoké míry racionalismu bez teritoriálních ambicí.\n\nVýsledkem induktivní metod, kterou provedl Levon Ter-Ghazaryan poznání panturkismu je tzv. neúplná indukce, která v sobě nezahrnuje komplexně všechny pan-turkistické projevy, z důvodu omezené rozsáhlosti této studie a teritoriálního ohraničení zkoumané oblasti působnosti. Avšak i neúplná indukce, jež se bazíruje na podrobné analýze percepce a způsobu implementace panturkismu (a do určité míry i panturanismu) Ázerbájdžánem a Kazachstánem nám může v obecné rovině poskytnout velice jasný profil praktické aplikace zkoumané pan-ideologie. Na základě provedených analýz lze tedy induktivní metodikou konstatovat, že díky velké míře racionalismu, pragmatismu, náklonu k westernismu a konstruktivnímu využití náboženského prvku, panturkismus pro post-sovětské turkické státy nepředstavuje romanticko-primordiální pojící esenci, nýbrž osvícensko- instrumentální schéma, které politickým elitám těchto států pomáhá při realizaci svých vnitropolitických a zahraničněpolitických cílů.\n\n\n\n"}
{"id": "1472079", "url": "https://cs.wikipedia.org/wiki?curid=1472079", "title": "Lguest", "text": "Lguest\n\nLguest byl virtualizační hypervisor pro linuxové jádro na platformě x86. Součástí hlavní větve jádra se stal ve verzi 2.6.23 vydané v říjnu 2007 a byl z ní zase odebrán počínaje verzí 4.14 vydanou v listopadu 2017, protože byl tou dobou neudržovaný a zároveň byl posledním uživatelem starých vnitřních rozhraní jádra, která mohla být následně odstraněna.\n\nHlavním vývojářem a správcem projektu lguest byl australský vývojář Rusty Russel.\n\n"}
{"id": "1472084", "url": "https://cs.wikipedia.org/wiki?curid=1472084", "title": "CD80", "text": "CD80\n\nCD80 (B7-1) je typ membránového proteinu patřící do B7 proteinové rodiny. Jedná se o protein exprimovaný na povrchu antigen prezentujících buněk (APC) a je ligandem pro kostimulační receptory CD28 a CD125 (CTLA-4) na povrchu T lymfocytů. Vazbou s CD28 nebo CTLA-4 dojde k aktivaci proteinu, indukci proliferace T lymfocytů a produkci cytokinů. Geny kódujcí protein CD80 jsou lokalizovány na dlouhém raménku chromosomu 3 (3q13.33). CD80 (B7-1) je glykoproteinem I typu a členem superrodiny imunoglobulinů (Ig). Skládá se z extracelulárních Ig-podobných domén, které jsou zodpovědné za interakci s CD28.\n\nHlavní funkcí proteinu CD80 je aktivace T lymfocytů. Na základě této funkce hraje významnou roli v aktivaci adaptivních mechanismů imunity. K aktivaci T lymfocytů je potřeba dvou signálů. První z nich je zajištěn vazbou antigen specifickým receptorem na povrchu T lymfocytu (TCR) s antigenním peptidem prezentovaným na MHC (major histokopatibility complex) glykoproteinech na povrchu APC. Druhý signál je poskytován interakcí kostimulačních molekul na povrchu T lymfocytů a jejich ligandy na APC. Protein CD80 je jedním ze dvou hlavních ligandů pro kostimulační receptor CD28. Druhým proteinem tvořící ligand je protein CD86 (B7-2), který taktéž náleží do proteinové rodiny B7. Interakcí CD28 s CD80 dojde ke spuštění série událostí vedoucí ke zvýšení citlivosti TCR k antigenu, proliferaci, přežívání T lymfocytů a indukci cytokinů. Pokud nedojde ke stimulaci T lymfocytu druhým signálem (CD80/CD28) může dojít ke stavu anergie. CD80 kostimulační signál je nezbytný k iniciaci mnoha T buněčných odpovědí, protože jakmile dojde k aktivaci T lymfocyty se mohou vyvíjet v buňky efektorové nebo buňky paměťové, které hrají významnou roli v řízení imunitní odpovědi.\n\nS molekulami CD80 může také interagovat namísto CD28 kostimulační receptor CTLA-4 (CD125) exprimovaný na regulačních T lymfocytech (Treg). CTLA-4 reaguje s CD80 s vyšší afinitou než CD28 a tím mohou aktivně kompetovat s efektorovými lymfocyty o vazbu a bránit jim tak v přístupu ke kostimulačním molekulám. Zároveň také dochází ke snížení exprese těchto povrchových molekul na povrchu APC a inhibici TCR a CD28 zprostředkované signální transdukci a tímto mechanismem zabraňují rozvoji autoimunitních reakcí.Tato interakce může také spustit signální dráhu vedoucí k expresi enzymu indolamin-2,3-dioxygenázy (IDO) v dendritických buňkách.\n"}
{"id": "1472086", "url": "https://cs.wikipedia.org/wiki?curid=1472086", "title": "Nyírmada", "text": "Nyírmada\n\nNyírmada [ňírmada] () je město ve východním Maďarsku v župě Szabolcs-Szatmár-Bereg, spadající pod okres Vásárosnamény. Město leží blízko břehu řeky Tiszy. Nachází se asi 34 km severovýchodně od Nyíregyházy. V roce 2015 zde žilo 4 890 obyvatel. Podle údajů z roku 2001 zde bylo 91,5 % obyvatel maďarské a 8,5 % romské národnosti.\n\nU Nyírmady končí dálnice M3. Nejbližšími městy jsou Baktalórántháza, Kisvárda, Mátészalka, Vaja a Vásárosnamény. Blízko jsou též obce Gemzse, Gyulaháza, Ilk, Nyírkarász, Nyírparasznya, Pusztadobos a Rohod.\n\n"}
{"id": "1472088", "url": "https://cs.wikipedia.org/wiki?curid=1472088", "title": "Nedotknutelní (film)", "text": "Nedotknutelní (film)\n\nNedotknutelní může být:\n\n"}
{"id": "1472091", "url": "https://cs.wikipedia.org/wiki?curid=1472091", "title": "Naturální škola", "text": "Naturální škola\n\nNaturální škola (, česky také \"přirozená škola\") je název pro skupinu ruských spisovatelů (především prozaiků) ze 40. let 19. století soustředěných nejprve kolem časopisu \"Vlastenecké zápisky\" (Отечественные записки) a později kolem časopisu \"Současník\" (Современник). Autorem původně pejorativního označení byl prozaik a novinář Fadděj Věnědiktovič Bulgarin, který odmítal práce mladých následovníků Nikolaje Vasiljeviče Gogola. Teoretik školy, literární kritik Vissarion Grigorjevič Bělinskij, však název přijal a dokázal ho proměnit na generační program. Zdůraznil nutnost přirozené (naturální) školy jako základního směru ruské literatury, položil důraz na demokratizaci její tematiky a na její úkol popisovat realitu a kriticky analyzovat současnost.\n\nČást autorů hlásících se k naturání škole debutovala již dříve a sblížení s toutu školou jen převedlo jejich dílo do další fáze (Ivan Ivanovič Panajev, Alexandr Ivanovič Gercen, Vladimir Alexandrovič Sollogub), další jsou s ní spojeni začátkem své literární dráhy a postupně její rámec přerostli (Dmitrij Vasiljevič Grigorovič, Alexandr Nikolajevič Ostrovskij, Fjodor Michajlovič Dostojevskij, Ivan Sergejevič Turgeněv, Ivan Alexandrovič Gončarov, Lev Nikolajevič Tolstoj). Nejdéle se jejími zásadami řídil Nikolaj Alexejevič Někrasov a Michail Jevgrafovič Saltykov-Ščedrin.\nSpisovatelé, hlásící se k této škole, prezentovali své názory v originálních manifestech a almanaších, které redigoval Nikolaj Alexejevič Někrasov – například \"Fyziologie Petrohradu\" (1845, Физиология Петербурга) nebo \"Petrohradský sborník\" (1846, Петербургский сборник). Dominatním žánrem naturální školy byla tzv. fyziologická črta (физиологический очерк), převzatá z francouzské literatury a aplikovaná na problémy velkoměsta a na odvrácenou stránku jeho života, na sociální a psychický útlak prostých lidí, na spodinu společnosti a na odlidštění společenských poměrů (podobně jako pozdější naturalismus). Jde o útvar osvobozený od tradiční syžetové stavby a zobrazující různé sociální typy nebo specificky městské jevy. Dále byla pěstována sociální povídka a psychologická novela.\n\nSentimentální realismus a mravoličně kritická složka děl autorů naturální školy byla v 50. letech zobecněna v hnutí kritického realismu a na její poetice vyrostl ruský román tzv. zlatého věku ruské literatury druhé poloviny 19. století, který ovlivnil světový literární vývoj.\n\n"}
{"id": "1472094", "url": "https://cs.wikipedia.org/wiki?curid=1472094", "title": "Session Border Controller", "text": "Session Border Controller\n\nSIP firewall oddělujíce privátní a veřejnou část VoIP sítí a podstatně zvyšuje bezpečnost VoIP telefonie. Někdy bývá taky označován jako hlasový firewall či VoIP firewall. Je velmi důležitý při ochraně proti VoIP podvodům. Důsledně ho používají všichni velcí telefonní operátoři. CETIN-O2 provozuje SBC Oracle, T-Mobile provozuje SBC Mavenir a Vodafone provozuje SBC Oracle. Zdaleka ne vždy ho nasazují alternativní VoIP operátoři a ještě méně pak provozovatelé privátních VoIP ústředen (firemních SIP-PBX).\n\nK dispozici jsou SIP firewally různých kapacit za velmi rozdílné ceny. Většinou mají podobu specifického VoIP zařízení a nabízí je řada výrobců, např.: Nokia, Oracle, Cisco, Alcatel, Avaya, Mavenir, AudioCodes, Genband, Sonus, Acme, Mediant, Edgewater, Frafos, Squire a Dinstar. Menší SIP firewally mohou být k dispozici i jako software, např.: OpenSBC, Hexan a Hixtel. \n\nHlavním účelem SIP firewallu je utajení struktury SIP technologie. Klasická ústředna fungující jako SIP proxy předává v SIP signálech IP adresy volajícího i volaného SIP telefonu a taky IP adresy SIP ústředen podílejících se na obsluze VoIP volání (typicky v sekvenci položek \"Via\" a v položkách \"Contact\"). Potenciální útočník může komunikací se SIP proxy zjistit IP adresy dalších SIP zařízení a pokusit se o jejich napadení. Může na ně posílat podvodné SIP žádosti a pokoušet se o VoIP podvody. Nebo může testovat různé varianty jejich REST či HTTP nebo CTI rozhraní a pokusit se je zneužít k podvodům. \n\nSIP firewall pracuje na principu B2BUA (\"Back to Back User Agent\") ústředny propojující veřejný a privátní segment VoIP sítí. Na každé straně SIP firewallu se v SIP signálech nevyskytují žádné IP adresy z jeho druhé strany. Totéž platí o hovorových RTP paketech, které SIP firewall přeposílá mezi veřejným a privátním segmentem VoIP sítí. SIP firewall proto bývá vřazen mezi datový firewall a SIP ústřednu. Potenciální útočníci tak nemohou komunikací s SIP firewallem získat IP adresy dalších napadnutelných SIP zařízení.\nNasazení SIP firewallu je z hlediska ochrany proti VoIP podvodům důležité:\n\n\nSIP svazek realizující propojení přes veřejný internet má být SIP firewallem chráněn na obou stranách.\n\nKlasická SIP proxy funguje tak, že v přijatém SIP signálu pouze doplní nebo smaže položky Route či Record-Route a přepošle ho bez dalších úprav dál. Všechny IP adresy původců SIP signálu tak zůstanou zachovány. Oproti tomu SIP firewall (B2BUA zařízení) po příjmu SIP signálu nahradí IP adresy původců přijatého SIP signálu svou vlastní IP adresou. Zároveň jako cílové IP dosadí adresy za ním ukryté chráněné SIP-PBX. Totéž platí i v opačném směru a podobně i pro hovorové RTP pakety. Současně je vhodné potlačit typické znaky (fingerprints) chráněné SIP ústředny. Alespoň případné názvy VoIP technologie v položkách User-Agent a Server i v atributech \"o\" (původce relace) a \"s\" (jméno relace) uvnitř SDP (\"Session Description Protocol\").\n\nPříklad SIP signálu 200 OK odeslaného z privátní PBX (IP adresa 180.66.160.5) do SIP firewallu (IP adresa 217.101.29.108) a přeposlaného do veřejné VoIP ústředny (IP adresa 77.5.190.110), kde zdroj SIP signálu očekává RTP pakety na chráněném UDP portu 10610 a SIP firewall je očekává na veřejném UDP portu 7530:\n\nPrincip B2BUA zároveň brání tomu, aby některé SIP signály (ACK, BYE, ...) byly posílány napřímo mezi SIP telefony (nikoli tedy dle RFC3261, kap. 12.2 !!!). SIP firewall tak má zajištěnu kontrolu nad celým průběhem VoIP hovoru. Zejména nad skutečným zahájením i ukončením hovoru, což je nezbytné pro případné určení ceny hovoru. Návrh vlastností SIP firewallu je specifikován v RFC5853.\n\nPodle účelu lze Session Border Controllery rozdělit na systémy:\n\n\nPodle kapacity lze Session Border Controllery rozdělit na systémy:\n\n\nPodle funkčnosti lze Session Border Controllery rozdělit na systémy:\n\n\nSIP firewall je optimální místo pro realizaci telefonních funkcí, které by zbytečně zatěžovaly nebo komplikovaly provoz chráněné SIP ústředny.\n\nSIP firewall může sloužit k ochraně proti různým druhům DoS, DDoS nebo TDoS (\"Telephony Denial of Service\") útoků. Ochranu proti datovým DoS i DDoS útokům by měl zajistit už datový firewall umístěný mezi SIP firewall a veřejným internetem nebo jiný systém specializovaný na tyto druhy ochrany. Na SIP firewall by logicky měla zbýt ochrana proti TDoS útokům. O rozpoznaném útoku má informovat svého provozovatele.\n\nSIP firewall může kontrolovat skladbu SIP signálů (přítomnost povinných SIP položek i SDP atributů), obsah SIP signálů (úplnost i přípustnost hodnot) a správnou sekvenci SIP signálů (ACK po OK, OK po BYE, ...). Příjem chybných SIP signálů může být projevem TDoS (\"Telephony Denial of Service\") útoku. Chybné či nelogické SIP signály se nemají dostat na vstup chráněné ústředny, protože by ji mohly uvádět do nedefinovaných stavů. O chybách signalizace má informovat svého provozovatele. \n\nSIP firewall může dublovat SIP signály odesílané ze své privátní strany do veřejného internetu. V obráceném směru může SIP firewall naopak filtrovat opakující se SIP signály přicházející z veřejného internetu a do chráněné ústředny odesílat pouze jednu jejich kopii. Vícenásobné odesílání SIP signálů běžně používají některé SIP ústředny.\n\nSIP firewall může vytvářet vlastní CDR záznamy příchozích i odchozích volání. (Zkratka CDR znamená záznam o podrobnostech hovoru, z anglického \"Call Detail Record\".) Tyto záznamy firewallu mohou buď sloužit k tarifikaci nebo ke kontrole či záloze CDR záznamů vytvářených chráněnou ústřednou. Dále má SIP firewall vytvářet LOG záznamy o přenosu SIP signalizace i stavech hovorů a usnadnit technikům analýzu problémů VoIP telefonie.\n\nSIP firewall je ideální místo ke komplexní kontrole různých druhů VoIP podvodů. Buď může zajišťovat analýzu vytvářených CDR záznamů nebo analýzu přenášených SIP žádostí INVITE. V jednom HW zařízení mohou být společně provozovány SW typu SIP firewall i SIP antifraud a může průběžně detekovat i blokovat pokusy o telefonní podvody. Mimo jiné může SIP firewall vytvářet statistiku cílů zahraničních hovorů i statistiku zájmu o zahraniční hovory v závislosti na denní době a obojí lze následně využít při odhalování pokusů o VoIP podvody. O detekovaném pokusu o podvod má informovat svého provozovatele.\n\nSIP firewall může zjišťovat různé kvalitativní parametry VoIP telefonie, např. úspěšnost volání (poměr počtu hovorů ku počtu volání), vhodnost kapacity SIP svazku (míru obsazení svazku), ztrátovost hlasových RTP paketů (průměrnou a/nebo maximální), jitter hlasových RTP paketů (průměrný a/nebo maximální), odhad MOS (\"Mean opinion score\") hovoru, statistiku důvodů odmítnutí hovorů, statistiku chyb v SIP signalizaci, statistiku chyb telefonujících (překročení časových limitů), ... apod. O snížení kvality provozu má informovat svého provozovatele.\n\nSIP firewall může zajišťovat nahrávání hovorů za zadané volající a/nebo volané telefonní číslo nebo i všech VoIP hovorů. Může tak realizovat povinnosti VoIP operátorů (na žádost policie nebo soudů), povinnosti makléřů (zákonná evidence pokynů) nebo interní potřeby podnikatelů (rozbor činností call centra).\n\nSIP firewall může sloužit k převodu hlasového kodeku použitého v RTP streamu (PCMA, PCMU, G.729, G.722, G.723, ADPCM, iLBC, GSM, ...) nebo k převodu délky RTP paketů. Samozřejmě v souladu s obsahem SDP částí přijatých i odeslaných SIP signálů INVITE, RINGING, SESSION PROGRESS a OK. Konverze kodeků je ale poněkud náročná na výkon. Podobně může SIP firewall sloužit ke konverzi metod přenosu DTMF značek (inband, telephone-event, SIP INFO) nebo ke konverzi metod faxování (inband, T.38, fax2mail) nebo ke konverzi metod signalizace přidržení hovoru (stavu HOLD).\n\nSIP firewall může dodatečně šifrovat a dešifrovat SIP signály (zabezpečením pomocí TLS nebo DTLS či IPsec protokolu, resp. převodem mezi SIP a SIP security). Podobně může SIP firewall dodatečně šifrovat a dešifrovat RTP pakety (převodem mezi RTP a SRTP nebo ZRTP protokolem). V obou případech musí být obě strany osazeny stejným či kompatibilním SIP firewallem. Případně musí být při šifrování a dešifrování kompatibilní se vzdálenou SIP ústřednou nebo SIP telefonem.\n\nSIP firewall může zajišťovat přehrání úvodní hlásky (představení a uvítání, informace o nahrávání hovoru, ...), přehrání vyčkávací hlásky (hudba místo vyzvánění, informace o čekání ve frontě, ...), přehrání speciální hlásky (informace o zrušení či změně tel. čísla, o nedostupnosti čí přesměrování účastníka, ...). SIP firewall také může poskytovat hlasové informace o stavu tel. spojení (hledání volaného, přesměrování hovoru, obsazení volaného, důvody odmítnutí hovoru, chybné číslo volaného, ...) a nahradit tak standardní telefonní tóny přívětivější i úplnější informací. SIP firewall rovněž může realizovat funkce menšího IVR automatu (pro obchodní dotazy stiskněte 1, pro technické dotazy stiskněte 2, pro jiné dotazy ...) a roztřídit tak volání na vhodná pracoviště.\n\n\n\n\n"}
{"id": "1472099", "url": "https://cs.wikipedia.org/wiki?curid=1472099", "title": "Kemecse", "text": "Kemecse\n\nKemecse [kemeče] () je město ve východním Maďarsku v župě Szabolcs-Szatmár-Bereg. Nachází se asi 6 km severovýchodně od Nyíregyházy a je správním střediskem stejnojmenného okresu. V roce 2015 zde žilo 4 777 obyvatel. Podle údajů z roku 2001 zde bylo 98 % obyvatel maďarské a 2 % romské národnosti.\n\nNejbližšími městy jsou Demecser a Nagyhalász. Blízko jsou též obce Berkesz, Kék, Kótaj, Nyírbogdány, Nyírtass, Nyírtura, Pátroha, Székely a Vasmegyer.\n"}
{"id": "1472101", "url": "https://cs.wikipedia.org/wiki?curid=1472101", "title": "Seznam nemateriálních statků tradiční lidové kultury České republiky", "text": "Seznam nemateriálních statků tradiční lidové kultury České republiky\n\nSeznam nemateriálních statků tradiční lidové kultury České republiky vede Národní ústav lidové kultury (NÚLK), jehož hlavním účelem je ochrana, zachování, identifikace, rozvoj a podpora nemateriálního kulturního dědictví na území České republiky. Zaměřuje se především na jevy tradiční kultury venkovských komunit. Byl zřízen příkazem ministra č. 41/2008 v souladu s usnesením vlády České republiky ze dne 11. června 2003 č. 571 ke Koncepci účinnější péče o tradiční lidovou kulturu v České republice (bod 4.2.5.) a k implementaci Úmluvy o zachování nemateriálního kulturního dědictví, jejíž smluvní stranou se Česká republika stala dne 18. května 2009. Byl novelizován příkazem ministryně č. 45/2012 v souladu s usnesením vlády České republiky ze dne 5. ledna 2011 č. 11 ke Koncepci účinnější péče o tradiční lidovou kulturu v České republice a v rámci implementace Úmluvy o zachování nemateriálního kulturního dědictví.\n\nS odvoláním na příkaz ministra č. 41 ze dne 22. prosince 2008 a na Úmluvu o zachování nemateriálního kulturního dědictví vydal odbor regionální a národnostní kultury Ministerstva kultury metodický pokyn pro vedení tohoto Seznamu. \n\nJedna z podmínek pro zapsaní na seznamu ústního a nehmotného dědictví UNESCO je, aby kulturní statek byl na Seznamu nemateriálních statků tradiční lidové kultury.\n\n"}
{"id": "1472102", "url": "https://cs.wikipedia.org/wiki?curid=1472102", "title": "Taneční notace", "text": "Taneční notace\n\nTaneční notace je symbolická reprezentace lidských pohybů při tanci. K zápisu používá grafické symboly a značky, alfanumerické znaky i slovní popis. Existuje několik různých tanečních notací, některé z nich byly vymyšleny za účelem popsat pouze konkrétní typ tance. Záznam taneční notace konkrétního tance se v nazývá taneční partitura ( ).\n\nTaneční notace se používá primárně pro zachování historických tanců jejich zdokumentováním a analýzou (např. v etnochoreologii), pro rekonstrukci choreografie, či cvičení techniky. Taneční notace také umožňuje tanec zdokumentovat pro případné nárokování autorských práv. \n\nV západním světě se používají například Labanova notace (též Labanova kinetografie), Benesh Movement Notation, Eshkol-Wachman Movement Notation, či DanceWriting. Jelikož byly západní taneční notace vymyšleny s ohledem na zápis tanců západního světa, nelze je všeobecně použít pro efektivní zápis tanců z ostatních kulturních okruhů.\n\nNěkteré notační systémy se používají pouze pro specifické tance. Například \"Shorthand Dance Notation\" pro židovské tance, \"Morris Dance Notation\" pro Morris dance, či Beauchamp-Feuilletova notace (či jen Feuilletova notace) pro barokní tance.\n\nV roce 1680 vymyslel Pierre Beauchamp notaci pro zápis barokních tanců. Jeho systém - známý jako Beauchamp-Feuilletova notace - publikoval v roce 1700 Raoul-Auger Feuillet a tato notace se používala pro zápis tanců během 18. století.\n\nSergejevova kolekce obsahuje taneční partitury carského ruského baletu přelomu 19. a 20. století zaznamenanou pomocí notace, kterou vymyslel ruský baletní tanečník Vladimír Ivanovič Stěpanov. Obsahuje Petipovy původní choreografie (Sergejev byl Petipův žák) – například \"Louskáček\", \"Le Corsaire/Korzár\" a \"Spící krasavice\" – a díky jejich záznamu ve sbírce se mohly inscenace šířit i mimo carské Rusko.\n\nStanley D. Kahn na své notaci pracoval v letech 1930 až 1950 a výsledek publikoval v roce 1951. Kahnova notace se zaměřuje na záznam přenosu váhy a další pohyby ve stepu.\n\nV roce 1948 si nechala Hanya Holm – jako první choreograf Broadway Theatre – opatřit své taneční partitury pro \"Kiss Me Kate\" copyrightem.\n\nV roce 1981 vytvořil herní vývojář Eddie Dombrower první počítačovou taneční notaci. Jeho \"DOM (notation) system\" byl určen pro osobní počítače Apple II a umožňoval choreografovi řídit pohyb animované figurky pomocí zadaných kódů.\n\n"}
{"id": "1472103", "url": "https://cs.wikipedia.org/wiki?curid=1472103", "title": "Matejovce", "text": "Matejovce\n\nMatejovce () je městská část slovenského města Poprad se silně rozvinutým průmyslem. Sídlí tu výrobce praček Whirlpool, dále Tatramat a vyrostl tu nový průmyslový park. Žije zde 2 865 obyvatel (2015).\n\nPrvní písemná zmínka je z roku 1251. Jméno vzniklo pravděpodobně podle jednoho z patronů (druhým byl sv. Štefan), o tom svědčí erb z 15. století. Obec patřila do Společenství spišských Sasů. V letech 1412 až 1772 náležela obec pod spišskou zástavu. Původní obyvatelé Matejovic se zabývali většinou zemědělstvím. Průmysl se v městečku začal rozvíjet v dílnách německých kolonistů. Podstatná změna v životě obyvatel nastala v roce 1845, kdy zdejší rodák Karel August Scholz založil dílnu na výrobu hřebenů na koně a kravských zvonců. Z prostých dílen z poloviny 19. století vznikla v roce 1903 průmyslová výrobna smaltovaných výrobků, zemědělských potřeb a železářského zboží a vyvinula se v jednu z největších továren na Slovensku. Od roku 1969 je významným zaměstnavatelem lidí v regionu moderní závod na výrobu praček a jiných elektrospotřebičů Whirlpool a Tatramat.\n\nV Matejovcich se nachází gotický kostel sv. Štefana, postavený v první polovině 14. století, a renesanční zvonice ze 17. století. Matejovce byly k Popradu připojeny až v roce 1974.\n\nDo Matejoviec jezdí z autobusového nádraží a z centra města autobusová linka č. 2 a ze sídliště Jih č. 4.\n"}
{"id": "1472120", "url": "https://cs.wikipedia.org/wiki?curid=1472120", "title": "Ministr obrany Austrálie", "text": "Ministr obrany Austrálie\n\nAustralským ministrem obrany \"(Minister for Defence)\" je od 29. května 2019 Linda Reynolds. Ministr se stará o svůj rezort prostřednictvím Australské obranné organizace \"(Australian Defence Organisation)\". Jedná se o organizaci australského vládního kabinetu, která sestává z Australských obranných sil \"(Australian Defence Force)\" a civilního Ministerstva obrany \"(Department of Defence)\". Ministerstvo obrany zahrnuje Obrannou vědeckou a technologickou skupinu \"(Defence Science and Technology Group)\" a Obrannou strategickou politiku a výzvědnou skupinu \"(Defence Strategic Policy and Intelligence Group)\". Australské obranné síly zahrnují Australskou armádu \"(Australian Army)\", Australské královské námořnictvo \"(Royal Australian Navy)\" a Australské královské letectvo \"(Royal Australian Air Force)\".\n\nBěhem let zde byla řada ministrů s různými názvy pro funkci, kterou zastávali, se zodpovědností za obrannou politiku. V období od listopadu 1939 do dubna 1942 měla funkce označení „ministr obrany”.\n\nV předchozích vládních kabinetech jsme se mohli setkat s následujícími funkcemi ministrů:\n\n\nKromě dvou krátkých period existovala pozice ministra obrany po celou dobu od 1. ledna 1901 do 13. listopadu 1939. Po vypuknutí druhé světové války tuto funkci zrušil předseda vlády Robert Menzies a vytvořil samostatné úřady ministra armády, ministra námořnictva a ministra letectva. Těmto třem ministrům bylo nadřízeno ministerstvo koordinace obrany, které vedl sám Menzies. Tuto funkci zastával až do konce svého funkčního období předsedy vlády a následně krátce v kabinetu Arthura Faddena. Stejné uspořádání zachoval i John Curtin, a to až do 21. září 1943, kdy sám převzal titul ministra obrany. Během svého druhého funkčního období pak Gough Whitlam zrušil 30. listopadu 1973 ministry námořnictva, armády a letectva. Mimo této éry existovalo samostatné ministerstvo námořnictva také v letech 1915 až 1921.\n\nSeznam ministrů obrany:\n\n"}
{"id": "1472121", "url": "https://cs.wikipedia.org/wiki?curid=1472121", "title": "Muž, který se vypařil", "text": "Muž, který se vypařil\n\nMuž, který se vypařil () je druhým dílem z desetidílné série \"Románů o zločinu\" s hlavním hrdinou \npolicejním komisařem Martinem Beckem, od švédské autorské dvojice Maj Sjöwallová – Per Wahlöö. Ve Švédsku byla kniha vydána \nv roce 1966, český překlad Františka Fröhlicha vyšel poprvé v roce 1974 \n(v nakladatelství Odeon, ve svazku \"3x Martin Beck\": společně s prvním a třetím románem ze série: Roseanna a Muž na balkóně). \nPoprvé samostatně byl vydán v roce 1986 (v nakladatelství Svoboda: 158 stran, v rámci souborného vydání 10 románů o zločinu), dále \nv roce 2000 v nakladatelství Ikar (v jednom svazku společně s románem Policie pomo pije) a opět samostatně v roce 2007 (Levné knihy). \nKromě toho román vyšel v roce 2007 v Braillově písmu ve čtyřech svazcích (Knihovna a tiskárna pro nevidomé) a v roce 2008 \njako zvukový záznam v rámci svazku \"Třikrát Martin Beck\" (Knihovna a tiskárna pro nevidomé K. E. Macana).,\n\nV první kapitole románu řeší kolegové Martina Becku vcelku banální případ, kdy se dva opilci náhodně sešli v hospodě, ale nakonec se v bytě pohádali tak, až ten menší druhého utloukl lahví a židlí, údajně protože oběť mu nadávala do nacistů a urážela jeho mámu. Martin Beck tak v srpnu konečně může odjet za svou rodinou na dlouho plánovanou dovolenou, na vypůjčenou chatu na malém ostrůvku uprostřed souostroví v mořském zálivu na východ od Stockholmu. Navíc tam nebyl ani telefon, takže se těšil, že si konečně užije klidu, koupání, rybaření a rodiny.\n\nAle ani nepřítomnost telefonu ho „nezachránila“. Hned druhý den dovolené za ním přijel na rybářském člunu jeho nejbližší soused, pan Nygren, který měl na vedlejším ostrůvku malou loděnici a byl tam i telefon. Vzkázal mu, že má pro něj důležitý hovor a že má ihned volat zpátky. Byl to Evald Hammar, policejní ředitel. Moc se Beckovi omlouval, ale sdělil mu, že bude muset převzít naléhavý a podivný případ, a má se vrátit do Stockholmu pokud možno ihned. Beck se ještě zeptal, zda by to nemohl vzít Kollberg nebo Mellander, ale Hammar mu vysvětlil, že to bude muset převzít osobně a více mu řekne až dorazí na policejní ředitelství.\n\nKdyž vstoupil do kanceláře Evalda Hammara, již ho tam kromě šéfa netrpělivě očekával podsaditý muž, od kterého dostal vizitku s tím, že do půl hodiny má být na ministerstvu zahraničních věcí, kde se teprve doví vše podstatné. Záhadně zmizel známý novinář Alf Matsson. Ten 22. července odletěl do Budapešti, kam ho vyslala jeho redakce na reportáž. Své úkoly vždy spolehlivě plnil, takže když se ani po několika dnech neozval, redakce ho nejprve neúspěšně sháněla v hotelu, poté kontaktovala jeho manželku (s kterou se rozváděl), ale ani ta nic nevěděla. Posléze zjistili, že Matssona už v hotelu nikdo neviděl, ale stále má zavazadla ve svém pokoji a pas v recepci. Pak se spojili s velvyslanectvím v Maďarsku, ale tam jim řekli pouze to, že velvyslanectví kontaktovalo maďarskou policii, ale ta (zatím) věc nešetří, protože z jejího pohledu se nic protizákonného nestalo. Na případu měli z jistých důvodů zájem i „vyšší místa“, proto se měl Beck vypravit do Budapešti a vše tam neoficiálně vyšetřit.\n\nI přes tajnůstkaření ministerstva se Hammar nakonec rozhodl do případu zasvětit i Kollberga a jemu i Beckovi sdělil, že má něco, co ani na ministerstvu zahraničních věcí nevědí – policie má na Mattson spis a to přímo z oddělení kontrašpionáže. Poté Beck navštívil (nyní již víceméně bývalou) ženu Matssona. Ta mu řekla, že její manžel sice nebyl zrovna pořádný a dost pil, ale práci se věnoval a rukopisy vždy odevzdával v termínech. Sdělila mu jména tří novinářů, s kterými se scházel a také jeho současné bydliště. V něm Beck zjistil, že v bytě evidentně nikdo nebyl minimálně 14 dní, tedy od té doby, kdy měl Matsson odjet do Budapešti. V restauraci U korbele (aniž by prozradil, že je policista), vytáhl ze tří novinářů další informace o Matssonovi.\n\nI když neuměl maďarsky, Martin Beck odletěl do Budapešti a ubytoval se v hotelu Dunaj, ve kterém zmizel Alf Matsson. Navštívil ho pracovník švédského velvyslanectví, který mu řekl vše, co zjistili. Potvrdil, že Matsson 22. července prošel pasovou kontrolou na letišti, první noc přespal v mládežnickém hotelu Ifjúság na druhé straně Dunaje, poté se ubytoval v tomto hotelu, za půl hodiny odešel i s klíčem od pokoje a od té doby ho nikdo neviděl. Pas i jeho zavazadla jsou stále v hotelu. Během cesty měl uskutečnit rozhovor s bývalým slavným boxerem Lászlem Pappem a napsat článek o budapešťském židovském muzeu. Ale s boxerem ani jeho matkou nemluvil, řediteli muzea sice napsal dopis, ale od té doby se také neozval. Z hlediska maďarské policie je hlášen v hotelu a má platné vízum. Bez pasu nemohl překročit hranice, jedině ilegálně. Pro jistotu proto kontaktovali též zastupitelské úřady v Praze, Bělehradě, Bukurešti, ve Vídni a v Moskvě, ale nikde nic nevědí.\n\nBeck zjistil, že když byl Matsson v hotelu, nikdo mu nevolal, ale později několik různých osob. Velmi detailně prozkoumal také obsah jeho zavazadel, což se později ukázalo jako důležitá stopa. Zvláštní bylo, že klíč, který odnesl, jim vrátila policie již druhý den. Vypravil se také do hotelu Ifjúság, kde ověřil, že byl opravdu zapsán v knize hostů a recepční ho (skoro jistě) poznala i na fotografii. Mezitím mu ze Stockholmu zavolal Kollberg, který mu řekl, že Matsson nejspíš byl pěkný lump a že do Budapešti měl jezdit za mladou kočkou, nějakou sportovkyní, původem snad Němka, ale maďarská občanka (poznali se ve Stockholmu na nějaké sportovní akci) a její jméno je Ari Bökk (nebo Boeck). Dále zjistil, že Matssonův vůz stále parkuje na arlandském letišti, z kterého odlétal ze Švédska do Budapešti.\n\nMartin Beck tuto ženu vypátral a navštívil ji s tím, že hledá svého kamaráda Alfa Matssona, ta popřela, že by ho vůbec znala. Během jejich rozhovoru se v místnosti penzionu objevil muž, který pocházel z Hamburku. Beck si ověřil, že by to měl být Tetz Radeberger, pracovní cestovní kanceláře opravdu z Hamburku. Po návratu do hotelu ho navštívil Vilmos Szluka, šéf maďarské policie. Po delším rozhovoru mu sdělil, že Beckovi nebudou klást do cesty překážky, i když je v Budapešti víceméně soukromě. Ale odmítl mu odpovědět, jak se ke klíčům od hotelu dostala policie. Na závěr ho pozval na příští den do palatinských lázních. Později si také všiml, že ho někdo sleduje, Beck se domníval, že je to někdo od maďarské policie.\n\nJeště než se v lázních znovu sešel s majorem Szlukou, Beck v kanceláři maďarské letecké společnosti Malév ověřil, že Matsson si nerezervoval letenku zpět do Stockholmu, ani kamkoli jinam. Až v lázních mu Szluka prozradil, že klíče od hotelu se našly na schodech policejní stanice ještě v ten den, kdy Matsson odešel z hotelu. Dále, přestože policii nikdo oficiálně nepožádal, provedli nakonec jistá šetření: nikdo takový z Maďarska nevycestoval, nikdo nebyl přijat do nemocničního ošetřování, ani nebylo hlášeno žádné úmrtí. Bez pasu se také nemohl nastěhovat do jiného hotelu. Popřel však, že by cokoli věděl o údajném sledování Becka. \n\nNa cestě zpět do hotelu, u přístaviště na něj čekala Ari Boecková, projeli se lodí, navštívili různá místa a nakonec šli na večeři. Beck už byl skoro přesvědčen, že vše co mu říká, je pravda. Ale pak zjistil, že plavky v síťovce, jsou zcela suché, i když mu předtím tvrdila, že se byla vykoupat. Nakonec se ho pokusila svést a když ji odmítl, byla najednou nenávistná. Krátce nato ho znovu kontaktoval pracovník velvyslanectví, kterému sdělil, že musel mluvit s místní policí a přes dílčí zjištění v případu bohužel nenastal žádný významný pokrok.\n\nJednoho dusného večeře Beck vyšel do města a měl pocit, že ho opět někdo sleduje. Pak si všiml tmavozelené škodovky, která ho oslnila, ale i tak rozpoznal, že auto mělo odlákat jeho pozornost od druhého muže. Byl napaden nožem, první útok se mu díky rychlé reakci ještě podařilo odrazit. Když už si myslel, že umře na nábřeží v cizím městě (možná stejně jako Matsson) a nebude vědět proč, najednou uviděl majora Szluku, policejní vozy a dva zadržené a zraněné muže. Jeden byl Tetz Radeberger, druhého neznal.\n\nPoté události nabraly spád. Szluka mu řekl, že když ho Beck obvinil, že ho sleduje maďarská police, bylo mu to krajně divné a začali dohlížet na muže, který ho opravdu sledoval. Když policista zjistil, že ho sledují již dva, přivolal další pomoc, doslova na poslední chvíli. Po zatčení Ari Boeck a obou mužů, kteří se pokusili Becka zavraždit, maďarská policie již rychle vyšetřila, že tato trojice spolu s Matssonem dlouhodobě provozovali menší, ale výnosné obchody s drogami. Tetz Radeberger a druhý Němec (Theodor Fröbe) jezdili často do Turecka jako průvodci cestovní kanceláře. Tam levně nakupovali hašiš a pašovali ho do Maďarska. To bylo celkem bez rizika, Maďarsko nebylo cílovou zemí, takže kontroly na hranicích nebyly nijak důkladné, navíc jako průvodci měli vždy na starosti zavazadla výpravy. \n\nAri Boecková se Matssonem opravdu seznámila na závodech ve Švédsku a nadále dělala spojku (ze závodního plavání ji mezitím vyřadili). Protože Alf Mattson byl novinář a „specialista na socialistické země“, jeho časté cesty do Budapešti (a také do Prahy, Varšavy a Bratislavy) nebyly nijak podezřelé a při návratu do Stockholmu z Budapešti celní kontrola rovněž nebyla důkladná, protože převládal názor, že z východních zemí není co pašovat. Naproti tomu, pokud by se Radeberger nebo Fröbe pokusil pašovat hašiš z Turecka přímo do Švédska nebo do Německa, byl by nejspíš brzo zadržen. Všichni však rozhodně popírali, že se Matssona nějak zbavili nebo ho dokonce zavraždili. Protože i další indicie, které Beck a Szluka shromáždili, tomu odpovídali, rozhodl se Beck vrátit do Stockholmu a informovat specialisty z oddělení narkotik, aby došetřili švédskou stranu drogového případu.\n\nPo návratu do Švédska a důkladném prostudování výpovědí všech lidí, kteří se s Matsson setkali, prozkoumání podrobného seznamu věcí v jeho zavazadlech a po rozboru všech dalších indicií, došel Beck k určitým závěrům, ale dlouho se mu nedařilo nalézt pořádné stopy. Také zavolal zpět do Budapešti majoru Szlukovi, aby si ověřil, zda nějaký cizinec nahlásil ztrátu pasu v hotelu, kde Matsson bydlel. Beck a Kollberg vyslechli několik dalších svědků a nakonec usvědčili Ake Gunnarsona, jednoho z novinářských kolegů. Matsson s ním přijel do bytu, oba již mělo značně upito, velmi se pohádali a Gunnarson ho nakonec uškrtil. A protože Matsson měl u sebe pas i letenky, napadlo ho následující. Tělo odvezl do Hagalundu a ukryl na půdě domu, který byl určen k demolici a hasiči v něm již několik týdnů trénovali hašení požárů. Vzal si část oblečení Matssona a nasadil jeho brýle a takto v převleku odjel jeho autem na letiště, kde vůz nechal a úspěšně prošel pasovou kontrolou. Coby Matsson se ubytoval v hotelu, nechal tam zavazadla a pas. Neměl promyšleno, jak se dostane zpátky. Ale v recepci se mu podařilo vzít pas jednoho Belgičana, který mu byl podobný. Na tento pas odjel vlakem do Vídně a odtud se již bez problémů vrátil do Švédska na vlastní pas.\nRomán byl zfilmován v roce 1980 v německé produkci ve spolupráci s Maďarskem, kde se film také převážně natáčel. \nRežisérem filmu byl maďarský režisér \"Péter Bacsó\", autorem scénáře \"Wolfgang Mühlbauer\". Roli Martin Becka ztvárnil známý britský herec Derek Jacobi, \nroli Lennarta Kollberga hrál Lasse Strömstedt, roli šéfa maďarské policie (major Szluka) ztvárnil Ference Bács.\n\nNěmecká verze filmu byla distribuována pod názvem \"Der Mann, der sich in Luft auflöste\", anglická verze pod názvem \"The Man Who Went Up in Smoke\" \n(tedy stejně, jako anglické knižní vydání románu).\n\nVelká část románu se odehrává v Budapešti, kde měl zmizelý novinář Alf Matsson pracovat na svých reportážích. Budapešť (tak jak vypadala v polovině 60. let) je v knize podrobně popisována: nejen různé památky, ale vše s čím se Martin Beck při svém pátrání setkal (hotely, restaurace, veřejná doprava včetně starobylého metra nebo lodí, lázně, typická maďarská jídla a pití). V románu se vyskytuje také československá loď Družba a nepojmenovaný bílý československý kolesový parník (obě plavidla v době vyšetřování kotvila na Dunaji). V knize se objevuje ještě celá řada dalších dobových reálií, např. Matsson plánoval interview s bývalým slavným maďarským boxerem Lászlem Pappem, který jako první získal tři zlaté olympijské medaile (v letech 1948, 1952 a 1956).\n\nDalší zajímavostí je, že Martin Beck ze Stockholmu do Budapešti letěl s Československými aeroliniemi, s mezipřistáním na letiště Berlín-Schönefeld v tehdejší NDR, s dalším mezipřistáním v Praze („...v městě, které Martin Beck už dlouho chtěl poznat. Teď se musel spokojit jen zběžným pohledem na spoustu věží, mosty a Vltavu z ptačí perspektivy“) a v turbovrtulovém letadle Iljušin Il-18. Zpátky se vracel se SAS před Kodaň. Způsob odbavení v Kodani ho inspiroval k tomu, kde hledat další možnou stopu v pátrání. \n\n"}
{"id": "1472123", "url": "https://cs.wikipedia.org/wiki?curid=1472123", "title": "Tristan Ladevant", "text": "Tristan Ladevant\n\nTristan Ladevant (* 29. ledna 1998 Digne-les-Bains) je francouzský horolezec a reprezentant v ledolezení, juniorský vicemistr světa v ledolezení na rychlost, závodí v obou disciplínách.\n\nMezinárodních závodů v ledolezení se účastní také jeho mladší bratr Louna Ladevant, juniorský mistr světa v ledolezení na obtížnost.\n\n\n"}
{"id": "1472126", "url": "https://cs.wikipedia.org/wiki?curid=1472126", "title": "Paul Anspach", "text": "Paul Anspach\n\nPaul Anspach (1. dubna 1882 Burcht – 28. srpna 1981 Brusel) byl belgický šermíř, člen klubu Cercle d'Escrime de Bruxelles a kapitán reprezentace kordistů. Olympijským vítězem v šermu byl i jeho bratranec Henri Anspach.\n\nPocházel ze zámožné pokřesťanštěné židovské rodiny, jeho prastrýc Jules Anspach byl bruselským starostou. Pracoval jako právník, vedle šermu se věnoval i fotbalu. Zúčastnil se čtyř olympijských her. V roce 1908 získal v soutěži družstev bronzovou medaili, v roce 1912 vyhrál soutěž jednotlivců i družstev, obsadil také dvanácté místo mezi fleretisty. V první světové válce bojoval jako dobrovolník belgické armády. Na olympiádách v letech 1920 a 1924 skončil s belgickým družstvem kordistů pokaždé na druhém místě. V letech 1932 až 1950 byl (s výjimkou válečné přestávky) nejvyšším představitelem Mezinárodní šermířské federace. V roce 1976 mu byl udělen Olympijský řád. Zemřel ve spánku ve věku nedožitých sta let.\n"}
{"id": "1472128", "url": "https://cs.wikipedia.org/wiki?curid=1472128", "title": "Ladislav Křeček", "text": "Ladislav Křeček\n\nLadislav Křeček (* 26. srpna 1950) je bývalý český profesionální rallye jezdec. Dlouhá léta závodil za tovární tým Škoda (i ve WRC) spolu se Svatoplukem Kvaizarem.\n"}
{"id": "1472133", "url": "https://cs.wikipedia.org/wiki?curid=1472133", "title": "Oldřich Kapoun", "text": "Oldřich Kapoun\n\nOldřich Kapoun (11. února 1955 Pardubice) je český básník a prozaik.\n\nDětství strávil ve Vysokém Mýtě, kde vychodil základní školu a gymnázium. Po absolvování gymnázia studoval 11 měsíců VVTŠ v Liptovském Mikuláši. Ze školy však odešel a nadsloužil 2 roky základní vojenské služby. Poté se dostal na Univerzitu Palackého v Olomouci.\n\nPo absolvování v UP Olomouci učil na SPŠ v Ostravě-Vítkovicích a nakonec na SOU v Hlučíně. Již od gymnaziálních let měl sklon k literární tvorbě. Psal básně i prózu. V současnosti žije v Hlučíně a věnuje se tvorbě pro děti. Jeho Napovídánky a pomáhánky jsou určeny malým dětem, u kterých rozvíjejí logické myšlení představivost a fantazii. Řada veršovaných hádanek je opatřena nápovědou, odtud Napovídánky. Je zde i mnoho veršovaných návodů, jako například Jak se nebát, Jak se neušpinit a podobně. Odtud pomáhánky. Je tu i veršovaná pohádka Vidín o slepé holčičce a jejím bratříčkovi, který se vydá na dobrodružnou cestu, aby jí pomohl. Knížka Hádanky a pomáhánky je v podobném stylu. Je rovněž celá ve verších. Knížka Pinkadélko a jeho příběhy je souborem pohádek o hodném skřítku Pikadélkovi, který rozumí řeči zvířat, umí čarovat a má rád děti. Ve 13 pohádkách se děti dozvídají o jeho dobrodružstvích. Všechny knížky jsou bohatě ilustrované. První dvě knížky ilustroval pan Karel Říhovský, který už není mezi námi. Hádanky ilustrovala paní Marcela Jaklová a Pinkadélko pak paní Bára Puletz.\n\nHrál rovněž na kytaru a složil řadu písní. Účinkoval v přerovském hudebním seskupení Entuziasté.\n\n"}
{"id": "1472134", "url": "https://cs.wikipedia.org/wiki?curid=1472134", "title": "Kernel-based Virtual Machine", "text": "Kernel-based Virtual Machine\n\nKernel-based Virtual Machine (KVM, doslova \"virtuální stroj založený na jádře\") je virtualizační jaderný modul pro linuxové jádro, který jádru umožňuje fungovat jako hypervizor. Součástí oficiálního jádra je od verze 2.6.20, která vyšla v únoru 2007. Původně vznikl pro architekturu x86, ale byl později portován na System/390, PowerPC, IA-64 a ARM. Kromě toho byl také portován na jádra operačních systémů FreeBSD a illumos.\n\nVývoj původně probíhal v izraelské společnosti Qumranet, kterou v roce 2008 zakoupila americká společnost Red Hat.\n\nJedná se o svobodný software částečně pod licencí GNU GPL a částečně pod licencí GNU LGPL. Naprogramový je v Céčku.\n\n"}
{"id": "1472137", "url": "https://cs.wikipedia.org/wiki?curid=1472137", "title": "Amy Klobucharová", "text": "Amy Klobucharová\n\nAmy Klobucharová, nepřechýleně Amy Klobuchar (* 25. května 1960 Plymouth) je americká politička za Demokratickou stranu (konkrétněji za její místní odnož zvanou Minnesotská demokratická zemědělská strana práce), od ledna 2007 členka Senátu Spojených států amerických za Minnesotu.\n\nNarodila se jako dcera učitelky Rose roz. Heuberger ( zemřela v roce 2010) a sportovního novináře Jima Klobuchara. Prarodiče jejího otce přišli do USA ze Slovinska a jeho otec byl horník. Prarodiče Klobucharové byli švýcarského původu. Rodiče Amy Klobucharové se rozvedli, když měla 15 let, což vedlo k velkým problémům pro celou rodinu. Její vztah k otci se upravil až v 90. letech, když Jim Klobuchar přestal pít alkohol.\n\nObčanským povoláním je Amy Klobucharová právnička. Nejprve získala v roce 1982 bakalářský titul Yaleovy univerzity, pak v roce 1985 titul doktora práv (\"Juris doctor\") z Chicagské univerzity. Následně byla partnerkou ve dvou právnických společnostech v Minneapolisu. V roce 1998 byla zvolena do funkce státního zástupce pro okres Hennepin, kteroužto funkci obhájila i v roce 2002.\n\nV roce 2006 úspěšně kandidovala do Senátu Spojených států v rodné Minnesotě, když se ziskem 58 % hlasů porazila především republikánského kandidáta Marka Kennedyho. \n\nV roce 2012 obhájila svůj senátorský mandát s 65 % proti Kurtu Billsovi a v roce 2018 s 60 % proti Jimu Newbergerovi.\n\nV únoru 2019 oznámila Amy Klobucharová, že kandiduje v primárních volbách Demokratické strany pro prezidentské volby v roce 2020.\n"}
{"id": "1472142", "url": "https://cs.wikipedia.org/wiki?curid=1472142", "title": "Socha Panny Marie s Ježíškem (Police nad Metují)", "text": "Socha Panny Marie s Ježíškem (Police nad Metují)\n\nSocha Panny Marie je situována v ulici na Babí v Polici nad Metují v okrese Náchod. Socha je chráněna jako kulturní památka od 3. 5. 1958. Národní památkový ústav tuto sochu uvádí v katalogu památek pod rejstříkovým číslem ÚSKP 16646/6-1841.\n\nSocha Panny Marie v nadživotní velikosti z božanovského pískovce z roku 1770 stojí v rohu před klášterní a hřbitovní zdí. Původně byla umístěna na střešní galerii prelatury kláštera a roku 1880 byla snesena spolu s dalšími sochami nyní situovanými před polickým kostelem kvůli velkému statickému zatížení budovy. Autorství pozdně barokní sochy se připisuje sochaři Antonínu Dorazilovi, jehož dílo navazuje na dílenskou tvorbu následníků Matyáše Bernarda Brauna. \n\n"}
{"id": "1472143", "url": "https://cs.wikipedia.org/wiki?curid=1472143", "title": "Boží muka (Benátky)", "text": "Boží muka (Benátky)\n\nRenesanční sloupková pískovcová boží muka s malou výklenkovou kapličkou završenou křížem se nalézají na křižovatce silnic na návsi v obci Benátky v okrese Hradec Králové. Pískovcová boží muka jsou od 24. 10. 1994 chráněna jako kulturní památka ČR. Národní památkový ústav tato boží muka uvádí v katalogu památek pod rejstříkovým číslem ÚSKP 10218/6-5789. Boží muka od neznámého lidového umělce pocházejí pravděpodobně z roku 1554 a představují ojedinělý doklad snad ještě renesančních božích muk. \nBoží muka tvoří hranolový sloupek, na jehož vrcholu je umístěna kaplice zakončená stříškou a kamenným křížkem s lehce rozšířenými konci. Kaplice je ozdobena na všech čtyřech stranách mělkými arkádami s naznačenými hlavicemi pilířů a archivoltou. Uvnitř každého arkádového pole je umístěn reliéf umučeného Krista na kříži. Na čelní straně sloupku je asi ve třech čtvrtinách výšky upevněna kovaná konzola pro svíci.\n\n"}
{"id": "1472147", "url": "https://cs.wikipedia.org/wiki?curid=1472147", "title": "Jean-Pierre Sauvage", "text": "Jean-Pierre Sauvage\n\nJean-Pierre Sauvage [\"žánpjer sováž\"] (* 21. října 1944, Paříž) je francouzský chemik specializující se na vývoj molekulárních strojů, za což získal v roce 2016 Nobelovu cenu za chemii, spolu s Fraserem Stoddartem a Benem Feringou.\n\nVystudoval chemii na Národní chemické škole ve Štrasburku, absolvoval roku 1967. Doktorát získal v roce 1971 na Univerzitě Louise Pasteura (\"Université Louis-Pasteur\"), pod vedením Jean-Marie Lehna (laureáta Nobelovy ceny z roku 1987). Poté pracoval na Štrasburské univerzitě (\"Université de Strasbourg\"), kde byl v letech 1981-1984 profesorem. \n\nJeho výzkum, za nějž nakonec získal Nobelovu cenu, vyvrcholil v roce 1983, kdy jako první na světě syntetizoval \"catenan\", tedy komplex dvou molekul, které jsou propojeny více mechanicky než chemicky, přičemž šlo díky tomuto spojení pohybovat skrze jednu molekulu druhou. Nobelův výbor to označil za zásadní průlom na cestě k molekulárním strojům, jejichž sofistikovanější a komplexnější verze pak vyvinuli další dva laureáti, Stoddart a Feringa. 24. listopadu 1997 se Sauvage stal řádným členem Francouzské akademie. V roce 2018 přednášel v Praze, v Národní technické knihovně. Při té příležitosti poskytl rozhovor i pořadu České televize Hyde Park Civilizace.\n"}
{"id": "1472149", "url": "https://cs.wikipedia.org/wiki?curid=1472149", "title": "Halové mistrovství České republiky v atletice 2019", "text": "Halové mistrovství České republiky v atletice 2019\n\nHalové mistrovství ČR v atletice 2019 se uskutečnilo ve dnech 16. února - 17. února 2019 v Ostravě. \n\n\n"}
{"id": "1472151", "url": "https://cs.wikipedia.org/wiki?curid=1472151", "title": "Středočeský krajský přebor 1973/74", "text": "Středočeský krajský přebor 1973/74\n\nV soubojích Středočeského krajského přeboru 1973/74, jedné ze skupin 5. nejvyšší fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1974. \n\nZdroj: \n\nPoznámky:\n"}
{"id": "1472154", "url": "https://cs.wikipedia.org/wiki?curid=1472154", "title": "Martvili", "text": "Martvili\n\nMartvili ( მარტვილი) je město ležící v západní Gruzii, 220 km severozápadně od Tbilisi. Žije v něm obyvatel a je sídlem stejnojmenného okresu v provincii Samegrelo – Horní Svanetie.\n\nHlavními turistickými atrakcemi města jsou středověký klášter a krasové kaňony na řece Abašickali. V Martvili se také nachází vlastivědné muzeum. Místní ekonomika je založena na zemědělství a potravinářském průmyslu.\n\nPůvodně se nazývalo \"Čkondidi\" (z výrazu „čkoni“, tj. „dub“, neboť podle legendy byl zdejší klášter založen na místě posvátného dubu). V letech 1936–1990 neslo město název \"Gegečkori\" podle místních rodáků, bolševických revolucionářů Saši a Jevgenije Gegečkoriových. Městská práva získalo v roce 1982. \n\nSídlí zde fotbalový klub FC Merani Martvili. \n\n\n"}
{"id": "1472163", "url": "https://cs.wikipedia.org/wiki?curid=1472163", "title": "Turistická značená trasa 0448", "text": "Turistická značená trasa 0448\n\nTuristická trasa 0448 má svůj počátek v centru Budislavi na rozcestí se žlutě značenou trasou 7332 Polička - Nové Hrady. Po opuštění zástavby obce vede lesem po pěšinách a cestách přibližně k severu kolem skalního útvaru Panský stůl pod skalní útvar Cikánka, kde se na rozcestí lesních cest ostře stáčí k jihu. Tímto směrem pokračuje po cestě k Panskému rybníku, kde se opět prudce stáčí tentokrát k severozápadu a klesá údolím potoka k jeho soutoku s Voletínským potokem. Zde dochází k další prudké změně směru a to k jihovýchodu a trasa 0448 pokračuje proti proudu Voletínského potoka pod skalní útvar Kostelíček, kde se křižuje opět se žlutě značenou turistickou trasou 7332. Trasa 0448 vystoupá ze skalnaté rokle potoka a stáčí se k severozápadu, překročí hřeben a další roklí klesá kolem skalního útvaru Oslí chodba k Toulovcovým maštalím. Zde se nachází rozcestí se zde výchozí zeleně značenou trasou 4323 do Boru u Skutče. Trasa 0448 pokračuje severovýchodním směrem podél Novohradky kolem studánky Džberka do osady Vranice. Před ní vchází do souběhu nejprve s modře značenou trasou 1920 z Proseče do Jarošova a poté opět se žlutě značenou trasou 7332. Ve Vranicích souběh končí a trasa 0448 se opět stáčí k jihozápadu a skalnatou roklí Farského potoka stoupá lesní pěšinou kolem Dudychovy jeskyně do Boru u Skutče.\n\nV centru Boru se trasa 0448 opět potkává se zeleně značenou trasou 4323, která zde končí, naopak výchozí je tu žlutě značená trasa 7345 do Zderazi. Trasa 0448 odtud vede přibližně severním směrem, klesá po lesních pěšinách další skalnatou roklí ke skalnímu útvaru Kazatelna, a dále do údolí Prosečského potoka ke skále Kupadla. Od ní pokračuje údolím potoka, v závěru ještě vystoupá k Betlémské jeskyni a poté končí u turistické chaty Polanka. Zde na ní přímo navazuje červeně značená trasa 0446 ke hradu Košumberk.\n\nK některým zajímavostem jsou z hlavní trasy zřízeny rovněž červeně značené odbočky.\n\n"}
{"id": "1472170", "url": "https://cs.wikipedia.org/wiki?curid=1472170", "title": "Harry Vos", "text": "Harry Vos\n\nHarry Vos (4. září 1946, Haag - 19. května 2010, Delft) byl nizozemský fotbalista, levý obránce.\n\nHrál nizozemskou ligu za ADO Den Haag, PSV Eindhoven a Feyenoord. V sezóně 1973-74 vyhrál nizozemskou ligu s Feyenoordem. V Poháru mistrů evropských zemí nastoupil ve 3 utkáních, v Poháru vítězů pohárů nastoupil ve 12 utkáních a v Poháru UEFA nastoupil ve 21 utkáních a soutěž v roce 1974 s Feyenoordem vyhrál. Nikdy nenastoupil za nizozemskou reprezentaci, ale byl členem reprezentace na Mistrovství světa ve fotbale 1974, kdy Nizozemí získalo stříbrné medaile za 2. místo.\n\n"}
{"id": "1472173", "url": "https://cs.wikipedia.org/wiki?curid=1472173", "title": "Cípal hlavatý", "text": "Cípal hlavatý\n\nCípal hlavatý (\"Mugil cephalus\") je paprskoploutvá ryba, která se vyskytuje v teplých mořích celého světa (v Atlantiku tvoří severní hranici jejího rozšíření Biskajský záliv a pobřeží Nového Skotska, byla také uměle vysazena v Kaspickém moři). Obývá převážně kontinentální šelf do hloubky 120 metrů, jako euryhalinní druh proniká také na dolní toky řek. Zdržuje se často v blízkosti přístavů, kde dokáže tolerovat i značně znečištěnou vodu. V období rozmnožování migruje na otevřené moře.\n\nDospělý cípal hlavatý dorůstá délky 50–100 cm, zprávy o rekordních jedincích měřících 120 cm a vážících 12 kg nejsou spolehlivě ověřené. Má tělo proudnicovitého tvaru a robustní hlavu, která mu dala druhový název. Zbarvení je na hřbetě šedozelené, na bocích stříbrné a na břiše bílé. Jako všichni cípalové postrádá postranní čáru. Šupiny jsou cykloidní.\n\nJe aktivní ve dne a potravu hledá poblíž dna. Živí se mořskými řasami, planktonem, korýši a drobnými rybkami. Zpravidla se zdržuje v početných hejnech. Samice klade až dva a půl milionu jiker. Cípal hlavatý se může dožít šestnácti let.\n\nDíky své rychlosti a bojovnosti je vyhledávanou sportovní rybou; dokáže se vymrštit z vody a uniknout ze sítě, proto se loví převážně na plavanou. Používá se rovněž jako návnada při lovu mečounů. Vzhledem ke značné poptávce po jeho pevném bílém mase se často pěstuje v akvakultuře (v nilské deltě se pro něj již po staletí budují umělé nádrže zvané „hoša“). Cípal hlavatý se upravuje smažením nebo pečením, obvykle s citrusy, česnekem, zeleninou a bramborami, může se také vyudit. Vyhlášenou delikatesou jsou jeho nasolené a usušené jikry, známé v Itálii jako bottarga a v Japonsku pod označením karasumi.\n\n"}
{"id": "1472186", "url": "https://cs.wikipedia.org/wiki?curid=1472186", "title": "Sedmiramenný svícen (Brno)", "text": "Sedmiramenný svícen (Brno)\n\nBrněnský sedmiramenný svícen je lité dílo nacházející se ve Starobrněnském klášteře, které pochází nejspíše z konce 15. století či počátku 16. století. Svícen je mimo zvony jedním z nejstarších litých uměleckých děl v Brně a mimo fragment Milánského svícnu jediným svého druhu v Česku.\n\nSvícen má zužující se válcovitý dřík s kruhovou podstavou, na jehož spodní části je šest prstenců. Z podstavy dříku vybíhají tři zvířecí hlavy, celý svícen stojí na osmibokém kameni s profilovanou horní hranou, do níž jsou zvířecí hlavy zapuštěny. Dřík je dále rozdělen šesti výraznými prstenci, ve střední části navíc tenkými prstenci mezi nimi. Z třetího až pátého prstence vybíhají osově souměrně ze strany ramena, jejichž zahnutí připomíná tvar oslího hřbetu. Ramena s osmibokým průřezem jsou rovněž rozdělena prstenci, vnější ramena čtyřmi, prostřední třemi a vnitřní jen dvěma. Délka ramen se směrem ke středu zkracuje, takže jejich konce jsou v jedné rovině. Konce ramen jsou zakončeny miskami, přičemž prostřední je větší, a mezi sebou propojeny pruty s prolamovanými oblouky. Na svícnu se nenachází žádné nápisy či značky.\n\nCelková šířka svícnu je 2 m, výška činí 3,3 m. Kamenný podstavec má průměr 95 cm, malé misky mají průměr 22 cm a velká miska uprostřed má průměr 30 cm.\n\nPůvod a datace svícnu není jasná. V prvním článku o svícnu je jeho vznik umístěn do první poloviny 15. století. V současnosti převládá názor, že vznikl na konci 15. či začátku 16. století. Není známo kdo mohl svícen objednat, předpokládá se, že mohl být pořízen za abatyše Perchty z Boskovic (ve funkci 1464–1482), která během 70. a 80. let klášter s pomocí svého bratra, olomouckého biskupa Tase z Boskovic, obnovovala po škodách způsobených husitskými válkami a válkou s uherským králem Matyášem Korvínem. Chrám byl během toho vybaven souborem deskových maleb a původní oltář sv. Kříže byl upraven a doplněn obrazem \"Mše sv. Řehoře\". August Prokop uvádí tradici, podle které je svícen darem markraběte Jana Jindřicha a pochází tak z jeho doby. \n\nSvícen byl pravděpodobně umístěn v chóru kostela, nejspíše před oltářem, později stál před středním pilířem kruchty a následně byl přesunut k jihozápadní zdi transeptu poblíž sakristie, kde stojí dosud. Takto rozměrný svícen pravděpodobně sloužil pro osvětlení kostela, není tedy vyloučeno, že jich v kostele bylo více.\n\nSvícen svým počtem ramen následuje biblický vzor zlatého sedmiramenného svícnu z Šalamounova chrámu v Jeruzalémě. Podobné svícny se objevují v kostelích od raného středověku až do konce 16. století. Tvar svícnu je jednoduchý a jeho zdobení střídmé, což narušují zvířecí hlavy na postavě. Na základě celkového tvaru, tupých profilů a prolamovaných oblouků datuje profesor architektury Hanns Petschnigg svícen do 15. století. Lüer a Creutz zařadili svícen do 14. století společně se svícny z Frankfurtu nad Odrou (1375), Lüneburgu (1400), Gandersheimu (před 1433) či Halberstadtu (1475), nejspíše bez znalosti jejich datace, a brněnský svícen označují za jihoněmecký. Peter Bloch na základě vzhledu datuje svícen do konce 15. století, což přebírá i Bohumil Samek. Bloch tak činí na základě zařazení brněnského svícnu do početné severoněmecké skupiny gotických svícnů, avšak nelze jej přesněji zařadit jelikož se vymyká. \n\nGotické svícny podle něj vykazují několik charakteristik: oproti stromovitým románským svícnům je tvar kompaktnější; materiálem není již bronz, ale mosaz; části dříku a ramen nebývají propojeny zdobenými uzly, ale prstenci; tvar ramen vychází spíše z tvaru oslího hřbetu; misky na svíčky jsou až na výjimky v rovině a noha je oproti románským příkladům s draky a větvovím tvořena jednoduššími tvary – různě profilovaným nebo stupňovaným talířem. Samostatnou skupinou jsou svícny s konzistentní talířovitou nohou, která stojí na lvech – většinou třech nebo čtyřech, v případě brněnského či kolobřežského svícnu je talíř propojen se lvy navíc pomocí malých zvířecích hlav. U brněnského svícnu však lvi chybí. \n\nDana Stehlíková v katalogovém hesle ke svícnu shledává, že není možné jednoznačně rozhodnout jestli jde o import vlámského, porýnského nebo saského vzoru či o brněnskou napodobeninu a uvádí „dosavadní datování“ do 15. či začátku 16. století. Stehlíková rovněž polemizuje nad tím, jestli svícen není mladší kopií originálu, který mohl být roztaven pro válečné účely, jelikož na svícnu chybí jakékoliv nápisy či značky. Aleš Flídr konstatuje, že se svícen stylově řadí do pozdního středověku a navrhuje, že může jít o import z dolního Porýní či o brněnskou práci. \n\nPodobné gotické svícny jsou v Kolobřehu (1327), Möllnu (1436), Werbenu (1487), Perlebergu (1475), Halberstadtu (1475), Lundu (2. pol. 15. st), Hamelnu (1490), Magdeburgu (1494). Stockholmu (konec 15. st.), Tallinu (1519) a Fürstenwaldu (1538).\n\nÚčel svícnu není znám, podle Petera Blocha měly obecně sedmiramenné svícny v kostelích dvojí význam. Sedmiramenné svícny se začaly v kostelích objevovat v době vlády Karla Velikého, jenž Cáchy považoval za druhý Jeruzalém a svoji palácovou kapli za druhý Šalamounův chrám, v němž umístěný trůn napodoboval Šalamounův trůn. Tímto se Karel Veliký pomyslně pasoval na nového Šalamouna a vládce křesťanstva. Součástí odkazu na Šalamounův chrám byly rovněž sedmiramenné svícny, jenž se podle pramenů měly nacházet v chrámu v Aniane společně s archou úmluvy ve formě dutého oltáře a v chrámu ve Fuldě s archou ve formě relikviáře. Tato karolinská tradice zakládá na prvotním významu svícnu, připomínajícím menoru, který měl společně s archou úmluvy představovat Šalamounův chrám, prototyp všech chrámů víry. Zároveň svícen a archa souvisí s představou \"ecclessie\" (znamenající zároveň Církev i kostel) jako nového Chrámu, většího a dokonalejšího. Druhý význam získaly svícny ve dvanáctém století, kdy měly formu stromu, čímž měly představovat strom Jesseho podle Izajášovy vize. Svícen by v tomto případě představoval samotný strom a sedm svící by odkazovalo na sedm darů ducha svatého.\n\nZ jakého kovu je svícen odlit není v literatuře jednoznačné. Starší literatura převážně uvádí, že je svícen mosazný, některé neodborné či současné prameny uvádí bronz. Jednoznačná materiálová analýza však dosud nebyla publikována.\n\n"}
{"id": "1472188", "url": "https://cs.wikipedia.org/wiki?curid=1472188", "title": "Fraser Stoddart", "text": "Fraser Stoddart\n\nJames Fraser Stoddart (* 24. května 1942, Edinburgh) je skotský chemik, specializující se na vývoj molekulárních strojů. Za to roku 2016 získal Nobelovu cenu za chemii, spolu s Jean-Pierre Sauvagem a Benem Feringou.\n\nPrůlomový objev zveřejnil v roce 1991, kdy zkonstruoval na molekulární úrovni strukturu zvanou rotaxan, v níž je jedna molekula navlečená na jinou molekulu jako na osu, což byl základ pro konstrukci „molekulárních aut“. Objevil také novou metodu těžby zlata za pomoci kukuřičného škrobu, která by mohla nahradit hydrometalurgickou těžbu za použití kyanidů, jež má negativní dopady na životní prostředí.\n\nChemii vystudoval na Edinburské univerzitě, kde získal roku 1966 doktorát. Poté působil na královské univerzitě v Kingstonu v kanadském Ontariu a později se stal vědeckým pracovníkem na univerzitě v Sheffieldu. Od roku 1990 vedl katedru chemie na Birminghamské univerzitě. Od roku 1997 působí na Kalifornské univerzitě v Los Angeles.\n\nV roce 2007 byl královnou Alžbětou II. uveden do šlechtického stavu. \n"}
{"id": "1472192", "url": "https://cs.wikipedia.org/wiki?curid=1472192", "title": "Eufemie Velkopolská", "text": "Eufemie Velkopolská\n\nEufemie Velkopolská (\"polsky: Eufemia Odonicówna\") (mezi lety 1230 a 1239 – po 15. únor 1281) kněžna velkopolská z rodu Piastovců, kněžna opolsko-ratibořská..\n\nByla nejmladším dítětem Vladislava Odonice a jeho ženy Hedviky (\"polsky Jadwiga\"). Její původ není znám. Přesné datum narození Eufemie také není doloženo. Historici se shodují, že se narodila v 30. letech 13 století. Literatura uvádí rok 1230.\n\nMěla bratra a dvě sestry.\n\nV roce 1251 se provdala za Vladislava I. Opolského, vévodu z Opole a Ratiboře. Manželé byli pokrevně příbuzní ve čtvrtém stupni podle kanonického výpočtu. Není známo, zda dostali potřebnou papežskou dispenzaci. Historikové a vědci se domnívají, že celá záležitost byla kladně vyřešena. Toto manželství mělo za cíl spojení záměrů Velkopolských a Opolských Piastovců. Protože již v roce 1244 daroval Vladislav I. Opolský kališské knížectví, součást kujavska (\"polsky Księstwo kaliskie\") bratrovi Eufemie – Přemyslovi I. Velkopolskému.\n\nS manželem měla pět dětí. (viz Vladislav I. Opolský)\n\nV roce 1258 spolu s manželem a syny finančně podpořila klášter cisterciáků v Rudě (\"polsky\" \"Rudy Wielkie\"; niem. \"Rudy\", \"Groß Rauden).\"\n\nV roce 1281 dala souhlas s darem Řádu premonstrátských řeholních kanovníků ve výši 100 franských lánů v Lublině. Byla zakladatelkou Kostela svaté Máří Magdalény v Těšíně.\n\nOvdověla v roce 1281, nebo až v roce 1282.\n\nOd Eufemie Velkopolské vycházejí Slezští Piastovci v linii: těšínská († 1625/1706), osvětimská starší (†1405) a osvětimská mladší († 1495/1497), opolská, kozelsko-bytomská († 1354/1355), kteří byli narozeni po roce 1251.\n\nZemřela 15. února 1281.Mohla však žít ještě v roce 1287.\n\n"}
{"id": "1472212", "url": "https://cs.wikipedia.org/wiki?curid=1472212", "title": "Diplomatická služba Jejího veličenstva", "text": "Diplomatická služba Jejího veličenstva\n\nDiplomatická služba Jejího veličenstva ( \"Her Majesty's Diplomatic Service\" (\"HMDS\") je diplomatická služba Spojeného království Velké Británie a Severního Irska, která se zabývá zahraničními záležitostmi, na rozdíl od domácí civilní služby, která má na starosti britské domácí záležitosti. \n\nBritská diplomatická služba zaměstnává asi 14 000 osob, z nichž přibližně třetina jsou zaměstnanci koruny pracujícími přímo pro Kancelář zahraničí a Commonwealthu (Foreign and Commonwealth Office), buď v Londýně či v některé zahraničí pobočce. Zbylé dvě třetiny zaměstnanců jsou pracují na některé z téměř 270 britských diplomatických misí v zahraničí (např. velvyslanectví, konzuláty nebo vysoké komise). \n\n"}
{"id": "1472214", "url": "https://cs.wikipedia.org/wiki?curid=1472214", "title": "Vano Merabišvili", "text": "Vano Merabišvili\n\nIvane „Vano“ Merabišvili, gruzínsky ივანე \"ვანო\" მერაბიშვილი (* 15. dubna 1968, Samcche-Džavachetie) je gruzínský politik. Od června do října 2012 byl premiérem Gruzie. V letech 2004–2012 byl ministrem vnitra, krátce v roce 2004 též ministrem státní bezpečnosti (tento úřad v té době splynul s ministerstvem vnitra).\n\nVystudoval hornictví na Gruzínské technické univerzitě, absolvoval roku 1992. Poté se etabloval jako politický aktivista (Asociace pro ochranu majitelů půdy, Institut svobody). Do politiky vstoupil v roce 1999, jako člen středolevé Občanské unie Gruzie Eduarda Ševarnadzeho, kde byl členem prozápadní frakce tzv. reformistů (spolu s Michailem Saakašvilim). V roce 2002 přešel do Sjednocené národní strany, kterou lídr reformistů Michail Saakašvili založil. Byl též výrazným představitelem Růžové revoluce, jež v roce 2003 Ševarnadzeho svrhla a nastolila vládu Saakašviliho. Merabišvili se pak stal klíčovým Saakašviliho člověkem a osm let řídil ministerstvo vnitra. Za jeho vedení byla prosazena policejní reforma a bylo tvrdě zakročeno proti gruzínské mafii. Koncem roku 2008 se Merabišvili stal jednou z nejvlivnějších osob ve vládě, když jeho ministerstvo vnitra rozšířilo své pravomoci a získalo kontrolu nad pohraničníky. Navíc byl Merabišvili pověřen prezidentem Saakašvilim, aby dohlížel na distribuci mezinárodní pomoci pro Gruzínce vysídlené po srpnovém konfliktu s Ruskem. V červnu 2012, několik měsíců před říjnovými parlamentními volbami, Saakašvili jmenoval Merabišviliho předsedou vlády. Vedl rovněž Sjednocenou národní stranu jako lídr do voleb. Vládní hnutí však volby prohrálo, když ztratilo oproti předchozím volbám 54 mandátů, a Merabišvili musel premiérský post opustit. Postavil se však ihned do čela strany. 21. května 2013 byl obviněn ze zpronevěry 5,2 milionů a 17. února 2014 byl odsouzen na pět let do vězení. V září roku 2016 byl odsouzen na 6,5 let ve vězení v dalším procesu. Podle Sjednocené národní strany jde o politickou vendetu.\n"}
{"id": "1472215", "url": "https://cs.wikipedia.org/wiki?curid=1472215", "title": "Socha Immaculata (Chvalkovice)", "text": "Socha Immaculata (Chvalkovice)\n\nSocha Panny Marie Immaculaty stojí u kamenného mostku přes Běluňku v centru obce Chvalkovice v okrese Náchod. Prohlášení za kulturní památku nabylo účinnosti 14. srpna 2007, v Ústředním seznamu kulturních památek je zapsána pod rejstříkovým číslem 102462. \n\n"}
{"id": "1472218", "url": "https://cs.wikipedia.org/wiki?curid=1472218", "title": "Konstancie Vladislavská", "text": "Konstancie Vladislavská\n\nKonstancie Vladislavská (polsky Konstancja wodzisławska, nebo jen Konstancja) (narozena před rokem 1307, † 1351) – kněžna z rodu Piastovců, přesněji z větve Slezských Piastovců. Ve 14. století vládla ve Vladislavském knížectví, kdy hlavním sídlem bylo město Vladislav (polsky \"Wodzisław\", německy \"Loslau\", latinsky \"Vladislavia\"), dnes známá jako Slezská Vladislav (polsky \"Wodzisław Śląski\").\n\nPiastovna se jménem Konstancie se v historických zdrojích vyskytuje ve dvou obdobích:\n\n\nŽádná z těchto zmínek nepotvrdila skutečný původ šlechtičny, resp. rodičovskou linii. Historici se shodli na tom, že šlo o potomka z dynastie Piastovců, rodu Slezských Piastovců. Doložení toho, čí to byla dcera, podléhá dvou hypotézám:\n\n\nZ manželství s Eufemií Velkopolskou, se mimo čtyř synů narodila také dcera. Tato bylo provdána za Jindřicha IV. Historické zdroje neuvádí její přesné jméno. Část historiků se kloní k tomu, že jde o Konstancii. Druhá skupina toto nepotvrzuje. Některé zdroje spekulují, že by mohlo jít o dceru se jménem Markéta (polsky \"Małgorzata\"), případně Grzymisławu (polsky \"Grzymisława\").\n\nPřesné datum narození rovněž není doloženo. Historici zúžili období na dvě supliky, které byly adresovány papeži. V těchto dokumentech si její bratři stěžovali na to, že v době, kdy se provdala za Jindřicha IV. byla ještě věkově nezpůsobilá k sňatku. Sňatek byl uzavřen mezi lety 1277–1280. Takže se kněžna narodila okolo roku 1265. Místo narození bylo pravděpodobně Opolí, v hlavním městě knížectví jejího otce, nebo v Ratiboři. V seznamu potomků Vladislava I. a Eufemie je vždy psána na posledním místě. Byla zde tedy možnost, že by mohla být starší než její bratr Přemek. Pokud by šlo skutečně o kněžnu Konstancii, pak by měla jméno po své kmotře a tetě, tedy sestře své matky Eufemie a Přemysla I. Velkopolského. Jejím dědem by byl Vladislav Odonic.\n\nDcera Vladislava I. byla provdána za Jindřicha IV. Probuse. Cílem manželství bylo uzavření spojenectví mezi Opolským knížectvím a Vratislavským knížectvím. Termín zasnoubení historici datují mezi druhou polovinu roku 1277 a březnem 1280. První termín je shodný s termínem propuštění Jindřicha IV. z půlročního vězení u strýce Boleslava II. Lysého (polsky \"Bolesław II Rogatka\", † 1278), tedy 22. červenec 1277. Zásnuby tedy nemohly být dříve, neboť v Kronika polsko-slezská (polsky \"Kronika polsko-śląska\") uvádí jméno jméno knížete vratislavského, jako chlapce, tedy neženatého muže. Nejzazší termín sňatku je pak svázaný s termínem sjezdu ve Vídni v březnu 1280, kde na jednom z dokumentu (spor mezi knížaty opolskými a knížaty vratislavskými) byl Vladislavem I. Jindřich IV. označen jako zeť. Historici se domnívají, že na uzavření této dohody mělo vliv zasnoubení dcery Vladislava I. s Jindřichem IV.\n\nHistorici pracovali také s hypotézou, která omezuje období uzavření manželství na roky 1277–1278. Tato hypotéza byla podložena následujícím faktem. – V listině českého krále Přemysla Otakara II. olomouckému biskupovi Brunovi ze Schauenburku ze dne 15. srpna 1277, se český král zmínil o setkání s polskými knížaty ve Vídni. Uvedl, že se chtěli setkat v Ratiboři, kde by byla také přítomna Eufemie Velkopolská s dcerou. Na tomto setkání se mělo hovořit o zásnubách této dcery Vladislava I. a Jindřicha IV.\n\nZáměr českého krále pro setkání se s knížaty byl získat pro sebe podporu Vladislava I. a Jindřicha IV. v boji proti Rudolfovi I. Habsburskému. Historici pracují se zdrojem, který potvrzuje, že v druhé polovině roku 1277 existovalo spojenectví mezi vratislavskými a opolskými knížaty. Mezi dokumenty, které vystavil Vladislav I. a jeho synové, se nacházel také akt deklarace podpory pro všechny záměry Jindřicha IV. Tento dokument byl vystavený pravděpodobně po uzavření manželství mezi Jindřichem IV. a dcerou Vladislava I., protože ten byl nazván zetěm. Nejpozději však v roce 1278, neboť se v dokumentu nacházela klauzule, že garantem závazků knížete Vladislava I. byl Přemysl Otakar II., který padl 26. srpna 1278 v bitvě na Moravském poli (Suché Kruty). Připouští se tedy, že k zásnubám došlo v roce 1277, tedy po propuštění z věznění Boleslavem II.. Cenou za tuto svobodu bylo odstoupení Boleslavovi II. třetiny území, s městy Slezská Středa (polsky \"Środa Śląska\") a Střihom (\"polsky Strzegom\"), které zdědil po strýci Vladislavovi Slezském († 1270). Tedy uzavření spojenectví s Vladislavem I. bylo pro Jindřicha IV. nejvýhodnější řešení. Na základě supliky papeži, tato hypotéza podporuje to, že sňatek byl uskutečněn v Opolském knížectví a prováděl jej vratislavský biskup Tomáš II. Zaremba. Nejpravděpodobněji po dovršení plnoletosti, nevěsta odcestovala do knížectví svého manžela.\n\nPo uzavření dohody s Jindřichem IV. na setkání ve Vídni, v březnu roku 1280, Vladislav I. vystavil dokument, kterým slíbil knížeti vratislavskému, kterého nazval zetěm, podporu a pomoc při získání koruny polského krále. Podmínkou podpory měla být právě korunovace kněžny na královnu, která tou dobou již žila s manželem. Věrohodnost suplik, které byly psány papeži, ukazovaly na možnost že zároveň s deklarováním podpory Jindřichovi IV., tak i uzavření manželství mohlo proběhnout ve Vídni, v roce 1280. V roce 1281, nebo 1282 zemřel Vladislav I.. Vztahy mezi Jindřichem IV. a jeho švagry, pak mohly být napjaté. Příčinou mohlo být o, že knížata, tedy synové Vladislava I. odmítli podpořit Jindřicha IV. v boji o polskou korunu. Také to mohlo být zapříčiněno tím, že manželství mezi dcerou Vladislava I. a Jindřicha IV. bylo bezdětné.\nV historické literatuře je rozluka mezi Jindřichem IV. a jeho manželkou všeobecně akceptována. Byla podpořena závěry, že autory stížnosti papeži na Jindřicha IV., který vyvolal rozluku, jakož i vyhnal biskupa Tomáše II. Zarembu, jsou jeho švagrové. K rozluce došlo pravděpodobně nejpozději v roce 1287, protože na přelomu roku 1287/1288 se Jindřich IV. zasnoubil s Mechtildou Braniborskou (polsky \"Matylda Brandenburska\"), dcerou braniborského markraběte Oty V. a Judity z Henneberku.\n\nJádrem tohoto byl spor s biskupem Tomášem II. Ten, jako vyhnanec, byl přijat v Ratiboři bratry kněžny, Měškem I. († 1315) a Přemkem (†1306). Dne 18. dubna 1287 se na ně obrátil Jindřich IV., aby odmítli pomoc biskupovi Tomáši II., a to pod hrozbou ukončení dobrých vztahů. Podpora biskupovi a bezdětné manželství bylo záminkou pro rozluku. Obvinění kněžny, že je neplodná, bylo nejspíše lživé, protože také druhé manželství Jindřicha IV. bylo bezdětné. Knížata napsali papeži dvě supliky, s žádostí o intervenci u Jindřicha IV., aby jejich sestru vzal zpět. Supliky byly bez odezvy, protože byly vyhotoveny v období mezi sedisvakanci Honoriuse IV.(† 1287) a volbou Mikuláše IV. 22. února 1288.\n\nV historické literatuře je možné se setkat s dvěma pohledy na datum úmrtí první ženy Jindřicha IV., podle kterých zemřela v 80. letech 13. století. Ještě před tím, než se podruhé oženil s Mechtildou Braniborskou. Hypotézy odporují ztotožnění dcery Vladislava I., knížete opolského s Konstancií Vladislavskou.\n\nPrvní hypotéza, dřívější od názoru na ztotožnění, byla založena na tom, že odloučená manželka Jindřicha IV. zemřela pravděpodobně v roce 1287, nebo 1288. Tedy krátce před jeho druhým manželstvím. Historické zdroje neposkytly žádná fakta o záměru Jindřicha IV. anulovat manželský vztah s dcerou Vladislava I., stejně jako o překážkách, s výjimkou blízkého pokrevního příbuzenstvi. Bylo však poukázáno na nedostatek zdrojů, které by podložily problémy Jindřicha IV., které vyplývaly ze situace v manželství, když usiloval o polskou korunu. Hypotéza je v literatuře potvrzena a přijata. Bylo poukázáno na to, že manželství Jindřicha IV. s dcerou Vladislava I. bylo neplatné, protože nezískal papežskou dispensi z důvodu blízké pokrevní příbuznosti, kdy matka Jindřicha IV. – Judita Mazovská (polsky \"Judyta Mazowiecka\", † 1257), byla provdána za jeho otce Jindřicha III. Bílého (polsky \"Henryk III Biały\", † 1266), jako vdova po Měškovi II. Opolsko-Ratibořském, řečený Tlustý (polsky \"Mieszko II Otyły\", † 1246). Právě Měšek II. je bratr Vladislava I., tedy strýc manželky Jindřicha IV. V té době platil zvyk, že manželství mohlo být rozloučeno v případě, že žena byla neplodná. Ve stínu těchto okolností nebyly kroky Jindřicha IV. k anulování manželství nutné.\n\nDruhá hypotéza se zabývala možností, že kněžna nebyla rozloučena, ale zemřela krátce po zásnubách. Poukazuje na to fakt, že jako jeho žena nebyla zmíněna autorem díla Genealogie sv. Hedviky (polsky \"Genealogia św. Jadwigi\"), protože tento autor neuváděl manželské svazky potomků sv. Hedviky (polsky \"św. Jadwiga\"), které trvaly jen krátce, nebo byly bezdětné. Jediné zdroje, které dávaly za pravdu rozluce, jsou dopisy (stížnosti) papeži od synů Vladislava I., tedy bratrů kněžny. Jednak na rozluku, a také na vyhnání biskupa. Tato hypotéza je uváděla jako nevěrohodné. V době, kdy mělo dojít k zásnubám s kněžnou, byli bratři kněžny ještě nezletilí. První stížnost byla směřována na papeže Řehoře X. († 1276), ten zemřel dříve, než byly supliky napsány. Podle suplik byl manžel, který rozloučil manželství cizí kníže, ale současně oba manželé pocházeli ze stejné diecéze. Současně ani spor Jindřicha IV. s biskupem Tomášem II., který uvedl všechny knížecí vrtochy a nepravosti, neuvedl žádnou informaci o rozluce manželství.\nPodle historického názoru, že Konstancie byla dcerou Přemka Ratibořského a Anny Mazovské, dcery Konráda II. Mazovského, by se tedy měla narodit někdy před rokem 1307. Jistá Konstancie byla nejmladším ze čtyř dětí (Lešek Ratibořský † 1336, Anna Ratibořská † 1340, Eufemie Ratibořská † 1359). Její jméno odkazovalo na opatku Řádu cisterciánek v Třebnici (polsky \"Trzebnica\"), dceru Siemomysla Kujavského († 1287). Jméno jejího bratra Leška se odkazovalo na Leška II. Černého († 1288). Tato Konstancie pravděpodobně nebyla provdána. Do své smrti v roce 1351 pobývala ve Vladislavi, kde měla zajištěno právo dožití.\n\nPřijmutím této hypotézy bylo snadnější vysvětlit jméno Konstancie v papežské bule, kdy je zmiňována kněžna (\"ducissa\") ratibořská. Podle jednoho historického názoru, kdyby byla dcerou Vladislava I. Opolského, tak by pro ni bylo přesnější označení titulem kněžna opolská. Současně, pokud by opravdu šlo o dceru Vladislava I., pak by musela žít okolo 86 let. Ve prospěch hypotézy, že jde o dceru Přemka Ratibořského ukazoval rovněž fakt, že bylo obvyklé předat knížectví vladislavské sestře, než tetě, tedy sestře ze strany otce přes Leška Ratibořského, po smrti matky Anny Mazovské, protože město Vladislav jí zajišťovalo vdovský nárok.\n\nDalší argument poskytly archeologické výzkumy v klášterním kostele ratibořských dominikánek. Expertizy poukázaly na to, že v polovině 14. století zde byla pochována žena, které zemřela ve věku 40 let. Příčinou úmrtí byla nakažlivá choroba – mor. Pokud by nalezené ostatky pařily Konstancii, pak by jejím skutečným otcem byl zcela jistě Přemek Ratibořský.\n\nPokud by došlo ke ztotožnění Konstancie jako dcery Vladislava I., pak by po odluce od manžela Jindřicha IV., odjela do Ratiboře. Společného sídla jejich bratrů – Měška I. († 1315) a Přemka (†1306). O pobytu kněžny (\"ducissa\") ratibořské v tomto městě se zmiňovala papežská bula z 22. září 1321. Kde Vladislav I. Osvětimský († 1321), syn Měška Těšínského a od 1290 spoluvládce, jakož i jeho žena Eufrozina Mazovská († 1328) obdrželi právo výběru vlastního zpovědníka. Byl zde však problém s tím, jak dlouho zde kněžna Konstancie pobývala. Podle jednoho názoru historiků, krátce po příjezdu jí bylo dáno doživotní vlastnictví Vladislavského knížectví, které vzniklo oddělením z Ratibořského knížectví. Jiná hypotéza poukazuje na to, že kněžna Konstancie pobývala v Ratiboři až do smrti Anny Mazovské († 1324), tou dobou již vdově po Přemkovi Ratibořském († 1306), která před svou smrtí spravovala Vladislavské knížectví, jako doživotní léno. Syn Anny Mazovské – Lešek Ratibořský, daroval toto knížectví právě kněžně Konstancii. Tím bylo snazší vysvětlit, vztah mezi darem knížectví tetě ze strany otce, než své sestře.\n\nPo dobu vlády Konstancie v knížectví se staly dvě významné události.\n\n\nPo dobu vlády byla mecenáškou výstavby kostela svaté Trojice, který byl postaven ve 14. století jako součást klášteru františkánek ve Vladislavi. Při výzkumu v letech 2010–2015, byla potvrzena časová shoda výstavby s dobou panování kněžny.\n\nPodle záznamů v Ratibořské kronice (polsky \"Kronika raciborska\") kněžna pobývala ve Vladislavi do své smrti v roce 1351.\n\nDědic Ratibořské větvě Piastovců – manžel Anny Ratibořské kníže Mikuláš II. Opavský začlenil Vladislavské knížectví zpět do Ratibořského knížectví.\nMísto pohřbení není známo. Je pravděpodobné, dle historiků, že kněžna byla pohřbena ve Vladislavi, ve farním kostele, nebo v klášteře minoritů, ale s největší pravděpodobností v klášteru dominikánek v Ratiboři.\n\nV roce 1992, v průběhu vykopávek, archeologického výzkumu v kostele, který patřil do areálu dominikánského řádu (dnes muzeum) v Ratiboři, byl nalezen hrob z poloviny 14. století. Uvnitř se nacházely kosterní pozůstatky ženy, urozeného původu, zemřelé ve věku okolo 40 let. V hrobě byly mimo jiné stopy vápna, což by napovídalo, že osoba zemřela na nakažlivou nemoc. V letech 1349–1351 byla ve Vladislavském knížectví morová epidemie. Historici se tedy domnívají, že by mohlo jít o dceru Přemka Ratibořského.\n\nOznačení \"preclarissima\", tedy nejsvětější, nejšlechetnější, kterým byla Konstancie charakterizována v Ratibořské kronice (polsky \"Kronika raciborska)\", ukazuje na to, jak si kněžna získala respekt a uznání svých poddaných. Poukazuje na to také fakt, že v místních legendách i podáních, jako je např. o: Šedá paní, nebo Vladislavská paní (polsky \"Szara Pani\"\", Wodzisławska Pani\") se ukazuje jako veskrze kladná postava.\n\nVe Vladislavi jsou památky na kněžnu Konstancii:\n\n\nV jednom z měšťanských domů ve Vladislavi byla do nárožního výklenku umístěna soška s jejím vyobrazením.\n\n\n\n"}
{"id": "1472221", "url": "https://cs.wikipedia.org/wiki?curid=1472221", "title": "Zemní plyn na Ukrajině", "text": "Zemní plyn na Ukrajině\n\nZásoby zemního plynu na Ukrajině se v roce 2004 odhadovaly na 1,1 bilionu kubických metrů, což zemi zajišťuje 26. místo ze zemí s prokázanými zásobami zemního plynu, před připojením poloostrovu Krym k Ruské federaci. Celkové ukrajinské zásoby zemního plynu se odhadují na 5,4 bilionu kubických metrů.\n\nVrchol domácí produkce byl v roce 1975, kdy se vytěžilo 68,1 miliardy kubických metrů. Od té doby produkce pomaly klesala a v uplynulých letech se stabilizovala na asi 20 miliard kubických metrů ročně. Od roku 2011 se Ukrajina snaží zvýšit produkci zemního plynu v Černém moři z 1 miliardy v roce 2011 na 3 miliardy v roce 2015. V roce 2012 tu produkce dosáhla 1,2 miliardy kubických metrů.\n\nDo roku 2030 asi polovina ukrajinské produkce bude pocházet z netradičních plynových depozitů (včetně 6-11 miliard kubických metrů břidlicového plynu ročně) podle plánů ukrajinské vlády.\n\nOd roku 2012 Ukrajina postupně přechází z přírodního plynu na technologii zplyňování uhlí vyvinutou v Číně.\n"}
{"id": "1472223", "url": "https://cs.wikipedia.org/wiki?curid=1472223", "title": "Renáta Groborzová", "text": "Renáta Groborzová\n\nRenáta Groborzová (* 21. září 1965) je bývalá česká zápasnice – judistka.\n\nS judem začínala v Karviné. Přes studia na na brněnské technice se koncem osmdesátých let dvacátého století dostala do nově založeného vrcholového tréninkového centra v Hradci Králové. V české ženské reprezentaci se pohyboval od roku 1988 ve střední do 72 kg a pravidelně startovala v kategorii bez rozdílu vah. V roce 1992 nezvládla olympijskou kvalifikaci pro účast na olympijských hrách v Barceloně. Od roku 1993 jí z pozice reprezentační jedničky vytlačila do vyšší polotěžké váhy do 72 kg Radka Štusáková. V tomto odbodí zároveň přešla do Ostravy, kde pracovala jako instruktorka bojových sportů na sportovním gymnáziu. Sportovní kariéru ukončila po nevydařené kvalifikaci na olympijské hry v Atlantě v roce 1996. Je šestinásobnou mistryní republiky Československa z let 1983, 1985, 1987-1989, 1991, 1992 a čtyřnásobnou mistryní republiky Česka z let 1993-1996.\n\n"}
{"id": "1472230", "url": "https://cs.wikipedia.org/wiki?curid=1472230", "title": "Princezna z cukrárny", "text": "Princezna z cukrárny\n\nPrincezna z cukrárny (v anglickém originále The Princess Switch) je americký vánoční romantický komediální film z roku 2018. Režie se ujal Mike Rohl a scénáře Robin Bernheim a Megan Metzger. Hlavní role hrají Vanessa Hudgens, Sam Palladio a Nick Sagar. \n\n\nV červnu roku 2018 bylo oznámeno, že Vanessa Hudgens a Sam Palladio si zahrají ve filmu Netflixu \"The Princess Switch\". \n\nNatáčení skončilo v červnu 2018. Většina filmu byla natočena ve městě Carei v Rumunsku. \n\nFilm měl premiéru dne 16. listopadu 2018 na Netflixu. \n\n"}
{"id": "1472231", "url": "https://cs.wikipedia.org/wiki?curid=1472231", "title": "Giuseppe Rossi", "text": "Giuseppe Rossi\n\nGiuseppe Rossi (* 1. února 1987, Teaneck, New Jersey, USA) je italský profesionální fotbalista hrající na pozici útočníka. V minulosti Rossi reprezentoval italský národní tým. Od roku 2018 je bez angažmá.\n\nAni ne osmnáctiletý Rossi se roku 2004 přesunul z italské Parmy do Manchesteru United. Během první sezóny za rezervu se 13× gólově prosadil napříč 19 zápasy. V závěru srpna 2006 zamířil na půlroční hostování do Newcastle United. V Newcastle United se však nedokázal prosadit do základní sestavy. V následujícím roce putoval na hostování do Parmy, kde během 19 ligových zápasů vstřelil 9 branek (sezóna 2006/07). Přes naléhání Sira Alexe Fergusona, kouče United, odešel Rossi do španělského Villarealu, který hledal náhradu za útočníka Diega Forlána (též bývalého hráče United). Přestupová částka činila 6,7 milionu liber. O Rossiho projevila zájem rovněž Parma, ta však nabízela částku o něco nižší.\n\nUž ve svém prvním zápase se gólově prosadil a přispěl k vítězství 3:0 na půdě Valencie. Celkově se v první sezóně ve dresu Villarealu prosadil 11× během 27 zápasů. Další ročník 2008/09 odehrál 30 ligových zápasů a vstřelil 12 gólů. Postupně se stával klíčovým hráčem „Žluté ponorky“, vytvořil útočné partnerství s Brazilcem Nilmarem a v sezóně 2010/11 vylepšil statistiky na 18 branek ve 35 zápasech nejvyšší španělské ligové soutěže, La Ligy, čímž se zasadil o zisk čtvrté příčky, z čehož plynula kvalifikace do Ligy mistrů následující sezónu. Rossi táhnul tým také v Evropské lize, jeho 11 branek ve 14 zápasech nasměrovalo Villareal až do semifinále, kde tým nestačil na FC Porto. Sezónu 2011/12 začal 3 góly v prvních devíti zápasech La Ligy, poté však přišlo zranění, které ho vyřadilo na celý zbytek sezóny. Jeho absence znamenala citelnou ztrátu pro tým, který se posléze umístil na 18. místě a sestoupil do druhé ligy.\n\nZačátkem roku 2013 jej koupila italská Fiorentina.\n\nV červnu v roce 2007 se Rossi zúčastnil Mistrovství Evropy hráčů do 21 let. Ve třetím skupinovém zápase proti Česku přispěl jedním gólem k výhře 3:1, Itálie obsadila třetí místo právě před Českou republikou, ale do další fáze nepostoupila.\n\nRoku 2008 se objevil na Olympijském fotbalovém turnaji konaném v čínském Pekingu. V prvním utkání proti Hondurasu přispěl gólem z penalty k vítězství 3:0. Ve druhém zápase s Jižní Koreou otevřel skóre, Italové vyhráli znovu poměrem 3:0. Ve třetím zápase Italové remizovali s Kamerunem 0:0 a opanovali tak skupinu. Ve čtvrtfinálovém souboji s Belgií se Rossi dvakrát prosadil z penalty, ale Italové nakonec soupeři podlehli 2:3.\n\nDalší rok byl nominován na Konfederační pohár FIFA, který v roce 2009 pořádala Jihoafrická republika. Prvním soupeřem se stal výběr USA. Američané se dostali do vedení díky gólu Landona Donovana (penalta), Rossi ale dvěma góly otočil zápas a společně se svým „jmenovcem“ de Rossim rozhodli o výhře Itálie 3:1. Následovali porážky 0:1 s Egyptem a 0:3 s Brazílií.\n\nKvůli zranění přišel o účast na Mistrovství Evropy 2012.\n\n"}
{"id": "1472232", "url": "https://cs.wikipedia.org/wiki?curid=1472232", "title": "Turistická značená trasa 7238", "text": "Turistická značená trasa 7238\n\nPočátek trasy 7238 se nachází na rozcestí v sedle Rýchorský kříž. Rozcestím prochází i červeně značená Cesta bratří Čapků z Pomezních Bud do Trutnova a zeleně značená trasa 4212 ze Svobody nad Úpou do Žacléře. Trasa 7238 vede nejprve v krátkém souběhu s Cestou bratří Čapků, poté se odklání na jihovýchod a vede lesem po pěšině přibližně kopírující vrstevnici 990 metrů k luční enklávě Sněžné Domky. Za ní pokračuje stejným způsobem do východního svahu Dvorského lesa, kde končí na rozcestí opět s Cestou bratří Čapků přicházející sem přes jeho vrchol.\n"}
{"id": "1472234", "url": "https://cs.wikipedia.org/wiki?curid=1472234", "title": "Rádio Penny live", "text": "Rádio Penny live\n\nRádio Penny live je první českou rozhlasovou stanicí vysílající pouze pro zákazníky v supermarketu a podporující jejich nakupování. Rádio vysílá pro české Penny Markety z Vídně a má 10 moderátorů včetně šéfredaktora, kterým je Tomáš Vyšohlíd.\n\nVysílací čas rádia je denně mezi 5.30 a 21.00, z toho do 7.00 běží ranní show pro zaměstnance, která je má podle šéfredaktora nastartovat na celý den, zlepšit jim náladu a předat interní informace. Od 7.00 potom rádio vysílá s důrazem na zákazníky zprávy, počasí, tipy na vaření a hlavně informace o slevách z letáku. Největší část vysílání je tvořená hudbou, která má v zákaznících vyvolávat pohodu a tím i zvýšit možnost, že zákazník více nakoupí. Hudbu vybírá specialista hudební redakce pro české Penny Makety. V repertoáru je 3000 písniček z velkých českých hudebních vydavatelství včetně novinek, což je číslo asi pět až šestkrát větší než u běžných rádií, a jeho účelem je, aby se písničky rychle neohrály a zůstaly příjemné k poslechu. Česká tvorba tvoří asi 40 procent. Rádio denně slyší asi 400 tisíc zákazníků Penny Marketu.\n\n"}
{"id": "1472236", "url": "https://cs.wikipedia.org/wiki?curid=1472236", "title": "Josef Stříbrný", "text": "Josef Stříbrný\n\nJosef Stříbrný (28. července 1915 Lidice – 6. prosince 1976 Písek) sloužil jako navigátor v průběhu druhé světové války u 311. bombardovací perutě Royal Air Force.\n\nNarodil se v Lidicích, v rodině hutního dělníka Josefa Stříbrného (1888–??) a jeho manželky Marie, rozené Železné (1894–1942, popravena v Kobylisích). Jeho bratr František (1917–1942) byl též zastřelen.\n\nJosef Stříbrný po střední škole vystudoval vojenskou akademii v Hranicích na Moravě. Vojenskou službu nastoupil u plzeňského 35. pěšího pluku a poté sloužil jako poručík pěchoty v Prešově. Po vzniku Slovenského štátu byl na Slovensku krátce internován, pak se vrátil zpět do Lidic a pracoval u Nejvyššího cenového úřadu v Praze jako cenový kontrolor. Spolu se svým kamarádem Josefem Horákem a Václavem Študentem se rozhodl utéct z Protektorátu a připojit se k cizinecké legii ve Francii. 27. prosince 1939 odjeli do Uherského Brodu, odtud přešli hranice se Slovenskem, pokračovali dále do Košic. Opět překročili hranice, tentokrát maďarské, a odjeli vlakem do Budapešti. Odtud se vydali na vlastní pěst do Bělehradu. Dále byli přepraveni přes Řecko a Turecko do Sýrie a nakonec do Marseille. Měsíc po jejich příjezdu začala bitva o Francii. Československým jednotkám se podařilo nalodit se v Sète na loď a přepravit se k Gibraltaru a později doplout do Británie. \n\nV Britanii byl Stříbrný nejprve pěšákem u Čs. samostatné brigády, zde absolvoval parašutistický kurs, ale nebyl vybrán k parašutistům. Později byl vybrán k letectvu, kde sloužil u 311. bombardovací perutě. Na podzim 1942 začal létat jako navigátor a odlétal 605 bojových hodin. V únoru 1940 otcové Horáka a Stříbrného ohlásili na četnické stanici v Buštěhradu, že jsou oba synové nezvěstní. Strážmistr Babůrek z Buštěhradu nevyhlásil pátrání ihned, ale počkal ještě jeden měsíc. Od této doby byli vedeni jako nezvěstní, ale Gestapo nevědělo o jejich bojových aktivitách v zahraničí. Po návratu do vlasti se Josef Stříbrný neshledal s nikým z rodiny. Jeho otec zemřel na rozedmu plic týden před vyhlazením Lidic, matka Marie (48 let), a svobodný mladší bratr František (25) byli oba popraveni v Praze-Kobylisích 16. června 1942.\n\nJosefu Stříbrnému a Josefu Horákovi dávali přeživší za vinu vyhlazení Lidic. Oba byli vyloučeni ze stavebního družstva na obnovu Lidic, na kterou pomáhali v Britanii sbírat peníze. V poválečné armádě patřil k nejzkušenějším navigátorům a byl povýšen na majora. Vystudoval VŠV a působil jako referent 1. oddělení letectva Hlavního štábu. \n\nStříbrný jako ostatní letci sloužící v RAF upadl v nemilost, proto byl propuštěn z Hlavního štábu v březnu 1948 a odeslán na vojenskou leteckou akademii do Hradce Králové. Po únoru 1948 byl z armády propuštěn. Byl obviněn z protistátních výroků, z rozvracení republiky a z napadení veřejného činitele. Josef Stříbrný byl zatčen a uvězněn. Na naléhání sestřenice Anny Horníkové ze spolku lidických žen byl v únoru 1949 propuštěn. Vzal si svou snoubenku Radku, a postupně se jim narodily dvě děti. Odstěhoval se do Písku, kde pracoval jako natěrač v továrně.\n\nV roce 1969 byl rehabilitován, ale nadále jej sledovala StB. Zemřel 6. prosince 1976 v Písku na rakovinu plic, jeho popel byl rozptýlen na rozptylové loučce hřbitova v Blatné.\n\n\n\n\n \n"}
{"id": "1472238", "url": "https://cs.wikipedia.org/wiki?curid=1472238", "title": "Kostel svatého Klimenta (Dobřenice)", "text": "Kostel svatého Klimenta (Dobřenice)\n\nKostel svatého Klimenta se nalézá nedaleko od Dobřenického zámku v obci Dobřenice v okrese Hradec Králové. Kostel tvoří významnou architektonickou dominantu obce Dobřenice a celého jejího okolí. Areál barokního kostela je spolu se schodištěm, ohradní zdí a barokní márnicí chráněn jako kulturní památka ČR. Národní památkový ústav tento areál uvádí v katalogu památek pod rejstříkovým číslem ÚSKP 47234/6-596.\n\nSoučasný barokní kostel svatého Klimenta nahradil roku 1740 původní gotický, částečně dřevěný kostel pocházející asi ze 13. století. Při bourání starého kostela byla nalezena autentika, dokládají existenci kostela již k roku 1336.\n\nBarokní kostel svatého Klimenta je jednolodní obdélná stavba s hranolovou věží (vysokou 46 m) nad pravoúhlým presbytářem, po jehož stranách se nacházejí oratoř a sakristie. Západní průčelí vrcholí štítem s volutami po stranách. Ve štítě kostela se nalézá nika se sochou svatého Klimenta z doby po roce 1740.\n\nKlenba kostelní lodi je pokryta bohatou štukovou dekorací.\n\nHlavní oltář svatého Klimenta je rokokový z doby kolem roku 1740. Oltářní obraz namaloval jezuitský malíř Ignác Raab, po stranách oltáře jsou sochy svatého Ivana a svatého Víta. Po stranách triumfálního oblouku je vpravo oltář svatého Jana Nepomuckého a naproti němu kazatelna se zpovědnicí pod ní. Barokní varhany pro kostel zhotovil roku 1760 Pavel František Horák (1727-1822), varhanář z Kutné Hory. Uprostřed kostela je hrobka rodu Dobřenských. Před kostelem se ze strany zámku nachází dvouramenné schodiště s barokními sochami svatého Prokopa a svatého Ivana z doby kolem roku 1740. U ohradní zdi se u silnice nalézá barokní márnice.\n\nPůvodní hřbitov kolem kostela byl zrušen, zachována byla pouze hrobka Löwensteinů z roku 1936 s podzemní kryptou. Kolem ní je v kostelní zdi zazděna řada renesančních náhrobků, mladší náhrobky z 19. století jsou zazděny ve hřbitovní zdi.\n\n"}
{"id": "1472240", "url": "https://cs.wikipedia.org/wiki?curid=1472240", "title": "Adam I. ze Šternberka", "text": "Adam I. ze Šternberka\n\nAdam I. ze Šternberka († 6. února 1560) byl český šlechtic z rodu Šternberků a držitel vysokých zemský úřadů Českého království. V polovině 16. století byl 11. nejbohatším šlechticem Českého království.\n\nNarodil se jako syn Jana II. ze Šternberka († 1528), který zastával úřad karlštejnského purkrabího, a jeho první manželky Jitky z Gutštejna. Byl rádcem a důvěrníkem krále Ferdinanda I. Postupně zastával úřady karlštejnského purkrabího (1546–1549), nejvyššího dvorského sudí (1549–1554) a nakonec nejvyššího zemského komorníka Českého království (1554–1560). Ve sporu Rožmberků o přednostní postavení v království s pány z Plavna podpořil knížata z Plavna, přestože se dříve stýkal s Vilémem z Rožmberka, který se účastnil svateb Adamových synů a byl také kmotrem Adamových vnuků.\n\nZemřel v roce 1560 a byl pochován v kostele svatého Jakuba Většího v Nepomuku.\n\nPo otci zdědil Bechyni a Konopiště. Zámek Bechyni prodal s bratrem Jaroslavem v roce 1530 Kryštofovi ze Švamberka a na Zvíkově. Konopišťské panství bylo tehdy velkým dominiem, skládalo se ze 4 dvorů, městečka Benešova a 61 míst. V roce 1536 získal od české komory do zástavy panství Zelenou Horu a Radyni, avšak teprve v roce 1558 byly zapsány do zemských desek, a tak se staly majetkem dědičným. Součástí panství byl hrad Zelená Hora a pustý cisterciácký klášter Nepomuk, který byl zničen za husitských válek, pustá Radyně, městečka Nepomuk, Blovice, Starý Plzenec, Plánice, u nich nedaleké Lovčice a řada vesnic. Dědičně také držel Štěchovice. V roce 1541 koupil Velhartice od Adama Lva z Rožmitálu, ale neponechal si je. V roce 1542 zastavil pustý hrad Ostromeč s vesnicemi Hanušovi z Říčan. V roce 1549 koupil městečko Klenovou s dvorem, vsi Javor, Loučany, pustou tvrz a ves Týnec, pustou tvrz Bezděkov se vsí a dvorem, vsi Koryta, Hynkovice, Hořejší Zeliv a Datelov, které dva roky předtím věřitelé zabrali Adamu Lvovi z Rožmitálu. V roce 1553 Bezděkov prodal klatovskému měšťanovi Viktorinu Pekovi z Římku. V roce 1555 prodal hrad Klenová. V roce 1557 díky majetku odhadnutému na 58 359 kop grošů českých obsadil 11. pozici nejbohatších českých šlechticů.\n\nV roce 1519 se oženil s Markétou Malovcovou z Pacova († po 1572). Narodilo se jim šest dětí:\n\n\n\n"}
{"id": "1472241", "url": "https://cs.wikipedia.org/wiki?curid=1472241", "title": "Adam ze Šternberka (rozcestník)", "text": "Adam ze Šternberka (rozcestník)\n\nAdam ze Šternberka může být:\n\n\n"}
{"id": "1472242", "url": "https://cs.wikipedia.org/wiki?curid=1472242", "title": "Turistická značená trasa 7226", "text": "Turistická značená trasa 7226\n\nPočátek trasy 7226 se nachází na rozcestí severně od vlakového nádraží ve Svobodě nad Úpou a přímo zde navazuje na žlutě značenou trasu 7227 přicházející sem od Hoffmannovy boudy. Zároveň je zde výchozí červeně značená trasa 0407 do Janských Lázní a zeleně značené trasy 4210 na Pardubické boudy, 4212 na Rýchorskou boudu, 4228 do Janských Lázní a 4410 na Modrokamennou boudu.\n\nTrasa 7226 stoupá nejprve východním směrem kolem hřbitova v souběhu trasou 4212, poté se stáčí na sever a vede po Růženině cestě. Opět se stáčí na východ a vede přes louku na Slunečnou stráň, kde končí souběh s trasou 4212. Trasa 7226 odtud stoupá po lesní cestě stále k severovýchodu do údolí potoka Kalné na rozcestí pod loveckou chatou Pašovka, kde končí. Rozcestím je průchozí modře značená trasa 1820 z Trutnova, po které je možné pokračovat na Rýchorskou boudu.\n\nKoncové rozcestí a zároveň napojední na trasu 1820 se dříve nacházelo asi o 300 metrů níže.\n\n"}
{"id": "1472246", "url": "https://cs.wikipedia.org/wiki?curid=1472246", "title": "XYZ", "text": "XYZ\n\nXYZ může být:\n\n"}
{"id": "1472248", "url": "https://cs.wikipedia.org/wiki?curid=1472248", "title": "Kenderes", "text": "Kenderes\n\nKenderes [kendereš] je město v Maďarsku v župě Jász-Nagykun-Szolnok, spadající pod okres Karcag. Nachází se asi 35 km severovýchodně od župního města Szolnoku. Název je odvozen od slova \"kender\" (znamená konopí) a příponou -es (která značí, že se na místě konopí nachází), název Kenderes tedy znamená \"(místo), kde je konopí\". V roce 2017 zde žilo 4 365 obyvatel. Dle údajů z roku 2011 zde bylo 97 % obyvatel maďarské a 3 % romské národnosti.\n\nNejbližšími městy jsou Fegyvernek, Karcag, Kisújszállás a Kunhegyes. Blízko jsou též obce Bucsa a Örményes.\n\nNachází se zde účelové letiště Kenderes.\n\nBarokní statek přešel v devatenáctém století do vlastnictví rodů Hódosy a Borbély, než jej v roce 1850 zdědili Horthyové. Narodil se zde Miklós Horthy a po zhroucení komunismu v Evropě, rozpadu Varšavské smlouvy a odsunu sovětských vojsk zde byl znovupohřben. Podle poslední Horthyho vůle se neměl vrátit, dokud „neodejde poslední ruský voják“.\n"}
{"id": "1472250", "url": "https://cs.wikipedia.org/wiki?curid=1472250", "title": "Muzejní a vlastivědná společnost v Brně", "text": "Muzejní a vlastivědná společnost v Brně\n\nMuzejní a vlastivědná společnost v Brně je pokračovatelem činnosti Muzejního spolku v Brně, založeného brněnskými středoškolskými učiteli historie, coby základny pro vědeckou a sbírkovou činnost. Na její rozsáhlé práci se podílí patnáctičlenný výbor, redaktoři, autoři, lektoři a dobrovolní pracovníci.\nBrno bylo ve druhé polovině 19. a na začátku 20. století jazykově smíšeným městem, s až do roku 1918 uchovávaným německým nátěrem, ačkoli českého původu byla nejméně polovina obyvatel a okolí města bylo převážně české. Část tohoto obyvatelstva se proto, v situaci, kdy německá historiografie zvláště od šedesátých let stále více zdůrazňovala německý původ moravské minulosti a kultury, a aby čelila poněmčování, věnovala drobné osvětové a kulturní práci, což se odráželo na vzestupu moravského českého společenského a spolkového života.\n\nOd začátku osmdesátých let 19. století prováděla německá historiografie ostré protičeské útoky, přičemž důraz byl kladen na \"kulturní misi Němců v monarchii\" a byla zdůrazňována německá přednost v monarchii. Začala jí být prosazována představa nepřetržitého osídlení českých zemí německým obyvatelstvem již od markomanské doby. Toto obyvatelstvo zde pak mělo zůstat i po příchodu slovanského obyvatelstva. Protože se v 2. polovině 19. století zdálo, že spor není možné rozhodnout historickými důkazy, pozornost se zaměřila na archeologii. Česká historiografie usilovala o prokázání původnosti (autochtonnosti) a svéráznosti kultury Slovanů na Moravě. Již v roce 1883 vznikl Vlastenecký spolek muzejní v Olomouci, jehož úspěšná publikační, sběratelská, výstavní a přednášková činnost se stala vzorem pro snahy obdobného spolku vzniklého v roce 1888 v Brně.\n\nRozhodnutí o zřízení spolku, který bude zkoumat, sbírat a soustřeďovat \"starožitné památky\" do muzea, padlo na schůzi přátel starožitného a vlasteneckého dějepisu, jež se po předchozích přípravách sešla 26. prosince 1887 v Besedním domě v Brně. Dalším úkolem se stalo pořádání přednášek a diskuzí, vydávání odborného časopisu a vědeckých prací. Stanovy spolku byly schváleny 3. února 1888: \"\"Účelem spolku jest pátrati po znamenitostech země moravské, zejména po starožitnostech a jiných památkách historických všelikého druhu, sbírati je a uchovávati v muzeu, dále pak schůzemi kdekoli na Moravě konanými, přednáškami s poučnými hovory, jakož i vydáváním spolkového časopisu a děl uměleckých buditi v lidu zájem pro kulturní památky vlasti.\"\" Spolek byl popsán jako nepolitický, odborný a vědecký. V plánu bylo vydávání spisů z oboru prehistorie, historie a historického místopisu.\n\nMuzejní spolek byl po přípravných jednáních založen na první valné hromadě konané v Besedním domě v Brně 4. března 1888 (neděle). Ustavujícímu shromáždění předsedal MUDr. Jindřich Wankel. 11. března 1888 byla na podporu spolku v brněnských a českých novinách otištěna výzva \"České inteligenci\" na jižní a jihozápadní Moravě. Druhá část země byla ponechána v okruhu působnosti vlasteneckého muzejního spolku v Olomouci. Spolek vznikl v době, kdy německá správa Brna potlačovala českou většinu v zemi a oficiální historiografie usilovala o prokázání německého původu minulosti Moravy a její kultury, za účelem podpory české vědy a kultury v tehdejším německém Brně. \n\nSpolek sdružující vlastenecky smýšlející členstvo z celé Moravy si za cíl předsevzal vybudování muzea moravské kultury českého jazyka v Brně, záchranu a ukládání památek na minulost, a tím napomáhat k hlubšímu poznání historie vlasti. Muzejní a vlastivědná společnost proto spolupracuje s muzei, archivy, vysokými školami, vědeckými ústavy, pracovišti památkové péče, knihovnami a dalšími.\n\nNa ustavující schůzi 4. března 1888 bylo do prvního výboru čítajícího 12 členů zvoleno deset amatérských archeologů (mj. František Dvorský, Jan Knies, Karel Jaroslav Maška aj.) a jen dva profesionální historici (Václav Royt a František Kameníček). Václav Royt byl předsedou Muzejního spolku jen po krátkou dobu. Po Roytově odstoupení se předsedou stal František Dvorský, který funkci zastával v letech 1889-1917. Po smrti Františka Dvorského funkci v letech 1917-1935 vykonával František Šujan. Místopředsedou byl v letech 1892-1898 František Bartoš a v letech 1899-1922 František Kameníček.\n\nV činnosti spolku se po jeho založení začala projevovat dvě pojetí. Šlo jednak o místopisnou, historickou a publikačně vlastivědnou činnost, a dále to byla činnost muzejní, sbírkotvorná zaměřující se na archeologii a národopis. Vydávání odborného časopisu, což byl jeden z úkolů uvedených ve stanovách, se dlouho nedařilo uskutečnit. Provádění jiných upadlo po deseti až dvanácti letech od založení spolku. Jednalo se například o přednáškovou činnost, kdy byly v blízkém okolí Brna (první uspořádána ve Šlapanicích) i na vzdálenějších místech pořádány \"kočovné\" schůze zaměřené na různé obory vlastivědy (převažovaly archeologické). Ke konci 19. století však tato činnost ustala. Konání výstav bylo ojedinělé. První věnující se etnografii byla v Brně v roce 1889. V roce 1890 se pak muzejní spolek zabýval vydáním návodu k vedení a ukládání obecních kronik, poučení o významu a sběru krojů, lidových obyčejů a podobně.\n\nRozsáhlé úkoly dané stanovami vyžadovaly ke svému uskutečňování značných peněžních prostředků. Vzhledem k tomu, že zpočátku byla spolku zemskou samosprávou podporující především německé instituce zamítnuta jakákoli podpora, musel se spolehnout téměř výhradně na členské příspěvky, jež byly nepatrné. Až od konce 19. století získával peněžní podpory od různých institucí, a také od zemské samosprávy. V té době se rovněž zvýšily příjmy z publikační činnosti.\n\nV praktické činnosti převažoval do konce 19. století archeologický výzkum spjatý s vytvářením muzejních sbírek. Počátky slovanského osídlení na Moravě dokumentovalo archeologické dílo Martina Kříže \"Kůlna a kostelík\", vydané Muzejním spolkem již ve druhém roce jeho činnosti. Organizování archeologické práce bylo spojeno s výzkumem země a s dokumentací při tvorbě sbírek muzeálního charakteru a expozic. Archeologické exponáty Muzejního spolku založené na nálezech z výzkumů v blízkém okolí Brna i jinde na jižní a západní Moravě byly daleko bohatší než sbírky Františkova muzea. U německé správy Františkova muzea to vzbuzovalo závist, a tento výzkum se snažila překazit.\nČleny Muzejního spolku prováděný archeologický výzkum byl průkopnický, protože jím byl vzbuzován zájem veřejnosti o moravský pravěk. Vycházelo se přitom z toho, že kvůli intenzivnějšímu zemědělskému hospodaření se archeologické předměty ocitly v nebezpečí svého zničení. Výzkum byl veden se snahou o prosazení modernějších postupů práce, o soustavnější průzkum míst, vypracování protokolů o nálezech a zveřejnění zpráv.\n\nPro spolkem za účelem poučování veřejnosti zřízené muzejní sbírky byla od června 1888 pronajata místnost v Besedním domě v Brně. Jednalo se především o archeologické sbírky a knihovnu. Sbírka archiválií vznikla v roce 1890 a sbírka mincí v roce 1891. Rozšiřující se sbírky si vyžádaly získání větších prostor. Poté co bylo německým vedením historicko-statistické sekce Moravsko-slezské společnosti pro zvelebení orby, přírodoznalství a vlastivědy zamítnuto poskytnutí místnosti ve Františkově muzeu, byly od října 1889 nejprve získány prostory v minoritském klášteře v Brně a od roku 1892 v augustiniánském klášteře na Starém Brně. Zveřejnění a zpřístupnění spolkových a soukromých sbírek a současně finanční zajištění organizovaného archeologického výzkumu (sloučení různých podpor a darů) bylo Muzejním spolkem sledováno v roce 1890, kdy se obrátil na moravský zemský sněm s návrhem na zřízení \"Zemského archeologického muzea v Brně\". Rozšířený návrh na zřízení Zemského muzea (pro archeologii, historii, přírodovědu a další obory) byl výborem Muzejního spolku zopakován v roce 1894.\n\nDosavadní poměry se změnily v roce 1898 s dožitím \"Moravské hospodářské společnosti\" (Mährisch-schlesische Gesellschaft zur Beförderung des Ackerbaues, der Natur- und Landeskunde). Ta spravovala \"Františkovo muzeum\" založené v roce 1818. Františkovo muzeum bylo pozemštěno a jazykově zrovnoprávněno. V roce 1899 vznikla \"Moravská muzejní společnost\". Z toho důvodu začal výbor Muzejního spolku jednat o předání muzejních sbírek a knihovny do správy Františkova muzea. Dohoda byla uzavřena 3. července 1900. Archeologické sbírky byly společně s knihovnou předány v roce 1901, sbírky mincí a archiválie v roce 1902. Tím vším se proměnila funkce Muzejního spolku a jako jediný úkol mu zůstala publikační činnost. Rozsah archeologického výzkumu se následně podstatným způsobem snížil, a po nějaké době přestal, zvláště když v roce 1906 vznikl \"Moravský klub archeologů\" a poté, co byla zřízena \"Komise pro přírodovědecký výzkum Moravy\". Úkol Muzejního spolku na poli archeologického výzkumu převzal archeologický odbor této komise. Ačkoli se spolek i nadále až do roku 1979 jmenoval Muzejní spolek v Brně, přestal být muzejním spolkem jako takovým a stal se výhradně vlastivědným spolkem.\n\nZájem o vlastivědu souvisel se zvláštními funkcemi dějepisu té doby. S myšlenkou na vlastivědnou publikační činnost sice jako první přišel Vlastenecký spolek muzejní v Olomouci, v jeho případě ale brzy zcela převážila funkce muzejní. Na to, že je nutné zpracovat moravskou vlastivědu a na to, že je to zvládnutelné, protože značně přibylo českých škol a ústavů, se poukazovalo již v roce 1885. Pokus o vážné rozebrání problematiky vyšel v Časopise Vlasteneckého spolku muzejního v Olomouci v roce 1889. Rozlišovalo se mezi staršími historickými topografiemi (František Josef Schwoy, Gregor Wolný) a vlastivědou, jež by obsahovala další obory. O jejím obsahu a zpracování se uvádělo: \"\"Vlastivěda, která by byla hlavně jen záznamem, jak které panství a která ves z majitele na majitele přecházela, byla by práce jen pro privilegovanou třídu velkostatkářů. Taková vlastivěda by byla přiměřena době před rokem 1848. Dnes je třeba však psáti vlastivědu pro celý národ... Proto nutno, aby vlastivěda podávala všestranný vývoj kulturní a historický našeho lidu.\"\" \"\"Naše vlastivěda musí najíti cestu do poslední dědiny moravské a k srdci všeho lidu. ... Z téhož důvodu by musila vlastivěda naše psána býti způsobem každému přístupným.\"\" Tento program vzal za svůj i Muzejní spolek v Brně a na zpracování vlastivědy se připravoval prakticky od začátku své činnosti.\nVysoké hodnocení činnosti spolku vychází z jeho orientace na všechny disciplíny společenských věd, a asi do roku 1950 také na mnoho přírodovědných disciplín. Po celou dobu existence měl Muzejní spolek úzkou vazbu na Moravské zemské muzeum, jemuž postoupil na začátku 20. století své sbírky, zvláště archeologické a muzeum také hmotně a finančně podporoval. Stal se proto součástí okolo roku 1900 z původního Františkova muzea nově vzniklého Moravského zemského muzea, v jehož budově měl vždy vlastní kancelář a sklad publikací.\n\nMuzejní spolek, pozměněný v roce 1979 na Muzejní a vlastivědnou společnost, vždy spoluorganizoval mikulovská sympózia a byl metodickým poradcem řady moravských muzejních spolků. \n\nOd roku 1897 byla vydávána Vlastivěda moravská, jejíž zpracování bylo připravováno od roku 1890. Zahájení jejího vydávání mělo význam pro oživení činnosti spolku, když v polovině 90. let došlo k úbytku členů, jako důsledku určitých obtíží, které se projevily v poklesu celkové aktivity a v potížích se započetím vydávání Vlastivědy moravské. Podnět k projektu dal František A. Slavík, zpracovatel jeho prvního svazku \"Brněnský okres\" (1897), když 3. března 1890 předložil plán Vlastivědy moravské a zároveň návrh dotazníku pro sbírání podkladového materiálu. Se jménem Františka Slavíka jsou spojeny skutečné počátky soustavného poznávání místních dějin. Svoji pozornost věnoval i sociálním a hospodářským dějinám a odbornou činností a podněty na poli organizace přesáhl úroveň regionálního pracovníka.\n\nDílo mělo mít dvě části. První část by byla obecná a druhá by zahrnovala vlastivědu podle jednotlivých okresů. 23. března 1890 se Muzejní spolek v Brně a Vlastenecký spolek muzejní v Olomouci dohodly na společném postupu a vydaly společné provolání. Záměrem bylo, aby Moravská vlastivěda nahradila předchozí již zastaralé a stručné práce, novými, sepsanými nejen pro poznání minulosti vlasti, ale i přítomnosti na základě současných vědeckých a uměleckých znalostí, a tím nahradit historickou topografii Gregora Wolného, která již zastarala a byla k tomu psána německy. Měla obsahovat vědecké a umělecké, a i společensko-hospodářské poznatky. Podnik si vyžadoval zapojení širšího kolektivu odborníků. Byl pojat encyklopedicky, protože: \"\"vlastivěda obsahovati má všechno, co o vlasti věděti dlužno, byť by byla kusá.\"\" Jihozápad Moravy měl zajistit Muzejní spolek v Brně, severovýchod Moravy si vzal na starost Vlastenecký spolek muzejní v Olomouci.\n\nVýborem Muzejního spolku byla Vlastivědě moravské věnována velká pozornost, protože měla sloužit poznání země, její přírody, obyvatelstva a historie, vzdělanosti a společenského života. Její pojetí populárně vědeckého zpracování bylo na svou dobu moderní. Odborná redakce, již vedl František A. Slavík, který měl redigovat její topografickou část, byla pro přípravu edice výborem Muzejního spolku ustavena v roce 1891. František Dvorský zodpovídal za přírodopisnou část edice, Josef Hladík za zeměpisnou, František Kameníček za historickou, Antonín Kubeš za literární, František Bartoš za národopisnou a Bedřich Popelka za archeologickou a ekonomickou. V roce 1892 byly obcím opět rozeslány dotazníky a znalci byli výborem vyzváni, aby připravili zpracování jednotlivých svazků. Počítalo se s tím, že dílo, jež mělo sloužit \"vědě a národu\", bude pro oblast, kterou si vzal na starost Muzejní spolek dokončeno do roku 1900, jelikož zpracovatelé přislíbili dodání textů do konce roku 1893, případně během roku 1894. S publikací se mělo začít již v roce 1893. Toto očekávání se ukázalo být přehnané. Tak rychlé splnění stanovených úkolů přesáhlo finanční a materiální možnosti Muzejního spolku, a bylo nad jeho síly i po stránce odborného zpracování. Potíže s nakladately R. Prombergrem z Olomouce a J. Barvičem z Brna vyústily nakonec v jejich odstoupení od projektu. Vlastenecký spolek muzejní v Olomouci se věnoval muzejnictví a k Vlastivědě moravské přistupoval váhavě. Z toho důvodů bylo výborem Muzejního spolku 13. prosince 1893 rozhodnuto o tom, že pokud jednání ztroskotají, Vlastivědu moravskou začne vydávat sám. To se nakonec stalo.\n\nObecná část byla k vydání připravena nejdříve. Podle Františka Slavíka, který v roce 1896 plánoval, že edice bude vydána v osmi svazcích, \"\"vlastivěda je dílo vědecké, budované na základě pravdy\"\". František Jaroslav Rypáček sliboval, že: \"\"bude šetřeno pouze pravdy a nikoliv politických hesel\"\". Muzejní spolek v červenci 1896 vydal na čtyři tisíce prospektů, avšak do konce roku se k odběru Vlastivědy moravské přihlásilo jen padesát odběratelů. Úspěch přineslo až vydání prvního sešitu obecné části v roce 1897, kdy se přihlásilo na tisíc odběratelů. Úroveň všeobecné části zajistilo to, že všichni autoři byli vysokoškolsky vzdělaní odborníci (s výjimkou I. L. Červinky středoškolští profesoři). Kladně byly hodnoceny Dějiny Moravy Rudolfa Dvořáka, které byly dalších osmdesát let jedinou obsáhlou syntézou dějin země do konce feudalismu, a Morava za pravěku Inocence Ladislava Červinky. Od začátku 20. století se ale už nepokračovalo ve vydávání dalších svazků. \n\nVrchní redakci kromě Františka A. Slavíka představoval František Kameníček. Vydávání bylo řízeno Františkem Dvorským a Josefem Hladíkem. Odbornými redaktory byli František Bartoš a Rudolf Dvořák, František Jaroslav Rypáček a František Šujan. Vedle všeobecné části, která byla poté, co se přihlásil větší počet odběratelů, vydávána nákladem tří tisíc kusů, byl vydáván místopis jednotlivých okresů (v nákladu dva tisíce kusů). Vlastivěda moravská soustřeďuje veškeré poznatky o Moravě a jejím místopisu. Na napsání její topografické řady se podílela spousta středoškolských a vysokoškolských profesorů a historici z řad duchovenstva.\n\nDůležitým mezníkem se stal rok 1900, protože od té doby se muzejní spolek zaměřil výhradně na publikační činnost. Vlastivěda moravská měla na dvanáct set stálých odběratelů. Poté co se ukázalo, že Vlastenecký spolek muzejní v Olomouci zpracování Vlastivědy moravské zajišťovat nebude, Muzejní spolek začal získávat autory i pro severovýchodní část Moravy. V roce 1903 byl jako první v této části země zpracován litovelský okres.\n\nPřed vznikem Československé republiky v roce 1918 byl autory a redaktory sledován cíl prospět české Moravě. Mnozí byli spíše než odborností více vedeni vlasteneckým nadšením. Široce pojaté dílo vyvolané v život hrstkou nadšenců bylo záslužné, avšak ukázalo se, že je nad síly chudého Muzejního spolku, a uskutečňovalo se dost těžce. Do vzniku ČSR byla vydána necelá polovina moravských okresů (37), na čemž se podílelo 22 autorů.\n\nOdborná kritika příznivě oceňovala práci těch autorů, kteří potřebnou pozornost věnovali i společenských a hospodářským poměrům a vycházeli z původních pramenů. Takto pracovali zejména František A. Slavík, Jan Tenora, Augustin Kratochvíl, Eduard Domluvil a jiní. Časem zvláště z řad odborně vzdělaných historiků přicházely kritické hlasy, ovšem prvním, kdo vystoupil s kritikou dosavadního způsobu práce na Vlastivědě moravské, byl Jan Tenora. Nedostatkem bylo i to, že po odchodu Františka A. Slavíka se hlavním redaktorem stal přírodovědec a amatérský historik František Dvorský (1904-1917). Ačkoli mezi redaktory byli školení historici (František Kameníček, František Jaroslav Rypáček, František Šujan), a v roce 1909 se stal členem redakce Augustin Kratochvíl, nevyhovující pasáže se redakčně upravovaly jen občas. Někteří autoři na ně ale ani tak nechtěli přistupovat. Obtížné bylo získávání autorů i pro okresy, kde byli původně zajištěni, avšak neustále docházelo ke změnám v jejich obsazení autory. A zvláště na severovýchodě země nebylo zpracování řady okresů zajištěno vůbec. Počet mladších odborně vzdělaných historiků se zvyšoval postupně. Tito se ale nevěnovali vlastivědné práci, a chtěli vhodný přístup ke zpracování látky ukázat na vlastní literární práci. Svoji úlohu v tom jistě sehrály i metodologické zásady Gollovy školy, především její odmítání angažovanosti historiografie, a dále Vlastivědě moravské na začátku vytyčené široké pojetí.\n\nProblémem většinou bylo, že se na zpracování dle svých schopností podíleli v úloze historiků místní pracovníci, kteří neprošli odbornou historickou přípravou, a že odborná kvalifikace a amatérský zájem se takto navzájem dostávaly do protikladu. Někdy byla drobná vlastivědná práce viděna v nepromýšleném a rychlém shromažďování i nevýznamných informací, aniž by došlo k pokusu o jejich zpracování. Zůstávala zde závislost na díle Gregora Wolného a již překonané literatuře, bez využití nových poznatků a bez studia pramenů uložených v archivech, i bez znalosti základních historických postupů. To vedlo ke značně rozdílné hodnotě publikací, jejich nesourodosti a chybnému metodickému zpracování. Některé takto zejména učiteli napsané práce byly proto kritizovány, jelikož pro poznání okresů nepředstavovaly požadovaný pokrok. Adolf Ludvík Krejčík k tomu v Časopise Matice moravské v roce 1914 napsal: \"\"Tento stav věcí nutno konstatovati; nutno říci otevřeně, že podnik \"Vlastivědy moravské\" nebyl dokonale připraven a že nedostatkem sil lepších ocitá se v nebezpečných úskalích, kde mu hrozí ztroskotání a utonutí v čirém diletantismu. Jest na čase, aby bylo pomýšleno na řádnou změnu ve vedení podniku tak významného i nákladného, na změnu v hlavě i v údech ...\"\", a dále \"\"Část všeobecná, jak patrno, v zpracování i uveřejnění úplně uvázla a za dnešního stavu aktivních badatelů není v dohledné době naděje, že by vůbec mohla býti dokončena, část podrobná dostala se do rukou více méně nadšených, však málo odborně školených neb vůbec neškolených milovníků místních dějin.\"\". Řada takto otištěných věcných nedostatků se potom předávala dále do další literatury, jejich poselství se tím přenášelo a někdy působí i po více než století od vydání svazku až dodnes.\n\nNejprve tak byly kritizovány nesprávné údaje, chybná data, zaměňování míst, komolení jmen apod. Postupně byla kriticky rozebírána metodika zpracování a otázky související s metodologií. Nová generace odborně vzdělaných historiků se pro tyto nedostatky plynoucí z diletantismu, amatérismu a nekritičnosti k Vlastivědě moravské začala stavět skepticky a soustředila se na vážné nedostatky v metodice, jako bylo používání různorodých informací a náhodnost těch nevýznamných, mechanické výčty údajů, používání falz Antonína Bočka, přejímání údajů z práce Gregora Wolného, aniž by byla provedena jejich kritika, neuvádění původu pramenů, z nichž se čerpalo, a nevyužívání základních dostupných archiválií, novější literatury apod. Dále se oprávněná kritika zabývala i nedostatky v redakční práci, která vedla ke značné nejednotnosti díla, a neúplnými a nedokonalými místními a jmennými rejstříky. Metodologicky nebyly ujasněny ani základní pojmy, jako je \"vlastivěda\", \"místopis\", programové otázky celého díla, schéma jeho zpracování apod. Negativní hodnocení Vlastivědy moravské bylo dáno tím, že se maximalisticky týkalo úrovně jejího zpracování posuzováno po stránce vědecké a ne po stránce vědeckopopulárního zpracování.\n\nEdici Vlastivědy moravské ovšem nebylo oproti původnímu předpokladu možné uskutečnit během pár let. Jednotlivé svazky však na začátku 20. století, v době národního, sociálního, hospodářského a politického rozvoje země často plnily více než pouhé vlastivědné poslání, protože před vznikem Československa 28. října 1918, ačkoli nesouvisle a časově nesourodě, zobrazovaly jednotlivé části Moravy a její lid, včetně té části, v níž žilo její německy mluvící obyvatelstvo. Takové dílo navíc neměly okolní země. S odstupem od vydání již zastaralé a nevyhovující svazky poskytovaly vlastivědným zájemcům a pracovníkům cenné služby. Komplety Vlastivědy později patřily k vzácnostem vyhledávaným veřejnými knihovnami, muzejními správami a sběrateli moravik. Ve výročních zprávách Muzejního spolku od roku 1904 se často činila zmínka o \"závistivých hlasech\", jež se ozývaly proti spolku a které mu vytýkaly, že Vlastivěda moravská vychází od \"diletantů\". Na obranu Vlastivědy moravské se po prvních kritikách postavil Lubor Niederle, předseda Národopisné společnosti českoslovanské v Praze, jenž ocenil její vydávání a zásluhy Muzejního spolku. Poukázal na to, že i v Čechách by namísto zamýšlené vědecké encyklopedie chtěli vydávat populárnější, široké veřejnosti přístupnější dílo.\n\nPostupně ale klesal počet odběratelů Vlastivědy moravské. Podpory stěží stačily na její vydávání a problémem sa začaly stávat nedoplatky odběratelů, zvláště pak knihkupců. Činnost spolku byla ochromena za 1. světové války. Podpory a honoráře sice zůstaly na úrovni, na jaké byly před válkou, postupně ale docházelo ke zdražování tisku a papíru. Vydávání se proto muselo dotovat z příspěvků členů spolku. Přesto se pokračovalo ve zveřejňování dalších okresů, i když klesal počet odběratelů a objevovala se další kritika. Z těchto důvodů byla provedena reorganizace Vlastivědy moravské a výbor muzejního spolku se snažil o získání odborných kritiků jako redaktorů a autorů.\n\nVedle oprávněných požadavků se však ze strany kritiky vyskytly i některé, jež nebyly opodstatněné a plynuly z nepochopení záměru Vlastivědy moravské. Takovým byla navrhovaná podoba slovníku, protože na Moravě nebyla osobnost, jakou byl August Sedláček, a edice si navíc od začátku kladla vyšší cíle. Zastaralým byl také požadavek na dělení podle feudálních správních celků, čemuž se organizátoři oprávněně chtěli vyhnout. Kritika zvolení soudního okresu jako jednotky pro samostatné zpracování příliš malé a zvolené náhodně byla neoprávněná, protože soudní okres byl stálým územním celkem a organickou součástí správy. Stejně tak byla neodůvodněná kritika, podle které byla autory věnována přílišná pozornost sociálním dějinám. Opodstatněně byly kritizovány nekvalitní reprodukce fotografií a obrazového materiálu, což ale bylo způsobeno nedostatkem peněz. Proto také nebylo možno vyhovět ani požadavkům na přidání dalších příloh (půdorysy, řezy uměleckohistorickými památkami, diagramy apod.). Přestože bylo dílo určeno široké veřejnosti, směřovala řada výtek k podmínění vydávání vědeckostí. Bylo ale potřeba přiznat, že některé zpracovatele vedlo více nadšení a vlastenecký duch než odborné školení. I tak lze celé dílo hodnotit kladně, neboť práce na něm byla záslužná, a i v tomto prvním období Vlastivěda moravská svojí úrovní předčila dílo Gregora Wolného.\n\nZnovuoživení činnosti Muzejního spolku znamenal vznik Československé republiky, který vytvořil předpoklady pro jeho činnost na novém základě. Z finančního hlediska však situace ještě dlouho zůstala neutěšenou. Náklady na vydání jednoho svazku Vlastivědy moravské vzrostly a členské příspěvky na rozsáhlé úkoly nestačily. Prostředky byly získávány pomocí příležitostných darů a zejména podpor. Již vydané publikace byly rozprodávány za nižší ceny. V roce 1919 byly knihy deponované v Zemském muzeu věnovány Zemské knihovně, která vznikla reorganizací knihovny Františkova muzea, a jejich duplikáty byly věnovány nově vzniklé Komenského univerzitě v Bratislavě. V roce 1920 byla spolková místnost na Žerotínově náměstí ztracena ve prospěch Univerzitní knihovny. Schůze spolku se potom až do roku 1945 konaly v místnostech patřících různým institucím.\n\nKolísal a postupně se snižoval počet členů. Nejvíce z nich bylo ve spolku středoškolských profesorů, učitelů a duchovních. Nový pokus o zvýšení počtu členů spolku byl učiněn v roce 1931. Nesetkal se ale s úspěchem a počet členů ve třicátých letech 20. století dále klesal, což bylo způsobeno úmrtími starších členů, lhostejností k Vlastivědě moravské apod. Po Františkovi Šujanovi se stal předsedou vrchní školní rada František Višinka (1936-1942) a po něm přednosta státního památkového úřadu v Brně Stanislav Sochor (1943-1948). Dalšími funkcionáři byli např. A. Gregor, místopředseda v letech 1944-1948, a Josef Skutil, jednatel v letech 1942-1948. Snaha o získání odborníků z řad kritiků trvaleji jako funkcionářů (Adolf Ludvík Krejčík, Julius Glücklich aj.) však nebyla úspěšná.\n\nPočátkem nejhoršího období v činnosti Muzejního spolku bylo obsazení zbytku okleštěných českých zemí Německem v březnu 1939. Jako vydavatel kulturního a vlastivědného díla, jako národní spolek stejně jako ostatní české kulturní instituce pocítil tíhu okupace a války. Jeho činnost byla všestranně podvazována zákazem projevů svébytnosti české kultury. Řada spolupracovníků spolku byla popravena nebo zahynula v koncentračních táborech. Muzejní spolek ve své činnosti pokračoval i za těchto podmínek, ale značně omezeně. Za okupace vyšly jen dva svazky Vlastivědy moravské (okupované Fulnecko jako poslední v roce 1940). Okres Nové Město na Moravě již vydán nebyl a zásoby papíru byly v roce 1941 zabaveny. Nositeli činnosti Muzejního spolku byli členové výboru. Schůze výboru a stejně tak styk se členy byly omezeny. Valné hromady se konaly v Zemském archivu. Obnova organizační vlastivědné činnosti a výzkumu byla plánována na dobu po válce. Brutální tlak se ve výsledku projevil zcela opačně. Došlo jak k růstu prodeje publikací, tak zvláště členstva.\n\nV letech 1919-1940 bylo vydáno celkem 22 svazků Vlastivědy moravské, čímž zpracovanost celé země dosáhla asi 72 %. Po roce 1918 došlo ke kvalitativní proměně autorského kolektivu, když se značně snížil počet učitelů a nejvíce bylo středoškolských profesorů. Dále měli na zpracování podíl duchovní, státní úředník a vysokoškolský profesor, kteří připravili 17 svazků. Autoři z předchozího období (středoškolský profesor, učitel, duchovní a státní úředník) zpracovali pět svazků. Na některých publikacích se podíleli dva autoři, případně autor připravil dva svazky. Ve srovnání s prvním dvacetiletím se zlepšila úroveň vydaných svazků.\n\nNa krátkou dobu převzal v letech 1918-1919 hlavní redakci Vlastivědy moravské jeden z kritiků Adolf Ludvík Krejčík. Po jeho odchodu do Prahy byla hlavní redakce opět svěřena Augustinovi Kratochvílovi, který ji zastával v letech 1919-1937 (s přerušením v letech 1921-1923, kdy byl hlavním redaktorem Julius Glücklich). Od roku 1938 se této funkce ujal Rudolf Hurt. Přírodovědnou část redakčního výboru zpočátku tvořili Karel Absolon a Emil Bayer, historickou část František Kameníček, Augustin Kratochvíl a František Šujan (1918). Od roku 1924 v redakci pracovali František Hrubý, J. Macků. Josef Podpěra, František Sochor a František Šujan.\n\nFinanční situace se zlepšila od poloviny 20. let díky zvýšení subvencí a prodeji knih. Muzejnímu polku se však ke spolupráci nepodařilo získat zvláště pedagogy z Filozofické fakulty Masarykovy univerzity v Brně. Problémem v období mezi válkami také byla konkurence Vlastivědě moravské vytvářená jednotlivými monografiemi vydávanými různými kulturními a učitelskými spolky. Značně se zvýšil počet vůbec prvních českých zpracování severomoravských okresů. Tím byla orientace v regionálních dějinách umožněna i českým obyvatelům, učitelům apod. Kritiky byly oceněny zejména svazky vydávané ve třicátých letech (Olomoucký okres, Dějiny města Olomouce, Prostějovský okres aj.), zejména využití archivních pramenů, kritické zvládnutí literatury, svěží a dramatické vylíčení, proporcionálnost ve zpracování částí apod. Ačkoli Muzejní spolek bojoval s nedostatkem financí a poklesl počet členů (proto se snížil rozsah nákladu), bylo ve vydávání Vlastivědy moravské zvláště ve třicátých letech dosaženo dobrých výsledků.\n\nProgram Vlastivědy moravské byl naplněn až v roce 2002, kdy byl vydán 67. svazek \"Moravskotřebovsko Svitavsko\".\n\nSpolek organizoval moravskou vlastivědu po stránce literární vydáváním dvou řad Vlastivědy moravské (všeobecný pohled z několika disciplín a pohled z jednotlivých okresů) a vydáváním oborových studií, zpráv a recenzí ve vlastním v roce 1946 Josefem Skutilem založeném časopise Vlastivědný věstník moravský.\n\nPříkladem antikvace starších svazků je svazek z roku 2005 \"Dačicko Slavonicko Telčsko\" přinášející nové poznatky, který ukazuje, že v práci by bylo možné pokračovat. Po zrušení správních okresů se však organizace vydávání nových svazků na základě okresů stala velice obtížnou. I tak je vydávání této edice nadále prioritou ediční činnosti Muzejní a vlastivědné společnosti. \n\nOd roku 1991 vychází nová řada Země a lid.\n\nK hlavní náplni činnosti Muzejního spolku v Brně (od června 1979 Muzejní a vlastivědné společnosti v Brně) patří vydávání vlastivědných publikací a v knižnicích Vlastivědná knihovna moravská, Bibliografie a prameny k vývoji Moravy, Prameny k dějinám a kultuře Moravy Knihovna sborníku Jižní Morava již bylo vydáno několik set knih zahrnujících mnoho monografií jednotlivých obcí, přehledy vlastivědné literatury nebo nemovité kulturní památky.\n\nLiterárně publicistická činnost je mimořádně rozsáhlá a byla v minulosti podchycena Jaromírem Kubíčkem. Její kvalita spočívá hlavně v tom, že ji tvořili a tvoří přední věděčtí pracovníci z řady oborů na Moravě. Pro bývalý Muzejní spolek byla velice složitá padesátá a také sedmdesátá léta, jelikož mu několikrát ze strany orgánů tehdejší politické moci hrozilo zastavení činnosti. Podařilo se tomu zabránit díky obratnosti jeho předních funkcionářů, zvláště Vladimíra Nekudy.\n\nVlastivědný věstník moravský je časopis, jenž je zařazen do Seznamu neimpaktovaných recenzovaných periodik vydávaných v České republice, poskytující tak prostor i pro vědecký výzkum.\n\nZakladatelem edice a jejím editorem byl do roku 2004 Vladimír Nekuda, v letech 2005 – 2006 Vladimír Nekuda, Pavel Kouřil a Zdeněk Měřínský.\n\nRozsáhlý \"Vlastivědný lexikon obcí Moravy a Slezska\" slovníkově zpracovává základní topografické údaje a vývoj každé obce. \n\nTřetí složkou činnosti spolku sloužící naplnění jeho poslání je práce v regionech při organizování činnosti vlastivědných kroužků, zajišťování besed, přednášek, exkurzí, výletů a tak podobně. Bohatý program přednášek, vlastivědných vycházek a exkurzí v České republice a v zahraničí má největší zásluhu na rozšiřování členské základny. Vyhledávají je nejen pravidelní zájemci a nejsou určeny jen pro členy Muzejní a vlastivědné společnosti. Pozornost historiků a dalších odborníků soustřeďuje na místo svého konání konference vlastivědných kroužků. \n\nKaždý rok je publikován nový program přednášek, vlastivědných vycházek a exkurzí. Obsahuje termíny a popisy jednotlivých výletů směřujících za památkami a pamětihodnostmi Moravy, Čech, Slezska, a také do ciziny, zaměřených přírodovědně nebo jinak specializovaných, dle zaměření vedoucího zájezdu. Zájezdy, jichž je v programu několik desítek, se většinově konají v sobotu a v neděli, jsou jednodenní i vícedenní.\n\nPřihlašování exkurzí je možné vedle osobního jednání v kanceláři společnosti v Brně na ulici Solniční nově i elektronicky. Dlouhá léta, až do začátku roku 2018 tuto agendu MVS obětavě vedl Jaroslav Sýkora, který byl nesmírně pracovitým organizátorem. Po něm se této práce ujal Ludvík Vaverka. Dlouholetými lektory jsou Vlastimil Sochor, Karel Ondra, Ivana Vaverková, Josef Unger, Marta Horáková, Ivo Martinec, Stanislava Vrbová, Vít Pospíšil, Ivo Vrba, Zdena Novobilská, Tomáš Mariánek a Ludvík Vaverka.\n\n\n"}
{"id": "1472253", "url": "https://cs.wikipedia.org/wiki?curid=1472253", "title": "Adamova lékárna", "text": "Adamova lékárna\n\nAdamova lékárna, řadový pětipatrový dům se nachází na adrese, Praha - Nové Město, Václavské náměstí 8.\n\nStavba tohoto nájemního domu navázala na část dvou předchozích starších objektů. Zachovaly se gotické sklepy a značná část přízemí, kde je také umístěna Adamova lékárna, vybavená ještě původními regály. Dostavbu budovy prováděla firma stavitele Matěje Blechy v letech 1911 – 1912. Architekt Emil Králíček, který pro firmu pracoval v projekční kanceláři, navrhl průčelí domu. Na prvky historické architektury ve spodních podlažích zde navazuje secese, kubismus i moderna. V době, kdy Blechova kancelář pracovala na projektu, vznesl magistrát požadavek, aby současně se stavbou byla provedena úprava nevlídného zákoutí za objektem. To se týkalo opravy staré zdi a dlažby, kam Emil Králíček navrhl umístit dva záhony s keři a trávníkem a známou kubistickou lampu. Dnes lampa stojí na dlážděné ploše, která vznikla při úpravě pěší zóny.\n\nDům je čtyřkřídlý, hlavní průčelí je rozvrženo do dvou částí. V pravé části v přízemí jsou zaklenuté vstupy do lékárny, ve druhém patře je vyklenutý arkýř nesený sochami atlantů, shora ukončený terasou. Této části domu dominuje secesní oválná arkáda, nad kterou se zdvihá věžový nástavec atelieru s proskleným průčelím. Levá čtyřosá část domu navazuje na pravý díl bez výraznějšího členění, v přízemí je umístěná výkladní skříň. Fasáda zadní části domu, která je obrácená do Jungmannova náměstí, je řešena odlišně. Původní podobu si zachovala konstrukce podkroví a kopule.\n\nV interiérech domu jsou vázy ve tvaru mohutných krystalů a řada dalších původních architektonických i umělěckořemeslných detailů.\n\nBudova je zařazena do seznamu kulturních památek.\n"}
{"id": "1472254", "url": "https://cs.wikipedia.org/wiki?curid=1472254", "title": "F101", "text": "F101\n\nF101, F.101 nebo F-101 může označovat různé pojmy:\n\n"}
{"id": "1472255", "url": "https://cs.wikipedia.org/wiki?curid=1472255", "title": "Fara v Dobřenicích", "text": "Fara v Dobřenicích\n\nBarokní fara čp. 31 z roku 1740 se nalézá v centru obce Dobřenice naproti baroknímu kostelu svatého Klimenta v okrese Hradec Králové. Fara v Dobřenicích je chráněna jako kulturní památka. Národní památkový ústav faru uvádí v katalogu památek pod rejstříkovým číslem ÚSKP 25369/6-597.\n\nFara v Dobřenicích čp. 31 je přízemní, částečně zděná, roubená budova o obdélném půdoryse s mansardovou střechou s eternitovou krytinou, omítnutá štukovou omítkou krémové barvy. Budova je částečně podsklepená (pod středovou chodbou a východní částí budovy je sklep s valenou cihlovou klenbou). V průčelí farní budovy jsou 4 pravoúhlá šestitabulková okna a 2 arkýřová okna ve střeše. Střecha je prolomena mansardou se 2 okny.\n\nV přízemí fary je šest místností, zčásti s trámovými a zčásti rákosovými stropy.\n\nUvádí se, že budova fary pochází z roku 1740 a že se jedná tudíž o jednu ze nejstarších srubových staveb Hradecka. Materiál na stavbu fary byl získán z v té době bouraného starého kostela v Dobřenicích.\n\n"}
{"id": "1472259", "url": "https://cs.wikipedia.org/wiki?curid=1472259", "title": "Michaela Šoukalová", "text": "Michaela Šoukalová\n\nMichaela Šoukalová (provdaná Špičková; * 28. července 1978) je česká mistryně bojových umění (2. dan ČSJu) a bývalá zápasnice – judistka.\n\nJejí sportovní kariéra začala v roce 1988 v oddíle Rudá hvězda Brno. V roce 1991 byla přeřazena do oddílu SKKP Brno, kde se pod vedením Miroslava Vičara dostala do juniorské reprezentace. Na základě úspěchů v juniorské reprezentaci, dostala nabídku od tehdejšího reprezentačního trenéra Pavla Petříkova, aby se připojila k seniorskému týmu a začala pod jeho vedením trénovat v Hradci Králové. V roce 1997 kdy úspěšně zakončila studium na střední škole v Brně se odstěhovala do Hradce Králové a začala se intenzivně věnovat judistické kariéře. Od roku 1997 -2002 se připravovala ve vrcholovém tréninkovém centru v Hradci Králové. V české ženské reprezentaci se pohybovala mezi lety 1997 až 2005 v lehké váze do 57 kg. V roce 2002 nahradila na postu reprezentační jedničky Michaelu Vernerovou a zařadila se mezi přední evropské judistky. Výborné výsledky ve světovém poháru však nedokázala prodat na turnajích ME a MS. První úspěchy přišly v roce 2001 na světových pohárech v Budapešti a v Praze. V následujícím roce se jí podařilo na poslední chvíli nominovat druhým místem ve světovém poháru v Rotterdamu na ME, kde ale neuspěla. V roce 2003 měla skvěle rozjetou kvalifikaci na OH, kdy se pohybovala na 5. místě v evropském ranku. V témže roce přišla o podstatnou část olympijské kvalifikace vlivem zranění loketního kloubu z přípravy na mistrovství světa v Osace a na olympijské hry v Athénách v roce 2004 se nekvalifikovala.V roce 2005 díky dlouhé rekonvalescenci startovala pouze ve světovém poháru v Praze kde obsadila třetí místo, poranila si kolenní kloub a nesplnila nominační kritéria pro účast na mistrovství světa v Káhiře V roce 2006 ukončila aktivní sportovní kariéru. Nyní žije v Brně a věnuje se trenérské práci ve sportovním klubu SKKP Brno.\n\n\n"}
{"id": "1472262", "url": "https://cs.wikipedia.org/wiki?curid=1472262", "title": "XYZ (hudební skupina)", "text": "XYZ (hudební skupina)\n\n"}
{"id": "1472273", "url": "https://cs.wikipedia.org/wiki?curid=1472273", "title": "Jordan Hill", "text": "Jordan Hill\n\nJordan Hill, nevysoký kopec s vrcholem v nadmořské výšce 50 m, se nachází v hrabství Dorset v jihozápadní Anglii. Leží poblíž mořského pobřeží nedaleko vesnice Preston, na východ od přímořského města Weymouth. Na jihu se kopec svažuje k útesu Furzy Cliff, na východě se nachází pláž Bowleaze Cove a postava bílého koně na svahu kopce Osmington Hill je z něj vidět při pohledu na sever.\n\nV letech 1816–1817 anglický krajinář John Constable na svatební cestě namaloval obraz \"Weymouth Bay: Bowleaze Cove a Jordan Hill\"; jde o pohled z pláže k západu. Obraz nyní visí v Národní galerii v Londýně. \n\nNa kopci byly objeveny pozůstatky římsko-keltského chrámu, známého jako Jordan Hill. Časově spadá do doby končící římské okupace, kdy přicházely změny hospodářské i společenské. Chrám byl malý, typu tehdy běžného v římské Británii, s čtvercovým půdorysem. Vstupovalo se do něj pravděpodobně z jižní strany.\n\nPoklad s více než 4 tisíci bronzových mincí nalezený poblíž kopce Jordan Hill v roce 1928 mohl vzniknout nahromaděním obětin, které tato svatyně v průběhu mnohaleté existence obdržela.\nLokalitu Jordan Hill nyní spravuje britská kulturní nezisková organizace English Heritage v oploceném, ale přístupném areálu. Vstup zdarma. Psi byli v roce 2019 vítáni, drony zakázány.\n\n"}
{"id": "1472281", "url": "https://cs.wikipedia.org/wiki?curid=1472281", "title": "Final Fantasy XV", "text": "Final Fantasy XV\n\nFinal Fantasy XV (\"ファイナルファンタジーXV (Fainaru Fantadží Fifutín\") je videohra typu RPG od japonské firmy Square Enix, která tvoří patnáctý díl série Final Fantasy. Hra vyšla dne 29. listopadu 2016 pro herní konzole PlayStation 4 a Xbox One. Později, dne 6. března 2018, hra vyšla prostřednictvím služby Steam pod názvem \"Final Fantasy XV Windows Edition\" i pro Microsoft Windows.\n\nV tomto díle se hráč pohybuje v otevřeném světě a soubojový systém probíhá v přímém přenosu, tedy byl odstraněn tahový mechanismus. Elementy z předchozích dílů jako využívání vyvolávaných bytostí, stejné typy nepřátel, užívání magie, jména některých postav či způsoby cestování zůstaly zachovány. Na základní příběh hry dodatečně navazuje stahovatelný obsah (DLC), který nabízí i možnost hrát multiplayer. Ve verzi pro Microsoft Windows jsou tyto DLC obsaženy automaticky.\n\nVývoj hry provázela řada problémů, a proto trval v celé sérii rekordně dlouho, neboť započal už v roce 2006. Původně se hra měla jmenovat Final Fantasy Versus XIII a měla být součástí série Fabula Nova Crystallis se společnou „in-universe“ mytologií. Po vydání hry, přeznačené na XV, společnost Square Enix zahájila multimediální projekt \"Final Fantasy XV Universe\", jehož součástí je kromě hry samotné a jejích DLC i několik navazujících děl jako anime seriál a animovaný film . Po vydání si hra vysloužila chválu za grafické ztvárnění i za příběh, jenž je více než na boj dobra proti zlu zaměřen na vztahy mezi čtyřmi přáteli při dobrodružné cestě kolem světa autem, kteří pocházejí z různých společenských vrstev. K listopadu 2018 bylo celosvětově prodáno 8,4 milionů kopií hry.\n\nFinal Fantasy XV je akční RPG v rozsáhlém otevřeném světě Eos, kde hráč ovládá hlavního hrdinu jménem Noctis Lucis Caelum. Toho doprovázejí tři nerozluční přátelé v královském automobilu Regalia či se pohybují pěšky či na chocobech. Když dojde benzín nebo havarují, mohou Regalii odtlačit do servisního centra Kladivoun \"(angl. Hammerhead)\", nebo ji za poplatek nechat odtáhnout. Po splnění podmínek lze Regalii nechat přestavět na letoun. Na pevně stanovená místa příběhu se dopravují lodí, vlakem nebo v říšském magitekském letounu. Chocoba i Regalii lze upravovat, chocobo se někdy zapojí do bitev.\n\nS Noctisem hráč pohybuje, přeskakuje překážky, sprintuje, kryje se za překážkami, nebo se teleportuje díky schopnosti \"warpového úderu (Warp-strike)\". Hráč ovládá i jízdu na chocobovi, jehož výkonnost ve sprintu roste s vyšší úrovní chocoba. Chocoba lze na terminálech za poplatek v gilech objednat na celý herní týden dopředu a Noctis ho přivolá píšťalkou. Regalii lze řídit manuálně (řídí Noctis), nebo automaticky (řídí Ignis). Lze využít i funkci \"rychlé cesty (fast travel)\", kdy se celá jízda přeskočí. Hráč musí Regalii doplňovat palivo na benzinových pumpách, aby nemusel tlačit nebo volat odtah. V Regalii může hráč poslouchat hudbu z nosičů zakoupených v obchodech na různých místech, zpravidla jde o soundtracky dříve vydaných děl série Final Fantasy.\n\nZa peníze (gily) lze kupovat zbraně, předměty, stravu v restauraci či přespat. Tipaři nebo jiní NPC zadávají vedlejší úkoly. Tipaři poskytují důležité informace o okolní krajině, o nalezištích předmětů, aby je hráč nemusel pracně v rozlehlém okolí hledat, a vyhlašují hony na obzvlášť nebezpečné příšery a démony za tučnou odměnu. V menu si hráč navolí aktuální úkol a na mapě se zvýrazní místo plnění a na mini-mapě s kompasem v rohu obrazovky se zobrazí směr a vzdálenost. Při některých rozhovorech s přáteli či NPC hráč vybírá z několika odpovědí.\n\nVe hře se pravidelně střídají dny a noci, během nichž plní úkoly, účastní se honů, nebo se kochá překrásnou eoskou krajinou s herním fotoaparátem v ruce. Den obvykle trvá od šesti hodin ráno do deseti večer. V noci venku není bezpečno, a dokud Noctis nedosáhne alespoň 30. úrovně, odmítá Ignis řídit přes noc Regalii. Přespat lze v hotelu, v karavanu na parkovišti, nebo na posvátných útočištích v krajině pod stanem. Na způsobu přespání závisí koeficient, kterým budou násobeny získané zkušenosti z bitev či ze splněných úkolů od minulého spánku. Nejvíce zkušeností přinese přespání v královské lóži hotelu Leville, zatímco nejméně přespání v krajině pod stanem. Zkušenostní body nepřinášejí automatické zvyšování úrovně herních postav, ty se zvednou během spánku.\n\nPřespání v krajině přinese jiný užitek díky pokrmu od Ignise, který poskytne dočasné bonusy ke statistikám v závislosti na zvoleném jídle. Podobně se lze posílit stravováním v restauraci apod. Při stanování se spustí unikátní rozhovory mezi herními postavami, které nabídnou další nepovinné úkoly a noční či brzké ranní dobrodružství. V místě na stanování lze vést tréninkové souboje. Nocování není ve hře povinné, teoreticky se lze potloukat po Eosu celé týdny bez přespání.\n\nHra využívá \"Active Cross Battle system (AXB)\", jenž se odehrává v reálném čase a postava je ovládána tlačítky. Bitva probíhá přímo v otevřeném světě či uvnitř staveb a započne přiblížením se k nepříteli. Na mini-mapě se zobrazí výstraha, že nepřátelé jsou poblíž, a nakonec na ně hráč zaútočí buď sám, nebo naopak. Bitevní pole je omezené vytyčeným kruhem nebo jiným tvarem, po jehož opuštění bitva končí.\n\nPostavy mají hladinu životů (HP) a Noctis má ještě hladinu magie (MP), jež se rychle obnovuje. Zraněným postavám se obnovují HP v čase jen zvolna, a pokud HP klesne na nulu, je postava v \"nebezpečí (Danger Mode)\" a není schopna boje, velmi pomalu se pohybuje a ztrácí rychle hladinu maximální hodnoty HP. Jakmile se maximální HP sníží na nulu, je postava KO. Někteří nepřátelé svými útoky snižují rovnou i maximální HP. Pokud se do stavu KO dostane Noctis, hra končí porážkou. Léčba HP i maximální HP či probuzení z KO jsou možné léčivými předměty.\n\nNoctis bojuje běžným útokem (zbraní či magií), blokuje rány od nepřítele s možností provést protiúder a warpuje se vhozením zbraně. Modem \"čekání (Wait Mode)\" hráč zastaví bitvu, aby si rozmyslel další kroky. Noctis a Ignis mohou využít schopnost Libra, která odhalí nepřátelské přednosti a slabiny. Partu lze vybavit různými zbraněmi navolenými v menu: jednoruční i obouruční meče, halapartny, sekery, štíty, palné zbraně, dýky, \"Královské zbraně (Royal Arms)\", vylepšitelné speciální zbraně a magie. Zbraně nemusí vláčet s sebou díky Noctisově královské moci. V případě potřeby se okamžitě zhmotní v jejich rukou. Noctise lze vybavit čtyřmi zbraněmi či magií, které tlačítky během bitvy mění. Jeho přátele lze vybavit dvěma druhy zbraní či magií a umělá inteligence rozhodne o jejich použití. Při vhodném postavení k nepříteli lze zasadit mohutnější zranění \"bočním úderem (Side Strike)\" nebo \"úderem zezadu (Blindside)\". Když Noctis provede \"Warpový úder (Warp-strike)\" s pomocí tlačítka míření, též jsou škody vyšší. Warp používá i jako únik do bezpečí. Někdy správně provedené údery či protiútoky povalí nepřítele, čímž se stane \"zranitelný (vulnerable)\" a nemůže se vůbec bránit, také mu lze způsobit daleko větší škody i běžnými útoky.\n\nNoctis může spustit \"Armiger\", speciální útok \"Královskými zbraněmi (Royal Arms)\". V levé dolní části obrazovky obklopuje ikony Noctisových zbraní kružnice se stupnicí Armigeru, po jehož spuštění ho obklopí éterické formy Královských zbraní, které má, a dálkově je svou vůlí obyčejnými útoky či warpem posílá na nepřítele, kterým způsobí velké škody. Královské zbraně ale při běžném útoku zraní nepřítele i Noctise. Armiger lze spustit, vlastní-li Noctis alespoň tři Královské zbraně.\n\nOstatní postavy ovládá umělá inteligence a ty mají své speciální údery. Když se Noctis úspěšně brání, provede boční úder nebo úder zezadu, mohou ostatní tento úder zřetězit a zranit nepřítele mnohem více. Při bitvě se naplňuje \"stupnice bojových technik (Tech Bar)\", zobrazena nad ikonami Noctisových zbraní a stupnicí Armigeru. Hráč tlačítkem vydá spojenci pokyn k speciální bojové technice. Například Gladiolus vyskočí vysoko do vzduchu a zasekne široký meč do nepřítele za mnohonásobně vyšší škody, Ignis označí nepřátele, na které Noctis posléze může vykonat lepší warpový úder, Prompto palnými zbraněmi prostřelí i nejtvrdší krunýř nepřítele. Noctis opakovaným stiskem tlačítka Armigeru udeří technikou \"Zřetězení Armigeru (Armiger Chain)\", kdy rozdělí Královské zbraně mezi své přátele, aby všichni zaútočili drtivě jediným úderem. Po vydání opravné záplaty 1.19 je možné po aktivaci přidaného uzlu v Desce korunovace ovládat místo Noctise někoho jiného z party.\nMagie vychází ze dvou zdrojů: \"Elemancie (Elemancy)\" a \"Arcana\". Elemancii tvoří tři elementy: oheň, led a blesk. Elementární energii lze čerpat z určených míst po celém Eosu do speciálních lahviček, jež v menu zpracuje do magických bomb, které se v bitvě hází po nepřátelích. Síla bomby je daná potenciálem z množství elementů použitých k výrobě. Do magické bomby lze přimíchat čtvrtou složku z ostatních předmětů, aby přidaly dodatečné efekty, například vyléčení zasažených přátel. Elemancii využívají Noctis i jeho přátelé, avšak každá magická bomba má jen tři náboje. Poté je nutné magii navolit znovu jako zbraň a znovu bomby vyrábět. Arcanu používá pouze Noctis po zisku Prstenu Lucianů, který nabízí ještě mocnější typy magie, například Smrt, která rychle odčerpá nepříteli HP.\n\nPo splnění určitých úseků příběhu si může Noctis zavolat na pomoc Astrála, který nepřátelům uštědří devastující škody, nebo je rovnou jediným úderem odstraní. Jednou za deset sekund bitvy je lze speciálním tlačítkem vyvolat, pokud je parta v potížích. Vyvolávaní Astrálové musí nejprve uzavřít s Noctisem na pevných bodech příběhu dohodu a jsou jimi následující čtyři gigantická stvoření: Titan, Ramuh, Leviathan a Šiva. Ifrit a Bahamut jsou nehratelní, ale ve hře se vyskytují rovněž. Výběr Astrála není libovolný a závisí na stavu party a na prostředí bitvy. Například Leviathan není možné vyvolat v místech bez zdroje vody.\n\nNa určitých místech se k Noctisovi dočasně připojí další postavy, jež poskytnou vlastní bojové techniky.\n\nKromě zisku zkušeností, jež se spánkem přetaví v další úrovně, získává hráč \"dovednostními body (Ability Points - AP)\". Ty uplatní v menu v \"Desce korunovace (Ascension Grid)\", jež je rozdělena do několika dovednostních okruhů, \"Astrálních sfér (Astralspheres)\". V každé Astrální sféře se nachází pavouk s uzly a s počátečním bodem ve středu, kde lze vybrat novou dovednost či vylepšení konkrétní postavy či celé party a uplatnit tím AP. K aktivaci vzdálenějšího uzlu od středu sféry je nutné nejprve utratit AP v uzlech před ním. Astrální sféry jsou tyto: Armiger, Boj, Průzkum, Magie, Zotavení, Herní statistiky, Týmová práce, Bojové techniky a Čekání. Nejvzdálenější uzly s nejlepšími schopnostmi stojí obvykle velké množství AP.\n\nKaždá postava má charakteristickou dovednost. Noctis miluje rybaření, Ignis vaření, Gladiolus dovednost přežití a Prompto fotografování. Ty se vylepšují samy s četností jejich využití hráčem. Mohou dosáhnout nanejvýš deseti úrovní. Pokud hráč nechá Noctise rybařit, s rostoucí dovedností přijdou lepší úlovky, které ovlivní skladbu jeho inventáře. Schopnost přežití Gladiola se zlepšuje se vzdáleností, jakou během dne parta urazí, a výsledkem jsou nálezy lepších předmětů a výbavy. Čím častěji je Ignisovi dopřáno vařit, tím lepší recepty s kvalitnějšími ingrediencemi a s lepšími dočasnými efekty může hráč při stanování vybrat. Prompto pravidelně fotografuje hráčův průchod hrou a s rostoucí zručností roste kvalita fotografií. Fotografie si lze před spánkem uložit do alba (maximálně 200).\n\nProstřednictvím herního rozšíření, či modu, s názvem \"Comrades\" přibyla hra více hráčů. Hráč si vybere avatara s vlastním vzhledem, pohlavím, oblečením a s dalšími doplňky. Ve městě Lestallum dostane hráč misi spolu s dalšími třemi postavami, které ovládají buď další hráči, nebo umělá inteligence. Mise spočívají v lovu nepřátel nebo v obraně transportu. Za bitvy obdrží hráč gily, materiál k vylepšení a k tvorbě zbraní, a také „Úlomky meteoru,“ kterými lze rozsvítit usedlosti v okolí Lestallumu a otevřít možnosti plnění dalších úkolů. V Královské hrobce lze získat \"Královskou pečeť (Royal Sigil)\", která vylepšuje statistiky a zpřístupňuje nové dovednosti.\n\nEos je svět plný dech beroucích přírodních krás, kde žijí lidé a zvířata, z nichž mnohá dosahující olbřímích rozměrů. Klima je převážně mírné a subtropické. Převládají stepi, lesy a pouště, místy se vyskytují bažiny a pod vlivem magie i mrazivá tundra. Pevninu tvoří dva rozlehlé kontinenty a několik roztroušených ostrovů a souostroví v oceánu Cygillan. Eosu se básnicky říká „Hvězda.“ Duch Eosu dle legend sídlí v několik metrů vysokém Krystalu a se vznikem Eosu jsou spojováni bozi Astrálové.\n\nLucianský kontinent na východní polokouli je domovem království Lucis s hlavním městem Insomnia v jeho východní části. Insomnia je nezávislé a vyspělé velkoměsto, ale zbytek kontinentu okupuje Niflheimská říše. Ve východní provincii Leide jsou pouště a mohutné skály. U jediné silnice do Insomnie je servisní stanice Kladivoun a na jihu u moře je letovisko Galdin Quay s přístavem. V Leide bývala další velkoměsta, která niflheimská armáda vypálila. Nedaleko Galdin Quay je tajemný ostrov Angelgard. V Duscae ve středu převládají husté, pohádkové lesy a velká jezera. Dominantou je Disk Cauthess, kam před dávnými věky dopadl Meteor, jehož památkou je několik kilometrů vysoká krystalická struktura, tavící modrou září okolní horniny. Dle legendy zde spí Titan, bůh země zvaný Archaean. Duscae je domovem chocobů. V Cleigne na západě převládají subtropické až tropické lesy na severu, mírné lesy na západě a jihu, doplněné močály, velkými řekami a jezery. Na severu Cleigne je velké město Lestallum s elektrárnou společnosti EXINERIS, čerpající energii z úlomků Meteoru. Na kontinentu je mnoho podzemních struktur, obří skalnaté klenby táhnoucí se stovky metrů nad zemí a sopka Ravatogh, kde spočinul ohnivý bůh-zrádce, Ifrit Pekelník - Infernian. Galahd je souostroví na severovýchodě od Insomnie.\n\nNa jižní polokouli, jihovýchodně od přístavu Galdin Quay, je skalnaté souostroví Accordo s hlavním městem Altissia, niflheimský protektorát s autonomní vládou. Překrásné město Altissia bylo vystavěno uprostřed kaskády obřích vodopádů Celluna, s mnoha plavebními kanály, kde dopravu obstarávají lodě a gondoly, čímž na pohled připomíná italské město Benátky. Dle legend spí v hlubinách pod vodopády Celluna bohyně vody Leviathan, zvaná Hydraean nebo Matka přílivu, které se accordinci bojí a uctívají ji. Vystavěli Oltář Matky přílivu a celé město je vyzdobeno jejími různými podobiznami.\n\nImperiální kontinent na západní polokouli tvoří jádro Niflheimské říše, je domovem i pro někdejší království Tenebrae. Převládá suché klima s polopouštěmi a pouštěmi, které protíná nehostinná, věčným blizardem bičovaná tundra. V Tenebrae na severním poloostrově je však vlhko a zeleno, uprostřed hor Zoldara Henge je zámecké hlavní město Fenestala s velkou zahradou, kde rostou květy Sylla, připomínající hořec neboli gentianu. Krajinou vede transkontinentální železnice přes regiony Succarpe, Eusciello, Tenebrae a Ueltham. V nehostinném severovýchodu je přístav Calcano, opuštěné těžební město Cartanica a základna Haulhex. V Eusciellu se před několika lety poušť přeměnila v mrazivou tundru následkem bitvy říše proti Šivě, ledové bohyni Glacian, za cenu ohromných ztrát. Její obří mrtvé tělo a nekonečný blizard tvoří ve vysočině Ghorovas památník této události. V provincii Ueltham na jihozápadě se nachází hlavní město Niflheimské říše Gralea, vyspělé, ale nikoliv tak vznešené jako Insomnia. Kotví zde obří létající pevnost Zegnautus, sloužící jako tajná laboratoř pro výzkum technologií magitek, díky nimž říše úspěšně expanduje.\n\nVe Final Fantasy XV hráč ovládá pouze Noctise, který vede čtyřčlennou partu. Jeho doprovod tvoří tři jeho nerozluční přátelé, Gladiolus, Ignis a Prompto.\n\nKrátkodobě se v průběhu hry k Noctisově partě připojí ještě tyto tři postavy.\n\n\nOstatní kladné postavy:\n\nZáporné postavy:\n\nNejstarší dějiny Eosu shrnuje soubor mytologií, zvaný \"Kosmogonie (Cosmogony; 創星記 - O původu hvězd)\". Tvoří ji tyto části: Hexatheon, Věštkyně, Krystal, Prsten, Boží poslové, Dohoda, Odhalení, 15:2 Nadir.\n\nPo vzniku světa se Šestice Astrálů zavázala chránit Eos a jeho obyvatele před všemi hrozbami, i před jimi samotnými. Stvořili lidi k obrazu svému, kteří Astrály uctívali. Jednoho dne dopadl na Eos obří Meteor a Titan tím, že Meteor zachytil a drží ho od té doby nad hlavou zavrtaný kilometry v podzemí, svět ochránil. Přesto byl Eos infikován zkázonosným \"Morem Hvězdy (Starscourge)\". Díky elementu ohně od dobrotivého Astrála Ifrita lidé vybudovali globální říši Solheim, vyspělé technologie magitek a vzducholodě. Ifrit si tím vysloužil lásku ledové Šivy, jež si pod jeho vlivem lidstvo zamilovala.\n\nProsperita dovedla lidi k zavržení Astrálů jako bohů, čímž rozhněvali Ifrita, jenž se rozhodl lidstvo zničit. Postavilo se mu ostatních pět a Eos zachvátila Válka Astrálů, která skončila porážkou Ifrita v bitvě s Bahamutem. Během války vypukla pandemie \"Moru Hvězdy\", Solheim zanikl, populace lidstva se drasticky snížila a svět zaplavili démoni a nekončící noc. Astrálové přinesli na povrch světa dva mocné artefakty k zastavení nákazy: Krystal a Prsten.\n\nLéčbu Moru Hvězdy zahájil léčitel, prvorozený syn rodu Lucis Caelum, jenž se měl stát prvním králem Lucisu. Projevy Moru Hvězdy léčil absorpcí nákazy do sebe, čímž se nakonec sám stal ztělesněním této choroby a Krystal i Astrálové ho odmítli. Z vůle Krystalu se nakonec králem stal jeho mladší bratr Somnus, jenž nakonec temnotu odstranil. Somnus zabil bratra, avšak jeho zkaženého démonického ducha nepřijali ani na onom světě, Mor Hvězdy ho udržel na Eosu, a tak se znovu zhmotněný vrátil, aby „žil“ věčně. Byl zavržen, zdémonizován a uvězněn v Angelgardu. \"Tento příběh byl nakonec zcela zapomenut.\"\n\nAstrálové pověřili Somna úkolem chránit Krystal, kterému také říkali „Kámen,“ a Prsten Lucianů, kterým mohl zčásti ovládat moc Krystalu. Po následujících 2000 let Prsten kumuloval moc duchů luciských králů a každý další byl silnější než předešlý. Nakonec přijde Pravý král, schopný ovládnout moc Světla zcela. Mor Hvězdy byl sice potlačen, ale dle proroctví se jednou vrátí a s ním přijde Král Světla, mocnější než Astrálové, a odstraní ho nadobro. Věštci z rodu Nox Fleuret přijali úkol pomáhat králům Lucisu a odstraňovat známky projevů Moru Hvězdy, aby získali pro ně potřebný čas. Astrálové ulehli k hlubokému spánku, aby také vyčkali na příchod Krále Světla neboli Pravého krále. Bahamut se stáhl do nitra Krystalu a chystal Světlo prozřetelnosti.\n\nNásledoval věk míru a zformovaly se čtyři velké národy: Lucis, Tenebrae, Niflheim a Accordo. Niflheimské říši vládl šlechtický rod Aldercaptů, Accordo prosperovalo díky obchodu a Lucis s Tenebrae řídily rody požehnané Astrály. Královny Tenebrae z rodu Nox Fleuret byly coby věštkyně schopny komunikovat se spícími Astrály, kteří posílali boží posly, aby lidstvu tlumočily jejich vůli. Nejdůležitější povinností věštkyně bylo pomoci Pravému králi. Lidé si v následujících generacích pamatovali na Astrály jen jako legendy.\n\nPřed 755 lety vznikl nový kalendář a Niflheim započal agresivní politiku s cílem získat nadpřirozenou moc králů Lucisu, královen Tenebrae a obnovit slávu Solheimu. Do roku 359 ovládla říše téměř celé Tenebrae kromě Fenestaly. V roce 501 objevila říšská armáda démony, zapomenuté formy života, které se staletí schovávaly v temných hlubinách rozvalin Solheimu, na kterých začali provádět experimenty.\n\nV roce 606 Niflheimská říše bojovala proti spojeným armádám Lucisu a Accorda za využití znovuobjevené technologie magitek. Accordo se vzdalo a stalo se pouhou autonomní součástí Niflheimu, zatímco králové Lucisu s mocí Krystalu vybudovali obří magickou Bariéru kolem království. Po sérii prohraných válek byli nuceni ji zmenšovat, až obklopovala jen korunní město Insomnia, zatímco Niflheimská říše do roku 725 ovládla ostatní regiony Lucianského kontinentu.\n\nNiflheimský císař Iedolas Aldercapt usiloval o rozhodující válku a zahájil masovou výrobu magitekských vojáků na základě zevrubného výzkumu démonů a znalostí kancléře Ardyna Izunii. Tato válka se mu však v roce 725 nezdařila díky moci Krystalu, potažmo Bariéry, jež zaručila Insomnii bezpečí, navíc se princi Regisovi málem povedlo obnovit alianci s Accordem. Mimo město se ale usazovali démoni, kteří během nocí terorizovali obyvatelstvo i ostatní faunu, jako by teror od říše samotné nestačil, když ve frustraci zničila skoro všechna velká města Lucisu. V okupovaných částech Lucisu se v reakci na to zformovala domobrana lovců, kteří kontrolovali posvátná místa, kterých se démoni vyhýbali, a pořádali hony na nebezpečná zvířata ovlivněná démony. Pro lidstvo nastávaly krušné časy a říše dále spřádala plány na dobytí posledního nezávislého kusu Eosu, Insomnii. V roce 744 totiž říše ovládla i poslední zbytek Tenebrae.\n\n\"Mor Hvězdy (星の病, Hoši no jamai, Starscourge)\" je onemocnění, kterým je zasažen svět Eos ve Final Fantasy XV, jehož následkem se nepřirozeně prodlužuje noc. Původcem je parazitické plasmodium podobné malárii, které způsobuje buněčnou mutaci. Při epidemii nemoc masakruje populaci lidí i zvířat, které promění v démony ( シガイ, Šigai, Daemon), v ohavná stvoření žijící v temnotě, která loví nenakažené lidi a zvířata. Nesnesou denní světlo, jehož působením mizí a je opět bezpečno. Démoni se vyskytují v podobách monster z ostatních dílů série Final Fantasy. Lék neexistuje a ani Astrálové nemají moc vyléčit celý svět. Pouze Pravý Král ji mít bude.\n\nDémoni se vyskytují v různých velikostech a podobách od prťavých goblinů po ocelové obry olbřímích rozměrů. Obývají pradávné, temné ruiny a kobky. V noci se objevují i venku, ale při východu slunce nebo při porážce v boji se rozplynou v černý dým, tvořící miasma. Účinnou obranou proti nim jsou silné zdroje světla měst nebo nejsilnější modely světel u automobilů. Démoni též nesnesou působení svaté síly na určitých místech, které lze v divočině užít ke stanování. Nejsilnější zbraní proti démonům jsou Královské zbraně králů Lucisu, obsahující sílu Světla. Démony odpuzuje i světlo z Krystalu.\n\nČím více je na světě démonů, tím delší jsou noci. Věštkyně má moc prodlužování noci bránit, bez ní by se celý svět ponořil do věčné tmy. Prodlouženou tmu způsobují poletující shluky plasmodia, které je na rozdíl od démonů samotných fotofilním mikroorganismem. Shluky pohltí světlo, které se nedostane na zem a tvoří tím přívětivé prostředí pro démony. Nakažení v konečné fázi vylučují miasma, tedy další shluky těchto mikroorganismů, čímž se situace po celém světě dále zhoršuje. Miasma též působí korozivně na kovy.\n\nČlověk či zvíře je po inkubační době, během níž zmohutní a chová se agresivněji než obvykle, proměněn v démona a původní tělo se zcela rozpadne v černý kouř. Stane se součástí miasmatu a po člověku zbyde jen oblečení, a proto se jevu původně lidově říkalo „mizící nemoc.“ Démoni jsou v biologickém smyslu nesmrtelní, dokud nejsou zabiti, dále nejsou schopni se množit sexuálně. V ruinách Solheimu jsou proto vzorky stovky až tisíce let staré. Démoni nepijí, nejedí a v místě se zčistajasna zhmotní z miasmatu ve vzduchu nebo z kaluže infikované země. Při porážce v boji se démon rozplyne do vzduchu (miasmatu), nebo se rozteče a vsákne se zpět do země. Démony může tvořit přímou metodou pouze Ardyn, aktuální ztělesnění Moru Hvězdy. Niflheimský vědec Verstael Besithia dovede démony tvořit jen nepřímými a systematickými metodami ze sebraných vzorků.\n\n\"Průběh Final Fantasy XV je zapsán do 15 kapitol, z nichž 14 tvoří příběh. Dále příběh doplňují krátké příběhy z DLC, tedy epizody Gladiolus, Ignis, Prompto a Ardyn.\n\n\"Úvod tvoří tento citát: V neznámém čase bude naději v lidských srdcích držet proroctví: \"Až temnota zahalí svět, zrodí se Král Světla.\" Skupina našich čtyř statečných bojovníků nyní zahajuje svou cestu, připravena bojovat. Co však na čtveřici čeká, ani jeden z nich netuší.\"\nKapitola 1: Odjezd\n\n\"V hořícím potemnělém městě Insomnia se král se svými přáteli utkal se záhadným ohnivým stvořením, které spustilo salvu plamenů. Dokázali se před žárem schovat za překážku a pak zahájili útok...\"\n\nV roce 756 dával král Regis v trůnním sále své požehnání na cestu do Altissie korunnímu princi Noctisovi i jeho doprovodu, Gladiolovi, Promptovi a Ignisovi. Před královskou citadelou, kam připravili automobil Regalia, je král ještě dohnal, aby Noctisovi připomněl slušné chování ke své nastávající manželce Lunafreye. Až odjede, nebude se již moci vrátit a aby nezapomněl, že linie Lucianů proudí v jeho krvi. Ačkoliv tato slova Noctis přijal pubertálním způsobem, král proslov uzavřel výzvou, aby kráčel zpříma.\n\nNoctisův sňatek s Lunafreyou byla totiž jedna z podmínek mírových dohod s Niflheimskou říší, se kterou Lucis v uplynulých 150 letech neúspěšně válčil. Noctis s doprovodem v Regalii opustil Insomnii, avšak v poušti uprostřed okupovaného regionu Leide se automobil porouchal. Kvůli neochotě místních museli Regalii tlačit do nejbližšího servisního střediska Kladivoun \"(angl. Hammerhead)\". Zde potkali mechaničku Cindy Aurumovou a jejího dědečka Cida, který byl kdysi přítelem krále Regise. Cid se před třiceti lety s králem rozešel ve zlém kvůli tomu, že ponechal okupované regiony Lucis napospas říši.\n\nOpravou auta utratili všechny gily, a tak si na další cestu museli vydělat. Cindy a místní tipař pracující pro lovce je posílali lovit nebezpečná zvířata v okolí a hledat nezvěstné lidi. Jakmile byla Regalia opravena, zamířili do přístavu Galdin Quay, odkud měli lodí doplout do Altissie, kde se měl sňatek uskutečnit. Na půli cesty se přes noc, které jsou nebezpečné kvůli démonům, zastavili v obci Longwythe, aby splnili menší službu Cindy. Zde na Noctise čekal Lunafreyin pes Umbra s deníčkem s květem sylly. Noctis jí odepsal jako pokaždé od svých osmi let, kdy se s Lunafreyou viděl naposledy, a poslal Umbru s deníčkem zpátky za svou paní. Oba vyjádřili touhu se po letech opět vidět a stát se manželi.\n\nV letovisku Galdin Quay narazili na podivného výstředního cizince, který pověděl, že žádná loď neodpluje a že mír ničemu neprospěje. Novinář Dino za restaurací potvrdil, že lodě skutečně nepoplují, a tak čtveřice zůstala v hotelu. Ráno byl Noctis šokován zprávou, že Niflheimská říše přepadla Insomnii, prorazila Bariéru a král Regis je mrtev. Noctis se okamžitě rozhodl vrátit domů. Daleko před městskou bránou viděli, že přístup do Insomnie zatarasila říšská armáda. Stáhli se na kopec za hořící město a Prompto mobilním telefonem sledoval zprávy, dle kterých Noctis i Lunafreya byli též mrtví. Noctis se dovolal maršálu královské gardy Corovi Leonisovi, jenž potvrdil, že Regis během invaze zemřel, a požádal Noctise o schůzku u Kladivouna.\n\nLunafreya ve skutečnosti přežila a kdesi za Insomnií se shledala s Gentianou, Prynou i Umbrou, a ukázala Prsten.\n\nKapitola 2: Není cesty zpět\n\nU Kladivouna se dověděli o úskoku Niflheimu, kterým se císař zmocnil Krystalu a chtěl získat i Prstenu Lucianů (viz ). Cida čtveřici nasměroval k Hrobce Moudrého v rozvalinách města Keycatrich, kde Cor sdělil Noctisovi, že jako budoucí král musí zdědit moc minulých králů, aby mohl osvobodit Lucis a získat trůn. Moc králů vychází přímo z Krystalu, který dle pověstí svěřili Astrálové králům Lucis spolu s Prstenem, jehož nositel získá moc všech dosavadních králů, avšak ta si žádá daň ve formě životní síly. Regis ho často používal k udržení Bariéry okolo Insomnie, proto vypadal mnohem starší než na 50 let.\n\nNoctise rozčílilo, že mu otec neřekl pravdu o pravém účelu cesty do Altissie, a nyní ho tížilo břímě, které musí nést. Cor mu vysvětlil, že Regis toužil, aby si ho pamatoval jako otce, který věřil, že jeho syn ochrání svůj lid. Noctis tedy vstoupil do síně s královskou rakví, kde zareagovala uložená zbraň a prostoupila jím, čímž získal moc první z Královských zbraní. Dále čtveřici dovedl k druhé hrobce a pověděl, že jich je celkem třináct, avšak polohy některých jsou neznámé. Královské zbraně smí používat pouze prvorozený ochránce Krystalu. Noctis může Královské i obyčejné zbraně přivolat do svých rukou a propůjčuje tuto moc i doprovodu. K plnému ovládnutí této moci ale potřebuje Prsten Lucianů.\n\nV zákopech v Keycatrich jim Cor předal klíč od vchodu do druhé hrobky a chystal se na výzvědy. V hrobce na ně skupina démonů nastražila pasti. Po zisku druhé Královské zbraně se v lovecké stanici Prairie setkali s Monikou Elshettovou, Corovou podřízenou, která je poslala k rozestavěné blokádě Norduscean. Zde je Cor informoval, že říše zablokovala všechny cesty do regionu Duscae, a tak s Noctisem musí porazit celou zdejší vojenskou posádku, zatímco Ignis, Gladiolus, Prompto a Monika odlákali pozornosti nepřítele. Na základnu právě dorazil niflheimský brigádní generál Loqi Tummelt v magitekském robotovi, s nímž se Cor už dříve střetl v bitvě. Nyní ho Cor s Noctisem porazil, a tak byla říšská blokáda uvolněna.\n\nCor opustil partu s vědomím, že Noctis prokázal schopnosti i předpoklady k zisku trůnu. Noctis sice o sobě pochyboval, ale s pomocí přátel pochybnosti potlačil a pokračovali v Regalii na západ.\n\nV Niflheimu si císař Iedolas Aldercapt dal předvolat představitele armády ohledně uprchlého Noctise a ztraceného Prstenu. Ravus byl mezitím povýšen do funkce nejvyššího velitele niflheimské armády. Věděli, že Prsten má Lunafreya a císař ji chtěl mrtvou. Ministr Verstael Besithia navrhl ponechat ji naživu kvůli jejím schopnostem komunikovat s Astrály, avšak diskuzi císař nevěnoval vůbec pozornost kvůli své posedlosti Krystalem.\n\nKapitola 3: Svět jako na dlani\n\nPřekročili hranice regionů Duscae a Cleigne a mířili do Lestallumu, kam z Insomnie uprchla Iris Amicitiová, Gladiolova sestra, jež Noctisovi dříve telefonovala, aby se ujistila, zda jsou zprávy o jeho smrti pravdivé. Z dálky si prohlédli obří lávový Disk Cauthess, kam před dávnými věky dopadl Meteor.\n\nSetkali se s Iris, která utekla do hotelu Leville s pomocí Jareda Hestera, majordoma rodiny Amicitiů. Iris jim pověděla o situaci v Insomnii a o zničení centra města, a že Lunafreya přežila. Ráno si prohlédli město plné potrubí, elektrárnu, obchody a tržiště. O město pečují výhradně ženy, zatímco muži obchodují. Iris vzala Noctise na procházku po zdejších pamětihodnostech, kterou chtěla považovat za rande, z čehož Noctis nadšen příliš nebyl, neboť se měl ženit.\n\nJaredův sedmiletý vnuk Talcott jim na hotelu pověděl starou legendu o pradávné zbrani hluboko v jeskyních za vodopádem. Dle Talcottova popisu usoudili, že by se mohlo jednat o jednu ze ztracených hrobek, a vydali se vodopád hledat. Za ním skutečně nalezli Ledovou jeskyni Šedokraj, kde se v mrazivém prostředí utkali s mnoha démony, a Královskou zbraň našli. Noctise zasáhla prudká bolest hlavy a viděl halucinace s Diskem Cauthess. Po návratu do Lestallumu ho to přepadlo znovu, a tak se rozhodli prozkoumat Disk Cauthess.\n\nNa vyhlídkové terase opět potkali výstředního cizince z Galdin Quay, který se jim představil jako „Ardyn.“ Pověděl jim báseň, dle níž se Titan pokouší volat Noctise a dokud neodpoví, bude ho hlava bolet dál. Tvrdil, že je vezme přes říšskou blokádu až k Disku, a tak parta opatrně přijala jeho nabídku.\n\nKapitola 4: Živoucí legenda\n\nVe dvou autech jeli až do večera a zastavili se k přespání ve stanici Coernix. Gladiolus a ostatní za jízdy spekulovali, co je Ardyn zač, nevypadá ani jako Nifl a už vůbec ne jako Lucian. Při poslechu rádia slyšeli Lunafreyin projev z doby, kdy přijala jako náctiletá poslání věštkyně a léčila lidi nakažené temnotou.\n\nDalšího dne nechal Ardyn otevřít brány říšské základny kolem Disku, ale dál jeli bez něj. Po skalních strukturách dorazili k ztracené venkovní královské hrobce a jakmile Noctis získal Královskou zbraň, země se rozevřela a obří zářící krystal Meteoru zvedla vysoko nad oblohu ruka hrůzu nahánějícího obra Titana, po tisíciletích spánku. Noctise a Gladiola otřesy oddělily od ostatních, neboť oba spadli do díry pod zvednutý Meteor, kde bylo pekelně horko. Titan promluvil jazykem, kterému Noctis nerozuměl.\n\nNezbývalo než se dostat zpátky po skalních římsách nad hořícími kameny, kde Noctise opět postihly bolesti hlavy a Titan kolem nich máchal rukou. V průchodu mezi skalami si Noctis stěžoval na námahu a žár, ale Gladiolus mu nazlobeně připomněl, že není sám, kdo tomu čelí. Jako budoucího krále ho chrání svým životem, jako činili všichni Amicitiové před ním. Poté zatelefonoval Ignis, že se Niflheimská magitekská armáda chystá na palbu na Titana. Noctis zlikvidoval bandu magitekských vojáků (MT), ale pak si s ním Titan pohrával a mácháním rukou a nohou se se smíchem přetlačoval s jeho zbraněmi. Nakonec s Gladiolem musel utíkat, než našli Prompta s Ignisem.\n\nPaži, kterou Titan útočil, nakonec čtveřice odstřelila magií ledu. Titan posoudil Noctise jako hodného jeho moci, vnutil mu vizi o své komunikaci s lady Lunafreyou, a tak si Noctis uvědomil, že burcovala Astrály, aby mu pomohli. Následně se Titan rozplynul i s Meteorem a zničil spoustu magitekských letounů okolo sebe. Kráter se začal hroutit, a tak pro čtveřici doletěl jiný letoun s Ardynem na palubě, který prozradil své úplné jméno, Ardyn Izunia, kancléř Niflheimské říše. Byli nemile překvapeni a nechápali, proč jim pomáhá nepřítel, ale neměli na vybranou a nechali se jím dopravit do bezpečí.\n\nKapitola 5: Temná mračna\n\nO několik dnů později v rádiu hlásili, že otřesy od Disku ustaly, ale Titan, jenž skutečně držel Meteor jako v legendě, zmizel. Lidé se začali obávat, co Titanovo probuzení přinese. Dále byly na příkaz Ravuse, který vysvětlil zmizení Titana propagandisticky jako výborně provedený zásah armády proti nebezpečí, posíleny hlídky v regionu Duscae kvůli povstalcům z Insomnie. Cindy se snažila zjistit, co se stalo s Regalií.\n\nZa čtveřicí, jež uvízla na ranči chocobů, přišel pes Umbra, který je dovedl v lese za Gentianou, jež se zavřenýma očima Noctise informovala o pouti Lunafreyi, která jeho jménem předjedná v oku bouře dohodu s dalším Astrálem. Vyzvala ho k nevychýlení se od své cesty, protože věštkyně i Prsten na něj vyčkají v „městě vodních stěn“. Do deníku jí napsal své poděkování za podporu. Umbrovi řekl, ať poví své paní, že se brzy uvidí.\n\nNoctis vzpomínal na svůj pobyt v Tenebrae, když mu bylo osm let. \"Tehdy se o něj po útoku mocného démona starala Lunafreya, které bylo dvanáct let, a vyprávěla mu o Kosmogonii, o Krystalu a o jeho poslání Pravého krále, který vyléčí Mor Hvězdy. Tehdy byl příliš malý, aby všemu plně porozuměl. Lunafreya mu pověděla, že jejím posláním věštkyně je mu s tím pomoci. Tehdy jí Noctis odhodlaně slíbil, že se Pravým Králem stane a nezklame ji.\"\n\nDuscae začala sužovat nekončící bouře, neboť si Astrál Ramuh žádá zpečetit dohodu. Noctisovi radil hlas Gentiany, jak složit Ramuhovu zkoušku. Gentiana se obvykle držela u Lunafreyi, ale dle Promptových fotografií nyní sledovala Noctise a jeho partu. Na chocobech navštívili místa vytyčená blesky. \"Noctis vzpomínal na první setkání s Gentianou se zavřenýma očima v Tenebrae, jež byla potěšena sblížením jeho a Lunafreyi. S otevřenýma očima mu prorocky řekla, že na jejich vztahu možná bude záviset osud světa.\" Jakmile Noctis složil Ramuhovu zkoušku v hluboké jeskyni, bouře zmizela a získal schopnost vyvolávat při problémech v bitvě kromě Titana i Ramuha. Mezitím Cindy vypátrala Regalii v pevnosti Aracheole.\n\nPod rouškou tmy v pevnosti zdemolovali magitekské vojáky i roboty a generátor, který je posiloval. Pomohly jim i Ramuhovy blesky. Než v Regalii odjeli, zdržel je Ravus Nox Fleuret, Lunafreyin starší bratr. Ravus se pokoušel Noctise přimět uvědomit si následky paktů s Astrály, pak v boji přemohl Gladiola svou nadlidskou silou a hrozil Noctisovi. Konflikt ukončil Ardyn s rozkazem stáhnout armádu z oblasti a odstranit blokády. Parta se rozhodla vrátit s Regalií do Lestallumu. Přemýšleli, proč Lunafreyin bratr pracuje pro Niflheim.\n\nNad městem kroužily říšské letouny a všude vyvěsili niflheimské vlajky. Iris a Talcott vojákům unikli, avšak Jareda popravili. Zde proto dále zůstat nemohou, a tak se rozhodlo o přesunu k majáku Caem na jih. Lodě z Galdin Quay stále nevyplouvaly, tedy mohli použít zdejší tajný přístav v mořské jeskyni, aby se dostali do Altissie.\n\nKapitola 6: Cestou vpřed\n\nBěhem noci se Noctisovi zdál hororový sen, v němž s Prynou bojuje a utíká před říšskými vojáky \"(viz trailer s názvem Omen)\". Po několika dnech bylo vše připraveno k odjezdu, Talcott jel jiným vozem, a tak vzali Iris do Regalie. I když se tam mačkali, jízdu si užívala. Během cesty si všimli obřího magitekského letounu přistávajícího do říšské základny, kterou se rozhodli zničit jako pomstu za Jaredovu smrt. Nedaleko ve Starém Lestallumu schovali Iris a vydali se pod rouškou tmy na misi. Zrovna tam pobýval generál Caligo Ulldor, zodpovědný za Jaredovu popravu, jenž si otevřeně stěžoval svým podřízeným na Ardyna, který ho nechal sledovat. Ačkoliv se partě podařilo Ulldora zajmout a ukrýt, povedlo se mu utéct.\n\nNoctise napadla seskokem z výšky krásná žena v koženém brnění, výrazné helmě a s magitekským kopím v ruce. Zaklesla kopí do jeho zbraně tak, aby dobře viděl na její obličej a na odhalené bujné poprsí, a v boji s ním koketovala. I když bojovala proti čtyřem, byl souboj s ní velmi tvrdý a trval by dlouho. Bitvu ukončila výskokem na vysokou konstrukci s tím, že se omlouvá, ale skončila jí směna a ona přesčasy nedělá, nezaplatili by jí. Pak zmizela neznámo kam a čtveřice se dohadovala, co byla zač. Prompta později zajímalo, zda by tato žena mohla mít přítele, a ostatní si ho dobírali, jak rychle zapomněl na Cindy.\n\nRáno vyzvedli Iris a pokračovali dále do Caemu, kde se ve starém domě Iris ubytovala spolu s Talcottem, který zde vybudoval pro dědečka Jareda hrob. Talcotta sem přivezli s předstihem Cindy a Cid, kteří opravovali Regisovu jachtu. Potřebovali mythril. Talcott znal z vyprávění svého dědy místo v oblasti \"Jezera Nešpor (Vesperpool)\" na severu Cleigne. Gladiolus tam bez bližšího vysvětlení odmítl jet \"(viz Epizoda Gladiolus)\", a tak se tam Noctis, Ignis a Prompto chystali jet bez něj. Mezitím Lunafreya v Altissii četla dojatě poslední zprávu od Noctise, děkujícího za požehnání od Astrálů.\n\nKapitola 7: Parta tří\n\nCestou zjistili, že blokády cest k jezeru, kterých se obávali, zmizely. Spekulovali, že je říše zrušila schválně. U jezera narazili opět na Ardyna, jenž se vymluvil, že nad armádou nemá žádnou pravomoc, a dovedl je k nedalekých ruinám, kde čekala žena ze základny s generátory, Aranea Highwindová, komodor niflheimských výsadkářů. Měla „nové rekruty,“ doporučené Ardynem, trénovat v ruinách Háje Steyliff. Členy party okamžitě poznala a nechápala, co má Ardyn za lubem. Cestou dolů jim řekla, že sbírá vzorky démonů, aby z nich říše vyráběla zbraně. Prý s říší poslední dobou není něco v pořádku. Noctis poznamenal, že nejen poslední dobou. Aranea přikývla a svěřila se s touhou odejít z armády. Jako bývalá žoldnéřka hodlala třeba zabíjet démony za peníze. Niflheim se jí zprotivil v osobách císaře Iedolase, nejvyššího velitele Ravuse, a hlavně v Ardynovi, kterého nenáviděla.\n\nCestou bojovali s mnoha démony, až narazili v nejhlubší komnatě podvodního paláce na mythril, kde se nacházel i Araney cíl, hlídač Quetzalcoatl. Po jeho porážce Prompta zajímaly zbraně z démonů, tak mu Aranea vysvětlila, že říšští magitekští vojáci (MT) se rodí z démonů v laboratoři. Noctise varovala před nadcházející temnotou. Před ruinami nabídla trénink v bitvách s démony, budou-li v budoucnu poblíž. Od kancléře Ardyna dostala instrukci dopravit je svým rudým magitekským letounem do Lestallumu.\n\nIgnis dostal zprávu od Cindy, že její kamarádka z dětství upraví mythril pro jejich potřebu. Z magitekského letounu Araney pohledem spatřili problémy v elektrárně, a tak popřála Noctisovi hodně štěstí. Dál s nimi nesmí, neboť pro to není zmocněna rozkazem. Aranea se poté vrátila k hlídkování v Cleigne a příležitostně seskočila ze svého magitekského letounu, aby pomohla partě s nočními démony nebo při lovu.\n\nKapitola 8: Mořeplavba\n\nV Lestallumu se setkali s Holly Teulleovou ze společnosti EXINERIS, kontaktem od Cindy. Elektrárnu ovládli démoni a Noctis se nabídl, že je vyžene. Navlékl se do žáruvzdorného skafandru a v souvislosti s tímto incidentem a s informacemi od Araney si všimli, že se poslední dobou stmívá dříve a rozednívá později. Gladiolus byl v elektrárně už s předstihem a po splnění této mise se vrátil k partě a ačkoliv nevysvětlil, kde byl a co dělal, bylo z nové jizvy na tváři jasné, že bojoval. Po odpočinku se vrátili i se zpracovaným mythrilem zpět do Caemu.\n\nK Noctisovi přispěchal Umbra se zprávou od Lunafreyi, těšící se na jejich setkání v Altissii, kam již odcestovala. Do Caemu dorazil také Cor a Noctisovi se omlouval, že nebyl schopen ochránit Regise. Noctis mu nedával smrt otce za vinu. Cid Noctisovi připomněl, že jeho tři spolubojovníci jsou víc než jeho osobní strážci, a proto by se na ně měl za všech okolností spoléhat tak, jako oni spoléhají na něj. Talcott v momentě odplutí Regisovy jachty na Noctise volal, ať se brzy vrátí, neboť Lucis potřebuje krále.\n\nMezitím do propršené Altissie dorazili Ravus s Ardynem. Ardyn se ho nepříjemně vyptával, zda se viděl s Lunafreyou, a připomněl mu tvrdohlavou předsedkyni zdejší vlády, která stojí v cestě, aby Leviathan zabil sám v zájmu své sestry. Ardyn totiž zná cenu, jaká se platí za dohody s Astrály.\n\nNoctisova parta plula přes oceán Cygillan směrem do Altissie a během cesty probrali opět Ravuse, který v Insomnii přišel o svou ruku. Dostal magitekskou protézu, nadlidskou sílu a byl povýšen. Ta síla možná vycházela z Regisova meče, ačkoliv ho nemohl přímo coby nečlen rodu Lucis Caelum použít. Noctis se kvůli tomu cítil rozpolceně, ale věřil, že nakonec meč Ravusovi sebere. Dále probrali Ardyna, který jim určitě nepomáhal z dobré vůle, ale sledoval své zájmy. Cid jim vyprávěl o své jediné návštěvě Altissie před 30 lety a o těžkém dětství Cindy.\n\nKapitola 9: Poslání\n\nNoctis doufal, že v Altissii zpečetí dohodu s Astrálem Leviathan. V Altissii si prohlíželi krásy města a nakonec se zatoulali do restaurace Maagho, vedené Weskhamem Armaughem, dávným Regisovým přítelem, který během války proti Niflheimské říši před 30 lety usiloval o obnovu dávného spojenectví s Accordem, avšak záměr se nezdařil a on zraněn zůstal zde. I on si všiml, že se noci záhadně prodlužují a démoni se začali objevovat i zde ve městě.\n\nDorazila předsedkyně zdejší autonomní vlády Camelia Claustrová, dávná kamarádka Regise. Řekla, že Lunafreya je potají v péči její vlády, avšak Niflheimská říše činí nátlak, aby ji vydala. Požádala proto Noctise o schůzku v její kanceláři. Cestou na hotel si Noctis prohlédl vystavené svatební šaty Lunafreyi ve výloze návrhářského ateliéru.\n\nS Camelií Claustrovou následující den probral Lunafreyin úmysl vyvolat Leviathan, jež je dle legend krutá bohyně, která by mohla Altissii zničit. Niflheimská armáda již byla na cestě sem, aby ceremoniál narušila stejně jako v případě Titana. Hodlala chaosu s tím spojeného využít k zahájení nevyhlášené války Niflheimu, ale požadovala, aby se Noctis a jeho parta zapojili do evakuace obyvatel, kterou tajně nařídila, a do boje proti říši. Po skončení jednání si povzdechla přítomnému Weskhamovi, že celá říše se v posledních deseti letech zbláznila.\n\nTéhož dne Camelia udělila Lunafreye pokyny, kdyby Niflheim způsobil nejhorší, a povolení k rituálu s Leviathan. Poprvé od invaze do Insomnie se Lunafreya objevila na veřejnosti, hlídaná po zuby ozbrojenými niflheimskými vojáky, aby přednesla proroctví shromážděnému obyvatelstvu, mezi kterým čekal Noctis. Lunafreya varovala před temnotou, jež zahalí celý svět, a připomněla pád Lucisu v den, kdy měl být podepsán mír. Vyzvala lidstvo, aby nepropadalo zoufalství, neboť hodlá probudit Leviathan. Přísahala, že bude bojovat proti temnotě a zasadí se o návrat světla, k čemuž poslouží tento rituál.\n\nV obřadních šatech a s Trojzubcem věštce předstoupila k Oltáři Matky přílivu, zatímco obyvatelstvo se evakuovalo a niflheimské vojsko zaujímalo pozice. Zpěvem vyzvala Leviathan k stvrzení dohody s králem, aby získal zpět „Kámen.“ Z vody vyplul kilometry dlouhý mořský had, skutečná podoba Leviathan. Uražená Leviathan napadla Lunafreyu a pokusila se ji sežrat, čímž odhalila přes roztržené šaty její velké vyrážky. Ta se ubránila mocí Trojzubce věštce a s rozhodným výrazem přísahala, že Noctis je hoden její moci. Leviathan souhlasila s dohodou, však pokud Noctis neobstojí ve zkoušce, začne požírat všechny „skvrny“ ve světě, jí počínaje.\n\nNiflheimská armáda zahájila palbu, zatímco rozzuřená Leviathan zvedla obří vír vln cunami, decimující město i niflheimské vojsko. Z vodní masy vytvářela hady, kterými zasahovala říšské vojáky i Noctise, jehož na „vypůjčeném“ létajícím skútru Prompto dopravil blíže k Leviathan, aby ji mohl k dohodě vyzvat osobně, ale spíše ji ještě více rozzuřil. Noctis s Leviathan bojoval, avšak nebyl schopen zasadit jí větší rány. Špičkou své hlavy Noctise srazila k zemi, ten zůstal nehybný v kaluži krve. Ardyn se přiblížil k Lunafreye, aby na ně zraněný Noctis dobře viděl, a probodl ji nožem. Při tom jí ledově řekl, aby předala Prsten králi a připomněla mu o Krystal. Lunafreya v mrákotách popadla jeho ruku, zalila ji magií Světla, aby mu řekla, že až Pravý Král naplní proroctví, spočinou v pokoji i otroci temnoty. Ardyn se vysmekl a chvíli si se zvláštním výrazem prohlížel ruku, na kterou Lunafreya působila. V magitekském letounu odletěl pryč s tím, že ona spočine první.\n\nŠokovaný Noctis bezmocně sledoval agónii své nevěsty, zatímco Leviathan pokračovala ve svém řádění. Probodnutá Lunafreya však dokázala Trojzubcem věštce přimět duchy králů Lucisu, aby posílili Noctise. Všech třináct hrobek králů se rozzářilo a fantomy Královských zbraní obklopily ležícího Noctise, zbavily ho bolesti a vznesly ho do vzduchu. Pro tento moment získal všechny Královské zbraně, páral s nimi obří ploutve Leviathan a odrazil jimi i útok sežráním, aby nakonec Leviathan rozpáral břicho Lunafreyiným Trojzubcem věštce. Tato forma Armigeru vyprchala, Noctis se snesl na oltář vedle Lunafreyi a ztratil vědomí. Zraněná Leviathan ho hodlala dorazit, ale ve vlnách se objevil Titan a násilím ji donutil zpečetit dohodu. Umírající Lunafreya aspoň z části vyléčila magií Noctisovo zranění a pronikla do jeho snu, v němž mu odevzdala Prsten Lucianů a rozloučila se s tím, že její modlitby byly vyslyšeny.\n\nNoctis se probral z bezvědomí až za několik dnů. Lunafreya zemřela a Ignis během bitvy přišel o zrak a obličej mu znetvořila velká jizva přes tvář a oči. V deníčku, co mu zanechal u postele Umbra, na poslední stránce spatřil pouze vlepený květ sylly. Jakmile se vzpamatoval ze ztráty, vydal se s přáteli v Regisově jachtě dál, pryč z Altissie, kam se začal vracet život.\n\nKapitola 10: Královo srdce\n\nO několik týdnů později se dostali na západní, Imperiální kontinent, neboť Cor v záznamech objevil místo další hrobky s Královskou zbraní. Cestovali transkontinentálním rychlíkem Magna Fortia, který je měl dopravit do Tenebrae, rodiště Lunafreyi. Uplynulé tragédie Noctise těžce zasáhly, a proto odmítal nosit Prsten Lucianů. Jeho deprese dopálily Gladiola, jenž mu ve vlaku před ostatními cestujícími velmi nevybíravě vyčetl neschopnost překonat bolest a neschopnost plnit poslání, které před ním stojí a pro které Lunafreya položila život. Noctise trápila i Ignisova slepota, Prompto se o něj musel starat a v tomto čase jediný působil jako jednotící činitel party.\n\nJakmile se vzchopil, poslechl si v jídelním voze rádio s projevem Camelie, jež byla ráda, že Noctis přežil, a nyní se vláda soustředí na odstranění trosek, obnovu zničených částí Altissie a hledání Lunafrayina těla. Dle dalších zpráv byl Ravus Nox Fleuret, nejvyšší velitel niflheimské armády, obviněn z velezrady, ze zpackání mise v Altissii a ze způsobení nevyčíslitelných ztrát a odsouzen k smrti.\n\nVlak, jenž byl přes relativní novotu na povrchu částečně zrezlý, zastavil před setměním na celou noc v Cartanice, kde nádraží i se zdejšími lidmi působilo depresivním dojmem. V noci prohledali opuštěný důl, ale kvůli Ignisovi, jenž se považoval za přítěž, postupovali pomalu. I slepý byl ale schopen boje. Při návratu k vlaku i s další Královskou zbraní, kterou hlídalo žravé malboro, začal sám Ignis chtít zůstat nehledě na hendikep. Přivedl moudrou řečí Gladiola k rozumu a Noctise k znovuzískání odhodlání jít dál jako král.\n\nVe vlaku pak Noctis probíral s Ignisem jeho zranění, jež utrpěl při střetu s Ardynem v Altissiii, které se štěstím přežil. S Gladiolem probrali nepřirozené prodlužování nocí a po smrti Lunafreyi se den výrazně krátil. Nyní se rozednívalo až v 10 hodin a stmívat se začalo už ve 14 hodin a den se dále rychle zkracoval, o čemž mluvili i ostatní pasažéři. Delší noci znamenají více démonů a zároveň mnohem nebezpečnější druhy démonů. Brzy se takovýmto tempem denní světlo vytratí úplně.\n\nKapitola 11: Temnota\n\nV regionu Eusciell byla Magna Fortia napadena říšskou armádou a donucena zastavit. Do vlaku se totiž infiltroval Ardyn z očividné touhy dráždit Noctise. Ardyn kouzlem zastavil čas a Noctis na něj zuřivě útočil. Ardynovo neobvyklé chování ho ještě více rozzuřilo, a tak ho přirazil ke stěně, kde Ardyn zoufale naříkal, zda ho vážně chce zabít. Nakonec Noctis omdlel. Prompto ho probral, běh času se vrátil do normálu, ale MT útočili na vlak, tedy je museli zlikvidovat dříve, než by MT dokonali dílo zkázy. Gladiolus s Ignisem vlak znovu rozjeli a Noctis s Promptem ho na střeše vagónů za jízdy bránili před útoky magitekských letounů. Vlak byl po útocích říše značně poškozený a ostatní pasažéři byli k smrti vyděšení.\n\nPo zničení všech letounů Noctis spatřil na střeše vagónu Ardyna mířícího na Prompta pistolí, a tak Ardyna warpem shodil z vlaku. Ke své hrůze ale zjistil, že domnělý Ardyn byl Prompto, kterého shodil z vlaku, a naopak, neboť Ardyn celou dobu od zastavení času používal schopnost výměny vzhledu. Ardyn z toho měl škodolibou radost, knokautoval Noctise a opustil vlak, jenž pokračoval v další jízdě.\n\nKapitola 12: Konec dnů\n\nNemohli zastavit vlak, aby šli Prompta hledat, neboť ho stejně vojáci říše už asi zajali, a hlavně démoni by po setmění zmasakrovali jejich vyděšené spolucestující. Na hranicích Tenebrae je démoni přesto napadli, tentokrát poprvé v historii ještě během dne, ačkoliv bylo světlo v poledne výrazně slabší, než by mělo být. Démonů bylo tolik, že je Noctis na střeše nemohl v dlouhém tunelu porazit sám. Zasáhla však Leviathan, vyvolána z nedalekého jezera, jež opatrně smetla vodními hady démony z vlaku. V „podvečer“ dorazili konečně na nádraží ve Fenestale, odkud byl vidět hořící zámek rodu Fleuretů.\n\nNa nádraží bylo mnoho vystrašených obyvatel Niflheimské říše a potkali Araneu, která vysvětlila, že s útoky neměla nic společného. Útočili démoni, loutky říšské armády. Ona a celá její jednotka z niflheimské armády zběhla a nyní chrání uprchlíky. Ignis ji požádal, aby se postarala i o cestující z vlaku, neboť noční jízda do Graley, jejich dalšího cíle, bude dle popisu událostí velmi nebezpečná \"(viz zrušená Epizoda Aranea).\" Nabídla své dva bojovníky, Biggse a Wedgeho, aby řídili a bránili lokomotivu.\n\nPoblíž Noctis potkal Marii, služebnou ze zámku Fenestala, kterou zajímalo, zda mu lady Lunafreya předala Prsten Lucianů. Byla ráda, že nepoložila život zbytečně. Ravus by byl také rád. Noctis nechápal, a tak vyprávěla, jak Lunafreya v Altissii žádala Ravuse, aby Noctisovi předal Prsten on, protože jí začalo selhávat následkem její pouti za Astrály tělo. Ravus odmítl, protože to je její poslání a vyzýval ji, aby ještě nalezla sílu. Maria dále řekla, že Ravus měl u sebe Regisův meč a hodlal ho předat Noctisovi, avšak nyní ho nebude snadné vlivem jeho odsouzení najít.\n\nPři návratu do vlaku Noctis potkal holčičku, jež mu pověděla, jak moc se Lunafreya těšila na svatbu a jak byla šťastná, když dorazily její svatební šaty, a že ho opravdu milovala, ale bála se, že ho svatbou zatíží. Noctis poté požádal Araneu, aby našla Prompta, a šli k vlaku, kde Biggs s Wedgem dokončili výměnu zničených vagónů, a odcestovali do hlavního města říše, ovládané démony.\n\nZačalo sněžit a uprostřed dlouhé noci se blížili k průsmyku přes vysočinu Ghorovas, který byl bičován věčným blizardem. U obří mrtvoly Astrála Šivy se objevili démoni, kteří zastavili vlak ledovou pastí. Po jejich likvidaci se ve vlaku ukázal Ardyn. Noctis ho pronásledoval a dohnal ho ve vagónu, v kterém sněhová bouře paralyzovala Gladiola a Ignise. Promrzlý Noctis žádal vědět, kde je Prompto, ale Ardyn jízlivě změnil téma, že toto je „její“ chlad. Do vagónu vstoupila Gentiana se zavřenýma očima a s výrazem, který Ardyn pamatoval z její vlastní smrti. Ta ho lehkým dotykem okamžitě zmrazila.\n\nLežícímu Noctisovi Gentiana odhalila, že je ve skutečnosti vtělením bohyně ledu Šivy a nikoliv boží posel. Přeměnila se z tmavovlasé dívky v tmavých šatech v zářivě modrobílou, téměř nahou ledovou pannu, aby splnila slib Lunafreye a zpečetila dohodu. Předala mu Trojzubec věštce, další Královskou zbraň. Žádala „Krále králů“, aby obnovil na světě světlo. \"Šiva splnila i druhý slib Lunafreye a ukázala mu vizi, kde ji Ravus nutil, aby mu přestala pomáhat svou poutí za Astrály, protože ji to bude stát život. Lunafreya nehodlala přestat a vyjádřila, jak moc se s Noctisem chce aspoň na chvíli zase smát, jako když byli malí.\"\n\nNoctis rozsekal zmraženého Ardyna na střepy, pak poslal oba své přátele zkontrolovat Biggse a Wedgeho a před ním se objevil na chvíli Lunafreyin duch. Noctis se rozplakal a omlouval se jí, že nemohli být spolu. Opět se objevil Ardyn, jenž jízlivě přednesl, že na chvíli cítil pach smrti ledem, ale pak si uvědomil, že je nesmrtelný. Je to jeho požehnání i prokletí zároveň. Ještě jízlivěji mu pověděl, že Prompta najde v Gralee a snad tam najde i Krystal. Během monologu stiskl na zařízení podobném propisce spínač a zmizel.\n\nVlak se znovu rozjel a trojice projednávala bojový plán.\n\nKapitola 13: Spása\n\nV tunelu vedoucím do Graley se opět zastavil vlak a démoni se vyrojili jako nezastavitelná vlna. Biggs a Wedge opustili vlak s tím, že se o sebe postarají. Co hůř, královskou moc něco blokuje, tedy trojice nemohla přivolat zbraně. Uprchli do posledního vagónu, kde měli uschovanou Regalii, a kolejištěm v ní prchali k městské bráně, kterou démoni uzavírali. Navíc se ocitli pod palbou strážních věží a po průjezdu bránou dostala Regalie přímý zásah. Vystoupili a spatřili zpustošenou megalopoli bez života, všude jen démoni. Noctis podlezl visící vagón, který se hned poté zřítil, a tak byl od Gladiola a Ignise oddělen.\n\nNoctis tedy pokračoval beze zbraní, pronásledován démony a Ardynovým hlasem. Konečně nasadil Prsten Lucianů, jedinou zbraň, která fungovala na démony. Výtahem se dopravil do ukotvené létající pevnosti Zegnautus a zjistil, že se MT vymkli kontrole a útočili po boku démonů. Cestou ho nadále děsil Ardynův hlas, jenž zřejmě sledoval každý jeho krok. \"Ze záznamů z kanceláří a laboratoří se dovídal o experimentech s démony a o výrobě MT z klonů napuštěných démonickou podstatou. Docházelo však k únikům démonického miasmatu a v prostorách Zegnautu se začali zhmotňovat démoni. Později i mimo něj a Graleou se šířila „mizící nemoc.“ Počty démonů narůstaly a říše nakonec i přes karanténu ztratila kontrolu nad hlavním městem. Výsledek Noctis viděl venku.\" Dle datumů zpráv k šíření démonů v Gralee docházelo ještě před invazí do Insomnie.\n\nNoctis po pádu z mostu nalezl Ravusovo tělo a Regisův meč, zapíchnutý v zemi. \"Kolem bylo několik dopisů, z nichž se psalo, že Ravus pochyboval, že by Noctis byl Pravým králem, a snažil se Lunafreyu přesvědčit o marnosti její pouti. Ravus jí přesto tajně pomáhal, dopravoval ji, kam bylo třeba, a zcela ignoroval císařův příkaz. Slíbil jí, že Regisův meč předá Noctisovi, až zpečetí dohodu s Leviathan.\" Díky Regisově meči mohl Noctis opět bojovat.\n\nMezitím Gladiolus s Ignisem pokračovali jinudy. Ardynův hlas je dovedl do pevnosti Zegnautus, kde spatřili videozáznam schůzky Ravuse s „císařem“ Iedolasem, z kterého unikalo démonické miasma. \"Ravus prohlásil, že Noctis je Pravý král a jedině on smí užít Prsten Lucianů. Císař přivolal démony-nekromanty, kteří Ravuse vyhnali z trůnního sálu a přehodili přes zábradlí do díry. Zraněného ho nalezl Ardyn v podobě Noctise, kterého Ravus nazval svým králem, a nese mu meč jeho otce. Ardyn Ravuse zabil dýkou stejně jako jeho sestru, zapíchl meč do podlahy a poházel dopisy okolo.\"\n\nGladiolus s Ignisem dle Ardynových pokynů postupovali pevností, až narazili na Noctise, kterého osvobodili z pasti. Nalezli i Prompta, jenž chtěl vědět, zda ho Noctis přijme zpět, a zda je pro ně skutečný. Našli zařízení, jež dle Ignise vydávalo stejný zvuk, který slyšel při selhání zbraní ve vlaku, ale nemohli se dostat dovnitř. Prompto se dovnitř dostat mohl díky čárovému kódu na ruce, který má od „narození.“ Během svého zmizení \"(viz Epizoda Prompto)\" zjistil, že se nenarodil v Lucis, ale vznikl v Niflheimu, aby se stal MT jako ostatní klony. Žádal zbytek party, zda ho budou pořád brát jako dřív, jsou jeho jediní kamarádi. Noctis ho s radostí přijal zpět, že na původu nezáleží, a společně zařízení blokující královskou moc zničili.\n\nNarazili na mluvícího démona Forase, trpícího neukojitelnou touhou po Prstenu, který představoval zdémonizovaného Iedolase Aldercapta. V hangáru na ně čekal další povědomý démon, zdémonizovaný Ravus, jehož mrtvé tělo bylo oživeno a přeměněno v démona. Zbytky Ravusovy vůle před bitvou zmučeným hlasem prosily, aby ho rychle zabili. Poté je na témže místě napadly hordy dalších démonů a trojice přátel Noctise vyzvala, ať běží ke Krystalu sám, snad hordu démonů zvládnou bez něj.\n\nNoctis s těžkým srdcem proběhl kolem další hordy démonů do velké komory s Krystalem a očekával, že svaté Světlo vyčistí na jeho žádost svět od démonů. Krystal ale začal Noctise nasávat do sebe. Dorazil Ardyn a vyprávěl: \"Kdysi zachvátila svět nevyléčitelná nemoc proměňující lidi v démony, ale v Lucis žil léčitel, jenž nakažené léčil vstřebáváním nákazy do sebe a stal se hostitelem nesčetného množství démonů. Avšak žárlivý král, kterého si Krystal ještě nevyvolil, tohoto léčitele ostrakizoval, nazval démonem a udělal z něj monstrum. Ardyn Lucis Caelum je jeho skutečné jméno, Izunia je jen smyšlené.\" Noctisovi řekl, že zabít ho jako smrtelníka by mu přineslo nicotnou satisfakci. Chtěl, aby Noctis získal moc Krystalu. Jakmile budou Krystal i Král zničeni, bude se považovat za spaseného. Popřál mu, ať se vrátí brzy, zatím bude jen „dělat společnost“ jeho přátelům.\n\nJakmile Noctis zmizel v Krystalu, dorazili Gladiolus, Ignis a Prompto, od kterých se Ardyn schválně nechal jediným trojúderem „zabít.“ Znovu se zhmotnil, sebral klobouk ze země, vyděsil je svou démonickou podobou a odkráčel pryč. Uvnitř Krystalu v jiné dimenzi, kde sídlí duch Hvězdy, potkal Noctis Astrála Bahamuta, zvaného Drakoniana, jenž ho informoval o jeho osudu a o osudu Eosu. Král dostane moc k naplnění svého poslání a jeho přátelé zatím budou bojovat s temnotou v naději, že se Král vrátí. Uzavřením dohod Šestice Astrálů poznala, že nadešla hodina, kdy Krystal všechno své Světlo přenese na Prsten a korunovace Pravého krále bude dokončena. Pouze Pravý Král zapudí prokletého Ardyna a obnoví na světě světlo. Ardyna, nečistého na těle i duchu, Krystal kdysi odmítl a jeho korunovaci zakázal, neboť se jeho mysl pokřivila záští a touhou po pomstě. Zničení Ardyna provede Světlem prozřetelnosti, jež je mocnější než moc Šestice Astrálů, a kterou získá jedině z moci Krystalu a Královských zbraní, jež přijme na svém trůnu za cenu vlastního života. Bahamut připomněl, že pro Krále mnoho lidí obětovalo všechno, a tak se Král musí obětovat pro všechny. Poté Noctis vstoupil do odrazu Světla prozřetelnosti, aby absorboval moc Krystalu.\n\nKapitola 14: Návrat domů\n\nNoctis se probudil v kobce na ostrově Angelgard. Umbra mu přinesl psaní, že ho přátelé čekají u Kladivouna. V té tmě bylo sotva čitelné. Na břehu našel Regisovu jachtu a dopravil se sám do vylidněného Galdin Quay. Zde ho přepadli démoni a spatřil, že tmu rozčísne jen špetka nazelenalého světla od zakrytého slunce, které zahalují poletující černé částice. Uvnitř restaurace v přístavu bylo rozmlácené vybavení, šaty barmanky na zemi a další démoni. Noctis se rozhodl zmizet, ale musel si klestit cestu přes další a další démony.\n\nZa přístavem na křižovatce přijel nákladní automobil. Jeho řidič nebyl schopen slov, když Jeho Výsost spatřil. Talcott byl nyní dospělý chlap, od kterého se Noctis dověděl, že v Krystalu spal deset let. Talcott telefonicky oznámil návrat krále a za jízdy zničenou noční krajinou vyprávěl. Noc trvá nepřetržitě od doby krátce po jeho zmizení v Krystalu a svět ovládli démoni. Jediné bezpečné místo na světě zůstalo Lestallum díky elektrárně, kam se stáhlo veškeré přiživší lidstvo. Z Lestallumu je tedy obří uprchlický tábor, chráněný zbytky vojsk a lovci. Mezi lovce patří Prompto, Ignis, Gladiolus a také Iris, která přemluvila Cora k výcviku. Ignis je pořád slepý, ale nepotřebuje už slepeckou hůl.\n\nCestou do Kladivouna spatřili velké množství démonů. Cid se evakuoval do Lestallumu a nevrátil se, ani když lovci dobyli Kladivouna zpět a zavedli tam světlo. Cindy tam pracuje v garáži a Prompto se snaží na ni udělat bez úspěchu celých deset let dojem. Dorazili na místo a díky tmavým částicím ve vzduchu nebylo vidět ani se světly moc daleko. Kladivouna hlídali ostří a mlčenliví lovci a z někdejší restaurace vyšli ven Noctisovi přátelé v uniformách Královských glév, o deset let starší.\n\nOd Talcotta opodál se dověděl osud ostatních krajin. \"Accordo bylo zničeno a většina obyvatel nepřežila cestu do Lestallumu. Z Niflheimu přežili ti, které posbírala Aranea a její armáda, která poskytla Lestallumu vyspělé niflheimské zbraně, jinak z Niflheimu nezbylo nic. Pouze kancléř Ardyn Izunia bůhvíco chystá v Insomnii. Zmínil Ignisovy a svoje výpravy do královských hrobek ve snaze najít vodítka a nalezli tam malou zmínku o Ardynovi léčitelovi, kdysi hrdinovi. Vědci zatím zjistili, že démoni jsou bývalí lidé, znetvoření zárodky prorůstajícími jejich těly, jež kompletně změnily jejich chování. Vylučují černé fotofilní částice od ovzduší, které zahalily svět do temnoty. Lék neexistuje, a proto je smrt jejich jedinou spásou. Tma dle vědců sahá až nad ozonovou vrstvu. Talcott se téměř rozplakal, když přiznal svůj díl viny za smrt dědečka Jareda.\"\n\nObnovená parta se vydala do Insomnie a před městem naposledy kempovali pod stanem. Insomnia byla zpustošená, pokrytá popelem a hemžící se démony. V podzemní pasáži nalezli improvizovanou základnu královských glév, před níž parta pomohla Corovi proti přesile démonů. Cor pak vyčerpané a demoralizované jednotce mladých glév oznámil, že král Noctis se vrátil. Glévy se srovnali do řady, salutovali a jejich deprese zmizela. Corovi bylo potěšením podat králi hlášení.\n\n\"Královské glévy v očekávání návratu krále (viz Comrades) bránili Angelgard před démony a přesunuli se před půl rokem sem, aby ovládli alespoň nějakou část Insomnie.\" Noctis všem poděkoval za vynikající práci a žádal jejich pomoc s obnovou světla. Glévy se začali připravovat na závěrečnou bitvu a Noctis si krátil chvíli několika jejich úkoly. Telefonicky ho kontaktovaly Cindy a Iris, která ho chtěla vidět, aby mu něco důležitého řekla.\n\nJakmile byl útok připraven, rozpoutal Ardyn ve „své“ Insomnii pravé peklo sesláním roje meteorů, představil Noctisovi bariéru obklopující královskou citadelu, sestavenou z bariéry králů, aby se vysmál, že proti němu využívá jeho vlastní zbraně, vylepšené démonickou substancí. Bránu do citadely nechal hlídat svým mazlíčkem, přerostlým tříhlavým psem Kerberem, jehož porážka nebyla snadná a pomoci musel Cor. Jenže co s bariérou, když se z okolních ulic na ně valily hordy démonů?\n\nZjevil se duch Lunafreyi, jež vyvolala moc Astrálů. Ramuh blesky sežehl útočící démony, Šiva v sedmici těl postříkala bariéru ledem, jenž se rychle rozpustil a z kaluže vylétla Leviathan, která bariéru škrtila jako had. Titan skočil do centra Insomnie a bariéru pěstí ještě více narušil. Na závěr Bahamut svým světlem ozářil potemnělou a hořící Insomnii, aby meči Ultima zničil zbytek bariéry. Partu uklidnilo, že se moc Astrálů vrátila.\n\nNa nádvoří citadely Ardyn pochválil působivou podívanou, ale Ifrit Pekelník láskou k lidstvu neoplývá. Zažehl se oheň a cca 15 metrů vysoký Ifrit ze svého ohnivého trůnu spustil salvu plamenů na Noctise. Před druhou vlnou se schovali za překážku a pak zahájili protiútok. Tato bitva s Astrálem byla jiná, tentokrát nešlo o žádnou zkoušku, ale o boj na život a na smrt, neboť Ardyn Ifrita nákazou Moru Hvězdy přivedl zpět k životu. Bahamut vyslyšel Noctisovo volání o pomoc a zasypal Ifrita sprchou mečů Ultima, kterým uhýbal. Pak oba zaklesli své meče a Noctis na Bahamutův pokyn usekl Ifritovi roh. Ifrit se rozzuřil, obalil tělo plameny a zasazoval prudké rány mečem. I když se Noctisově partě dařilo způsobit Ifritovi vážné škody, nešlo ho porazit úplně. Ozval se hlas Šivy, jež Noctise v podobě Gentiany obešla, proměnila se v mini-Šivu a společně s dalšími těly vyvolala Diamantový prach, který Ifrita zbavil ohně, zpomalil, až úplně ztuhl. Poté Šiva chladivým polibkem jeho tělo roztříštila. Šiva žádala Ifrita, aby se navrátil ke světlu i k ní, a Noctise, aby obnovil světlo.\n\nUvnitř citadely si čtveřice prohlédla staré malby proroctví, jež Noctis naplňuje. Museli bojovat proti třem duchům starých králů, staré bariéře, kterou se Ardynovi během deseti let povedlo ovládnout. Mezi nimi byl i Somnus Lucis Caelum I., jenž po své porážce prosil Noctise o odpuštění a o osvobození jeho staršího bratra Ardyna z otroctví temnoty. Před trůnním sálem Noctis žádal Prompta o jedinou fotografii, kterou si vezme s sebou. Uvnitř sálu je čekal Ardyn, sedící na trůnu. Nad sebou měl Krystal a ze stropu visely oběšené mrtvoly krále Regise, císaře Iedolase Aldercapta, Lunafreyi a příslušníka královské glévy Nyxe Ulrica. Ardyn kouzlem znehybnil Noctisovy přátele s tím, že toto bude bitva králů.\n\nBoj se konal před citadelou a část sledovali osobně duchové starých králů. Po chvíli Ardyn zapnul rudý Armiger a vyzval Noctise, aby zapnul svůj. Bitva dvou variací Královských zbraní, však dopadla lépe pro Noctise. Ve třetí fázi byli oba již velmi oslabení a Ardyn skončil ležící na zemi, neschopen pohybu a rozerván Noctisovými údery. Ardyn konstatoval, že je po všem, a ptal se, co udělá? Odstraní démony, přinese mír a znovu ho vymaže z dějin? Noctis mu řekl, že tentokrát spočine v pokoji. Ardyn s úlevou zavřel oči, že na něj počká na onom světě, a jeho tělo zmizelo.\n\nSpustil se prudký déšť a Noctis se před citadelou rozloučil s Promptem, Gladiolem i Ignisem. Vyzval je, aby kráčeli zpříma. Do trůnního sálu se vrátil sám, zatímco trojice se před citadelou musela bít s železnými obry, zhmotněnými z kaluží. Noctis usedl na trůn, zavolal otce, že kráčel zpříma, a povolal moc starých králů. Duch Regise sledoval, jak Noctisem prostupoval jeden duch krále za druhým, aby nabili Prsten Lucianů. Tím Noctisovi způsobovali ukrutnou bolest. Když už zbýval jenom Regis, Noctis v mrákotách ho žádal, aby mu věřil. Jakmile jím prostoupil i Regis, Noctis zemřel a jeho ducha pohltil Prsten Lucianů, který vyslal ohromný záblesk světla do celého světa. Pak se spolu s Noctisem přesunul na onen svět, i s mocí Šestice Astrálů, přičemž Šiva dodala Ifritovu moc skrze jeho useknutý roh.\n\nV záhrobí narazil na démonického ducha Ardyna. Myslel na krále Lucis i na přátele, zatímco se Ardyn chystal bránit. Duch Lunafreyi ho chytil za ruku a magie světla mu obranu překazila. Noctis vyvolal Světlo prozřetelnosti, která mu ze zad vyletěla v podobách všech Královských zbraní. Duchové králů je popadli a výpady vymazali zkaženého ducha Ardyna i sebe. Tím zařídili, aby se už nikdy nevrátil. Prsten Lucianů se poté rozložil společně s Noctisem, který tímto splnil své předurčení.\n\nSvětlo zničilo všechny démony na světě a Umbra před citadelou sledoval východ slunce, první po deseti letech. Bylo znát, že desetiletá absence slunečního světla zahubila rostlinstvo a celý Eos připomínal velkou pustinu. Noctis v záhrobí vzpomínal na poslední stanování před bitvou o Insomnii, kdy s potížemi vyjádřil v dojetí vděk přátelům, kteří vždy stáli na jeho straně. Řekl jim, že se během svého dlouhého spánku smířil se svou obětí, a poděkoval jim, že „Vy kluci jste nejlepší.“\n\nHlavní příběh končí pohledem na vyčištěný a prosluněný trůnní sál insomnijské citadely s velkým množstvím květin na počest krále Noctise Lucis Caelum CXIV. Na trůnu se objevil duch Noctise, vedle něj duch Lunafreyi, oděni ve svatebním úboru. Prohlédli si fotografii, kterou si Noctis vzal od Prompta, a políbili se. Regisův duch k nim promluvil a děkoval Lunafreye, že Noctisovi předala Prsten. Nyní nechť oba poznají štěstí.\n\nKapitola 15: Konec cesty\n\nPoslední, patnáctá kapitola představuje dodatečný herní prožitek po dohrání příběhu. Kapitola začíná před bránou citadely a prostřednictvím posla Umbry se parta přesune časem do dřívější doby, aby mohla dokončit nedodělané vedlejší úkoly a užít si hru dodatečným způsobem, třeba bojem proti mnohem nebezpečnějším nepřátelům, obstaráním si mocnějších zbraní a předmětů nedostupných během příběhové části. Nebo také proměnit Regalii v letadlo.\n\nComrades je multiplayerové rozšíření, které se odehrává po zmizení Noctise v Krystalu. Hlavním hrdinou v Comrades je uživatelem definovaná královská gléva, jež nadále slouží království Lucis při obraně města světla Lestallumu a plněním různých bojových misí. Glévy pracují ve čtveřicích, buď s lidskými spoluhráči, nebo s počítačem ovládanými hráči.\n\nTento děj navazuje na zradu mnoha královských glév, která je vyobrazená ve filmu . Spousta zrádců přežila noční boje v Insomnii i následující dobu. Jednoho dne se jim vrátila schopnost ovládat magii, a tak nabídli pomoc při ochraně města Lestallum, jež se s prodlužujícími se nocemi pozvolna stávalo jediným bezpečným útočištěm pro lidstvo na světě, kde čeká na návrat Pravého krále Noctise. Uplynulo již půl roku od Noctisova zmizení a přirozeného světla zbývalo nad krajinou Lucis velmi málo, jen kolem poledne bylo přítmí jako při západu slunce. Za tu dobu stihlo opadat na všech stromech a keřích na světě listí a jehličí, trávy, květiny i zemědělské plodiny všechny uvadly, divocí chocobové vyhynuli a podobný osud čekal i ostatní faunu, jež pod neustálým náporem démonů začala být zrovna tak nebezpečná jako ti démoni.\n\nKrálovská gléva s amnézií se právě jednoho dne ještě za světla vracela s Libertem Ostiem na korbě nákladního vozu spolu s nákladem úlomků Meteoru, jediným zdrojem elektřiny. Do zabarikádovaného Lestallumu se ale glévy museli probít přes démony zhmotněné skrze nydusové kanály už během zbytků denního světla. Gléva (hráč) se podílel na misích od likvidací nebezpečných nestvůr přes eskortu nákladu a likvidace démonů, aby bylo z Lestallumu zavedeno světlo i do vzdálenějších míst jako ke Kladivounu, do měst Starý Lestallum, Coernix nebo do Galdin Quay. To umožnilo snadnější přesun uprchlíků do města světla, jež bylo rozdělené na část pro uprchlíky a část pro bojovníky. Nejvíce jich bylo z Insomnie, ale do Lestallumu dorazili lidé z celého světa.\n\nGlévy byli později povoláni hlasem Bahamuta na ostrov Angelgard, kam dorazili na Regisově jachtě. Účastníky byli hráčova gléva, Libertus Ostium, Elea a Miles. Na Angelgardu je uvítalo pět Astrálů, kde Bahamut hodlal vyzkoušet věrnost a odhodlání glév bojem. Buď ho porazí, nebo zemřou jako zrádci. Po bitvě s ním jim Bahamut odpustil zradu krále Regise, když spatřil, za jak velký závazek považují ochranu světa. Gentiana otevřela vstup do vězení a vysvětlila glévám, že ostrov musí být ochráněn, neboť se král Noctis ze svého dlouhého spánku v Krystalu probudí právě zde. Čtveřice glév bojujících s Bahamutem byla vyvolena k tomu chránit ostrov společně s Gentianou před démony.\n\nOstatní glévy poté nadále působili na území Lucis a odháněli od měst démony, kteří byli každým dnem silnější a víc zvířat se do podoby démonů proměňovalo. Jakmile kolem poledne začala obloha zůstávat jenom rudá a slunce již vůbec nevysvitlo, byla všechna zbylá obydlená města a vesnice opuštěna a obyvatelstvo se přemístilo do Lestallumu, nebo podlehlo nákaze a přeměnilo se v démony. Jakmile zmizela i rudá obloha kolem poledne, zbyla na světě už jen černá tma a oblohu křižovali obří létající démoni. V krajině od té doby na jiné živé tvory než na démony nešlo narazit. Deset let po Noctisově zmizení zalilo Angelgard na moment zvláštní světlo z Krystalu, a tak byla čtveřice glév a Gentiana svědky jeho návratu. Po přečtení vzkazu od Umbry si s nimi Noctis krátce promluvil, ale na Regisově lodi odcestoval sám, neboť se unavené a zraněné glévy rozhodli zůstat na ostrově. Není známo, zda se dožili vysvitnutí slunce o nějaký čas později.\n\nEpizoda Gladiolus se odehrává během Kapitoly 7, kdy se od Noctisovy party oddělil Gladiolus. Ten se totiž po střetu s Ravusem v pevnosti Aracheole obával, že není dost silný, aby Noctise ochránil.\n\n\"Před třiceti lety byly objeveny v údolí Taelpar Crag v Cleigne pradávné ruiny, zvané Vznětlivé kolbiště (Tempering Grounds), v jejichž hlubinách sídlí duch mistra šermíře Gilgameše, jenž sloužil jako štít krále zakladatele Somnuse. Na místo bylo z Insomnie vysláno mnoho výzkumných expedic, jež končily smrtí všech účastníků až na jediného: Cora Leonise. Díky tomu, že jako jediný přežil střet s Gilgamešem, navíc v pouhých 15 letech, dostal přezdívku „Nesmrtelný.“\" Gladiolus tedy Cora vyhledal a sdělil mu, že chce podstoupit Gilgamešovu zkoušku jako kdysi on.\n\nSpolečně tedy oba vstoupili do ruin, kde Cor pomáhal Gladiolovi překonávat různé nástrahy, avšak Gilgamešovy menší zkoušky musel Gladiolus zvládnout sám. V hlubinách ruin se odehrála konečná zkouška, kdy se s duchem Gilgameše střetl v boji na život a na smrt. Po odvážném boji Gladiolus svého pradávného předchůdce ve funkci králova štítu přemohl, a tak ho Gilgamešův duch pasoval do role štítu Pravého krále a uznal, že jediné, z čeho má Gladiolus strach, je obava z toho, že by mohl být příliš slabý k ochraně Noctise. Gilgameš ukázal svou ztracenou paži ze souboje s Corem před třiceti lety a daroval Gladiolovi jeho katanu Gendži, kterou tam tehdy ztratil.\n\nNa konci Gladiolus s Corem opouštějí ruiny a Gladiolus mu pověděl o chvále, kterou na něj pěl sám Gilgameš.\n\nEpizoda Ignis se odehrává během Kapitoly 9, kde Noctis bojuje s Leviathan. Epizoda má dva různé konce následkem osudového rozhodnutí Ignise. \"Zahájena byla Ignisovou vzpomínkou na své první setkání s Noctisem, když byli oba malí chlapci, kdy Regis pravil, že král nemůže vládnout přešlapovním na místě, král musí kráčet neustále vpřed, přijímaje následky svých činů, neotáčeje se za sebe.\"\n\nBěhem evakuace občanů Altissie byl Ignis od obou dalších přátel oddělen a mířil lodí k oltáři za Noctisem, který hlídal rozlícený Titan, likvidující niflheimské magitekské letouny. Pronásledoval ho brigádní generál Caligo Ulldor v magitekském robotovi, jenž odmítal splnit Ravusův rozkaz stáhnout se. Uldorovi zasadil poslední úder sám Ravus, k němuž se Ignis připojil, neboť také mířil k oltáři, za každou cenu se chtěl dostat k Lunafreye. Před Oltářem Matky přílivu nalezli umírat Prynu, který Ignise obdařil vizí o Noctisově předurčení Pravého krále, pro které Noctis musí zemřít. Nalezli omráčeného Noctise a umírající Lunafreyu. Rozzuřený Ravus vinil Noctise ze smrti své sestry a Ignis ho musel zklidnit. Potom Ravus lamentoval, že Lunafreya nikdy neměla normální život a nebude mít klid ani po smrti, dokud nebude proroctví naplněno. Před jejich zraky její tělo zmizelo a proměnila se v ducha. Dorazil Ardyn, zamaskovaný do podoby Gladiola, avšak Ravuse neoklamal. Během potyčky získal Ignis Prsten Lucianů a Ardyn nakonec Ravuse přemohl svou magickou mocí. Zadrženému Ignisovi nabídl Ardyn řidat se na jeho stranu, nebo zemřít.\n\nIgnis se odmítne přidat k Ardynovi\n\nIgnis si v zoufalé situaci nasadil Prsten Lucianů a duchové starých králů mu propůjčili svou moc, ale jako krvavou oběť žádali jeho slepotu. S mocí všech králů Lucis byl Ardynovi rovnocenným soupeřem, čímž si vysloužil Ravusův respekt, ale přes obličej měl z toho vypálenou ohromnou jizvu a přišel o zrak. Jakmile se o několik dnů později probral Noctis, slepý Ignis mu navrhl zastavit výpravu, neboť od Pryny věděl, co se s Noctisem stane. Noctis ho odmítl uposlechnout s vysvětlením, že by oběti ostatních přišly vniveč. Ignis to přijal a slíbil svou podporu. O deset let později si promluvili během posledního stanování o samotě. Ignisovi poděkoval, že vždy stál při něm. Ignis se tiše rozplakal, když ho Noctis vzal za ruku a pevně ji stiskl stejně, jako při jejich prvním setkání v životě.\n\nIgnis se přidá k Ardynovi\n\nArdyn s sebou Ignise vzal do pevnosti Zegnautus, kde byl Krystal, jehož přesnou polohu Ignisovi prozrazoval Lunafreyin hlas, připomínající, že pouze Pravý král zachrání svět naplněním proroctví. U Krystalu mu Ardyn s dávkou ironie prozradil, že mu poslouží jako návnada. Chce, aby Noctis získal veškerou moc Krystalu, a prozradil svou skutečnou identitu jako Ardyn Lucis Caelum. Dva tisíce let čekal na vykonání pomsty a Ignisovi ukázal rozsah své moci. Ignis od Pryny věděl, že Noctis zemře, pokud naplní proroctví, a tak prohlásil, že celý svět pro něj neznamená nic, pokud musí jeho přítel zemřít.\n\nNasadil si Prsten Lucianů, ale staří králové tentokrát žádali jeho život. Porazil Ardyna a na čas ho zapudil. Umírajícího Ignise nalezli Noctis s Gladiolem a Promptem, které sem dopravil Ravus. V této dějové linii se cesta vlakem přes Niflheim a Tenebrae vůbec neuskutečnila, Ravus nezemřel a Prompto nikdy nebyl zajat. Noctis smutnil, že neochránil své blízké a žádal Krystal, aby zachránil Ignise. Kolem nich začaly poletovat éterické okvětní lístky sylly, což znamenalo zásah ducha Lunafreyi, a Ignis byl zachráněn. Noctis si vzal zpět Prsten Lucianů a vkročil do Krystalu, kde strávil následujících deset let, zatímco Eos se ponořil do věčné tmy. Ostatní se vrátili do Lucis a Ignis se pustil do zkoumání královských hrobek.\n\nO deset let později se vydali do Insomnie, kde na ně před citadelou čekal Ravus, aby Pravému králi předal meč jeho otce. Ravus doprovodil čtveřici do trůnního sálu ke střetu s Ardynem. Eos opět zalilo sluneční světlo, Noctis v této časové linii přežil střetnutí s Ardynem, usedl na trůn a převzal vládu po svém otci. Ignis se mu přišel coby jeho podřízený a přítel uklonit. Příběh skončil, aniž by vysvětlil, zda bylo naplněno proroctví, zda byli svět a Ardynův zkažený duch očištěni od Moru Hvězdy. V knize \"Final Fantasy XV: Official Works\" je uvedeno, že Ignis sestavil tajný plán, kterým překonal i původní řešení Astrálů.\n\nEpizoda Prompto se odehrává během Kapitoly 12 a vypráví, co zažil Prompto po svém shození z vlaku. Tato epizoda využívá prvky FPS a Prompto má na výběr různé zbraně: meč, pistole, samopal, RPG a granát proti hlídkujícím MT.\n\nPrompto unikl MTéčkům do zasněžených hor Niflheimu, kde bloudil několik dnů. Před umrznutím ho zachránili jeho pronásledovatelé, kteří ho dopravili do magitekské továrny. Zde mu Ardyn vrátil pistoli a řekl mu, že se narodil zde a ne v Insomnii. Prompta vyzval ke střetnutí se svým „otcem.“ Prompto tomu odmítal věřit a hledal cestu ven. Nalezl několik záznamů od Verstaela Besithii ohledně produkce MT z démonifikovaných lidských klonů. V nádržích spatřil spící klony, které všechny vypadaly jako on sám a měly na zápěstí vytetovaný tentýž čárový kód jako on. Dověděl se o incidentu, při němž agenti Lucis před dvaceti lety získali jeden vzorek. Prompto nakonec potkal Verstaela, měnícího se v démona. Ardyn si pochvaloval dojemné je setkání „otce“ a „syna.“ Verstael šokovanému Promptovi vysvětlil proces klonování k výrobě MT s tím, že démoni jsou nadřazená forma života, kterou lze dále vylepšit technologií magitek. Usiloval totiž o sjednocení své vlastní duše s příšerou vlastní konstrukce, svou největší zbraní. Prompto svého „otce“ zastřelil a Ardyn ho obvinil z otcovraždy.\n\nDo síně vtrhli MT a také Aranea Highwindová, jež hledala informace o Verstaelových projektech. Byla překvapená, že zde nalezla Prompta. Pomohla mu vzpamatovat se z šokujících odhalení a dala mu sněžný skútr. Na něm z továrny uprchl, pronásledován mnoha MT a letounem. Aranea nalezla Prompta v noci u ohniště u zmrzlého jezera, kde se snažil ohněm zničit své tetování na zápěstí. Snažila se přimět ho k návratu za svými přáteli, ale Prompto váhal, protože je klon, který se měl stát MT a náhodou se dostal do Insomnie. Pochyboval, že Noctis a ostatní přijmou zpátky toho, který představuje jejich nepřítele. Aranea trvala na tom, že na původu nezáleží, a rozzlobeně mu vyčetla jeho pláč nad tím, co si myslí ostatní, když ani neví, co sám chce, zvláště když mu řekla, že ji Noctis žádal, ať ho najde. Poté odešla.\n\nDalší den Prompto nalezl ve sněhu rozbitého MT a litoval ho. Představil si, že je jeden z nich a útočí na něj Noctis. Vzpomínal na své dětství bez kamarádů a s tajemstvím na zakrytém zápěstí. Vzpomínal na Prynu, kterého kdysi nalezl zraněného, a Lunafreyin dopis s žádostí, aby se stal Noctisovým kamarádem. Prompto tehdy její žádosti nerozuměl, ale dělal vše, aby se zlepšil ve všech směrech. To se mu podařilo, ale nadále žil ve strachu, aby ho Noctis a přátelé z jeho okolí neopustili. Zjevil se mu duch Pryny, který ho dovedl k dalšímu rozbitému MT. Představil si sebe jako tlustého chlapečka a dával si kuráž. Pochopil slova Araney a rozhodl se najít vlastní cestu beze strachu, jak zareagují ostatní. Krátce poté se s ní znovu setkal a doprovodil ji do další továrny, aby společně zničili Verstaelovo monstrum, které vzniklo bez vědomí a zmocnění od císaře Aldercapta. Nejprve zničili experimentální magitekské monstrum Barbaruse, fúzi magiteku a savce.\n\nMezitím byl spuštěn Immortalis, obří magitekská housenka s Verstaelovou démonickou duší. Prompto s Araneou před ním prchali na sněžném skútru, vyzbrojeným kulometem. Aranea řídila a Prompto střílel po Immortalis, který hlasem Verstaela hrozil zničením světa. Prompto po zničení Immortalis prohlásil, že se vypraví do Graley za Noctisem, aby jim přiznal pravdu. Rozloučil se s Araneou, která sledovala, jak na sněžném skútru míří k hlavnímu městu. Z jiného místa ho sledoval Ardyn, broukající melodii vítězné fanfáry. Prompto byl nakonec Ardynem dopaden a uvězněn v pevnosti Zegnautus jako návnada pro Noctise. Po své záchraně se mu Noctis omlouval za shození z vlaku. Prompto mu odpustil a připomněl, že se tam nechal napálit také. Noctis mu řekl, že nezáleží na původu a usiluje o usmíření mezi občany Lucis a Niflheimu. Prompto ho pochválil, že nyní promlouvá jako opravdový král.\n\nEpizoda Ardyn se odehrává v různých obdobích dlouho před Noctisovým narozením. Měsíc před vydáním této DLC vyšlo krátké anime s názvem \"Final Fantasy XV: Episode Ardyn – Prologue\", kde se odehrálo:\n\n\"Před 2000 lety démoni a Mor Hvězdy pustošili svět. Astrálové obdařili šlechtu z rodu Lucis Caelum schopnostmi tomu čelit, a ti se stali vůdci zbylé populace, jež po pádu Solheimu klesla na úroveň středověku. Astrálové, uctívaní jako bohové, hledali krále všech lidí a vybírali ze dvou kandidátů: mladý válečný hrdina Somnus Lucis Caelum a starší, 33letý léčitel Ardyn Lucis Caelum. Rozhodnutí bohů měla tlumočit první věštkyně Aera Mirus Fleuret, sloužící ve vysoké věži s Krystalem. Navečer vyděsila vesničany infikovaná dívka a v noci vedli Somnus a Gilgameš útok armády na obyvatele. Infikované i ty z infekce podezřelé zaživa upálili. Znechucený Ardyn si ráno prohlédl ohořelou hromadu těl a starší muž ho informoval o Somnových činech. Ardyn na prosbu starší ženy zachránil její dceru absorpcí Moru Hvězdy do svého těla, dostal křeč do černající ruky, ale dařilo se mu efekt léčby na jeho samého tajit.\"\n\n\"Ardyn učil obyvatelstvo, že Mor Hvězdy není nevyléčitelná nemoc, avšak lid byl názorově rozdělen. Někteří vyjádřili přání, aby se králem stal Ardyn, přestože ten o trůn neusiloval za každou cenu. Nedaleko se potají setkal se svou milenkou Aerou, která za ním utekla z hradu. Společně zkoumali solheimské ruiny, jejichž historie, účel, název a architekt jsou neznámí. Aera ho u velkého vodopádu ujistila, že kdyby celý svět zapomněl na něj, ona si ho bude pamatovat navždy. Večer se vrátila do hradu, ale Ardyn se v lese skrýval před Somnovými hlídkami. Dostal záchvat, vypustil do okolí velký oblak miasmatu a zkolaboval. Aera se v noci modlila ke Krystalu, který se náhle rozzářil a Bahamut jí sdělil rozhodnutí. Somnus se k ní vetřel a vyzvídal. Mlžila, že Krystal nemá vlastní vůli, ale pak mu vše řekla. Ardyna ráno našli jeho příznivci. Před jejich domem se shromáždil velký dav a oznámil, že bohové zvolili za krále Ardyna.\"\n\n\"Na vrcholu věže na trůnu pod Krystalem měla Aera Ardyna slavnostně korunovat, ale před klanící se dav předstoupil Somnus, aby se sám drze prohlásil králem. Šokovanou Aeru zadržel Gilgameš a Somnus svůj výstup vysvětlil jako lest k vylákání zrádce. Ardyn tvrzení zpochybnil, a tak oba bratři tasili meče. Ardyn byl silnější a Somna vyzval, ať zanechá boje a bude mu odpuštěno, avšak znepokojivě se rozkašlal. Somnus vhodil kopí a warpem ho probodl. Aera vletěla mezi ně, ale Somnus ji jediným sekem meče usmrtil. Zdrcený Ardyn následkem žalu zcela podlehl infekci Moru Hvězdy. Zežloutly mu oči, zčernala kůže, vypustil miasma a démonickým řevem vyhnal přítomné z věže. Somnus litoval, že se z bratra stal přesně takový běs, jak všem tvrdil. S Gilgamešem sekal do Ardynova démonického těla, ale ten si jich nevšímal, jako by necítil bolest. S Aerou v náručí stoupal šouravě po schodech ke Krystalu, dotkl se ho a žádal bohy o pravdu, kdo je tedy králem. Krystal ho sprškou svaté energie knokautoval a s mrtvou Aerou dopadl pod schodiště. Uvědomil si, že není hoden. Somnus ho následně popravil, z věže se uvolnilo velké množství miasmatu a Somnus s vážným a smutným výrazem sledoval nezastřené sluneční světlo, jež náhle zalilo svět. Ardyn se pak znovu probudil k životu a Somnus dal bratra coby nesmrtelného netvora uvěznit do temné kobky na ostrově Angelgard do řetězů. Zde Ardyn strávil v naprosté tmě téměř 2000 let. Dostal přízvisko „Adagium“ a z historických pramenů byly vymazány zmínky o Ardynovi, v němž se s každým rokem hromadila zášť vůči celému rodu Lucis Caelum.\"\n\n\"V\" roce 766 Ardyn očekával v citadele Noctisův příchod a vzpomínal na svou první návštěvu Insomnie v roce 734. Tehdy ho vezl taxík a Ardyn skryl svou totožnost změnou vzhledu dle nezvěstného důstojníka luciské hradní stráže Marse Sapientii. Ten den bylo výročí založení království Lucis, Ardyn se smísil s davem a teatrálně zvolal: „Nechť začne ohňostroj.“ Nic, a bylo mu trochu trapně. Z vedlejší ulice se ozval křik lidí prchajících před Ifritem Pekelníkem a Ardyn proklínal rozmary bohů.\n\nVzpomínal na rok 721, kdy ho snícího o Aeře, které se pod stromem kdysi chlubil svým božím požehnáním a líbal ji, probudili niflheimští vojáci mladého Verstaela Besithii, jenž ho vypátral dle pradávných textů. Jak Ardyna vedli z vězení v noci pryč, přepadli je lucianští gardisté, střežící Adagium. Své přízvisko slyšel Ardyn poprvé a dostal bezsmrtný záchvat, pobil hlídky démonickou silou a jejich velitele rozpustil v miasma Morem Hvězdy. Šokovaný Ardyn omdlel poté, kdy získal jeho vzpomínky, zatímco to Verstael pobaveně zpovzdálí pozoroval. Ardynovi se zdál další sen o Aeře, kde ji Somnus u téhož stromu zabil. S křikem se probral o sedm měsíců později v ve Verstaelově magitekské továrně. Verstael ho dal zavolal na oběd, nad kterým se Ardyn nejprve pomodlil. Versteal mu nabídl pomoc zorientovat se, vysvětlil mu výsledky svého bádání a netajil nadšení z jeho moci nad démony, z jeho nesmrtelnosti a ze schopnosti měnit v démony ostatní, proto je… Ardyn skočil do řeči slovem zrůda. Dle Verstaela nikoliv zrůda, ale zázrak. Dle jeho názoru se Ardyn vyrovná bohům a říše ho potřebuje ke zničení Lucis, po čemž přece musí také toužit. Ardyna znechutilo klonované maso a záležitost Lucis odmítl jako věc daleké minulosti.\n\nVerstael mu dále ukázal zmražené tělo Ifrita Pekelníka a nabádal ho k jeho přeměně v démona, aby dostal znalosti nedostupné smrtelníkům a zbraň coby boží trest pro Luciany. Zděšený Ardyn se ho ptal, co může vědět o tom, co chce, ale Verstael ho odbyl s tím, že stejně nemá na vybranou. Chystal se mu představit technologie magitek z pozůstatků Solheimu, ale přepadli je Luciané. Ardyna postihly halucinace a vnímal je jako duchy Somna, pějící o své slávě.\n\nNásledoval výbuch a do haly se prosekal Ifrit, jenž byl za urážku svého božství velmi rozhněvaný a zabil zbylé Luciany. Po krátkém boji chytl Ardyna do ruky a ptal se, co zde pohledává člen rodu Lucis Caelum. Ardyn Pekelníka žádal o moc zničit Somna, jeho lid a o spálení království na popel. Ifrita infikoval Morem Hvězdy a jeho staré vzpomínky mu způsobily šok. Ifrit se snažil bránit slovy, jak se opovažuje spoutat boha, avšak byl takto násilím přinucen s ním stvrdit dohodu. Ardyn vyčetl, že Krystal tehdy ukázal Aeře jeho podobiznu a ne Somnovu.\n\nPostihla ho další halucinace s Aerou v bolestech, kde přiznala porušení vůle bohů tím, že vše řekla Somnovi, který se proti nim obrátil, a proto se je zodpovědná za jeho zničenou budoucnost. Ardyn žádal bohy, proč oba musí trpět. Aeře se přitížilo, když ji Ardyn nechtíc infikoval Morem Hvězdy. Odmítla jeho zoufalé snahy to napravit, protože žádala trest za své hříchy. V ruce se mu objevila dýka a za ním Somnův duch našeptávající, ať ji zabije tak jako on. Somnus se s Ardynem přetahoval o dýku, až byla Aera zabita a pak se mu vysmál. Ardyn přísahal, že mu tohle nikdy neodpustí, a bohům vzkázal, že už u nich nebude hledat odpuštění, protože si zvolil krev a temnotu. Se smíchem šílence poprvé přijal Mor Hvězdy jako svou součást.\n\nPřijal jméno Ardyn Izunia, asistoval Verstaelovi při vývoji MT a za tento úspěch byl jmenován kancléřem niflheimského císaře Aldercapta. Příběh se vrátil do roku 734, do jeho boje v Insomnii proti královské gardě za pomocí Ifrita. Oficiálně to byla infiltrační mise s cílem zničit posilovače bariéry, chránící město. Ardyn v podobě Sapientii pro obyvatelstvo natočil a zveřejnil video o božím trestu a o tom, že svůj svátek slaví naposledy. Své řádění si Ardyn zlomyslně užíval a novopečený král Regis Lucis Caelum hodlal ukončit hrozbu osobně, i když se gardistům nedařilo útočníka ovládajícího Ifrita identifikovat. Ardyn ničil posilovače, jejich strážce a všechny památky na Somna v ulicích. Po zničení třetího posilovače dostal od Verstaela příkaz ke stažení se, neboť armáda zahájí bombardování oslabené bariéry. Ardyn neuposlechl s tím, že jde zabít krále, což dle Verstaela vůbec nebylo v plánu. Dle Ardyna jeho část skončila a ať on a armáda zaměstná „muže v černém.“\n\nArdyn se před citadelou utkal s Regisem, aniž mu ukázal svou pravou tvář. Ukázal mu jen rudé královské zbraně, a tak ho Regis identifikoval jako zamaskované Adagium, avšak Ardyn byl pro něj příliš silný. Ardyn si na něj stoupl a bitím ho nutil k vyvoláním Staré bariéry. Regis upadl do bezvědomí, z Prstenu Lucianů vyšlehlo světlo a před citadelu se zhmotnila lucianská forma Somna, po dvou miléniích se konala odveta. Somnus se divil bratrově síle a vyzýval ho k návratu do temnoty. Během bitvy litoval svých tehdejších skutků a omlouval se za svou žárlivost na Ardynovy schopnosti a oblibu obyvatel, vše ale dělal pro blaho lidu. Pro Ardyna to byla snůška lží a uštědřil mu konečný úder Ifritovým pekelným ohněm. Somnův duch, sražený na kolena, žádostí o pochopení Ardyna jen více rozzuřil, a tak mu smutně popřál, aby jeho duch nalezl klid.\n\nBezvládného Regise Ardyn hodlal popravit, ale Bahamut mu zakázal dopustit se královraždy. Sprškou mečů Ultima zlikvidoval Ifrita i Ardynovo tělo a přenesl jeho duši do Krystalu. Ardyn se rozčiloval, proč mu odpírá pomstu, ale Bahamut prorocky vysvětlil, že má předurčení zalít svět temnotou, neboť se brzy narodí Pravý Král, jenž tuto temnotu obětováním svého života odstraní. Ardyn se zlobil, proč musí nadále trpět, copak již neobětoval dost? Dle Bahamuta jeho utrpení ukončí Pravý Král, jenž tak ukončí rod Lucis Caelum a Ardyn tím završí i svou pomstu. Tak praví osud a tak se stane. Ardyn konstatoval, že tedy nikdy nežil jako zachránce lidstva, ale jako pouhá obětina posledního dědice proklatého trůnu. Bahamut mu to potvrdil a pravil, že pokud se osudu vzepře, čeká Adagium neživot ve věčné temnotě bez možnosti zemřít.\n\nArdyn se rozhodoval. Pokud se podvolí, je Bahamutem jen vyzván, aby konal dle dikce osudu. Ardyn pak marně křičí do prázdna na Somna a Aeru, zda o tom všem tehdy věděli. Pokud se nepodvolí, odplivne si, že se nikdy neprosil o žádné požehnání a nehodlá před ním klečet. Bahamut bez mrknutí nazval jeho drzost jeho zhoubou. Ardyn mu na oslovení „smrtelníče“ ukázal svou démonickou podobu a představil svou cestu krve a temnoty. Bahamut ho nazval ubohým tvorem a spoutal ho meči Ultima. Vyvolal ducha Aery, která vzpurného Ardyna dvakrát velmi bolestivě bodla Trojzubcem věštce do břicha, potřetí do srdce. Bahamut ho tím zlomil a Aeřinými ústy připomněl, že na světě je vše předurčené, Král Králů své předurčení naplní a jedině blázen se tomu postaví.\n\nArdyn je bez ohledu na své rozhodnutí uvolněn z Krystalu do své bývalé cely v Angelgardu, odkud vyšel ven s tím, že je mu všechno jedno, bohy i krále Lucisu pošle do pekel. Představil si naposledy v životě pod stromem sebe a Aeru, která spolupracovala se Somnem, a oba je zavraždil dýkou. Se smíchem šílence si přísahal, že vyláká „krále světla,“ zabije ho a uvrhne celý svět do věčné temnoty.\n\nKe hře měly přibýt ještě tři další DLC: Epizoda Aranea, Epizoda Lunafreya a Epizoda Noctis. Ty však byly zrušeny a náhradou je za ně kniha s názvem Final Fantasy XV -The Dawn of the Future-, jež vede k alternativnímu (dobrému) zakončení příběhu. V knize je i shrnuta Epizoda Ardyn.\n\nArdyn:\n\nTato část vypráví Epizodu Ardyn včetně prologu. Přináší lepší popis Somnova charakteru, a Ardynových myšlenek a pocitů. Po smrti jejich rodičů se oba bratři pohádali kvůli Moru Hvězdy, jenž se šířil rychleji, než ji stačil Ardyn léčit. Somna marně přesvědčoval ideály, že infikovaní a démoni jsou nevinné oběti a jejich záchrana za to stojí. Dle Somna léčbou po jednom pouze určoval, kdo přežije a kdo ne, protože jinde se mnoho dalších zatím promění. Somnus považoval Ardynovo odmítání tvrdé reality za špatnou vlastnost budoucího krále.\n\nArdyn si časem uvědomil, že jeho boží požehnání spočívá pouze ve schopnosti absorpce Moru Hvězdy do svého těla, jež vydrží výrazně větší infekci než u ostatních a nevěděl, jak se nákazy zbaví on sám. Kvůli léčení si zahaloval tělo, aby zakryl černé skvrny a bránil unikání miasmatu do ovzduší. Až v Angelgardu si teprve přiznal, že by se tím časem proměnil v nemyslícího démona úplně. Prvních několik staletí trávil v řetězech tvorbou myšlenek, co by se stalo, kdyby před korunovací s Aerou utekl a zmizel. Pak si uvědomil svou nesmrtelnost i nepotřebu jíst či pít. Při svých představách sebe, Aery a Somna pod stromem si byl plně vědom, že jsou to výplody jeho fantazie, přesto ho v nich Somnus doháněl k vzteku. Nikdy nepřišel na to, co se během korunovace přesně stalo, ale Krystal ho reflexivně odvrhl prostě proto, že rozpoznal nákazu Moru Hvězdy v jeho těle.\n\nSamota, nuda a zášť ho během dvou tisíc let dohnaly k šílenství. Po osvobození byl velmi dezorientovaný a zmatený, ale po zotavení se nedokázal zbavit úzkosti z niflheimských technologií a nikdy si nezzvykl na intercom, na „krabice, které na něj mluví.“ Nesnášel průmyslově šité oblečení a během večeře s Verstaelem jen pečivo jako jediné odpovídalo jeho definici slova jídlo. Experimenty i otázky výzkumníků ho obtěžovaly a dokonce zvažoval, že mu bylo přeci jen lépe v Angelgardu, kde ho nikdo neotravoval.\n\nBěhem pobytu ve Verstaelově magitekské továrně dusil svou zášť, ale vsugerovával si zbytečnost pomsty, neboť Somnus a jeho lidé byli stejně dávno mrtví, ačkoliv ho štvala existence Lucis. Své pocity se snažil před Verstaelem skrývat. Lucijské gardisty, kteří infiltrovali továrnu, nepřestával vnímat jako iluzorní Somny, přestože věděl, že nejsou skuteční, a to ho dohnalo k slepé zuřivosti. Při infekci Ifrita se naučil jazyk Astrálů a dostal se ke vzpomínkám Krystalu. V kombinaci toho všeho a při další představě sebe s Aerou a Somnem odvrhl bohy a přijal za svou cestu krve a temnoty. S proměňováním dalších lidí v démony časem ztratil schopnost rozlišovat své vzpomínky od jejich.\n\nProstřednictvím Niflheimu spřádal pomstu, která vyvrcholila útokem na Insomnii v roce 734. Z pamětí démonifikovaných obyvatel znal město, všechna zdejší tajemství i krále Regise velmi dobře. Jakmile se ocitl u Bahamuta v Krystalu, zdálo se mu, že ho tehdy skutečně zvolil králem, ale jen proto, že věděl, co nastane potom. Potřeboval stvořit „Prokletého,“ který bude stát proti Pravému králi. Dále Ardynovi došlo, že jeho nesmrtelnost způsobil Krystal, kterého se před dvěma tisíci lety dotkl, neboť jeho infikovaného ducha přenesl do jiné dimenze. Tohoto ducha, přítomného v Krystalu 2010 let, pak Noctis zničil v kapitole 14. Aera coby iluze stvořená za účelem jeho mučení mu třemi zásahy Trojzubcem věštců způsobila bolest daleko větší, než jakou kdy cítil. Na chvíli podlehl Bahamutově vlivu, ale jakmile procitl v Angelgardu, rozhodl se vykonat svou pomstu, zaplavit svět věčnou temnotou, zabít Noctise a pak i Bahamuta.\n\nPo deseti letech tmy na Eosu čekal v trůnním sále insomnijské citadely na Noctise. Jakmile se otevřely vstupní dveře, pravil příchozí osobě, že nemá štěstí. K jeho překvapení do sálu vstoupila Lunafreya.\n\nAranea:\n\nUnavená a vyčerpaná Aranea se vracela z 35 hodin trvající záchranné mise v Altissii, kde s Biggsem, Wedgem a 86. armádou pomáhala obnovit pořádek po bitvě s Leviathan. Únavu a chybějící spánek zaháněla žvýkáním mokrého popcornu, který našla v jednom z opuštěných stánků, a vzpomínala na dětství. \"Tehdy byl Niflheim plný zábavních parků, kin a dalších vyžití, ale kvůli válkám tyto podniky zavřeli a podmínky pro život se prudce horšily.\" Byla frustrovaná ze zacházení s vojáky. Její armáda při boji s Titanem bránícím Noctise a Lunafreyu přišla o polovinu mužů a říše se starala pouze o MT a polapené démony pro boj.\n\nV rudém magitekském letounu doletěla do potemnělého hlavního města Graley, kde byla málem zasažena palbou Diamantové zbraně, pustošící město, kterou se vojsko marně snažilo zastavit. Proti obyvatelům se náhle obrátili i MT a přilétli létající démoni. V chaosu a pod trojí palbou Aranea zamířila sama do pevnosti Zegnautus, kam mířila Diamantová zbraň. Biggs a Wedge mezitím z města evakuovali děti, které našli. Městským rozhlasem k lidu promluvil kancléř Ardyn Izunia. Oznámil zánik Niflheimské říše, neboť ji umírající císař Iedolas Aldercapt zanechal bez potomků v marné snaze dosáhnout „magií“ nesmrtelnosti. \"Císařovna zemřela krátce po narození syna, jenž před několika lety padl na bojišti, a císař se nikdy znovu neoženil. Veřejnost se domnívala, že se císař změnil kvůli smrti své ženy, avšak Aranea si byla jista, že za jeho změnou stál Ardyn.\" Ardyn nechal naposledy promluvit umírajícího císaře, který blouznil o tom, že slunce Solheimu jednou opět vyjde.\n\nPevnost Zegnautus byla zcela opuštěná a Aranea nalezla císaře na trůnu mrtvého. Ze střechy pevnosti zahlédla obří magitekskou loď přepravující Diamantovou zbraň pryč. Ardyn odsud sledoval říši hořet a opakoval, jaké je tohle plýtvání. Uvědomila si, že Diamantovou zbraň vypustil on a MT přeprogramoval též on. Pokusila se na něj zaútočit, avšak vlivem únavy ho ani nezasáhla. Zajímalo ji, co hodlá s Diamantovou zbraní dělat. On chladně odpověděl, že chce zničit Tenebrae. Přestala ho nazývat kancléřem a začala ho považovat za idiota a šílence. Biggs ji přes radio informoval, že s uprchlíky prchají v přeplněném vlaku do Tenebrae, což Ardyna pobavilo. Dle Araney by bylo krásné, kdyby démony zastavila tím, že by ho nakopala. Ardyn se jí vysmál sázkou o půlku svého snědeného jablka, a tak mu hrdě oznámila, že v říšské armádě končí a že ho nenávidí. Seskočila ze střechy Zegnautu a pád zbrzdila magitekským kopím.\n\nDole ve městě narazila na generála Loqiho Tummelta, největšího otravu, jakého kdy znala. Po krátké hádce otevřel kabinu magitekského robota s tím, že říši právě přišla účtenka za používání démonů k válce. Plnil tajný rozkaz císaře dostat do bezpečí osmiletou holčičku, která Aranee odhodlaně nabídla, že chce také bojovat. Aranea odpověděla, že za deset let možná, a zavzpomínala na dětství. \"Když jí bylo osm, její rodnou ves napadla horda démonů. Hádala se s rodiči, že bojovat bude smět až za deset let, a zatím se má schovat s ostatními dětmi do chrámu. Bitvu s démony nakonec nepřežili otec ani matka.\" Loqi jí dívku svěřil do péče, neboť se k nim blížila mračna rozběsněných démonů, a prchala s ní ke své lodi. Ohlédla se, jak Loqi bojuje s démony.\n\nAranea rádiem rozkázala vojákům, že cílem je zachránit Tenebrae za každou cenu. Vojákům sice došla munice při pokusu letoun s Diamantovou zbraní sestřelit, avšak ten přesto havaroval. Aranea popadla magitekské kopí, a utkala se s Diamantovou zbraní po boku Biggse a Wedgeho v magitekských robotech. Grandiózní bitva skončila, jakmile se povedlo zničit Diamantové zbrani všechna magitekská jádra. Vlaky s uprchlíky byly zachráněny i před létajícími démony a dorazily v pořádku na nádraží ve Fenestale.\n\nPo návratu si Aranea promluvila s holčičkou, kterou jí svěřil Loqi. Ta se představila jako Solara Aldercaptová Antiquum, tajná dcera císařova syna a jediná dědička trůnu. Aranea ji objala a opět vzpomínala na své dětství. O deset let později, když byl svět zahalen věčnou tmou, vyrostla Solara, kterou Aranea vychovala jako adoptivní matka, ve vzpurnou dospívající ženu, připravenou bojovat s démony. Solara tvrdohlavě odmítala doprovod Biggse a Wedgeho, protože už není dítě.\n\nLunafreya:\n\n\"Duch Lunafreyi po smrti vzpomínal na útok Niflheimu, když jí bylo dvanáct let, i na celý život. Na věčnost ji z Altissie doprovodila Gentiana a kolébala ji podobně, jako když byla malá. Během spánku na věčnosti se přemisťovala po neurčitou dobu, než se náhle probudila v bazénu se špinavou vodou v chrámu Rešiel na hranicích niflheimských provincií Succarpe a Eusciello. Chrám kdysi navštívila během příprav na vysvěcení na věštkyni.\" V tlejících novinách se dočetla o zmizení prince Noctise před třemi lety.\n\nZ chrámu prchala před démonem-smrtkou a na hřbitově se bránila jen větví. Uvědomila si, že tato noc není přirozená. Celá obloha je překrytá miasmatem a byla šokovaná zjištěním, že Noctis neodstranil temnotu dle proroctví. Smrtka ji zahnala až k silnici, kde spatřila blížící se motocykl, jehož řidička také prchala před démony. Lunafreya naskočila do sajdkáry, čímž kvůli přetížení motocykl zpomalil, a tak vyhodila náklad. Démoni je dohnali, a tak na ně řidička střílela z brokovnice. Lunafreyina větev na tolik démonů nestačila, a tak v zoufalé situaci použila náhle projevenou moc a démony absorbovala do sebe.\n\nZraněné Lunafreye unikalo miasma z rány, která se brzy zacelila, a tak na ni dívka mířila brokovnicí. Lunafreya sama nevěděla, co se stalo, ale dívka, jež byla po zuby ozbrojená, náhle omdlela. Jakmile se probrala, Lunafreya se představila. Od ní se dověděla, že takto se jmenovala věštkyně, jež zemřela před deseti lety a její ženich Noctis je od té doby nezvěstný. Lunafreya byla zděšená, a tak této dívce, Sol, vysvětlila, že sama neví, zda je či není nepřítel a zda je skutečná.\n\nMotocykl Regina se rozbil, a tak ho tlačily k nejbližší lovecké stanici. Lunafreya si vyslechla, že jediné osídlené místo na světě zůstalo Lestallum, všude jinde jsou jen démoni a v Niflheimu jsou jen lovci jako ona a glévy. Stanice Studénka \"(angl. Well)\" byla prázdná, a tak Sol opravovala motorku sama se Cindynou pomocí po telefonu. Do Studénky přišel Umbra, ale bez Pryny. Umbra jí naznačil, že Noctis žije, a tak pro něj napsala do nalezeného notýsku, že je v pořádku. Umbra odmítl vzkaz převzít, a tak se rozhodla vyhledat Gentianu. Sol se ptala Cindy, zda by její doprovod mohla být opravdu Lunafreya, ale ta ji odkázala na Gladiola.\n\nBěhem spánku k Lunafreye promlouval Bahamut. \"Připomněla si lekce Gentiany o bozích. Bahamut ji obdařil vizí o Noctisově porážce Ardyna, která sama o sobě temnotu neodstraní. Se zděšením spatřila Noctisovo obětování života na trůnu, aby v záhrobí zničil Ardynova ducha. Bylo to úplně jiné, než co považovala za své poslání. Bahamut dále ukázal, že se Ardyn otočil zády k boží milosti a znásobil svou moc tak, že temnotu již neodstraní ani plně nabitý Prsten Lucianů.\" A proto má nové poslání. Ardyna porazí ona sama a zachrání tak Noctisovi život, ale nebyla si jistá, zda to zvládne.\n\nSol pro Lunafreyu sehnala černé oblečení a odmítala věřit, že chce bojovat s Ardynem. Musely ale nejprve do přístavu, pak lodí přes nebezpečný oceán a zastavit se v Lestallumu. Vrátily se pro potraviny, které Lunafreya vyhodila ze sajdkáry, a ukázalo se, že vidí ve tmě stejně dobře jako démon. Během cesty se motocykl často porouchával, a tak si při opravách povídaly. Sol se od Lunafreyi dověděla vše o výcviku na věštkyni: sebeobrana a boj s kopím, které musí na silnější démony nahradit svou novou a děsivou mocí, dále běhání, plavání, meditace, návštěvy soch předešlých věštkyň, zpěv, tanec, půst a několikadenní odloučení o samotě. Sol nechápala, proč náročný výcvik podstupovala, když z toho nic nemá, zatímco Lunafreya nechápala očekávání odměny za plnění poslání.\n\nUdálosti a myšlenky si Lunafreya pečlivě zaznamenávala do notesu pro Noctise a další „ráno“ Biggs nařídil po telefonu Sol, že má přijet za Araneou do Nome, největší stanice v Niflheimu. Lunafreye se ve spánku konečně zjevila Gentiana. Zajímalo ji, zda užitím Prstenu Noctis skutečně zemře, a chtěla se s ní poradit o Ardynovi a o svém strachu z toho, že se mění v nelidskou stvůru. Gentiana nebyla slyšet a ztrácela se v mlze. Odezíráním ze rtů vyčetla pouze „Držitel čepelí“, než ji zablokoval padající Bahamutův meč.\n\nPo probuzení se s tím svěřila Sol a tu zajímalo, zda jí víra v bohy někdy něco přinesla a zda díky ní byla přivedena zpět k životu. Lunafreya jen zopakovala řeč o svém poslání, a tak ji Sol začala vyslýchat, proč jen ona a proč nedali moc i dalším lidem a zda by věřila tak hluboce, kdyby nebyla věštkyní. Sol v slzách a ve vzteku přiznala, že kdysi byla věřila v bohy i ona, ale po pádu Niflheimu nevyslyšeli ani jednu její modlitbu. Lunafreya vzpomínala na hněv lidí, když někdy dorazila příliš pozdě k nakaženým. Sol odmítala ztratit to málo, co ze světa zbylo, a svěřila se, že lidé slepě věřili říši, která je všechny přivedla k záhubě. Respektuje Araneu Highwindovou, která je svou paní.\n\nBěhem častých bojů s démony si Sol všimla růstu síly své společnice, šířících se černých skvrn po těle a její nepřetržité bolesti. Do Nome se nedokázaly dostat včas, a tak se utábořily ve skalách, jež obklopily hořícími loučemi k odpuzení démonů. Lunafreye tolik světla nebylo příjemné, ale vydržela to. „Ráno“ jim telefonoval Gladiolus, že identitu Lunafreyi by posoudil jedině Noctis, ale i ten ji skoro neznal. Sol tedy bez podrobností uvedla, že její moc je velmi užitečná.\n\nDorazily na zničené nádraží v Nome, nesoucí stopy nedávného útoku démonů. Napadli je další, které Lunafreya absorbovala, ale po bitvě zkolabovala. Po probuzení si uvědomila, že každý pohlcený démon zůstává v jejím těle, které čím dál více bolí a mění se. Vysvětlila Sol, že toto je důvod, proč tu moc nemůže mít každý. Sol zajímalo, že pokud ji její moc nakonec promění v démona, zda by nebylo milosrdné, kdyby ji nyní zabila. Lunafreya to odmítla, že poslání splní, i když se nejspíš promění v monstrum. Sol jí navrhla udělat něco jen tak, sama pro sebe. Lunafreya přiznala, že chce šťastně žít s Noctisem, ale stejně to nebude možné, neboť má pro své nynější poslání život jen propůjčený, navíc se kvůli své moci již nepovažuje za člověka.\n\nBiggs po telefonu zpravil Sol, že je Aranea s družinou obklíčená démony v solheimských ruinách, kde Niflheim uskladnil Safírovou zbraň, podobnou Diamantové. Aranea ale nařídila ruiny zapečetit a zakázala záchrannou operaci. Lunafreya nabídla Sol pomoc, aby zkusila, jaké to je dělat si co chce. Ta se jí ptala, zda chce pomoci Solaře Aldercaptové Antiquum z císařské rodiny, která nařídila vraždu její matky Sylvy, ale Lunafreye to bylo jedno. Ruiny dobře znala a věděla o tajném vchodu. \"Uvnitř ji socha Aery Mirus Fleuret obdařila vizí o Ardynovi a o jeho moci, která byla shodná s nynější Lunafreyinou. Vysává Mor Hvězdy z nakaženého a je schopna vrátit lidskou podobu nedávno vzniklým démonům. Aera Lunafreyu prosila, aby spasila Ardyna, který ztratil přízeň bohů, protože se nepodvolil osudu.\"\n\nDále objevily obří Odinův meč a kopí, jenž je coby boží posel užíval během Války Astrálů. \"Tehdy boj Ifrita proti Solheimu přerostl v boj bohů mezi sebou. Bahamut se pokusil zničit ostatní Astrály i celý Eos. Šiva, Ifrit, Titan, Ramuh a Leviathan mu v tom zabránili, ale odraz útoku je natolik vyčerpal, že všichni upadli do hlubokého spánku.\" Solara poznamenala, že nic takového Kosmogonie nevypráví, avšak Lunafreya znala tuto pravdu od Gentiany. Biggs a Wedge Solaře vynadali za porušení zákazu, ale Lunafreya zalhala, že ji Solara doprovází coby věštkyni. Společně se utkali se Safírovou zbraní, kterou porazili díky Lunafreye, jež pohltila značné množství démonického miasmatu.\n\nDále narazili na démona se stříbrnými vlasy s magitekským kopím, tedy na Araneu, jež rozkaz k uzavření ruin vydala během své přeměny. Lunafreya ji s rozběhem objala a proměnila ji zpět v člověka. Při tom však překročila bod zvratu a sama se proměnila v démona. Díky moci věštkyně a železné vůli byla i jako démon schopná udržet svou duši netknutou. Jakmile se Aranea vzpamatovala, okamžitě začala chránit Sol před „démonem.“ Nakonec Lunafreyu na naléhání Sol jen svázali a dopravili do Lestallumu. Zde lovci a glévy odmítali věřit, že tento démon je skutečně věštkyně Lunafreya Nox Fleuret. Cor žádal Ignise, aby jako očitý svědek popsal okamžik Lunafreyiny smrti v Altissii. Ignis řekl, že se její tělo rozplynulo, ale nedokázal to vysvětlit konkrétněji.\n\nZatímco řešili, co s ní, démonické Lunafreye se ve spánku zjevila Gentiana a varovala ji před Bahamutem, který ji využije k nahromadění temnoty, i té Ardynovy. Pak ji použije k nabití „Nadpozemského plamenu“ ke zničení Eosu. Dle Gentiany jedná s lidmi tak, že nerozezná jednotlivce od sebe a zkažené odstraní i se zdravými. Během Války Astrálů to už jednou zkusil, ale ostatní útok odrazili. Lunafreya nechápala, protože tak mocný úder by zabil i jeho. Gentiana prozradila, že Bahamut existuje ve světě i mimo něj zároveň, takže bude schopen se oživit. Zničit ho lze jedině v obou reálnostech současně. Nabízí se ale více možností, jak ho zastavit. Než Gentiana stihla doříct myšlenku, odhalil ji Bahamut a umlčel ji.\n\nSpoutaná Lunafreya se probudila v lestallumském hotelu s nesmírnou zlostí na Bahamuta za zneužití Ardyna a jí. Aranea pomohla Solaře unést ji z města. Lunafreya se Solarou dojela v Regině až do Insomnie, kde dopsala deník, uložila Umbrovi předat ho v pravý čas Noctisovi a poslala Solaru pryč. Vstoupila do trůnního sálu citadely, kde ji na trůnu sedící Ardyn přivítal slovy, že nemá štěstí, neboť dotyčný tu ještě není. Lunafreya ho překvapila žádostí o rozmluvu, a tak byl Ardyn zvědavý, co mu má loutka bohů na srdci, a dodal, že si myslel, že ho sem přišla zabít. Lunafreya mu připomněla, že on byl také loutka bohů, a požádala ho o spolupráci...\n\nNoctis:\n\n\"Noctis si představoval svůj boj s temnotou před insomnijskou citadelou, sám a obklíčen útočníky ve zlaté zbroji v černobílém světě. Vběhl do citadely, ale nepoznával to tam. Sedl na modře osvětlený trůn a slyšel nelidský hlas, jenž pravil, že trůn nepatří nikomu jinému než jemu. Noctis si uvědomil, že to byl sen a promlouvá k němu Bahamut uvnitř Krystalu, jak se stane Pravým králem.\"\n\n\"V odrazu Světla prozřetelnosti získal kromě moci i vzpomínky Krystalu. Přehrály se mu vzpomínky na cestu přes Niflheim, poté vize o tom, když Krystal poprvé očistil Eosu od temnoty. Lidé pak postavili velkou věž, kam ho umístili, a populace začala opět růst. Spatřil rodiče Ardyna a Somna, kteří je v naději jejich společné vlády je obdařili Královskými zbraněmi, dále rozkol obou bratrů a vše, co si Krystal pamatoval od prvopočátku. Po zhlédnutí Ardyna s Aerou ho začal litovat, avšak vraždu Lunafreyi mu neodpustil ani pro jeho kdysi ušlechtilé skutky. Zamyslel se, zda k tomu sám nepřispěl tím, že mu předjednávala dohody s Astrály, a došel k závěru, že obětování lidí pro blaho království považoval za Somnovy způsoby uvažování. Spatřil Ardynovo uvěznění i osvobození, vládu všech králů po Somnovi, někteří byli laskaví a jiní ještě ukrutnější než Somnus, spatřil Tenebrae, Niflheim a Accordo, Regisovu korunovaci a jeho vstup mezi staré krále po narození Noctise, kdy mu bylo sděleno proroctví, že jeho syn bude Pravý král. Noctis si uvědomil, že kdyby Ardyn nebyl osvobozen, byl by pouze dalším králem Lucis, nikdy by na něj nezaútočil démon Marilith, neseznámil by se s Lunafreyou, ani s Prompto, který by se nikdy „nenarodil,“ a jeho vztahy s Gladiolem a Ignisem by také byly jiné.\"\n\n\"Spatřil příběhy Ignise, Ravuse i Lunafreyi, jež stvrdila první dohodu s Gentianou alias Šivou a jak riskovala život pro Prsten Lucianů, zatímco se on s přáteli bavil po cestě v Regalii. Nyní pochopil Ravusovu zuřivost a přiznal si své ignorantství vůči lidem, kteří ho podporovali a obětovali se pro něj. Vzpomněl si na Cora a Gladiola, kteří ho v tomto duchu napomínali. Uvědomil si, že byl jako děcko hlídané ostatními, a přemýšlel, zda jim to bude moci vůbec oplatit.\" \"Spatřil svou vlastní smrt\" \"pro záchranu\" \"světa\" \"před věčnou temnotou a smířil se se svým\" \"osudem.\" \"Spatřil svého otce\" \"Regise, který ho vychoval s vědomím, jaký osud jeho syna čeká, a proto\" \"se snažil mu dopřát\" \"šťastné dětství a před cestou do Altissie ho vyprovodil s úsměvem a omluvou.\" \"Vyvolal v\" \"něm vzpomínku na:\" \"„Král nemůže vládnout přešlapovním na místě, král musí kráčet neustále vpřed, přijímaje následky svých činů, neotáčeje se za sebe.“\" \"Pak\" \"podal\" \"Noctisovi meč\" \"k ochraně\" \"lidu\" \"a všeho, na čem mu záleží. Noctis nechtěl\" \"promarnit Lunafreyinu oběť a chtěl, aby se na ni nikdy nezapomnělo. Vsugerovával si\" \"správné rozhodnutí.\" Poté se probudil ve vězení v Angelgardu.\n\nPřed vězením mu Umbra předal notes od Lunafreyi, kde si na první straně přečetl: „Jsem v pořádku,“ a na dalších stranách popsala celou svou cestu, a že uplynulo deset let. Došlo mu, že mu Krystal neukázal nic z toho, o čem psala, a tak přísahal, že ji ani nikoho jiného neztratí a svou odpověď jí poví osobně. Na poslední stránce stálo „Budu na tebe čekat v citadele.“ Regisovou lodí doplul do Galdin Quay, kde čekala hlídkující Solara. Znal ji z deníku, a tak jí věřil. Umbra se proto rozplynul. Solara za přístavem telefonicky oznámila Králův návrat Gladiolovi, jehož vyrušila, neboť má hosty, ale domluvili si sraz u Kladivouna.\n\nSolara pověděla, že Prompto často pomáhal Cindy s transportem zboží přes temnotu a slepý Ignis na tom v takové tmě není o moc hůř než ostatní. Všichni ale budou šťastní, až se shledají. \"Solara začala dětinsky vyprávět o Lunafreye a společné cestě na motorce, dále že neumí hrát karty, ale umí zacházet s kudlou při bodání do mezer mezi prsty. Pak Solara zvážněla a svěřila se, že jí nesedělo její „poslání“ zabít Ardyna.\" Noctis reagoval s velikým znepokojením, neboť Lunafreya psala, že hodlá s Ardynem pouze vyjednávat a o svém novém poslání se nezmínila vůbec. Navíc to považoval za nesmysl, neboť Prsten Lucianů k jeho porážce má přece on. Od Solary se dověděl další věci, o kterých se v deníku také nezmínila, zvláště o její nové moci shodné s Ardynovou.\n\nSolara nakonec přiznala krutou pravdu, že je Lunafreya démon a cítí se provinile kvůli záchraně Araney. Noctis ji uklidnil, že to Lunafreya udělala pro své laskavé srdce. Požádal ji, aby informovala Gladiola, že jede rovnou do Insomnie bez nich. Došlo mu, že Astrálové nedávají moc k záchraně všech, a tak to musí zvládnout bez nich. Mezitím se Ardyn Lunafreye vysmál, i když se Bahamut chystá zničit celý Eos, s tím, že takový konec mu nevadí a ukázal jí dveře, neboť ho čeká audience s jiným hostem. Lunafreya mu několikrát přednesla žádost Aery Mirus Fleuret, čímž Ardyna dráždila tak dlouho, až vyvolal Ifrita, aby ji zabil.\n\nNoctis nechal Solaru vystoupit u Kladivouna a v Regině pokračoval do Insomnie sám. V citadele se střetl se starou bariérou sám a velmi bolestivě pocítil nepřítomnost Gladiola, Ignise a Prompta. Přesto porazil Mystika zničením jeho masky a spatřil Somnovu skutečnou tvář. Všiml si té podoby s ním a uvažoval, jak to musel brát Ardyn. Somnus žádal Noctise, aby spasil Ardyna, a Noctis se ptal sám sebe, proč Bahamut nedal Ardynovy schopnosti dalším lidem a proč až teď Lunafreye. Ta stále bojovala s Ifritem a během boje se hádala s Ardynem, kterého nadále myšlenka zničení světa uspokojovala, ačkoliv připustil, pokud „chcípne“ i Bahamut, bude to perfektní. Snažila se mu vysvětlit, že Bahamuta nelze zabít, pokud bude zároveň existovat zde i na onom světě, proto musí spolupracovat.\n\nNež se zhroutila z bolestí, stihla z Pekelníka dokončit vysání Moru Hvězdy, a tak se Ifrit obrátil proti Ardynovi. Lunafreya si tento boj nepřála, a tak Ifrita požádala o stvrzení dohody, k čemuž Ifrit po chvíli přemýšlení svolil. Ardyn se smál, že takové představení nikdy nezažil, zatímco Lunafreya upadala do bezvědomí. Noctis dorazil do trůnního sálu, kde ho Ardyn přivítal slovy, že ho jeho štěstí opustilo, neboť jde trochu pozdě. Lunafreya totiž ztratila poslední zbytky lidství a Noctis chtěl vědět, co s ní provedl. Ardyn s klidem vyprávěl, že si to udělala sama „léčením“ Pekelníka. Démon Lunafreya zaútočila na Noctise kopím, který se jen bránil a prosil ji, aby si na něj vzpomněla.\n\nBoj ukončil pád meče Ultima a Bahamut oznámil ukončení role Pravého krále, neboť lidé opakují pořád stejně hloupé činy, takže ukončuje existenci všeho života na Eosu. Nařídil „královně démonů“ Lunafreye uvolnit svou moc, kterou se vznesla do vzduchu a paprsky temné energie zničila trůnní sál. Jako první se po explozi probral Ardyn, spatřil Lunafreyu obklopenou několika zmenšeninami Bahamuta, a došlo mu, že se připravuje úder Nadpozemského plamene. Kvůli jeho existenci na Eosu i na onom světě zároveň nelze Bahamuta zastavit ani zabitím ani infekcí Morem Hvězdy, ale neúspěšné seslání by ho mohlo oslabit podobně jako ostatní Astrály před tisíciletími. Bahamut svou mocí zdvihal celou citadelu vysoko do oblak, aby se nikdo nedostal ke Krystalu. Ardyn se do ní včas warpoval, protože věděl, že Noctis zkusí zachránit svou milou.\n\nNoctis se probral a spatřil citadelu velmi vysoko v temných mračnech, odkud slyšel démona Lunafreyu zpívat mantru k seslání Nadpozemského plamene. Pokusy warpovat se do citadely zmařila armáda malých Bahamutů. Do Insomnie konečně dorazili Prompto, Gladiolus a Ignis a v magitekském letounu ještě Solara, Aranea, Biggs a Wedge. Všech osm doletělo do citadely, kde letoun havaroval po Bahamutově útoku na nádvoří. Solara, Aranea, Biggs a Wedge se pokoušeli letoun opravit, zatímco Noctisova parta šla dovnitř. Ignis navrhoval poslat do Lestallumu rozkaz evakuovat obyvatelstvo, i když netušil, kam lidi ukrýt před démony.\n\nDo cesty se jim připletl Ardyn a jízlivě se Noctise ptal, zda ho nepřišel zabil, ale Noctis odpověděl, že na něj nemá čas. Ardyn mu tedy řekl, že pokusem o její záchranu zmaří její plán: Chtěla po něm, aby jí dobrovolně předal svou temnotu, aby tak dovolila Bahamutovi seslat Nadpozemský plamen, který ostatní Astrálové odvrátí. Bahamut potom bude zranitelný a bude se muset uložit k dlouhému spánku. Ardyn zdůraznil, že Bahamut žije zde i na onom světě. Ignis namítl, že její plán je příliš neuvážený, s čímž Ardyn souhlasil a po Noctisovi žádal Prsten Lucianů. Než stihl zareagovat, Ardyn na něj zaútočil. Noctisovo „poslání“ porazit Ardyna sice ztratilo význam, přesto mu dal bitvu Králů, po které toužil. Během bitvy mu došlo, že se Ardyn chce dostat na onen svět společně s nabitou mocí Prstenu, aby bojoval proti Bahamutovi tam. Část Ardyna tam již je, ale slabá.\n\nArdyn se během bitvy vysmíval Noctisovi, že je slabý. Noctis si vzpomněl na všechna setkání s ním a na vzpomínku Krystalu, jak ho mučila iluze Aery. Myslel na břímě, jaké Bahamut uloží jedinému člověku, aniž by se snažil lidstvu porozumět. Noctis mečem svého otce Ardyna probodl, ale k jeho překvapení ne smrtelně. Noctis mu vysvětlil, že by ho býval zabil, aby zachránil svět, ale za současné situace jeho smrt pozbyla význam, navíc nechce žádné zbytečné oběti. Ptal se Ardyna, zda bude lidstvo zachráněno, pokud mu umožní porazit Bahamuta na onom světě. Podle Ardyna snad ano, ačkoliv jeho zajímá jen dokonání své pomsty.\n\nNoctis prohlásil, že mu stále neodpustil vraždu Lunafreyi v Altissii, ale uznává, že je také součást světa, který přísahal ochránit, a vybavil se mu Somnus. Ardyn s pachutí uznal, že Noctis je hoden nést titul Pravého krále. Noctis vyvolal duchy starých králů a požádal je o svolení pro Ardyna k použítí Prsten Lucianů k záchraně světa. Objevil se pouze Somnus a žádal bratra, aby svolení přijal jako řádnou omluvu za všechno. Ostatní staří králové Ardyna varovali, že jeho démonické tělo vlivem moci Prstenu se může velmi bolestivě rozložit, i když je z rodu Lucis Caelum. Ardyn byl připraven to zkusit s tím, že už čelil daleko horší bolesti.\n\nNoctis s třemi přáteli zamířil na vrchol citadely po schodech, než je napadla armáda malých Bahamutů. Ignis křikl na Noctise, ať pokračuje sám, oni je zdrží. Dále se Noctisovi zjevil Ifrit, aby uzavřel dohodu. Ukázal mu vizi bitvy s Lunafreyou a Noctis si uvědomil, že mu znovu pomohla i jako démon. Bylo jasné, že to Ifrit udělal jako poděkování za vymanění z Ardynovy kontroly. Zjevili se i Šiva, Titan, Ramuh a Leviathan a vyslechli si Bahamutův vzkaz, že Nadpozemský plamen je plně nabitý. Pětice Astrálů vytvořila štít kolem celého Eosu, načež Bahamut zvolal, že je zničí také a vystřelil. Lunafreya po odevzdání veškeré démonické moci padala k zemi, než ji Noctis warpem zachytil a dostal do bezpečí. Oba upadli do mdlob a zdál se jim sen, kde si promlouvají na pláni s květy sylly, oba jako děti. Noctisovi pověděla, že dosud žila pro poslání věštkyně, ale díky Solaře přijala za své vlastní touhy. Řekla mu, že i když se asi vidí naposledy, chtěla s ním žít. Pak se propadala do masy vody a Noctis na ni křičel, aby s ním žila. Pak ucítila, že ji někdo drží za ruku, zatímco se iluze snu rozplynula.\n\nNoctis se probudil s Lunafreyou v náručí, které slábnul puls. Svěřil ji do péče svých přátel a odwarpoval se zpět na vrchol. Ardyn mezitím s nasazeným Prstenem Lucianů kráčel po schodišti zničeného trůnního sálu, usedl na trůn a uvažoval, jaký je život ironie. Vyvolal zabodnutím svého rudého meče před sebe duchy starých králů podobně, jak by to býval učinil Noctis. Jak jeho temné tělo probodávaly éterické Královské zbraně, cítil daleko horší bolest, než jakou kdy předtím pocítil, jako by hořel zaživa. Přesto vydržel a jeho bratr Somnus jím prostoupil jako poslední. Noctis si myslel, že po spotřebování temnoty by se měla obloha rozjasnit, ale Bahamut buď vystřelil předčasně, nebo je ve světě temnoty příliš mnoho.\n\nBahamut vyčinil Noctisovi za opovážlivost vyzvat boha na souboj a sám. Noctis mu to vrátil, že nebude bojovat zcela sám, protože jeho sílu zkrze Prsten mu daly generace starých králů. Na Bahamuta zaútočil Královskými zbraněmi stejně jako na Leviathan v Altissii, avšak Bahamut ho srazil mnohem větší fyzickou silou. Zachytil ho Ifrit a objevili se i ostatní Astrálové, kteří deklarovali povinnost ochránit Eos a ačkoliv je odražení Nadpozemského plamene značně vysílilo, budou bojovat po Noctisově boku. V boji dokázali Ifrit s Šivou a s Noctisem kombinovanými útoky mečem, mrazem a ohněm zničit Bahamutovu masku. Noctis spatřil, že je Bahamut v obličeji velmi podobný jemu a Somnovi, a tak přemítal, zda to byl důvod, proč si Bahamut nakonec vybral jako krále Somna a ne Ardyna.\n\nArdyn na onom světě vyhledal tamního Bahamuta, přivolal duchy starých králů a Somnus se postavil po jeho boku. Bahamut nazval Ardyna šílencem, protože tak zničí všech šest bohů i Krystal. Ardyn pověděl, že to zní hezky, a v kombinaci všech mocí, kterým vládl, včetně Noctisova světla Prozřetelnosti, Bahamuta zničil. Ardynův duch se začal rozpadat a vyčerpán přemýšlel, že bude nejlepší, pokud na něj svět znovu zapomene. Zjevila se Aera a zopakovala, že i když na něj svět zapomene, ona ne. Požádal ji, aby s ním byla napořád a vyslechl si její odpověď.\n\nS Ardynovou konečnou smrtí temnota začala ustupovat a Bahamut litoval hlouposti lidstva, které se zbavilo vedení a ochrany od bohů. Noctis mu vmetl, že i když je lidstvo náchylné k opakování chyb, žádného nevypočitatelného boha nepotřebuje, a uštědřil mu poslední ránu. Bahamut byl usmrcen v obou sférách bytí a citadela začala volně padat k zemi, přičemž všichni hrdinové byli stále uvnitř. Titan však citadelu zachytil podobně jako před tisíciletími meteor, zatímco Krystal do sebe nasál všechnu zbývající temnotu. Titan sebral umírající Lunafreyu a hrdiny nechal naskočit na svou paži, aby je ochránil před bortící se citadelou, v níž se Krystal roztříštil.\n\nTitan je pustil na bezpečném místě a Noctise zajímalo, zda se Lunafreya probere, neboť jí Bahamut daroval druhý život. Šiva v podobě Gentiany se s nimi přišla rozloučit a informovala je, že bez Krystalu zde Astrálové nebudou schopni existovat. Svou zbývající moc použila jako výraz poděkování k přivedení Lunafreyi zpět k životu. Noctis se s probuzenou Lunafreyou objal, pak se ona s Gentianou rozloučila se slzami v očích. S ranním rozbřeskem všichni se smíchem a veselím sledovali východ slunce.\n\nKniha je zakončena epilogem, který je stejně jako původní hra vyprávěn z Regisova pohledu. Popsal obnovu Eosu ze škod desetileté temnoty, Noctisovu a Lunafreyinu svatbu, která se konala v Altissii a Ardynův slavnostní pohřeb. Dále popsal přesun hlavního města Lucis do Lestallumu, roztání obřího ledovce Šivy v Niflheimu, který se stal úrodnější než kdy dříve, a poděkoval Corovi, Cindy, Cidovi, Gladiolovi, Ignisovi a Promptovi za jejich pomoc Noctisovi i celému lidstvu překonat všechny nesnáze. Pogratuloval spolu s duchem Ravuse Noctisovi a Lunafreye ke sňatku, nechť oba poznají věčné štěstí.\n\nHra se původně měla jmenovat jako Final Fantasy Versus XIII, jejíž vývoj byl oznámen již v roce 2006 jako pokračování Final Fantasy XIII a měl se odehrávat ve stejném univerzu. Ještě v témže roce vyšla první ukázka. Hra měla běžet na stejném engine jako Final Fantasy XIII a vývoj byl svěřen týmu, který stál za sérií Kingdom Hearts. Oproti třináctce i oproti ostatním dílům série měl být příběh mnohem temnější a smutnější a hlavní postava měla být mužského pohlaví. Ředitelem projektu byl jmenován Tecuja Nomura, jenž stál za vytvořením původního konceptu příběhu a scénáře. K roku 2010, tedy po čtyřech letech vývoje bylo již zveřejněno mnoho informací ohledně versus XIII, tedy jméno a podoba hlavní postavy \"Noctis Lucis Caelum (latinsky: Světlo na noční obloze)\", dále postava \"Stella Nox Fleuret (latinsky: Noční hvězda Rapír)\" a tři Noctisovi přátelé, kteří se v této fázi velmi podobali Gladiolovi, Ignisovi a Promptovi.\n\nJiž v roce 2007 se z důvodu rozsáhlosti objevily informace, že bude projekt versus XIII přeznačen na samostatnou hru hlavní série, tedy na XV. Hra byla původně navrhovaná pro PlayStation 3, ale když si zaměstnanci Square-Enixu v rámci interního představení nových konzolí PlayStation IV a Xbox One prostudovali jejich možnosti, bylo rozhodnuto definitivně o přeznačení hry na Final Fantasy XV a rozdělaná verze pro PlayStation 3 byla z technických důvodů zrušena a skartována. Celá hra tedy byla přenesena na zcela nový herní engine Luminous Studio. Tento přechod ale znamenal mnoho problémů a hra jako taková ještě ve verzi versus XIII v roce 2012, kdy padlo definitivní rozhodnutí o přeznačení na XV a přesunu na novou generaci konzolí, nebyla ani ze čtvrtiny dokončena. Na veřejnost se dostávaly pouze sporadické informace o pokroku ve vývoji, který značně vázl. Došlo tedy ke změně ve vedení projektu a Tecuju Nomuru nahradil v pozici ředitele projektu Hadžime Tabata.\n\nPo přeznačení došlo ve vývoji k dalekosáhlým změnám, neboť se musely odstranit elementy z Fabula Nova Crystallis. Dále byla zrušena postava Stelly Nox Fleuret a nahrazena Lunafreyou a přepsán scénář, z něhož byl vyškrtnut celý úvod z versus XIII, v němž byla Insomnia napadena Niflheimskou říší ještě za přítomnosti Noctise a jeho přátel ve městě. Vývoj hry tedy od roku 2012 v podstatě probíhal po šesti letech od znova. Bývalý ředitel projektu Nomura v týmu setrval až do konce roku 2013 a jeho nástupce právě v tu dobu stanovil, že hra konečně vyjde koncem roku 2016. Hlavní koncept hry byl změněn dle sloganu \"„A fantasy based on reality“ (Fantasy založena na realitě)\", v němž je svět velmi podobný reálné Zemi a obsahuje prvky fantasy, které postupně přibývají do jinak nefantastického světa. Aby se toho dosáhlo, byly mnohé lokace na Eosu inspirovány reálnými předlohami jako Tokio, Benátky a Bahamy.\n\nK vývoji hry byla na výpomoc přizvána další vývojářská studia jako HexaDrive, XPEC Entertainment, Plusmile, Umbra a Streamline Studios.\n\nKvůli velké výpravnosti patnáctého dílu vzniklo několik podpůrných děl, jež měly více představit svět Final Fantasy XV a jeho hlavní hrdiny, případně doplnit v hlavním díle neřečené. Vzniklo tak několik samostatných mediálních projektů, aby se společnost Square Enix vyhnula nutnosti vyvíjet další navazující hry.\n\nJeště před vydáním Final Fantasy XV vznikly celovečerní anime film , na němž spolupracovaly studia Visual Works, Western studios, Digic Pictures a Image Engine, jenž tvoří prequel ke hře a popisuje okolnosti pádu Insomnie, a pětidílný anime miniseriál z dílny studia A-1 Pictures, který byl určen pro distribuci po internetu. Brotherhood: Final Fantasy XV, jenž zobrazuje epizody z dětství všech čtyř hlavních hrdinů, byl vysílán od konce března do září 2016.\n\nSoučástí univerza Final Fantasy XV je i \"Platinum Demo: Final Fantasy XV\", jež tvoří demoverzi hry a její příběh se odehrává v době, kdy bylo Noctisovi osm let. Navazuje na Brotherhood: Final Fantasy XV, neboť se odehrává v Noctisově snovém světě, kam se dostal vlivem kómatu, který mu způsobil mocný démon. Ve snu ho doprovází boží posel Karbunkule (Carbuncle).\n\nPo vydání hry 29. listopadu 2016 pro PlayStation 4 a Xbox One, jež tehdy působila nedodělaným dojmem, bylo dne 15. ledna 2018 oznámeno na tiskové konferenci vydání rozšířené verze \"Final Fantasy XV: Royal Edition\", která měla být uvedena na trh 6. března 2018 pro konzole PlayStation 4 i Xbox One. Téhož dne vyšla i \"Final Fantasy XV: Windows Edition\", což byla Royal verze určená pro PC prostřednictvím služby Steam. Majitelé licencí původního vydání dostali možnost přiobjednat si tuto verzi formou patche.\n\nTyto edice nabídly mnoho vylepšení, mezi která patří podstatné rozšíření kapitoly 14 o boje, úkoly a základnu glév ve zničeném městě Insomnia. Citadelu místo behemota z původní edice chrání Kerberos, v ulicích je možné bojovat s extrémně silným robotem Omega a v citadele se parta střetne se starou bariérou, tedy duchy starých králů. Dále je zde možnost řídit Regisovu jachtu mezi Caemem a Altissií. Noctis může z jachty rybařit. Noctis dostane schopnost Nespoutaný Armiger \"(Armiger Unleashed)\", pokud získá všechny královské zbraně. Hráč má možnost hrát hru z pohledu první osoby. Royal edice obsahuje veškerý stahovatelný obsah (DLC), který vyšel před tímto vydáním. K dispozici je archiv, kde si lze pročíst kosmogonii, jejíž části jsou rozeseté po celém světě, dále místní pověsti, aby se hráč dověděl více o světě Eos. Je zde možnost přestavby Regalie na Type-D a zisk nových trofejí.\n\nFinal Fantasy XV: Pocket Edition \"( ァイナルファンタジーXV ポケットエディション - Fainaru Fantadží Fifutýn: Poketto Edišon)\" je zkrácená verze Final Fantasy, jež vyšla 9. února 2018 primárně pro operační systémy Android a iOS. Tato verze je přizpůsobena k ovládání pomocí stisků na dotykovém displeji, má jednodušší grafiku, stručnější příběh a několik vedlejších úkolů unikátních pro tuto mobilní verzi hry.\n\nHudbu k Final Fantasy XV složila z velké většiny hudební skladatelka Joko Šimomuraová, jež byla úkolem složit hudbu ke hře pověřena už v roce 2006, tedy ještě v době, kdy se projekt jmenoval \"Final Fantasy versus XIII\", deset let před vydáním samotné hry. Mezi další skladatele, kteří se na hudbě k Final Fantasy XV podíleli, patří Tecuja Šibata, Jošino Aokiová, Jošitaka Suzuki a Micuhiro Óta, jenž kromě skládání hudby asistoval i v jejích úpravách. Šimomurová složila ke hře zhruba 80 % hudby.\n\nTitulní píseň \"Somnus,\" jež v češtině znamená \"Spánek\", kterou složila Šimomuraová jako první z celého soundtracku, nazpívala Aundréa L. Hopkinsová. Námět textu k písni napsal původní ředitel projektu Tecuja Nomura a o překlad a úpravu pro latinu se postarali Taro Jamašita a Kazuhiro Komija. Latina byla použita i pro další zpívané písně ve hře. Píseň \"Omnis Lacrima\", jež v češtině znamená \"Všechny slzy\", byla součástí ukázek pro Versus XIII i Final Fantasy XV, a text napsal stejně jako ve všech ostatních latinsky zpívaných písních Tecuja Nomura, do latiny ho překládal Jamašita. Nomura zvolil latinu proto, že se jedná o záhadný jazyk, kterému lidé nebudou rozumět, ale přesto to ocení, ve smyslu všeobecné rovnosti.\n\nŠimomuraová vybrala pro hudbu ke hře svůj vlastní styl klasické hudby a pro některé lokace využila styl bossa nova a blues. Nechybí orchestrální hudba, někdy zpívaná v latinském jazyce. Pro bitvy byla hudba ve stylu metal. Šimomuraová se během skládání hudby snažila respektovat dílo svých předchůdců a často své návrhy hudby konzultovala s vedoucím projektu Tabatou a dalšími zaměstnanci.\n\nJako úvodní a závěrečná píseň příběhu hry byla vybrána píseň od Bena E. Kinga \"Stand By Me,\" jež se ve hře objevila v cover verzi od anglické kapely Florence and the Machine, kterou nazpívala zpěvačka kapely Florence Welchová. Hudební zpracování písně zahrnuje plnou orchestraci včetně smyčců, dechových hudebních nástrojů a timpani. Rytmus udává harfa s melodií z písně Prelude, jež se vyskytuje téměř ve všech dílech série Final Fantasy. \"Stand by Me\" nepředstavuje ve hře milostnou píseň, ale spíše představuje vzkaz, modlitbu či výraz vděku od Noctise za veškerou podporu, kterou dostal během své cesty od Lunafreyi, od svého otce Regise i od svých tří přátel Gladiola, Ignise a Prompta.\n\nHudba k této hře vyšla na čtyřech CD či na jednom Blue-Ray jako \"Final Fantasy XV Original Soundtrack\" dne 21. prosince 2016 v produkčním studiu Koyo Sonae. Tato edice je však bez Stand By Me.\n\n\n"}
{"id": "1472283", "url": "https://cs.wikipedia.org/wiki?curid=1472283", "title": "Rechmire", "text": "Rechmire\n\nRechmire byl šlechtic a úředník ve starověkém Egyptě, který během vlády panovníků Thutmose III. a Amenhotepa II. působil jako guvernér města Théb, nejvyšší kněží v Heliopolisu a jako vezír. Příčina jeho politického pádu není jasná, pravděpodobně byl z neznámých důvodů zahanben a sesazen. Rakhmireho hrob je znám pro svoji výzdobu, která obsahuje nejen výjevy z každodenního života Egypťanů, ale i podrobně sepsané povinnosti úřadu vezíra.\n"}
{"id": "1472285", "url": "https://cs.wikipedia.org/wiki?curid=1472285", "title": "Gullský teriér", "text": "Gullský teriér\n\nGullský teriér (též pákistánský bulteriér, Gull Terrier) je pákistánské psí plemeno. Pochází z oblasti Paňdžábu a využívá se pro psí zápasy, lov i hlídání. Jeho blízkým příbuzným je anglický bulteriér; dokonce se pravděpodobně jedná o přímého předka gullského teriéra.\n\nV době Britského impéria dováželi Britové do tehdejší Indie (současný Pákistán, Indie a Bangladéš) vlastní psy: anglické bulteriéry. V Indii rychle získali na oblibě a byli dále kříženi s místními plemeny, z čehož vznikl gullský teriér, známý též jako pákistánský bulteriér. Původně se chovali pro souboje s býky nebo jinými psy, když ale byla tato zábava zakázána, začali se využívat především jako hlídači.\n\nTito molossoidní (dogovití) psi jsou středně velcí, mají širokou hruď a velké vztyčené uši. Srst je normálně bílá, ačkoliv může být i s tmavými znaky.\n\nGullští teriéři jsou strážní psi, kteří jsou nedůvěřiví vůči cizincům. Mají vysoké sklony k agresivitě a silné ochranářské pudy, což z nich činí dobré ochránce lidí a majetku. I přesto jsou schopní s vlastní rodinou, včetně dětí, dobře vycházet. Není vhodné chovat je ve společnosti jiných (nepsovitých) domácích zvířat a pouštět k nim cizí děti.\n\nZákladní výchova i výcvik jsou nezbytností, stejně tak socializace, která předejde možnému agresivnímu chování. Jsou dobře cvičitelní a potřebují dostatek pohybu.\n\nPodobně jako angličtí bulteriéři, i gullští teriéři jsou náchylní k hluchotě a slepotě.\n"}
{"id": "1472289", "url": "https://cs.wikipedia.org/wiki?curid=1472289", "title": "Julius Maada Bio", "text": "Julius Maada Bio\n\nJulius Maada Bio (* 8. května 1962 Tihun, Sierra Leone) je sierraleonský politik a od roku 2018 také 5. prezident Sierry Leone. Byl krátce hlavou státu v roce 1996.\n\nJulius Maada Bio je 33. z 35 dětí narozených náčelníkovi Charliemu Bio II., který měl devět manželek. Julius Maada Bio začal své základní vzdělání na římskokatolické základní škole v Tihunu. Po ukončení svých raných let v základní škole ho poslali do města Pujehun, aby žil se svou starší sestrou Agnes, která byla učitelkou na základní škole v Pujehunu. Bio absolvoval základní vzdělání na Svaté rodinné škole v Pujehun. Při ukončení svého základního vzdělávání, ho jeho sestra Agnes zapsala na Bo Government Secondary School v městě Bo, což je prominentní internátní škola, kde strávil sedm let. Poté studoval na Vojenské akademii ozbrojených sil v republice Sierra Leone v Benguema, kterou v roce 1987 absolvoval v hodnosti kadetový důstojník ve věku 22 let. V roce 1990 byl poslán do sousední Libérie, kde právě probíhala občanská válka.\n\nO rok později je odvolán do Sierry Leone, aby bojoval proti rebelům z Revoluční sjednocené fronty (RUF). V roce 1992 se stává členem skupiny mladých vojáků v čele s kapitánem Valentinem Strasserem, který svrhl represivní režim Josepha Momoha, obviněného z vytvoření podmínek, které uvrhly zemi do občanská válka (1991-2002) a Valentine Strasser se stává hlavou státu. Později se Julius Maada Bio omluvil za popravu dvaceti lidí v tomto převratu.\n\nDne 16. ledna 1996 byl Strasser, po téměř čtyřech letech u moci, vyhoštěn v druhém vojenském převratu, ale tentokrát to byli jeho vlastní vojáci, kteří nebyli spokojeni s jeho řešením mírového procesu. Převrat vedl jeho zástupce, brigádní generál Julius Maada Bio, který se poté stal novou hlavou státu. Nová vláda původně pozastavila volby plánované na 26. února 1996, čímž by Sierra Leone obnovila civilní vládu. První svobodné volby se konaly koncem února a Bio předal 29. března 1996 moc nově zvolenému prezidentovi Ahmadu Tejanu Kabbahu.\n\nPo odchodu do důchodu z armády v roce 1996 se Bio přestěhoval do USA, kde získal magisterský titul v mezinárodních věcích z americké univerzity ve Washingtonu DC.\n\nV roce 2005 Bio se oficiálně stal členem politické strany Sierraleonské lidové strany (SLPP). Byl považován za možný kandidát na úřad viceprezidenta v prezidentských volbách roku 2007. V prezidentských volbách v roce 2012 byl kandidátem opoziční strany Sierraleonské lidové strany, ale byl poražen dosavadním prezidentem Ernestem Baiem Koromem, který dostal 58,7 procent hlasů.\n\nV prezidentských volbách, konaných 31. března 2018, získal 51,8 procent a byl zvolen novým prezidentem. Jeho inaugurace se konala 4. dubna 2018 a během svého prvního měsíčního funkčního období se Bio stal prvním prezidentem Sierry Leone, který zavedl bezplatné vzdělávání pro žáky základních a středních škol ve veřejných školách po celé Sierra Leone.\n"}
{"id": "1472291", "url": "https://cs.wikipedia.org/wiki?curid=1472291", "title": "Ľudovít Bortel", "text": "Ľudovít Bortel\n\nĽudovít Bortel (24. srpna 1914 Hnúšťa – 1. března 2005 Bratislava) byl evangelický farář, člen partyzánského oddílu Jánošík a funkcionář.\n\nVystudoval gymnázium v Rimavské Sobotě a pro nedostatek finančních prostředků studoval ve třicátých letech Evangelickou teologickou fakultu (teologie v té době byla jediná vysoká škola, kde student mohl obdržet sociální stipendium). Od roku 1941 působil jako evangelický farář augsburského vyznání v Horné Lehotě v okrese Brezno. Pracoval v ilegalitě, od roku 1942 byl členem KSS. Organizátor a účastník Slovenského národního povstání (SNP) – pracoval jako spojka ilegálního V. Ústředního výboru KSS pro Horehroní a Gemer. Po potlačení SNP převedl skupinu asi sedmi pracovníků KSS, včetně Gustáva Husáka, z Donoval po hřebenu Nízkých Tater do Horné Lehoty a spolu se starostou obce zorganizoval jejich ilegální přechod na stanovená místa. Byl členem partyzánského oddílu Jánošík a 2. paradesantní brigády na Slovensku. Působil jako předseda ONV v Brezně (asi 1946–1949), předseda KNV v Banské Bystrici (1949–1954), zplnomocněnec SNR pro výkup na Slovensku, náměstek pověřence potravinářského průmyslu, pověřenec obchodu. V padesátých letech byl poslancem Slovenské národní rady. Od roku 1960 byl náměstkem ministra vnitřního obchodu ČSSR v Praze, se zaměřením na veřejné stravování a cestovní ruch. Od roku 1964 byl členem Mezinárodního svazu organizací cestovního ruchu (UIOTTO) za ČSSR, později místopředsedou UIOTTO. V letech 1973 až 1977 byl diplomatickým pracovníkem na československém velvyslanectví v Alžírsku. \n\nV roce 1977 odešel do důchodu. Manželka Viera Bortelová, roz. Kusá, synové Ing. Ivan Bortel (1943–1970) a Ing. Boris Bortel (* 1946).\n"}
{"id": "1472292", "url": "https://cs.wikipedia.org/wiki?curid=1472292", "title": "Dog Days", "text": "Dog Days\n\nDog Days je americký romantický komediální film z roku 2018. Režie se ujal Ken Marina a scénáře Elisou Matsuedou a Ericou Oyamou. Hlavní role hrají Eva Longoria, Nina Dobrev, Vanessa Hudgens, Lauren Lapkus, Thomas Lennon, Adam Pally, Ryan Hansen, Rob Corddry, Tone Bell, Jon Bass, Finn Wolfhard a Ron Cephas Jones. Film sleduje životy různých psů a jejich majitelů v okolí Los Angeles . \n\nFilm měl premiéru dne 8. srpna 2018 ve Spojených státech. V České republice nebyl do kin uveden. Od kritiků získal smíšené recenze. \n\n\nV srpnu roku 2017 bylo oznámeno, že Ken Marino bude film režírovat podle scénáře Elisy Matsued a Ericy Oyamy s Mickeym Liddellem. V září 2017 bylo potvrzeno, že Finn Wolfhard, Vanessa Hudgens, Tone Bell, Adam Pally, Eva Longoria a Jon Bass se připojil k obsazení filmu. V říjnu roku 2017 se připojili Tig Notaro, Rob Corddry, Michael Cassidy, Jasmine Cephas Jones, Ron Cetafy Jones, John Gemberling, Ryan Hansen, Thomas Lennon, Lauren Lapkus, Jessica Lowe, Toks Olagundoye, Jessica St. Clair a David Wain. \n\nNatáčení bylo zahájeno v říjnu 2017 v Los Angeles v Kalifornii. \n\nFilm měl premiéru dne 8. srpna 2018 ve Spojených státech. V České republice nebyl do kin uveden. \n\nFilm vydělal 6,8 milionů dolarů v Severní Americe. První víkend byl dvanáctý nejnavštěvovanější film, kdy vydělal 2,5 milionů dolarů. Předpovídal se však výdělek 5–9 milionů dolarů. Za první promítací den vydělal 635 164 dolarů. Ve druhém týdnů promítání byl odebrán z nabídky více jak 55 kin a vydělal pouhých 868 664 dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 62 započtených recenzí 60 procent s průměrným ratingem 5 bodů z deseti. Na serveru Metacritic snímek získal z 19 recenzí 47 bodů ze sta. Na Česko-Slovenské filmové databázi si snímek drží k 18. únoru 2018 57 procent. \n"}
{"id": "1472294", "url": "https://cs.wikipedia.org/wiki?curid=1472294", "title": "Stig Claesson", "text": "Stig Claesson\n\nStig John Claesson (2. června 1928 Huddinge – 4. ledna 2008 Stockholm), známý pod pseudonymem Slas, byl švédský spisovatel a výtvarník. Vystudoval Švédskou královskou výtvarnou akademii a pracoval jako ilustrátor knih, v roce 1956 debutoval jako spisovatel reportáží o svých cestách po Evropě. Vydal přes osmdesát knih, psal beletrii, literaturu faktu, písňové texty i filmové scénáře. Do češtiny byl přeložen román \"Kdo miluje Yngveho Freje?\" (\"Vem älskar Yngve Frej?\", první vydání 1968) – satira o obyvatelích zapadlé vesnice, kteří se snaží přilákat turisty na objev údajné vikingské mohyly (Allan Edwall podle něj natočil v roce 1973 televizní film). Byla mu udělena Literární cena Svenska Dagbladet, Literární cena Selmy Lagerlöfové, Velká cena Devíti a Piratenpriset, získal také čestný doktorát Uppsalské univerzity. Ve Stockholmu je podle něj pojmenován veřejný park. Jeho syny jsou fotografové Nils Claesson a Leif Claesson.\n"}
{"id": "1472298", "url": "https://cs.wikipedia.org/wiki?curid=1472298", "title": "Evaristo Carvalho", "text": "Evaristo Carvalho\n\nEvaristo do Espírito Santo Carvalho (* 22. října 1942) je politik a od roku 2016 také čtvrtý prezident Svatého Tomáše a Princova ostrova.\n\nJako člen Nezávislé demokratické činnosti (ADI), byl jmenován premiérem 7. července 1994 prezidentem Miguelem Trovoadou po vyhození premiéra Norberta Costa Alegre a rozpuštění Národního shromáždění. Nové parlamentní volby, konané 2. října 1994, vyhrálo Hnutí za osvobození Svatého Tomáše a Princova ostrova - Sociálně demokratická strana, což mělo za následek nahrazení ve funkci premiéra Carlosem da Graçou 25. října 1994. Premiérem vlády byl opět 26. září 2001 do 28. března 2002.\n\nByl kandidátem na prezidentské volby v roce 2011. Carvalho skončil v prvním kole s 21,8 procenta hlasů druhý za bývalým prezidentem Manuelem Pintem da Costou, který zvítězil i v druhém kole s 52,9 procenty hlasů. Manuel Pinto da Costa byl prvním prezidentem Svatého Tomáše a Princova ostrova mezi roky 1975 až 1991.\n\nV prezidentských volbách v červenci 2016 získal Carvalho v prvním kole nejvíce hlasů, a to 49,8 procent hlasů. Druhý týden později se uskutečnilo druhé kolo. Nicméně Manuel Pinto da Costa bojkotoval druhé kolo poté, co prohlašoval, že první kolo bylo podvodné, To znamenalo, že Carvalho byl zvolen bez hlasování. Slavnostní inaugurace se odehrála 3. září 2016.\n"}
{"id": "1472300", "url": "https://cs.wikipedia.org/wiki?curid=1472300", "title": "Eric Enstrom", "text": "Eric Enstrom\n\nEric Enstrom (1875 poblíž Mory, Švédsko - 16. listopadu 1968 v Grand Rapids, Minnesota , USA, poté, co odešel do důchodu do Coleraine) byl americký fotograf. Je známý svou fotografií z roku 1918, na které je zobrazen Charles Wilden z Bovey v Minnesotě. Fotografie je známá jako \"Grace\" a zobrazuje Wildena jak odříkává modlitbu nad obyčejným jídlem. V roce 2002 byla \"Grace\" označena za státní fotografii Minnesoty.\n\n"}
{"id": "1472302", "url": "https://cs.wikipedia.org/wiki?curid=1472302", "title": "869 (číslo)", "text": "869 (číslo)\n\nOsm set šedesát devět je přirozené číslo. Římskými číslicemi se zapisuje DCCCLXIX a řeckými číslicemi ωξθʹ. Následuje po čísle osm set šedesát osm a předchází číslu osm set sedmdesát.\n\n869 je:\n\n\n\n"}
{"id": "1472303", "url": "https://cs.wikipedia.org/wiki?curid=1472303", "title": "Pau Audouard", "text": "Pau Audouard\n\nPau Audouard (1857 – 1918) byl fotograf působící v Barceloně, Katalánsku a Španělsku na konci 19. století.\n\nAdouard se narodil v roce 1857 v Havaně na Kubě. V roce 1879 se přestěhoval s rodinou do Barcelony, kde si otevřel fotografické studio. Stal se jedním z nejvýznamnějších fotografů ve Španělsku na konci 19. století, v roce 1886 získal dvě zlaté medaile za svou práci od \"Real Sociedad Económica Aragonesa\". O dva roky později byl jmenován oficiálním fotografem Světové výstavy v Barceloně. V letech 1879 až 1894 byl Adouard členem Francouzské fotografické společnosti. V letech 1905 až 1915 žil a pracoval v domě \"Casa Lleó Morera\", který postavil architekt Lluís Domènech i Montaner.\n"}
{"id": "1472307", "url": "https://cs.wikipedia.org/wiki?curid=1472307", "title": "Wolfgang Helck", "text": "Wolfgang Helck\n\nHans Wolfgang Helck (16. září 1914 Drážďany – 27. srpna 1993 Hamburk) byl německý egyptolog a jeden z nejvýznamnějších egyptologů 20. století.\n\nOd roku 1956 až do odchodu do důchodu v roce 1979 byl profesorem na Hamburské univerzitě. I poté zůstal aktivní a společně s Wolfhartem Westendorfem publikoval \"Lexikon der Ägyptologie\", který byl vydán v roce 1992. Publikoval také mnoho dalších knih a článků o historii Egypta a blízkovýchodní kultuře obecně. Byl členem německého archeologického institutu a členem Göttingenské akademie věd.\n\nByl synem filozofa Hanse Helcka. Studoval u Georga Steindorffa na Lipské univerzitě a u Hermanna Keese na Göttingenské univerzitě, kde dokončil studia v roce 1938. Během druhé světové války byl vězněn. Do Göttingenu se vrátil v roce 1947, aby dokončil doktorát (1951).\n\n"}
{"id": "1472308", "url": "https://cs.wikipedia.org/wiki?curid=1472308", "title": "Morče (Bosna a Hercegovina)", "text": "Morče (Bosna a Hercegovina)\n\nMorče (cyrilicí \"Морче\") je malá horská vesnička v Bosně a Hercegovině v Republice srbské, spadající pod občinu města Trebinje. Jedná se o vesnici se stoprocentní srbskou národností.\n\nPodle sčítání lidu z roku 2013 zde trvale žilo pouze 11 obyvatel. Byl zde zaznamenán prudký pokles obyvatelstva oproti předchozím sčítáním lidu; v roce 1971 zde žilo 58 obyvatel, z nichž 57 byli Srbové, v roce 1981 již pouze 48 obyvatel (47 obyvatel Srbové, 1 obyvatel Bosňák), v roce 1991 počet obyvatel klesl na 41 obyvatel (40 obyvatel Srbové), nyní je však vesnička téměř vylidněna a žilo zde v roce 2013 pouze 11 obyvatel. Není přesně znám důvod, proč neustále zdejší počet obyvatel klesá, pravděpodobnými příčinami je však poloha a velká vzdálenost od větších sídel, nejbližším městem je po silnicích asi 30 km vzdálená Bileća, Trebinje, pod jehož občinu patří, je vzdáleno asi 34 km. Doprava z vesnice je nevyvinutá a extrémně složitá, jelikož jedinými silnicemi jsou polní cestičky, vedoucí převážně do okolních vesniček s podobným stavem obyvatelstva, jako jsou Brani Do (5 obyvatel), Domaševo (46 obyvatel), Mirilovići (135 obyvatel), Podosoje (111 obyvatel), Pijavice (13 obyvatel), Šćenica Ljubomir (5 obyvatel), Šobadine (28 obyvatel), Ugarci (5 obyvatel) a Ždrijelovići (5 obyvatel).\n"}
{"id": "1472312", "url": "https://cs.wikipedia.org/wiki?curid=1472312", "title": "Saladinův orel", "text": "Saladinův orel\n\nSaladinův orel je heraldický symbol, užívaný jako státní znak Egypta a zobrazován i na jeho vlajkách. Kresba je inspirována sochou na zdi jedné z káhirských budov (Káhirské citadely), kterou údajně nechal postavit sultán Saladin (1138–1193). Předpokládá se, že orel mohl být jeho symbolem, pro tuto teorii však existuje jen málo důkazů.\n\nHeraldický Saladinův orel je nejčastěji zlatý orel s černými letkami a ocasními pery, na jehož hruď byl položen štít v panarabských barvách (červeno-bílo-černých). Orel stojí na zlaté kartuši s černým opisem názvu státu v arabském kúfickém písmu.\n\nTento znak byl předlohou pro státní znaky několika dalších arabských zemí užívané v minulosti i současnosti. Saladinovské znaky se liší pouze detaily, jiný je především srdeční štítek a stuha s nápisem:\n\n\nV současnosti se kromě Egypta užívá saladinovský orel jako státní znak Iráku a znak Státu Palestina. Egypt užívá zobrazení Saladinova orla i na svých vlajkách, ovšem rozdílných od státního znaku:\n\nPrvní egyptský státní znak zobrazující saladinova orla byl zaveden v únoru 1958, v souvislosti se vznikem Sjednocené arabské republiky, spojením Egypta a Sýrie. Egypt užíval znak, přes několik změn názvů států a členství v několika federacích, až do druhého ustanovení Federace arabských republik, kdy se od 1. ledna 1972 změnil znak na sokola Kurajšovců.\n\nPo vystoupení Egypta v říjnu 1984 se federace rozpadla a Egypt se vrátil k Saladinovu orlu. Ten byl zaveden 5. října 1984.\n\nSaladinovský orel je na iráckém státním znaku od roku 1965. V roce 1963 se připravovalo spojení Iráku s Egyptem a Sýrií. Byla zavedena nová státní vlajka ale znak (také podle egyptského vzoru) byl zaveden až 26. března 1965 a v platnost vstoupil 2. července. Na hrudi saladinovského orla s černými perutěmi a ocasem byl položen štít v barvách irácké, svisle vyvěšené vlajky (červeným, bílým a černým svislým pruhem) se třemi zelenými, pod sebou umístěnými hvězdami. Orel stál na zeleném, zlatě lemovaném podkladu s nápisem al-Džumhúríja al-'irákíja. Znak byl zaváděn velmi zvolna, ještě v roce 1967 byla země sporadicky reprezentována předchozím znakem z roku 1959.\n\nV roce 1992 došlo ke změně státního znaku. Pruhy na štítu dostaly horizontální polohu a mezi hvězdy byl (stejně jako na vlajce ze 14. ledna 1991) přidán zelený nápis Allāhu Akbar (Takbír).\n\nK další změně státního znaku došlo v roce 2004 a k poslední změně roku 2007 nebo 2008 (byly odstraněny hvězdy ze štítu).\n\nJemen vznikl v roce 1990 sloučením Jižního a Severního Jemenu. Jižní užíval státní znak zobrazující saladinovského orla v letech 1967–1990, Severní v letech 1962–1966. Severní Jemen poté v letech 1966–1974 užíval znak vycházející ze znaku předchozího a obsahující prvky Saladinova orla. Sjednocený Jemen již užívá státní znak jiný.\n\nPrvní a zároveň poslední libyjský znak zobrazující saladinovského orla byl prvním znakem Libyjské arabské republiky. Ta vznikla 1. září 1969 po vojenském puči v čele s Muammarem Kaddáfím, kterým zaniklo Libyjské království. Státní znak první republiky byl inspirován egyptským znakem a snahou o vytvoření arabské federace (kromě Libye měly být členy Egypt, v té době až do roku 1971 Sjednocená arabská republika, a Súdán). Znak byl užíván do 1. ledna 1972, kdy byla ustanovena Federace arabských republik (Libye, Egypt a Sýrie). Nově přijatý znak a znaky následující již byly tvořeny sokolem, symbolem kmene Kurajšovců.\n\nSaladinovský znak Státu Palestina je odlišný od znaku Palestinské autonomie. Na něm je barva orla stříbrná.\n\nPrvní a zároveň poslední syrský státní znak zobrazující saladinovského orla byl zaveden 22. února 1958, v souvislosti se vznikem Sjednocené arabské republiky, spojením Egypta a Sýrie. Znak byl užíván do 28. září 1961 (rozpadu federace, státním převratu a vyhlášení Syrské arabské republiky). Před i po této federaci byl užíván znak se sokolem, symbolem kmene Kurajšovců.\n"}
{"id": "1472319", "url": "https://cs.wikipedia.org/wiki?curid=1472319", "title": "Bitozeves (tvrz)", "text": "Bitozeves (tvrz)\n\nBitozeves je tvrz ve stejnojmenné obci v okrese Louny. Až do třicetileté války sloužila jako panské sídlo. Poté panství získali Michnové z Vacínova a jako nepotřebnou nechali tvrz zchátrat. V roce 1691 Sinzendorfové její zříceninu přestavěli na sýpku. Areál hospodářského dvora s budovu tvrze je od roku 1964 chráněn jako kulturní památka.\n\nPrvní písemná zmínka o bitozeveské tvrzi pochází z roku 1405, kdy ji Jindřich z Telce prodal i s vesnicí svatomařským křižovníkům. Podle Augusta Sedláček však křižovníci tvrz před rokem 1405 prodali a v roce 1417 si ji pronajala Eliška Koldicová z Dubé. Během husitských válek tvrz ovládala lounská posádka. Roku 1436 císař Zikmund bitozeveský statek zastavil Jindřichu Buškovi z Hluban. Dalším majitelem se stal Heřman Sirotek ze Zhorce, od kterého ji roku 1464 získali opět křižovníci. Brzy poté od nich panství koupil Tomáš Pehm z Konobrž. Po něm je vlastnil Václav z Nemyčevsi a jeho syn Čéč tvrz roku 1506 prodal Janu Hruškovi z Března. Když zemřel, spravovali Hruškovi synové Mikuláš a Jakub každý polovinu panství. Roku 1532 získal Jakub bratrův podíl a postupně panství rozšířil o další vesnice v okolí. Celý majetek zdědili Jakubovi synové Šebestián, Karel a Bernart Hruškové z Března. Rozdělili se tak, že Bitozeves připadla Bernartovi, který zemřel ještě předtím, než jeho synové Jakub, Tobiáš, Karel a Adam dosáhli plnoletosti. Statek za ně spravoval Bernartův bratr Karel. Po dosažení dospělosti připadly Adamovi Seménkovice, Karlovi Nečemice a Jakub s Tobiášem se rozdělili o Bitozeves. Oba bratři se zúčastnili stavovského povstání v letech 1618–1620, za což jim byl zkonfiskován majetek.\n\nBitozeves byla spolu s Toužetínem prodána hraběti Adamovi z Herbersdorfu. Vdova Marie Salomena potom toužetínské panství s Bitozevsí roku 1630 prodala Pavlu Michnovi z Vacínova za 75 tisíc zlatých a ten je připojil k postoloprtskému panství. Samostatným statkem se Bitozeves stala ještě v letech 1667–1671, kdy patřila Vilému Bedřichovi Michnovi z Vacínova a který ji prodal postoloprtským hrabatům ze Sinzendorfu. Tvrz během třicetileté války zchátrala a noví majitelé ji neopravovali. Až v roce 1691 nechal hrabě Jiří Ludvík ze Sinzendorfu zříceninu přestavět na sýpku.\n\nDochovaná renesanční jednopatrová budova má tři křídla ve tvaru písmena U. Východní křídlo slouží k bydlení a zbytek budovy je využíván k hospodářským účelům. Z architektonických detailů se dochovaly zbytky sgrafitových psaníček překryté novodobou omítkou. K památkově chráněnému areálu patří hospodářský dbůr se dvěma branami, kamennou patrovou stájí s přístavkem mléčnice a hospodářská budova.\n"}
{"id": "1472323", "url": "https://cs.wikipedia.org/wiki?curid=1472323", "title": "Körösladány", "text": "Körösladány\n\nKörösladány [kerešladáň] (, ) je město v jihovýchodním Maďarsku v župě Békés, spadající pod okres Szeghalom. Nachází se asi 33 km severně od Békéscsaby. V roce 2015 zde žilo 4 557 obyvatel. Podle statistik z roku 2011 zde byli Maďaři (91,2 %), Romové (3,9 %) a Němci (0,2 %).\n\nU Körösladány se stékají řeky Sebes-Körös (u které město leží) a Kettős-Körös do řeky Harmás-Körös (Körös). Nejbližšími městy jsou Dévaványa, Gyomaendrőd, Mezőberény a Szeghalom. Blízko je též obec Köröstarcsa.\n"}
{"id": "1472325", "url": "https://cs.wikipedia.org/wiki?curid=1472325", "title": "Mistrovství Československa v orientačním běhu 1989", "text": "Mistrovství Československa v orientačním běhu 1989\n\nMistrovství Československé socialistické republiky v orientačním běhu proběhlo v roce 1989 ve dvou individuálních disciplínách a jedné týmové.\n\nZ protokolu závodu - Závady při prezentaci: Pořadatelé zjistili drobné nedostatky v průkazech ČSTV (chybějící podpisy, neorazítkované fotografie atd.). Závodník Rudolf Ropek, VBM, nepředložil průkaz ČSTV a nebyl připuštěn k závodu. Závodníci nevyužívali slev v hromadné přepravě. \"(Pozn.: O startu závodníků rozhodoval delegovaný rozhodčí, ne pořadatel. Cestovné se proplácelo.)\". \n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\nPůvodní termín 29. 4. byl přeložen na 23. 9. z důvodu souvislé sněhové pokrývky v prostoru závodu.\n\nZ protokolu závodu - Hodnocení závodu: Při prezentaci nepředložil členský průkaz ČSTV závodník Pavel Dlabola a nebyl připuštěn ke startu.\n\n\"Souhrnné informace naleznete v článku Mistrovství Československa na dlouhé trati.\"\n\n\n"}
{"id": "1472326", "url": "https://cs.wikipedia.org/wiki?curid=1472326", "title": "Ivan Ivanovič Panajev", "text": "Ivan Ivanovič Panajev\n\nIvan Ivanovič Panajev (; , Petrohrad – , tamtéž) byl ruský pozdně romantický prozaik a žurnalista.\n\nPocházel ze šlechtické rodiny. Vychován byl v Šlechtické internátní škole při Petrohradské univerzitě a následně pracoval až do roku 1844 jako státní úředník. Literární činnost zahájil roku 1834 romantickými povídkami v duchu Bestuževa-Marlinského. Při svých pobytech v Moskvě se seznámil s Vissarionem Grigorjevičem Bělinským a pod jeho vlivem se stal jedním z hlavních představitelů tzv. naturální školy. Spolupracoval s časopisem \"Vlastenecké zápisky\" (Отечественные записки) a od roku 1847 se společně s Nikolajem Alexejevičem Někrasovem podílel na vydávání časopisu \"Současník\" (Современник).\n\nJe autorem mravoličných črt a salónních a milostných povídek s idealizací ruské ženy. V rozsáhlejších prózách zobrazil parazitující statkářskou šlechtu a životní vyhasínání tzv. zbytečného člověka. Pro ruskou literaturu má však daleko větší význam jako žurnalista. Pod pseudonymem \"Новый поэт\" (Nový nebo Moderní básník) psal kritické i humorné fejetony z novinářského prostředí a ze života v Petrohradě, které poskytují množství cenného materiálu pro studium jednoho z nejdůležitějších období historie ruské literatury.\n\n"}
{"id": "1472327", "url": "https://cs.wikipedia.org/wiki?curid=1472327", "title": "John Magufuli", "text": "John Magufuli\n\nJohn Pombe Joseph Magufuli (* 29. října 1959 Chato, Tanganika) je tanzanský politik a od roku 2015 také 5. prezident Tanzanie.\n\nV roce 1988 získal bakalářský titul v oboru chemie a matematiky, který vystudoval na University of Dar es Salaamu. O několik let později také získal magisterský titul a doktorát v chemických vědách z téže univerzity.\n\nV roce 1977 nastoupil do politické strany Chama Cha Mapinduzi (CCM). John Magufuli byl v krátkém období jako učitel na střední škole Sengerema v letech 1982 až 1983, kde učil chemii a matematiku. Později ukončil svou výuku a byl zaměstnán v The Nyanza Cooperative Union Limited jako průmyslový chemik. Zde zůstal do roku 1995, kdy byl zvolen poslancem parlamentu pro oblast Chato. Byl jmenován náměstkem ministra prací. V roce 2000 byl zvolen a byl povýšen na plnou ministerskou pozici, a to ministrem prací. Poté, co byl prezidentem Jakayou Kikwetem požádán, aby převzal funkci, se 4. ledna 2006 přemístil na místo ministra půd a lidských sídel. Následně působil jako ministr hospodářství a rybolovu od roku 2008 do roku 2010 a opět jako ministr prací od roku 2010 do roku 2015.\n\nDne 12. července 2015 byl nominován na kandidáta na prezidenta za stranu Chama Cha Mapinduzi (CCM). V prezidentských volbách, které se konaly 25. října 2015, byl Magufuli národní volební komisí vyhlášen vítězem 29. října, kdy získal 58% hlasů. Do úřadu vstoupil 5. listopadu 2015.\n"}
{"id": "1472330", "url": "https://cs.wikipedia.org/wiki?curid=1472330", "title": "Stanislav Kasík", "text": "Stanislav Kasík\n\nStanislav Kasík (* 18. prosince 1949, Děčín) je český heraldik a popularizátor heraldiky.\n\nPo vyučení v oboru lodní mechanik na odborném učilišti v Děčíně byl od roku 1968 zaměstnán u Československé plavby labsko-oderské. V letech 1973–1977 pracoval v zemědělství. K  původní profesi lodní techniky se vrátil v roce 1977 a pracoval zde do roku 1996. Při zaměstnání vystudoval Střední ekonomickou školu v Děčíně.\nZa 25 let činnosti vytvořil více než šest set návrhů obecních symbolů a vlajek pro města (z celkového počtu přes 5 000 vlajek a téměř 5 000 znaků).\nŽije a tvoří v Roudnici nad Labem, kde provozuje heraldickou kancelář „\"Dauphin\"“. V roce 1994 proběhla samostatná výstava heraldických prací v prostorách Okresního vlastivědného muzea v Litoměřicích. Články publikuje v odborných a historických časopisech a v elektronické podobě na stránkách \"Heraldické terminologické konvence\". \n\n"}
{"id": "1472331", "url": "https://cs.wikipedia.org/wiki?curid=1472331", "title": "Erich Ollenhauer", "text": "Erich Ollenhauer\n\nErich Ollenhauer (27. března 1901 Magdeburg – 14. prosince 1963 Bonn) byl německý politik.\n\nKdyž mu bylo patnáct let, vstoupil do Socialistické dělnické mládeže, v níž se postupem času stal jejím předsedou. Roku 1933 jej voliči na stranickém sjezdu zvolili do předsednictva Sociálnědemokratické strany Německa (SPD). V tak nízkém věku se tam do té doby nikdo jiný nedostal.\n\nKdyž se téhož roku chopili v Německu moci nacisté pod vedením Adolfa Hitlera, emigroval v květnu 1933 Ollenhauer společně s předsedou své strany Otto Welsem a Hansem Vogelem do Československa. Ollenhauer se usadil v Praze a obýval dům v Dejvicích, na adrese Na Pískách 1835/32. Zřídili zde exilové vedení strany, tak zvané SoPaDe. O pět let později (1938) ale musel Ollenhauer uprchnout do Paříže a následně, roku 1940, do Londýna.\n\nJakmile skončila druhá světová válka, vrátil se zpět do Německa a roku 1946 byl na prvním poválečném sjezdu SPD v západních zónách zvolen místopředsedou strany, v jejímž čele tehdy stál Kurt Schumacher. Šest let nato, po Schumacherově smrti, se stal předsedou strany a vedl i stranickou frakci v západoněmeckém parlamentu. V prosinci 1963 Ollenhauer zemřel a roku 1977 získala jeho jméno centrála SPD v Bonnu.\n"}
{"id": "1472332", "url": "https://cs.wikipedia.org/wiki?curid=1472332", "title": "Jírovce u Libocké brány v oboře Hvězda", "text": "Jírovce u Libocké brány v oboře Hvězda\n\nJírovce u Libocké brány v oboře Hvězda jsou skupina 5 stromů druhu jírovec maďal (neboli kaštan koňský, \"Aesculus hippocastanum\"), které byly vysazeny velmi blízko u sebe asi 100 m od Libocké brány, po pravé straně u hlavní cesty k letohrádku Hvězda. Sevřená skupina působí dojmem jediné společné koruny a je zvlášť malebná v době kvetení, tedy asi v polovině května.\n\n\nStromy jsou ošetřovány a jejich stav je hodnocen jako dobrý. Spodní větve jsou asi 2 m nad zemí. Strom na vzdálenější straně od cesty je nakloněný výrazněji, ostatní kmeny kmeny jsou vzájemně jištěny vazbou. Jedna z dutin byla kdysi ošetřena vyzděním.\n\nStáří stromů není přesně doloženo. Podle jedné verze prý skupinu vysadila do tvaru koruny císařovna Marie Terezie po své korunovaci na českou královnu, tedy v roce 1743. Podle jiných pramenů ale v roce 1757 oboru úplně zničili pruští vojáci, proto v plánu z roku 1775 jírovce zachyceny nejsou a pocházejí až z doby po roce 1797. Podle údajů v Ústředním seznamu ochrany přírody jsou dokonce ještě mladší, asi z roku 1850.\n\nV oboře Hvězda jsou ještě další památné stromy: buk dvoják, buk u Břevnovské brány, buk pod letohrádkem a kousek od jírovců u Libocké brány ještě památný dub. Asi 500 m severně od obory je další pozoruhodný dub na hrázi Libockého rybníka.\n\nNejbližší zastávkou pražské MHD je stanice Sídliště Petřiny. Nedaleko od skupiny jírovců, na začátku cesty k letohrádku Hvězda, je socha husitského hejtmana Jana Roháče z Dubé.\n\n"}
{"id": "1472333", "url": "https://cs.wikipedia.org/wiki?curid=1472333", "title": "Alma Bestvater", "text": "Alma Bestvater\n\nAlma Bestvater (* 1996 Výmar) je německá sportovní lezkyně, mistryně Německa v boulderingu.\n\n\n"}
{"id": "1472334", "url": "https://cs.wikipedia.org/wiki?curid=1472334", "title": "Kostel Navštívení Panny Marie (Zašová)", "text": "Kostel Navštívení Panny Marie (Zašová)\n\nKostel Navštívení Panny Marie je barokní stavba postavená v letech 1714–1725. Nachází se ve středu obce Zašová a je součástí bývalého kláštera trinitářů. Byl zapsán do seznamu kulturních památek ČR před rokem 1988. Farní kostel patří Římskokatolické farnosti Zašová, děkanát Valašské Meziříčí, arcidiecéze olomoucká. Součástí kulturní památky \"kostel s areálem\" je dvoupatrová budova kláštera a kamenná sousoší svatého Jana Nepomuckého a krucifix.\n\nPrvní písemná zmínka o Zašové je z roku 1370. V době husitských válek zanikla fara ze 14. století. K obnovení farnosti došlo až v roce 1580 jako protestantské. Od roku 1628 byla dána v rámci rekatolizace katolíkům a fara zrušena. V Zašové stál dřevěný kostelík zasvěcený svaté Anně obklopený hřbitovem. V interiéru byly dva oltáře. Na hlavním oltáři měl být umístěn milostný obraz Panny Marie Zašovské. K obrazu jsou první písemné zmínky z roku 1672 spojené s popsanými votivními dary a poutí. Nárůstu poutníků k zázračnému obrazu nestačila kapacita kostela a také nepřítomnost duchovních.\n\nVedle dřevěného kostela byl v roce 1714 postaven nový zděný kostel, který nechal postavit Karel Jindřich hrabě ze Žerotína, majitel Zašové. Základní kámen byl položen 14. srpna 1714. Architekt je neznámý, stavbu provedl stavitel Jiří Kocourek z Kroměříže, vrchní dozor prováděl arendátor panství meziříčského Václav Rozenzweig. Dne 27. února 1716 Karel Jindřich hrabě ze Žerotína zemřel. Kostel byl dokončen v roce 1725 za Františka Ludvíka hraběte ze Žerotína, dědice Zašové. Dne 15. července 1725 byl kostel zasvěcen olomouckým kanovníkem Janem Matějem z Thurnu a Valssassina. Při této příležitosti byl milostný obraz Panny Marie Zašovské přenesen z dřevěného kostela svaté Anny do nového. Před konsekrací v roce 1742 byl kostel opraven. Dne 29. července 1742 byl konsekrován olomouckým biskupem Jakubem Arnoštem z Lichtenštena. V roce 1768 byly postaveny dvě nové věže a v roce 1773 zavěšeny nové zvony.\n\nZabezpečení duchovní správy měli vykonávat povolaní řeholníci Řádu trinitářů. V roce 1722 byla vyhotovena zakládací listina Františkem Ludvíkem hrabětem ze Žerotína, v roce 1724 stavbu kláštera povolil císař Karel VI. Dne 4. října 1725 byl položen základní kámen kláštera trinitářů. Klášter byl zrušen císařem Josefem II. v roce 1783. Část kláštera tvořila fara, zbytek byl prodán do soukromých rukou. V roce 1800 získala část obec Zašová, která tam umístila školu, od roku 1901 byl v klášteře sirotčinec. První farář nastoupil v roce 1785. Opravy kostela probíhaly v letech 1850–1854. V roce 1871 kostel a fara vyhořely. Opravy kostela se protáhly až do roku 1892. V roce 1892 byly opraveny věže v průčelí kostela a sanktusník. Další oprava byla zahájena v roce 1912, ta byla přerušena první světovou válkou. V roce 1929 byl opravován hlavní oltář, v roce 1930 byla zaveden elektrický proud. Ve čtyřicátých letech byl vymalován interiér kostela a podle návrhu architekta Šlapety z Olomouce byl postaven nový oltář. V roce 1984 byla opravena fasáda kostela, opraveny střechy a v roce 1985 upraveno okolí a postaveno schodiště k bočnímu vstupu. V roce 2009 byl kostel zasažen povodní. V roce 2015 byla zahájena generální oprava kostela. Při restaurátorském průzkumu byly objeveny konsekrační kříže z období svěcení v roce 1742.\n\nKostel je orientovaná jednolodní zděná omítaná stavba s odsazeným pětibokým kněžištěm se dvěma bočními emporami s balustrádou a dvěma věžemi v průčelí. Obdélný půdorys o rozměrech 35 x 17 m a výšce klenby 16 m. K pravé straně je lodi je přistavena předsíň, z levé strany přiléhá budova kláštera a fara. Boční fasáda lodi je členěná lizénami v jejíchž jednotlivých polích jsou obdélná okna s půlkruhovým zakončením v šambráně s klenákem. Průčelí je členěno pilastry a bohatě profilovanou korunní římsou. V ose průčelí je pískovcový portál, na soklech jsou polopilíře s kompozitní hlavicí. V rozeklaném segmentovém frontonu s koulemi po bocích je erb Žerotínů. Nad portálem je vysoké okno s půlkulatým záklenkem v šambráně. V trojúhelníkovém štítu mezi věžemi ve výklenku je pískovcová socha svatého Michala, štít je ukončen křížem. Výklenek je v šambráně s uchy a ve vrcholu je zdoben mušlí. Věže jsou zakončeny cibulovitou střechou s lucernami. Ve stěnách věže (průčelí) jsou výklenky ve kterých jsou umístěny sochy svatého Jana z Mathy, a svatého Felixe z Valois, zakladatelů řádu. Okna ve věžích jsou obdélná s valeným záklenkem, v šambránách s uchy a parapetní výplní. Pod nimi jsou malá oválná okénka.\n\nLoď je zaklenuta třemi valenými klenbami na pasech s lunetami. Pasy nasedají na svasčité pilastry s s profilovanými římskými hlavicemi. Kněžiště má přistavenou sakristii se zazděnou klášterní oratoří v patře. Sakristie má valenou klenbu. Kruchta je vsazena do dvou pilířů, je otevřena do lodi třemi oblouky (střední je větší, jsou v ní píšťaly varhan). Dřevěná poprseň kruchty před stavební úpravou v roce 1991 byla barokně zprohýbaná. Po úpravě pilíře procházejí kruchtou a její poprseň v oblouku předstupuje před ně. V roce 1743 byly pořízeny nové varhany, které byly nahrazeny v roce 1905 novými pneumatickými od firmy Mölzer z Kutné Hory, zakoupené farářem Janem Jandáskem. V roce 1991 byl upraven hudební kůr a posvěceny nové varhany od firmy Rieger-Kloss z Krnova, které mají 1772 píšťal.\n\nV kněžišti je barokní hlavní oltář z roku 1823 s milostným obrazem Panny Marie Zašovské. Na podstavci menzy mezi adorujícími anděly je tabernákl se sloupy s volutovými hlavicemi a květinovým motivem na jejich podstavcích. Na čelní straně tabernáklu jsou otáčivé skříňky pro ciborium a monstranci. Nad tabernáklem je pod baldachýnem umístěn milostný obraz Panny Marie Zašovské.\n\nNad hlavním oltářem nad kartuší s kolorovaným erbem hrabat ze Žerotína je zavěšen obraz \"Nejsvětější Trojice s řádovými světci\" z roku 1742. Po bocích obrazu na římsách pilastrů jsou sochy barokních andělů.\n\nKněžiště a loď dělí vítězný oblouk u jehož paty na epištolní straně je rokoková křtitelnice upravená jako oltář s obrazem \"Kristovy tváře\" pod ním obraz \"Křest Krista\" a \"Svatý Salvátor\". Obraz \"Křest Krista\" je dílem olomouckého malíře Josefa Františka Pilze z padesátých let 18. století. V horní části oltáře je barokní portrét Ježíše Krista.\n\nNa evangelijní straně vítězného oblouku je barokní dřevěná kazatelna k níž vedou kryté schody ze sakristie. Na čtyřech volutách spočívá řečniště jehož poprseň zdobí sochy čtyř evangelistů Marka, Matouše, Lukáše a Jana. Nad řečništěm je bohatě zdobený baldachýn s anděly a obrazem \"Nejsvětější Trojice\". Kazatelna je zmiňována v písemných pramenech už v roce 1783, předpokládá se, že podle výzdoby může pocházet z třicátých let 18. století.\n\nNa epištolní straně je boční barokní celodřevěný oltář \"svaté Otýlie\". Před oltářem jsou dva stupně. Na kamennou kvádrovou mensu je posazeno dvoukřídlé retabulum se sloupy, pilastry a kladí. Oltářní obraz \"svaté Otýlie\" je vsazen doprostřed retabula. Na mense je jehlancový relikviář se svatými ostatky. Protějškem je na evangelijní straně boční barokní oltář \"Všech svatých\" s obdobnou architekturou a zdobením. Rozdílem je námět oltářního obrazu a relikviář.\n\nNa epištolní straně je boční oltář \"svatého Jana Nepomuckého\" z roku 1887, nahradil starší z roku 1734 od fundátora Františka Geisteigera z Gasthoffenu.\n\nNa evangelijní straně je novorenesanční boční oltář \"svatého Kříže\" s dvoumetrovou plastikou ukřižovaného Krista a obraz \"Panny Marie Bolestné\". Oltář byl vyroben za působení faráře Františka Svobody v letech 1863–1873, pravděpodobně po požáru v roce 1871. Oltář byl v roce 1909 obnoven farářem Janem Jandáskem. Na tumbě je položena mensa na ní nástavec v podobě edikuly s ukřižovaným Kristem. Obraz Panny Marie je umístěn mezi dvěma andílky, které zhotovil olomoucký sochař Rudolf Doležal.\n\nPod kruchtou je Lurdská jeskyň se sochou Panny Marie a svaté Bernadety.\n\nMilostný obraz Panny Marie je tempera na dřevě z padesátých let 15. století v masivním rámu , který je pobitý zlaceným měděným plechem. Malba zachycuje Pannu Marii s Ježíškem, která stojí na zelené louce před hustým zeleným keřem. V horních rozích obrazu jsou vznášející se andělé v červeném a zeleném rouchu nesoucí pásky s nápisy. Madona stojí v kontrapostu, na pravé ruce drží Ježíška.\n\nPrvní písemné zmínky o obrazu jsou z roku 1672, kdy byl přemístěn na hlavní oltář dřevěného kostela svaté Anny. Další údaje jsou v souvislosti votivními dary s roku 1673 a 1690. První pokus o určení datace obrazu bylo v roce 1710 Janem Jiřím Středovským. Následně pozvaný malíř odhadl stáří obrazu na 300 let. V roce 1725 byl obraz přenesen do nového kostela Navštívení Panny Marie a o rok později (1726) byl vsazen do nového rámu, který daroval hrabě Antonín Rottal s manželkou. V 18. a 19. století byl obraz několikrát přemalován. Poslední přemalba byla v letech 1873–1875 po požáru v roce 1871. V roce 1883 byl obraz přemístěn na evangelijní stranu a na jeho místo byla vsazena kopie od brněnského malíře Josefa Šichana. V roce 1953 byla pořízena kopie obrazu Marií Bognerovou, která zachytila stav obrazu před restaurováním. V období 1955–1956 byl obraz restaurováván v ateliéru Akademie výtvarných umění v Praze. Při tomto zásahu byla odkryta a restaurována původní středověká malba. Obraz byl před restaurováním podroben průzkumu rentgenovými paprsky a ultrafialovým zářením. Restaurování provedl akademický malíř Jaroslav Alt. Obraz byl znovu osazen do hlavního oltáře 26. května 1957. Další restaurátorský zásah byl proveden v roce 2007. Na oltář byla umístěna kopie, kterou provedl MgA. Marek Nespěšný. Restaurování prováděla Mgr. Radana Hamsíková, která v období 2007–2008 provedla moderními technikami revizi restaurátorského zásahu z padesátých let. \n\nK obrazu se vztahuje legenda podle které je vysvětlena podoba obrazu a důvod uctívání. První písemný záznam pochází z roku 1725 zaznamenaný v rodinné kronice rektora zašovského kláštera Jana Bartoloměje Vranečky.\n\nLegenda vypráví o křesťanském rytíři, který byl pronásledovaném Tatary a bloudil v hlubokých lesích. Po modlitbě k Panně Marii únavou usnul, ve snu se mu zjevila Matku Boží s děťátkem na ruce a spustila mu svou levou rukou šňůru, aby se jejího konce chytil a kráčel za ní. Po probuzení, zjistil, že je v neznámé krajině, na kraji lesa na dohled chalup. Rytíř z vděčnosti za záchranu učinil slib, že postaví kapličku a daruje do ní obraz Panny Marie té podoby, v jaké se mu zjevila ve snu. (upraveno a zkráceno).\n\nJe to plastika z lipového dřeva o výšce 205 cm, rozpětí rukou 190 cm, hloubce 43 cm. Socha Krista je propracovaná i v zádových partiích. Kristus na kříži má vodorovně roztažené paže, takže celá proporce připomíná písmeno T. Propracování i v zádových partiích napovídá, že původně byla umístěna v prostoru.\n\nNa dřevěnou sochu ukřižovaného Krista bylo upozorněno v roce 1999 profesorem Ivo Hlobilem, který poukázal na gotizující prvky. Do té doby se předpokládalo, že pochází z 19. nebo snad 18. století. V roce 2003 byla provedena sondáž do polychromie sochy restaurátorkou Mgr. Radanou Hamsíkovou. Podle nalezených pěti barevných vrstev poslední nejstarší poukazovala na období 16. století. V letech 2004–2007 byly jednotlivé přemalby mechanicky ručně skalpelem odstraněny a socha nabyla podoby z doby jejího vzniku. Srovnáváním obdobných plastik je považováno místo vzniku Sedmihradsko v Rumunsku.\n\nPrvní zvon je připomínán v dřevěném kostelu, pocházel z roku 1583. Do roku 1767 byl jen jeden zvon z roku 1722 v sanktusníku. V roce 1773 byly zakoupeny dva nové zvony sv. Jana z Mathy a sv. Felixe z Valois, které byly zavěšeny 2. března 1773. Při požáru v roce 1871 vyhořely věže a pět zvonů se roztavilo a zřítilo dolů. Zvonovina byla odeslána zvonaři Ignáci Helzerovi z Nového města ve Vídni k ulití čtyř nových zvonů. V roce 1892 byl pořízen zvon svatý Josef a zavěšen do sanktusníku.\n\nDne 4. května 1917 byly rekvírovány zvony \"Nejsvětější Svátost oltářní\" (524 kg), \"svatý Alois\" (30 kg) a cínové píšťaly varhan. V roce 1927 zakoupeny sv. Josef (490 kg) a po vysvěcení 4. září 1927 zavěšen. V roce 1942 rekvírovány sv. Josef (490 kg), Panna Marie (270 kg) a Cyril a Metoděj (160 kg) zůstal zvon v sanktusníku sv. Josef (40 kg).\n\nPo válce byly v roce 1957 zakoupeny čtyři zvony Panna Marie,svatý Josef,svatý Alois a svatý Ludvík. Zvony byly ulity v roce 1956 ve firmě Kovolit, Česká u Brna (dříve Rudolf Manoušek). Zavěšeny byly v roce 1957.\n\nNa zvonech je označení místa \"Zašová L.P. 1956\", jméno firmy \"Ulil Kovolit Česká u Brna\", obraz světce a nápis (ladění):\n\n\n\n"}
{"id": "1472335", "url": "https://cs.wikipedia.org/wiki?curid=1472335", "title": "Front homosexuel d'action révolutionnaire", "text": "Front homosexuel d'action révolutionnaire\n\nFront homosexuel d'action révolutionnaire, zkráceně FHAR (tj. doslovně \"Homosexuální fronta revoluční akce\") bylo hnutí založené v roce 1971 v Paříži, které se snažilo prosazovat LGBT práva ve Francii. Hnutí vzešlo ze studentských nepokojů v květnu 1968.\n\nPůvodně se jednalo o skupinu feministek a leseb, které se neformálně sdružovaly kolem měsíčníku \"Arcadie\" a které považovaly studentské hnutí z roku 1968 za málo radikální v otázkách práv žen a homosexuálů. K nim se v únoru 1971 připojili i gayové. Skupina pořádala setkání na Vysoké škole výtvarných umění v Paříži.\n\nPrvní veřejnou aktivitou bylo dne 5. března 1971 přerušení shromáždění proti právu na potrat. Dne 10. března skupina přerušila rozhlasovou debatu na téma homosexuality na Radiu Luxembourg. V dubnu 1971 uveřejnila své prohlášení v časopise \"Tout!\".\n\nFHAR odsuzovala léčbu homosexuality, takže v roce 1971 narušovala průběh mezinárodního sexuologického kongresu v San Remu. \n\nZvyšující se počet členů, především rostoucí početní převaha mužů znamenaly i rozdílné cíle v rámci hnutí. Ženy vytvořily skupinu \"Gouines rouges\" (Rudé lesby), které bojovaly tvrději proti sexismu a „falokracii“. Vzniklo též několik \"Groupe de libération homosexuelle\" (Skupina homosexuálního osvobození).\n\nV únoru 1974 bylo frontě zakázáno pořádat svá setkání ve škole výtvarných umění a FHAR pozvolna upustila od svých radikálních akcí. Po jejím zániku převzala aktivitu jiná sdružení.\n\nNa radikalismus hnutí navázaly až v 90. letech skupiny jako Act Up-Paris, které prováděly kontroverzní a spektakulární akce po vzoru obdobných organizací ve Spojených státech.\n"}
{"id": "1472336", "url": "https://cs.wikipedia.org/wiki?curid=1472336", "title": "Gare du Point-du-Jour", "text": "Gare du Point-du-Jour\n\nGare du Point-du-Jour je zrušená železniční stanice v Paříži v 16. obvodu. Nádraží bylo v provozu v letech 1867–1934. Budova se nacházela na místě dnešního domu č. 17, boulevard Exelmans.\n\nNádraží se nacházelo v jihozápadní části 16. obvodu na křižovatce ulic \"Avenue de Versailles\" a \"Boulevard Exelmans\". Bylo součástí zrušené tratě Petite Ceinture a leželo mezi stanicemi Grenelle-Ceinture a Auteuil-Boulogne. Stanice se nacházela přímo na viaduktu Auteuil, který překonával Seinu.\n\nNádraží bylo pro cestující otevřeno 25. února 1867 spolu s úsekem tratě na levém břehu. Tak jako celá linka Petite Ceinture bylo i nádraží uzavřeno pro osobní přepravu 23. července 1934.\n\nNádraží bylo zbořeno na počátku 60. let při demolici viaduktu Auteuil.\n\n"}
{"id": "1472341", "url": "https://cs.wikipedia.org/wiki?curid=1472341", "title": "Lexikon des Mittelalters", "text": "Lexikon des Mittelalters\n\nLexikon des Mittelalters ( ) je německojazyčná encyklopedie, která zahrnuje pojmy k dějinám a kultuře středověku. Skládá se z devíti svazků a jednoho svazku rejstříku, které vyšly v prvním vydání v letech 1980–1999.\n\nLexikon obsahuje přes 36 000 hesel, která časově zahrnují období od pozdní antiky do počátku raného novověku, tj. kolem roku 1500, v evropském prostoru s přihlédnutím k Byzanci a arabskému světu. Lexikon vznikl v mezinárodní spolupráci odborníků, hlavní redakci tvořili francouzský diplomatik Robert-Henri Bautier, německá historička Gloria Avella-Widhalm a britský filolog Robert Auty.\n\nPro studium středověku je obecně považován za nepostradatelný, i když stav výzkumu prvních svazků je již částečně zastaralý.\n\nSvazky 1 (1980) až 6 (1993) vydalo nakladatelství Artemis-&-Winkler-Verlag v Mnichově a Curychu, svazky 7 (1995) až 9 (1998) vyšly v nakladatelství LexMA-Verlag v Mnichově. Svazek rejstříku byl vydán v roce 1999 ve švýcarském Lachenu. V pozdějších vydáních byl rejstřík integrován do devátého svazku.\n\nLexikon také vyšel v roce 1999 jako Studienausgabe v nakladatelství Metzler-Verlag Stuttgart / Výmar a v roce 2002 jako kapesní vydání u dtv Verlagsgesellschaft. V roce 2000 vyšla digitální verze jako CD-ROM.\n"}
{"id": "1472346", "url": "https://cs.wikipedia.org/wiki?curid=1472346", "title": "Miroslav Fojtík", "text": "Miroslav Fojtík\n\nMiroslav Fojtík (* 11. června 1958 Kyjov) je český výtvarník a galerista, který žije a pracuje v Praze.\n\nTéměř 25 let působil jako výtvarný redaktor a grafik v různých novinách a časopisech, jako vedoucí výtvarné redakce Lidových novin nebo art direktor ve vydavatelstvích. Jako výtvarník na volné noze se věnuje malbě, ilustraci, ale i karikatuře a kreslenému politickému humoru. Spolupracuje převážně s německými a skandinávskými médii. Participoval na 85 výstavách, z toho 23x v zahraničí. Jeho práce jsou zastoupeny ve sbírkách evropských muzeí výtvarného humoru. Několikrát byl oceněn na mezinárodních soutěžích a výtvarných přehlídkách doma i v zahraničí.\n\n"}
{"id": "1472348", "url": "https://cs.wikipedia.org/wiki?curid=1472348", "title": "GMT Games", "text": "GMT Games\n\nGMT Games je americké nakladatelství deskových her. Zaměřuje se především na válečné hry, ovšem vydává i jiné tituly, například v roce 2916 vydalo hru \"\" z rodiny her 18XX, tedy hru zaměřenou na budování železnic a akciový trh.\n\nZ jejich her vyšly v češtině hry \"Studená válka\" a \"\", obě u nakladatelství Mindok. \"Studená válka\" je přitom dlouhodobě širší herní veřejností nejlépe hodnocenou hrou, kterou nakladatelství vydalo.\n\nJméno nakladatelství vychází z prvních písmen jmen trojice zakladatelů, kterými byli Gene Billingsley, Mike Crane a Terry Shrum.\n\n"}
{"id": "1472351", "url": "https://cs.wikipedia.org/wiki?curid=1472351", "title": "Dobřenice (zámek)", "text": "Dobřenice (zámek)\n\nNovoklasicistní zámek Dobřenice se nalézá v obci Dobřenice v okrese Hradec Králové. Zámek tvoří spolu s kostelem svatého Klimenta architektonickou dominantu obce a celého jejího okolí. Areál zámku s přilehlým hospodářským dvorem a anglickým parkem je chráněn jako kulturní památka ČR. Národní památkový ústav zámek uvádí v katalogu památek pod rejstříkovým číslem ÚSKP 19539/6-595. \n\nNa místě bývalé tvrze ze 14. století (první dochovaná písemná zmínka o tvrzi je z roku 1514, v roce 1672 se tato tvrz uvádí již jako zpustlá) byl tehdejšími majiteli panství Dobřenskými z Dobřenic v roce 1693 postaven barokní zámek, který poté dvakrát vyhořel, poprvé v roce 1775 za selského povstání, podruhé v roce 1860. Následně byly zbylé části zámku strženy a nově byl roku 1865 vystavěn zámek nový v novoklasicistním stylu.\n\nRoku 1928 dobřenický velkostatek koupil generální ředitel Škodových závodů v Plzni, JUDr. Karel Loevenstein, který ihned po převzetí zámku provedl jeho adaptaci. Loevenstein zemřel roku 1938 a dva roky poté byla na celý statek spolu se zámkem uvalena německá nucená správa. Roku 1945 byl majetek navrácen rodině Loevensteinových, ale krátce na to byl roku 1948 znárodněn a od padesátých let na zámku sídlila šlechtitelská stanice Výzkumného a šlechtitelského ústavu řepařského. Roku 1993 byl celý areál zámku v rámci restituce vrácen potomkům Loevensteinů. Nyní je v přilehlých hospodářských budovách umístěna jezdecká škola a chov koní a zámek je využíván pro hotelové účely.\n\n"}
{"id": "1472352", "url": "https://cs.wikipedia.org/wiki?curid=1472352", "title": "Novozybkov", "text": "Novozybkov\n\nNovozybkov () je město v Brjanské oblasti v Ruské federaci. Při sčítání lidu v roce 2010 měl přes čtyřicet tisíc obyvatel.\n\nNovozybkov leží na říčce Korně nedaleko od jejího ústí do Iputě (povodí Dněpru). Od Brjansku, správního střediska oblasti, je vzdálen přibližně 200 kilometrů jihozápadně. Nachází se u západního okraje Brjanské oblasti – je vzdálen přibližně 25 kilometrů východně od bělorusko-ruské státní hranice.\n\nPřes Novozybkov prochází železniční trať z Brjansku přes Homel do Brestu a začíná zde trať do ukrajinského Novhorodu-Siverského.\n\nPrvní zmínka o obci je z roku 1701. Od roku 1809 je Novozybkov městem.\n\nZa druhé světové války byl Novozybkov 16. srpna 1941 doby německou armádou a 25. září 1943 dobyt zpět jednotkami Brjanského frontu a Středního frontu Rudé armády.\n\n"}
{"id": "1472357", "url": "https://cs.wikipedia.org/wiki?curid=1472357", "title": "Socha svatého Floriána (Velká Ledhuje)", "text": "Socha svatého Floriána (Velká Ledhuje)\n\nSocha svatého Floriána na rozcestí ve Velké Ledhuji, části města Police nad Metují v okrese Náchod. Socha je chráněna jako kulturní památka od 4. 11. 1994. Národní památkový ústav tuto sochu uvádí v katalogu památek pod rejstříkovým číslem ÚSKP 12780/6-5793.\n\n"}
{"id": "1472358", "url": "https://cs.wikipedia.org/wiki?curid=1472358", "title": "Ježíškova cesta", "text": "Ježíškova cesta\n\nJežíškova cesta je populárně–naučná stezka v Krušných horách, vedená okolím Božího Daru v nadmořské výšce 1 028 metrů, určená především pro malé i větší děti. Stezka se dělí na dvě různě fyzicky náročné trasy. Celý okruh měří 12,9 km, zkrácený 5,6 km. Obě trasy jsou v provozu celoročně, v létě pěšky i na kole a v zimě na běžkách.\n\nOd roku 1994 se vždy v období před Vánocemi otvírá v obci \"Ježíškova pošta\", kdy zásilky posílané Ježíškovi jsou odesílané Českou poštou do Božího Daru, kde jsou orazítkovány razítkem s vánočním motivem (který se každý rok mění) a následně odeslány zpět odesílateli.\n\nNávazně na tuto poštu vznikla v roce 2007 na stávajících turistických trasách a zčásti na obnovených lesních cestách Ježíškova cesta, která obsahuje 15 orientačních tabulí a 13 zastávek s domky. Pohádková naučná stezka návštěvníky seznamuje nejen s Ježíškem a jeho pomocníky, ale i s životem předků, s jejich tradicemi či s přírodou. Některá zastavení jsou koncipována formou hry, kdy se určují stopy zvířat či listy a plody stromů.\n\nNa trase jsou rozmístěny pohádkové postavičky vyřezané ze dřeva. U každého domku je zařízení k fyzickému vyžití ve formě různých prolézaček, skluzavek či houpaček.\n\nJežíškova cesta byla slavnostně otevřena 8. prosince 2007.\n\n"}
{"id": "1472367", "url": "https://cs.wikipedia.org/wiki?curid=1472367", "title": "Nechanice (tvrz)", "text": "Nechanice (tvrz)\n\nPozůstatky tvrze v Nechanicích se nalézají v lukách u říčky Bystřice asi 250 m severně od kostela Nanebevzetí Panny Marie v městečku Nechanice v okrese Hradec Králové. Tvrziště je přístupné po neznačené polní cestě, na kterou se napojíme ihned za mostem přes říčku Bystřici ve směru od Nechanic na Staré Nechanice. Areál tvrziště je chráněn jako kulturní památka ČR. Národní památkový ústav areál tvrziště uvádí v katalogu památek pod rejstříkovým číslem ÚSKP 37419/6-659. \n\nPrvní zmínka o Nechanicích je už z roku 1228. V roce 1235 zde sídlil královský podkomoří Záviš, předek pánů z Krumlova. Páni z Rožmberka vyměnili tvrz, městečko a ves s králem Janem Lucemburským za jiné statky. Tvrz musela do roku 1521 zpustnout, protože při prodeji panství v tomto roce již není zmiňována.\n\nDo dnešní doby se dochovaly pouze části kruhových valů z velkého tvrziště se třemi příkopy ze 13. století. Akropole vnitřního tvrziště má v průměru 30 metrů. Vnější průměr tvrziště je kolem 120 metrů. První a druhý příkop tvrze se dochovaly po celém obvodu, Vnější třetí příkop se dochoval pouze z poloviny. Tvrziště leží na bažinaté louce a je zhruba v polovině protnuto meliorační strouhou. V roce 1833 bylo tvrziště prodáno v dražbě a byly rozebrány zbytky zdí. Při rozkopání tvrziště byly nalezeny architektonické články (ostění okna), železná dýka se zbytkem dřevěného jílce, kamenné koule a železný fragment palné zbraně. \n\n"}
{"id": "1472371", "url": "https://cs.wikipedia.org/wiki?curid=1472371", "title": "Aero A-200", "text": "Aero A-200\n\nAero A-200 byl československý sportovně-turistický letoun z poloviny 30. let 20. století, který si objednalo Ministerstvo veřejných prací. Byl navržen a postaven speciálně k účasti na evropské mezinárodní sportovní soutěži Challenge de Tourisme International 1934, která se konala v Polsku ve Varšavě. Letoun byl vyroben továrnou Aero, továrna letadel, dr. Kabeš, Praha-Vysočany. Hlavním konstruktérem letounu byl ing. Antonín Husník.\nSoutěž Challenge de Tourisme International v roce 1932 vyhrál polský letoun RWD-6, vzpěrový hornoplošník. Konstruktéři z vysočanské továrny Aero původně chtěli tuto konstrukci napodobnit a na rýsovacích prknech vznikal návrh na čtyřmístný vzpěrový hornoplošník. Přesto konstrukce vedená Antonínem Husníkem zvolila jiné řešení. Propozice soutěže byly před ročníkem 1934 změněny v tom smyslu, že bylo potřebné, aby letoun uměl nejenom rychle létat, ale byly sledovány i startovací a přistávací schopnosti, tedy krátký vzlet a přistání. Tyto parametry byly při soutěži sledovány a měřeny při překonávání 8 m překážky, kterou představovala lanko s praporky natažené mezi stojany. Mimo to se hodnotily i další parametry letounu, jako dílenské zpracování, vybavení kabiny atp. I z těchto důvodů byl navržen dolnoplošník s obdélníkovými křídly sklopnými podél trupu vzad.\n\nMinisterstvo veřejných prací (MVP) pověřilo továrnu Aero pro účast v kategorii turistických čtyřsedadlových letounů konstrukcí a stavbou dvou speciálních, soutěžních strojů.\n\nByl to první letoun vyrobený továrně Aero s uspořádáním nosných ploch jako dolnoplošník. Stavbu letounů financovalo MVP, ale prostředky na stavbu letounu předávalo opožděně, proto byl termín dokončení ohrožen. V posledních týdnech před startem soutěže měla továrna Aero na pilno, ale oba závodní stroje byly k soutěži dohotoveny včas. Dostaly hráškově zelenou barvu a nesly imatrikulační značky OK-AMA (st. č. 51) a OK-AMB (st. č. 52).\n\nChallenge roku 1934 pořádal polský aeroklub, protože Poláci, jak již bylo zmíněno, byli vítězem posledního ročníku v roce 1932. Oba letouny A-200 a jejich posádky se v soutěži snažily uspět co nejlépe, ale na celkové vítězství nedosáhly. V soutěži s 34 účastníky opět zvítězil polský letoun, tentokráte zmodernizovaná RWD-6 startující pod označením RWD-9, která byla vybavena motorem Walter Bora. Se stejným motorem Walter Bora startující dvě A-200 dosáhly na jiné pocty. Stroj Jána Ambruše získal 4. místo a stroj Vojtěcha Žáčka 14. místo. Oba piloti společně pak získali první místo v týmové Ceně národů.\n\nPři technickém vyhodnocení letounů získal tento typ 4. místo. A-200 měl nejlepší startovací schopnosti. A-200 potřeboval jen 74,5-77,6 m, aby vzlétl a přeletěl přes 8 m vysokou „překážku“, a na přistání za touto překážkou potřeboval jen 118 m.\n\nRočník Challenge 1934 byl posledním leteckým závodem tohoto druhu a v Evropě se již žádné mezinárodní závody takových rozměrů nekonaly. Bylo i v důsledku zhoršující se politické situace v Evropě. \n\nLetoun A-200 byl smíšené konstrukce. Obdélníková křídla měla dřevěnou kostru a plátěný potah. Byla již opatřena sloty na náběžných hranách a vztlakovými klapkami na odtokové hraně. Křídlo bylo vyztuženo profilovými dráty ke trupu a k podvozku. Eliptický trup, který těsně před motorem přecházel na kruhový průřez, měl příhradovou kostru z chrom-molybdenových ocelových trubek, které byly doplněny tvarovanou karosérií z dřevěných latěk, a celek byl potažen obvyklým plátnem. V kryté kabině byla 2+2 sedadla za sebou. Na předních sedadlech měl zdvojené řízení. Podvozek záďového typu byl pevný, kapotovaný a dokonale utlumený, s kluznou patkou na ostruze. Motor Walter Bora byl kapotován krytem typu NACA.\n\n\n\n"}
{"id": "1472372", "url": "https://cs.wikipedia.org/wiki?curid=1472372", "title": "Thibaut Cuisset", "text": "Thibaut Cuisset\n\nThomas Cuisset (19. března 1958 Maubeuge – 19. ledna 2017 Villejuif) byl francouzský fotograf. V roce 1992 působil jako rezidentní umělec ve Villa Medici v Římě. V roce 1987 získal ocenění Prix Moins Trente a v roce 2009 cenu Prix de photographie de l'Académie des beaux-arts od Académie des beaux-arts.\n\nZemřel na rakovinu 19. ledna 2017 ve věku 58 let ve městě Villejuif, Val-de-Marne.\n"}
{"id": "1472373", "url": "https://cs.wikipedia.org/wiki?curid=1472373", "title": "Mamuka Bachtadze", "text": "Mamuka Bachtadze\n\nMamuka Bachtadze ( მამუკა ბახტაძე ;* 9. června 1982 Tbilisi) je gruzínský politik, představitel středové prozápadní strany Gruzínský sen, od 20. června 2018 premiér Gruzie. V letech 2017–2018 byl ministrem financí.\n\nVystudoval ekonomii na Státní univerzitě v Tbilisi a elektroinženýrství na Gruzínské technické univerzitě. Titul MBA pak získal na Lomonosovově univerzitě v Moskvě a na vysoké škole INSEAD. Poté působil v byznysu, nejprve ve správní radě Gruzínské mezinárodní energetické korporace, v letech 2013–2017 pak byl generálním ředitelem státní firmy Gruzínské železnice. V roce 2017 se stal ministrem financí, avšak poté, co premiér Giorgi Kvirikašvili rezignoval kvůli sporům s vůdcem své strany Gruzínský sen, oligarchou Bidzinou Ivanišvilim, nastoupil na jeho místo. Za hlavní úkol ve funkci premiéra považuje dovést Gruzii do Severoatlantické aliance.\n"}
{"id": "1472379", "url": "https://cs.wikipedia.org/wiki?curid=1472379", "title": "Sídliště Dvůr Osojno", "text": "Sídliště Dvůr Osojno\n\nSídliště Dvůr Osojno je archeologická lokalita západně od osady Osojno u Dražně v okrese Plzeň-sever. Na skalnatém hřbetu dlouhém asi 250 metrů nad silnicí Pláně–Hvozd zde v eneolitu bývalo sídliště chamské kultury. Lokalita je od roku 1964 chráněna jako kulturní památka.\n\nEneolitické výšinné sídliště nad Osojnem objevily v roce 1972 Eva Čujanová a Věra Štefanová Šaldová, které na něm nalezly sedm pravěkých keramických střepů. V roce 1980 na lokalitě provedla malý archeologický výzkum Dara Baštová, která rozlohu sídliště odhadla na 500 m² a v sondě získala dalších 56 zlomků keramiky červenohnědé až hnědé barvy.\n\nLokalita patřila do okruhu chamské kultury. Její sídliště se nacházela ve vzdálenostech 2–3 kilometry, ale často se vyskytovala také ve dvojicích vzdálených od sebe jen stovky metrů. K těmto dvojicím patří i sídliště nad Osojnem, protože druhá lokalita osídlená ve stejné době se nachází jižně od Osojna na ostrožně v místech s pomístním jménem V Bucích. Vzdálenost obou sídlišť je asi 500 metrů. Manželé Baštovi na lokalitě V Bucích nalezli mazanici, malé množství pravěkých střepů a rozlohu sídliště odhadli na desítky metrů čtverečních.\n"}
{"id": "1472382", "url": "https://cs.wikipedia.org/wiki?curid=1472382", "title": "Sloup se sochou svaté Anny (Nechanice)", "text": "Sloup se sochou svaté Anny (Nechanice)\n\nBarokní sousoší svaté Anny a Panny Marie s Ježíškem se nalézá na Husově náměstí v městečku Nechanice v okrese Hradec Králové. Jedná se o kvalitní barokní sousoší neznámého autora z roku 1732, které je chráněno jako kulturní památka ČR. Národní památkový ústav toto sousoší uvádí v katalogu památek pod rejstříkovým číslem ÚSKP 27482/6-662.\nNa pětistupňovém kamenném schodišti čtvercového půdorysu s konkávně prolomenými rohy je umístěn hranolový sokl s okosenými stěnami a s třikrát odstupněnou vysokou patkou, drobnějším zprohýbaným dříkem se špatně čitelnými nápisy ve stěnách a s nevýraznou římsou. Na soklu je umístěn štíhlý hranolový nástavec, po stranách s přistavěnými volutami, zdobenými květinovými střapci. V horní části jsou přední a zadní stěna nástavce ozdobeny dvěma festony vybíhajícími z volut po stranách, uprostřed s okřídlenou hlavičkou andílka. V přední stěně dole je umístěna kovová lucerna. Nástavec je ukončen širokou profilovanou římsou, na níž na podstavci s hlavičkami andílků, bohatou rostlinnou výzdobou a oválnými kartušemi stojí v objetí vlevo svatá Anna s rysy staré ženy, a vpravo Panna Marie jako mladá žena, s Ježíškem na levé ruce. Všichni tři měli původně nad hlavou plechovou svatozář. \n\n"}
{"id": "1472383", "url": "https://cs.wikipedia.org/wiki?curid=1472383", "title": "Východočeský krajský přebor 1974/75", "text": "Východočeský krajský přebor 1974/75\n\nV soubojích fotbalového Východočeského krajského přeboru 1974/75 se utkalo 14 týmů dvoukolovým systémem podzim - jaro. Tento ročník skončil v červnu 1975.\n\nZdroj: \n\nPoznámky:\n"}
{"id": "1472394", "url": "https://cs.wikipedia.org/wiki?curid=1472394", "title": "Ekonomika Alžírska", "text": "Ekonomika Alžírska\n\nAlžírská ekonomika v roce 2014 rostla 4 procenta, zrychlila růst z 2,8 procenta v roce 2013. Růst způsobil hlavně zotavující se ropný a plynový sektor. Předpověď na rok 2015 byla 3,9 procenta a na rok 2016 byla 4 procenta.\nV roce 2012 ekonomika Alžírska rostla 2,5 procenta - trochu zrychlila z 2,4 procenta v roce 2011.\nBez uhlovodíků byl růst odhadován na 5,8% (zvýšení z 5,7% v roce 2011). Inflace se zvýšila na asi 8,9% (z 4,49% v roce 2011). Navzdor dobrému výkonu, díky modernizačním reformám, se rozpočtový deficit zvýšil na 3,3 procenta HDP v roce 2012 oproti 1,3 procenta v roce 2011 pro pokračující expanzní fiskální politiku, která začala v roce 2011 odpovídat silným sociálním požadavkům v oblasti kupní síly, pracovního trhu a bydlení. Ropný a plynárenský průmysl je hlavní zdroj příjmů země - tvoří asi 70 procent příjmů do rozpočtu. Zahraniční pozice země zůstala v roce 2012 pozitivní, obchodní přebytek byl asi 27,18 miliard USD.\n"}
{"id": "1472400", "url": "https://cs.wikipedia.org/wiki?curid=1472400", "title": "Koeficient determinace", "text": "Koeficient determinace\n\nKoeficient determinace, běžně označovaný formula_1 („R kvadrát“), je v matematické statistice míra kvality regresního modelu, která ve své základní podobě vyjadřuje, jaký podíl variability závisle proměnné model vysvětluje. Koeficient determinace může nabývat hodnoty maximálně 1 (nebo vyjádřeno v procentech 100 %), což znamená dokonalou predikci hodnot závisle proměnné. Naopak hodnota 0 (resp. 0 %) znamená, že model nepřináší pro poznání závisle proměnné žádnou informaci, je zcela neužitečný.\n\nKoeficient determinace lineárního regresního modelu se obvykle definuje jako jedna minus podíl rozptylu chyb (tj. rozdílů mezi predikcemi modelu a skutečnými hodnotami nezávisle proměnné) a rozptylu nezávisle proměnné. To vede na definiční rovnici\n\nkde formula_3 je suma čtverců chyb (residuí), formula_4 suma kvadratických odchylek závisle proměnné formula_5 od její střední hodnoty formula_6 a formula_7 je regresní odhad formula_8tého pozorování. Koeficient determinace má za těchto okolností zároveň význam čtverce Pearsonova korelačního koeficientu mezi pozorovanými a modelem odhadnutými hodnotami závisle proměnné.\n\nKoeficient determinace má tendenci růst s počtem nezávisle proměnných v regresním modelu, i když tyto přidávané proměnné nenesou žádnou novou informaci o závisle proměnné. Aby se tomuto umělému nárůstu formula_1předešlo, navrhl Henri Theil adjustovaný koeficient determinace formula_10, který opravuje odhadovanou inflaci původního koeficientu determinace a počítá se podle vzorce\n\nkde formula_12 je počet pozorování v souboru a formula_13 počet proměnných v modelu. formula_10 může vyjít i menší než nula. Postupů pro adjustaci koeficientu determinace je nicméně velké množství, určených pro různé druhy zobecnění kvality predikce.\n"}
{"id": "1472402", "url": "https://cs.wikipedia.org/wiki?curid=1472402", "title": "Lester Patrick", "text": "Lester Patrick\n\nCurtis Lester Patrick (31. prosince 1883 Drumondville – 1. června 1960 Victoria) byl kanadský lední hokejista (obránce), trenér a funkcionář. Byl známý pod přezdívkou \"The Silver Fox\" (Stříbrná liška), kterou získal kvůli předčasně šedivým vlasům.\n\nPocházel ze zámožné dřevařské rodiny irského původu, kterou spojovaly sportovní zájmy: jeho otec Joseph Patrick byl zakladatelem Pacific Coast Hockey Association, profesionálním hokejistou byl i jeho mladší bratr Frank Patrick, jeho tři sestry patřily k průkopnicím ženského hokeje. Hokej začal hrát na McGillově univerzitě. S klubem Brandon Wheat Cities hrál v roce 1904 vyzývací zápas o Stanleyův pohár, v němž podlehli týmu Ottawa Silver Seven 3:6 a 3:9. V letech 1906 a 1907 dovedl jako kapitán k zisku Stanley Cupu tým Montreal Wanderers. V roce 1910 byl finalistou v dresu Edmonton HC. V letech 1912 až 1926 působil v Pacific Coast Hockey Association, v roce 1925 vyhrál Stanley Cup s Victoria Cougars a třikrát hrál finále (1914 a 1926 s Victorií a 1920 se Seattle Metropolitans).\n\nJako funkcionář se zasloužil o zavedení mnoha nových hokejových pravidel, vymyslel např. hrací systém play off, modrou čáru nebo uvádění brankových asistencí ve statistikách. V období 1926 až 1946 byl generálním manažerem New York Rangers a v letech 1928 až 1939 zastával funkci hlavního trenéra. Svůj tým dovedl k zisku Stanleyova poháru v letech 1928 a 1933. Do historie se zapsal ve druhém zápase finálové série v roce 1928: když musel pro zranění oka odstoupit brankář Lorne Chabot, nahradil ho v brance trenér Lester Patrick; za 35 minut inkasoval jedinou branku a přispěl k vítězství svého týmu 2:1 v prodloužení. Ve čtyřiačtyřiceti letech je tak nejstarším hráčem, který kdy zasáhl do finále Stanley Cupu. V roce 1940 získal s Rangers další titul coby generální manažer. V roce 1946 z klubu odešel a do odchodu na odpočinek v roce 1950 zastával funkci prezidenta Madison Square Garden.\n\nV roce 1947 byl uveden do Hokejové síně slávy. Byla po něm pojmenována Lester Patrick Trophy za zásluhy o rozvoj hokeje v USA, zimní stadion Patrick Arena ve Victorii a Patrickova divize v NHL, zrušená v roce 1993.\n\nV NHL hráli také jeho synové Lynn Patrick a Muzz Patrick.\n"}
{"id": "1472405", "url": "https://cs.wikipedia.org/wiki?curid=1472405", "title": "EZE", "text": "EZE\n\nEZE může označovat:\n"}
{"id": "1472412", "url": "https://cs.wikipedia.org/wiki?curid=1472412", "title": "Piotr Statorius Stoiński", "text": "Piotr Statorius Stoiński\n\nPiotr Statorius Stoiński, též \"Pierre Statorius\", \"Pierre de Tonneville\" či \"Piotr Stojeński st.\" (kol. 1530, asi Thionville – 1591, asi Krakov) byl protestantský teolog, pedagog a jazykovědec. Původem Francouz, působil od roku 1559 v Polsku, kde byl i naturalizován a roku 1568 přijal polské příjmení Stoiński.\n\nPatřil do kolektivu překladatelů Brestské bible. Je též autorem první polské gramatiky \"Polonicae grammatices institutio\" (Krakov, 1568).\n\nMěl syny Piotra, Pawła a Jana, přičemž Piotr Stoiński ml. se stal antitrinitářským teologem.\n\n"}
{"id": "1472415", "url": "https://cs.wikipedia.org/wiki?curid=1472415", "title": "Dick Nanninga", "text": "Dick Nanninga\n\nDick Nanninga celým jménem Dirk Jacobus Willem Nanninga (17. ledna 1949, Groningen - 21. července 2015, Maaseik) byl nizozemský fotbalista, útočník.\n\nDo svých 24 let hrál v Groningenu za amatérský klub Oosterparkers. V místním profesionálním klubu FC Groningen nezískal smlouvu, první prefesionální kontrakt podepsal s druholigových klubem SC Veendam. Od další sezóny hrál v nizozemské lize za Roda JC Kerkrade. Sezónu 1982/83 strávil v Hongkongu v klubu Seiko SA. Po návratu do Nizozemí hrál za MVV Maastricht. V Poháru vítězů pohárů nastoupil za Rodu JC Kerkrade ve 2 utkáních. Na Mistrovství světa ve fotbale 1978, kdy Nizozemí získalo stříbrné medaile za 2. místo, nastoupil ve 4 utkáních a dal gól ve finále proti Argentině. Byl i členem nizozemské reprezentace na Mistrovství Evropy ve fotbale 1980, kde nastoupil ve 3 utkáních..\n\n"}
{"id": "1472418", "url": "https://cs.wikipedia.org/wiki?curid=1472418", "title": "SCL", "text": "SCL\n\nSCL může označovat:\n"}
{"id": "1472422", "url": "https://cs.wikipedia.org/wiki?curid=1472422", "title": "Doplňovací volby do Senátu Parlamentu České republiky 2019", "text": "Doplňovací volby do Senátu Parlamentu České republiky 2019\n\nDoplňovací volby do Senátu Parlamentu České republiky 2019 se uskutečnily v dubnu 2019. Doplňovací volby do Senátu PČR se uskutečnily pouze na území České republiky, a to ve volebním obvodu č. 24 – Praha 9. Zdejší senátorka Zuzana Baudyšová (nestranička za hnutí ANO 2011), jejíž mandát měl trvat mezi lety 2014 a 2020, rezignovala na konci ledna 2019.\n\nV prvním kole, které se konalo 5. a 6. dubna 2019, nikdo nezvítězil, do druhého kola postoupili Jan Jarolím (ODS) a David Smoljak (STAN). Druhé kolo se uskutečnilo 12. a 13. dubna 2019 a zvítězil v něm David Smoljak (STAN).\n\nKandidáta Pirátů Petra Daubnera se rozhodli podpořit také ČSSD, Zelení a hnutí Senátor 21.\n\nKandidáta ODS Jana Jarolíma se rozhodla podpořit také KDU-ČSL.\n\nDva kandidáti Syková a Michálek kandidovali na podzim předchozího roku v jiných volebních obvodech, kde ani jeden neuspěl.\n\n"}
{"id": "1472426", "url": "https://cs.wikipedia.org/wiki?curid=1472426", "title": "Chnumhotep II.", "text": "Chnumhotep II.\n\nChnumhotep II. byl šlechtic, úředník a kněz ve starověkém Egyptě za vlády faraonů Amenehmeta II. a Senusreta II.\n\nChnumhotep zastával v Egyptě funkci nomarchy a jako většina nomarchů byl také knězem. Jeho předchůdce ve funkci nomarcha byl pravděpodobně jeho příbuzný Netžernach. Chnumhotep držel mnoho titulů, jako například \"dědičný princ\", \"člen elity\", \"pán Nechebu\" nebo \"dozorce východní pouště\".\n\nChnumhotep II. byl členem mocné rodiny nomarchů a úředníků, kterou založil jeho dědeček Chnumhotep I. a která sídlila v Men'at Chufu. Jeho matka byla Baqet a jeho otec byl úředník Neheri. Chnumhotep II. měl dvě manželky, jeho hlavní manželkou byla Chety (držitelka titulů \"dcera guvernéra\", \"králova známá\", \"paní domu\" a také \"kněžka Hathora a Pakheta\"). Jeho druhá manželka byla Tžat, která držela jen malé množství skromných titulů.\n\nChnumhotep II. měl několik dětí, významného postavení však dosáhly pouze dvě: Chnumhotep IV., který následoval svého otce jako nomarcha, a Chnumhotep III., který působil na královském dvoře, kde se stal správcem a později vezírem.\n\nChnumhotep II. je pohřben v Beni Hasan ve skalní hrobce číslo 3 (BH3), která je jednou z nejvýznamnějších hrobek z celé nekropole.\n"}
{"id": "1472427", "url": "https://cs.wikipedia.org/wiki?curid=1472427", "title": "Společnost přátel starožitností", "text": "Společnost přátel starožitností\n\nSpolečnost přátel starožitností (SPS) byla založena jako \"Společnost přátel starožitností českých\" roku 1888 v Praze a patří mezi nejstarší české spolky, zaměřené na poznávání a ochranu historického a kulturního dědictví v Čechách.\n\nVýbor SPS: \n\nSpolečnost založili přední odborníci z řad archeologů, historiků, archivářů a znalců historických památek spolu s amatérskými nadšenci pro národní kulturní dědictví. Taková skladba členstva je charakteristická pro Společnost dodnes. Založili ji v době rozsáhlé stavební činnosti, která řadu památek přímo ohrožovala.\n\nSpolečnost má v současné době téměř 600 individuálních členů (historici různých specializací, archeologové, badatelé o hradech i nadšení zájemci o historii a kulturní dědictví).\n\nSpolečnost se podle okolností vyjadřuje k důležitým aktuálním otázkám památkové péče, přičemž zpravidla vystupuje ve prospěch ochrany památek.\n\n\n\n\n"}
{"id": "1472430", "url": "https://cs.wikipedia.org/wiki?curid=1472430", "title": "R2", "text": "R2\n\nR2 nebo R může být:\n\n"}
{"id": "1472432", "url": "https://cs.wikipedia.org/wiki?curid=1472432", "title": "Turistická značená trasa 6309", "text": "Turistická značená trasa 6309\n\nPočátek turistické trasy se nachází severovýchodně od obce Smetanova Lhota pod kapličkou U Kocábů na rozcestí s modře značenou trasou 1215 z Čimelic do Varvažova. Trasa 6309 překonává řeku Skalici a stoupá zástavbou Smetanovy Lhoty na náves a poté dále k železniční zastávce. U ní se směr trasy lomí na více jižní a pokračuje na okraj obce, přechází silnici II/121 a po pěšině nejprve přes pole a poté přes les vede do osady Karlov k místnímu loveckému zámečku. Zde končí na rozcestí s modře značenou trasou 1218 vedoucí z Mirotic k soutoku Otavy a Lomnice.\n\n"}
{"id": "1472434", "url": "https://cs.wikipedia.org/wiki?curid=1472434", "title": "Chnumhotep III.", "text": "Chnumhotep III.\n\nChnumhotep III. byl šlechtic, úředník a kněz ve starověkém Egyptě za vlády faraonů Senusreta II. a Senusreta III.\n\nChnumhotep III. byl synem nomarchy Chnumhotepa II. a členem mocné rodiny úředníků, kterou založil jeho pradědeček Chnumhotep I. a která sídlila v Men'at Chufu. Již jako mladý muž se Chnumhotep dostal na královský dvůr a byl vyslán na několik misí, nejprve k Rudému moři, poté do Byblosu. Za vlády Senusreta III. se stal nejvyšším správcem a později i vezírem. Chnumhotep je znám především z nápisů v hrobce svého otce a ze své vlastní hrobky připojené k pyramidě Senusreta III.\n"}
{"id": "1472456", "url": "https://cs.wikipedia.org/wiki?curid=1472456", "title": "Blanka Valchářová", "text": "Blanka Valchářová\n\nBlanka Valchářová (* 23. září 1967 Nový Jičín) je česká malířka a restaurátorka.\n\nAbsolvovala gymnázium ve Vítkově a v závěrečném ročníku také výtvarnou školu v Opavě, kterou vedl Miloš Kačírek. Od 17 let malovala doma přímo na vyhrazenou zeď a když ji pomalovala, zeď se zabílila a mohla pokračovat. Původně chtěla být veterinářkou a později návrhářkou oděvů.\n\nV 80. letech se celkem sedmkrát pokoušela o přijetí na vysokou uměleckou školu a zároveň navštěvovala výtvarné kursy v Praze. Až po sametové revoluci byla přijata na Akademii výtvarných umění v Praze a patřila k prvním studentům, kteří se dokázali dobře orientovat v nové situaci, kdy na půdě pražské Akademie bylo zřízeno nebývalé množství pluralitně fungujících škol s dosud neobvyklou šíří názorového spektra. V letech 1991-1997 studovala na Akademii výtvarných umění v Praze v ateliéru klasických malířských technik prof. Zdeňka Berana (1991-1994) a v ateliéru restaurování prof. Karla Strettiho (1994-1997). Ve školním roce 1997-1998 využila příležitosti a absolvovala mistrovskou školu v ateliéru prof. Zdeňka Berana. Roku 1995 byla oceněna prestižní Cenou Josefa Hlávky. V letech 1996 a 2012 získala stipendia švýcarské Nadace Jana & Milan Jelínek.\n\nBěhem studia byla členkou skupiny \"Dálnice\" (1992). Od roku 2012 je členkou SVU Mánes. Žije střídavě v Opavě a v Praze.\n\nValchářová si dobře osvojila techniku klasické olejomalby, ale neuvázla v pasti staromistrovské fascinace. Přestože se již během studia koncepčně věnovala portrétům nejrůznějších společenských typů, smysl pro význam detailu ji přivedl k hyperrealistické orientaci malby. Specifickým rysem její tvorby je krátký stav úžasu a ztrnutí nad přísným tvarem reality, zachycení něčeho, co předem jako zobecnění nefungovalo. Její cit pro pravdivé zachycení detailu a smysl pro monumentalizaci a čistotu formy, který autorce brání ve sklouznutí k obecně oblíbenému uměleckému stylismu, je nejzřetelnějším posunem od hyperrealistického východiska.\n\nValchářová dovede objevit a pozvednout na úroveň uměleckého díla nenápadnou skutečnost a vdechnout jí naléhavost hodnou renesančních a barokních mistrů. Nápisy s již ztraceným smyslem, zdánlivě bezvýznamné náměty zátiší, jako natržený sáček se zrnky čočky, krabička s ozdobnými korálky (\"Perly\", 1998), detail svatebních šatů (\"Svatební šaty\", 1998) se tak stanou svébytným ikonickým znakem. Při studiu reality používá fotografii i mikroskop. Perly a běloskvoucí svatební šaty se staly zároveň záminkou pro nejsofistikovanější malířský úkol - vystavět prostor obrazu z valérů bílé barvy.\n\nMá potřebu vyjádřit se i k závažným společenským a duchovním tématům. V konceptuálním, výrazově minimalistickém triptychu obrazů \"Tři ze sedmi pochodní\" se autorka vyslovuje k činu Palachovy, Zajícovy a Plockovy oběti. Vnímá přitom, že samotná realita Palachovy smrti je malířsky neuchopitelná a s vnitřní pokorou ji zobrazila jako symbol. Vizualizací konceptu pomocí iluzivní malby české vlajky tak zároveň překvapivě aktualizuje i samotnou realistickou malbu. Na autorské výstavě v kostele sv. Václava v Opavě (2000) tyto obrazy využila v instalaci \"Za hranicí života\", kterou doplnila stolem s Cibulkovými seznamy spolupracovníků StB a židlí s uniformou Veřejné bezpečnosti.\n\nKonceptuální ráz mají také její malířské sestavy, v nichž se krása malby střetává se symboly zániku a zmaru, podobně jako v malbách jejího pedagoga na AVU Zdeňka Berana. Zátiší Valchářové (ve skutečném významu francouzského \"\"Nature morte\"\") zachycují zmar ovoce, tříštění skla nebo plíce kuřáka a jsou tak zároveň symbolem vanitas i mementem mori. Na výstavě \"...ještě nebylo vše zodpovězeno\" (2015) je krása perlového náhrdelníku a historického krajkového kostýmu konfrontována s malířskou transformací rentgenových snímků vlastní hlavy. V opavském kostele sv. Václava představila svůj absolventský cyklus \"Na hranici proměny\", kde vedle sebe staví orientální symbol života - granátové jablko a lidskou lebku. Pracuje s přezvětšenými symboly, z nichž volí jen část. Symbolické ztvárnění protikladu počátku a konce je obsaženo i ve výtvarné formě - s živostí malby a barev a hojností a hebkostí světelných valérů kontrastuje důstojnost splývavých šedí a prázdnota lebky.\n\nV cyklu lidé 20. století, který má počátky již v době jejích studií na Akademii a dokládá i její sociální citlivost, zachycuje podoby lidí ze všech vrstev společnosti - punkerů, známých (\"Renata v mojí ulici\", 2017), duchovních a řádových sester, mentálně postižených (\"Ota\") i podnikatelů (\"Vynálezce\", 2014).\n\nBlanka Valchářová je autorkou portrétu prvního poválečného primátora Opavy Vladimíra Mařádka (1945-1948) a všech polistopadových primátorů města Opavy (Jiří Staněk, Jan Mrázek, Zbyněk Stanjura, Zdeněk Jirásek, Martin Víteček) kterými město navázalo na mimořádnou obrazovou sérii, započatou roku 1899. Tehdy radní vybrali do té doby deset nejvýznamnějších purkmistrů, a podle kreseb a fotografií nechali zhotovit jejich portréty. Prvním se stal Johann Josef Schössler, purkmistr Opavy v letech 1797 až 1834. Tvorba jednoho portrétu, od napnutí plátna, kresby, izolace kresby, podmalby, malby, až k finálním lazurám, trvá zhruba půl roku. Všechny maluje renesanční technikou nanášením vrstev a používá také silného zvětšení, aby jí neunikla žádná maličkost ve tváři portrétované osoby.\n\n"}
{"id": "1472461", "url": "https://cs.wikipedia.org/wiki?curid=1472461", "title": "OTV", "text": "OTV\n\nOTV může znamenat:\n\n\n"}
{"id": "1472469", "url": "https://cs.wikipedia.org/wiki?curid=1472469", "title": "Antonín Bořek-Dohalský (1944–2017)", "text": "Antonín Bořek-Dohalský (1944–2017)\n\nAntonín Bořek-Dohalský (28. srpna 1944 Praha – 20. listopadu 2017 Lysá nad Labem) pocházel z rodu Dohalských, jejichž kořeny sahají až do 15. století.\n\nVyrůstal na Pražském hradě, kde pracoval jeho otec Jiří Bořek-Dohalský v kanceláři prezidenta republiky. Od roku 1950 bydlela rodina v zahradním domku v Lysé nad Labem u babičky Gabriely Thurn-Taxis. Po absolvování základní školy musel nastoupit do učení v Sokolově a vyučil se pokrývačem. Po vyučení se vrátil domů, ale po krátké době nastoupil vojenskou službu u PTP (pomocné technické prapory) v Liberci.\n\nPracoval v různých profesích a v letech 1967–1974 pracoval v karlínském divadle jako kulisák. Byl členem Jednoty pro zvelebení hudby v Čechách. Zemřel v Lysé nad Labem.\n\nOtec Antonína Bořka-Dohalského byl JUDr. Jiří Bořek-Dohalský (1914–1990) a jeho matka byla Josefa princezna z Thurn-Taxisu (1917–1990). Antonín Bořek-Dohalský se v roce 1974 oženil s Ivou Kotkovou a měl s ní syna Antonína a dceru Pavlínu.\n\n"}
{"id": "1472470", "url": "https://cs.wikipedia.org/wiki?curid=1472470", "title": "Anhurmose", "text": "Anhurmose\n\nAnhurmose byl za vlády faraonů Ramesse II. a Merenptaha úředník a kněz ve starověkém Egyptě.\n\nAnhurmose je pohřben v hrobce v Lepidotonpolisu, poblíž Abydosu. Kaple hrobky je bohatě vyzdobená a obsahuje dlouhý biografický nápis. Podle tohoto nápisu začal Anhurmose svojí kariéru na lodi a později sloužil v armádě. Poté vstoupil na dráhu kněze. Byl knězem boha Shu, poté Maat a nakonec získal funkci nejvyššího kněze boha Anhura.\n\nAnhurmose byl synem Iemweni a Pennuba, měl dvě manželky Tawerthetepet a Sekhmetnefret a dva syny Pennuba a Huie, který byl stejně jako Anhurmose Anhuruv kněz.\n"}
{"id": "1472474", "url": "https://cs.wikipedia.org/wiki?curid=1472474", "title": "Urra=hubullu", "text": "Urra=hubullu\n\nUrra = hubullu ( 𒄯𒊏 𒄷𒇧𒈝 ur 5 -ra - ḫu-bul-lu 4 ) je významný babylonský slovník nebo \"encyklopedie\". Skládá se ze sumerských a akkadských lexikálních seznamů seřazených podle tématu. Kanonická verze má 24 tabulek, název je podle prvého řádku, který klade vedle sebe sumerské \"urra\" (úvěr) a akkadské \"hubullu\" jako významové ekvivalenty.\n\nČástečný obsah: \n\nVelká část sbírky byla sestavena ve starobylém období Babylonie (počátkem 2. tisíciletí před naším letopočtem), ale její předkanonické předchůdné prameny sahají až do pozdního 3. tisíciletí. \n\nStejně jako jiné kanonické glosáře byl Urra = hubullu často používán pro výuku písařů. Jiné babylonské glosáře zahrnují: \n\n\n"}
{"id": "1472476", "url": "https://cs.wikipedia.org/wiki?curid=1472476", "title": "Občanská záložna Nechanice", "text": "Občanská záložna Nechanice\n\nKlasicistní budova bývalé Občanské záložny v Nechanicích se nalézá na severní straně Husova náměstí v městečku Nechanice v okrese Hradec Králové. V budově nyní sídlí pošta a ve zdejší obřadní síni se konají svatební obřady a vítání občánků.\n\nBudova záložny je od 9. března 1995 chráněna jako kulturní památka ČR. Národní památkový ústav budovu záložny uvádí v katalogu památek pod rejstříkovým číslem ÚSKP 68556/6-5841.\nBudova bývalé Občanské záložny v Nechanicích byla postavena v roce 1897. Jedná se o jednopatrovou zděnou budovu v klasicistním stylu s nízkou sedlovou střechou, podélně orientovanou hlavním průčelím do náměstí. Uliční průčelí je pravidelně členěné, střed tvoří jednoosý rizalit se vstupem v přízemí a balkonem s balustrádovým zábradlím v patře podpíraným dvojicí Atlantů, nad střechu vystupuje v šířce rizalitu balustrádová atika, uprostřed s kruhovým převýšeným medailonem. Po obou stranách rizalitu jsou vždy trojosé části a ozdobné vázy. \n\nOkna v přízemí jsou půlkruhově zakončená. Plocha stěn je členěna plastickou pásovou bosáží s profilovanými spárami, zalamující se nad okny na způsob klenáků, patra odděluje římsa a průběžný pás zdobený rostlinnými štukovými girlandami. \n\nOkna 1. patra jsou vložena v edikulách s trojúhelníkovými tympanony na konzolkách (mezi něž vloženy ozdobné kartuše), celek spočívá na průběžném parapetním pásu, pod okny zalamovaném, doplněném v parapetních výplních plastickými rostlinnými girlandami. Střešní římsu podpírá řada konzolek.\n\nV průčelí je půlkruhově zakončený vstup s kvalitně řezbářsky provedenými dvoukřídlými neorenesančními dveřmi a kovanou mříží.\n\n"}
{"id": "1472479", "url": "https://cs.wikipedia.org/wiki?curid=1472479", "title": "870 (číslo)", "text": "870 (číslo)\n\nOsm set sedmdesát je přirozené číslo. Římskými číslicemi se zapisuje DCCCLXX a řeckými číslicemi ωοʹ. Následuje po čísle osm set šedesát devět a předchází číslu osm set sedmdesát jedna.\n\n870 je:\n\n\n\n"}
{"id": "1472480", "url": "https://cs.wikipedia.org/wiki?curid=1472480", "title": "Kaple Navštívení Panny Marie (Kocbeře)", "text": "Kaple Navštívení Panny Marie (Kocbeře)\n\nKaple Navštívení Panny Marie, většinou uváděná jako Červená kaplička je římskokatolická kaple v Kocbeři, místní části Nové Kocbeře, asi 4 km severovýchodně od Dvora Králové. Je chráněná jako kulturní památka od 3. 5. 1958. Národní památkový ústav ji uvádí v katalogu památek pod rejstříkovým číslem ÚSKP 37177/6-3570.\n\nPůvodní kaple byla založena roku 1671 u Janské studánky poustevníky a zasvěcena sv. Janu Křtiteli. Po zrušení poustevny roku 1766 byla přeložena na kraj lesa do Kocbeře. Roku 1907 byla nahrazena stavbou zděnou. Po přeložení byla nově zasvěcena Navštívení Panny Marie.\n\nBohoslužby se v kapli nekonají.\n\n"}
{"id": "1472483", "url": "https://cs.wikipedia.org/wiki?curid=1472483", "title": "Socha svatého Josefa Pěstouna (Zlaté Hory)", "text": "Socha svatého Josefa Pěstouna (Zlaté Hory)\n\nSloup se sochou svatého Josefa Pěstouna je barokní socha na náměstí Svobody ve Zlatých Horách v okrese Jeseník. Sloup byl zapsán do seznamu kulturních památek ČR před rokem 1988. a je součástí městské památkové zóny Zlatých Hor.\n\nPřed radnicí v centrální části náměstí Svobody ve Zlatých Horách stojí barokní socha svatého Josefa Pěstouna. Plastika je dokladem kvalitní sochařské práce slezské provenience a je výrazným urbanistickým prvkem náměstí. Socha svatého Josefa Pěstouna byla slavnostně osazena 25. října 1731 z podnětu starosty J. G. Wietze. V průběhu let byla prováděna její obnova a to v roce 1851 a 1999. V roce 2011 akademický sochař Jakub Gajda provedl celkové restaurování sochy. Náklady byly hrazeny z padesáti procent Krajským úřadem Olomouckého kraje. \n\nSocha je vytesána z hrubozrnného (božanovského) pískovce. Na kamenném stupni s obrubníky je hranolovitý několika stupňový podstavec zdobený volutami zakončený profilovanou římsou. Na římse je nízký podstavec s bočními volutami. Na obláčcích s okřídlenou hlavičkou anděla stojí svatý Josef v kontrapostu na pravé ruce drží Ježíška, který jej hravě chytá za vousy. Levou rukou přidržuje plášť a zlatou lilii. Hlavu naklání k Ježíškovi. Na soklu v čelní a zadní straně ve vpadlině jsou nápisy v podobě chronogramu. Socha je ohrazena ohrádkou s kamennými sloupky a kovovou mřížkou.\n\nChronogram:\n\n\n\nvysvětlení zkratek:\n\n\n\n"}
{"id": "1472487", "url": "https://cs.wikipedia.org/wiki?curid=1472487", "title": "Moxico", "text": "Moxico\n\nMoxico (výslovnost [mošiko]) je jedna z osmnácti provincií Angoly. Nachází se ve vnitrozemské části země při hranicích se Zambií a Demokratickou republikou Kongo, na jejím území leží nejvýchodnější bod Angoly. Má rozlohu 223 023 km² a je největší angolskou provincií (zaujímá osmnáct procent rozlohy země). Žije v ní okolo 750 000 obyvatel, hustota zalidnění patří k nejnižším v Angole. Hlavním městem je Luena. \n\nÚzemí tvoří náhorní plošina na horním toku řek Zambezi a Kwando s nadmořskou výškou 1000–1500 m, porostlá převážně savanou. Podnebí je tropické se střídáním suchých a deštivých období, průměrná teplota činí 22° C. Pěstuje se maniok jedlý, povijnice batátová, rýže, čirok a slunečnice, významný je i rybolov a chov hovězího dobytka. Těží se dřevo, na území provincie se nacházejí i ložiska uhlí, mědi, manganu a molybdenu. V Moxicu leží národní park Cameia, největší angolské jezero Dilolo a vodopády na řece Luizavo. Prochází tudy strategická Benguelská železnice. \n\nRegion těžce utrpěl v průběhu občanské války v Angole; na území provincie se podle odhadů nachází půl milionu až milion pozemních min. V roce 2002 byl nedaleko Lucusse zabit vůdce organizace UNITA Jonas Savimbi, poté došlo k uklidnění situace a populace Moxica postupně roste díky návratu válečných uprchlíků. \n\nVětšinu obyvatel tvoří bantuská etnika jako Čokvové a Mbundové. Vedle domorodých jazyků a portugalštiny se používá také španělština, což je důsledek dlouholetého pobytu kubánských intervenčních vojsk.\n\nProvincií tvoří devět municipalit:\n\n\n"}
{"id": "1472488", "url": "https://cs.wikipedia.org/wiki?curid=1472488", "title": "Ekonomika Jihoafrické republiky", "text": "Ekonomika Jihoafrické republiky\n\nEkonomika Jihoafrické republiky je v Africe po Nigérii druhá největší. Jihoafrická republika je jedna s nejprůmyslovějších afrických zemí. Světová banka ji hodnotí jako ekonomiku s vyšším středním příjmem, jednu ze čtyř v celé Africe, další jsou Botswana, Gabon a Maurítius. Od roku 1996, na konci 12letých mezinárodních sankcí, se HDP Jihoafrické republiky téměř ztrojnásobilo na 400 miliard USD v roce 2011, ale pak se snižovalo na asi 295 miliard USD v letech 2016-17. Ve stejném čase devizové rezervy rostly z 3 miliard na téměř 50 miliard USD a vytvořily diverzifikovanou ekonomiku s rostoucí a velkou střední třídou během dvou dekád končícího apartheidu. Státní podniky hrají důležitou roli v hospodářství země, vláda má akcie asi 700 státních podniků v různých důležitých odvětvích průmyslu. V roce 2016 tvořilo pět největších překážek pro podnikání v zemi:\nAle silný bankovní sektor byl hodnocen jako velmi pozitivní vlastnost zdejší ekonomiky. Jihoafrická republika je jediný africký zástupce ve skupině G20.\n"}
{"id": "1472490", "url": "https://cs.wikipedia.org/wiki?curid=1472490", "title": "Bible královny Žofie", "text": "Bible královny Žofie\n\nBible královny Žofie je nejstarším známým překladem Bible do polštiny. Byl pořízen z iniciativy královny Žofie Holšanské, čtvrté manželky Vladislava II. Jagella. Překlad byl pořizován v letech 1433–1455 a nebyl dokončen. Biblický text byl přeložen z latiny pomocí českého překladu a obsahuje řadu bohemismů. \n\nBible byla určitý čas přechovávána v knihovně reformované koleje v Sárospataku, proto se někdy označuje jako Šarošpatacká bible. Rukopis je až na dvě a půl strany od roku 1945 nezvěstný. Dvě strany jsou zachovány ve sbírkách Vratislavské univerzity a půlstrana se nachází v Národní knihovně v Praze.\n\n\n\n"}
{"id": "1472496", "url": "https://cs.wikipedia.org/wiki?curid=1472496", "title": "Muzeum v přírodě Zubrnice", "text": "Muzeum v přírodě Zubrnice\n\nMuzeum v přírodě Zubrnice (dříve Soubor lidové architektury Zubrnice) je součástí Národního muzea v přírodě v České republice. Organizuje sbírku nemovitých i movitých dokladů k dějinám lidové kultury, spravuje sbírkové předměty národopisného charakteru a v přirozené krajině umístěné objekty lidové architektury a technického stavitelství, dokumentuje lidovou kulturu v oblasti Českého středohoří a navazujících geografických regionů severozápadních Čech.\n\nSídlem správy muzea je obec Zubrnice v okrese Ústí nad Labem náležejícím do Ústeckého kraje, představuje specializovanou expozici vesnického prostředí a krajinnou kompozici v údolí Lučního potoka stylizovanou do poloviny 19. století. \n\nPodnět k založení muzea pod původním názvem předložil František Ledvinka, ředitel bývalého Okresního vlastivědného muzea v Ústí nad Labem (zřizovatel muzea v přírodě), od roku 1977 vedoucí správy profesionalizovaného Souboru lidové architektury Zubrnice.\n\nVznik muzea v přírodě v Chráněné krajinné oblasti České středohoří souvisí se záchranou významných lidových a technických staveb (vesnická stavení – roubené, hrázděné a zděné obytné stavby, vodní mlýny, sakrální stavby). Vznik muzea se pojí se záchranou kostela sv. Maří Magdaleny v Zubrnicích (gotický kostel ze 14. století, který architekt a stavitel italského původu Octavio Broggio přestavěl barokně v 18. století a který v 70. letech 20. století byl původně určen ke stržení). Prvním objektem v expozici byla hospodářská usedlost čp. 61 (původně rychta) z počátku 19. století (kulturní památka, součást muzea v přírodě).\n\nPamátky lidového stavitelství ohrožené zánikem v původním místě byly postupně přeneseny do „živé vesnice ” (například vesnická stavba z Loubí u Holan na Českolipsku z roku 1700, v letech 1994 – 1995 rozebrána, v letech 2010 – 2012 v areálu Zubrnic postavena a po rekonstrukci v roce 2013 zpřístupněna jako víceúčelový objekt využívaný pro vzdělávací programy aj.). Obnovovány byly i ohrožené stavby ze samotné vesnice Zubrnice se záměrem vybudovat tzv. „muzeum pod širým nebem” (v angličtině open-air museum) s autentickou vesnicí Českého středohoří.\n\nZubrnice středověkého původu byly dne 25. července 1995 prohlášeny Ministerstvem kultury České republiky za vesnickou památkovou rezervací. Soubor lidové architektury Zubrnice je od roku 2003 ve správě Národního památkového ústavu, od roku 2013 až do 10. prosince 2018 začleněný pod Územní památkovou správou v Praze.\n\nS účinností od 11. prosince 2018 je zubrnické muzeum organizační složkou Národního muzea v přírodě, příspěvkové organizace Ministerstva kultury České republiky.\n\n\n"}
{"id": "1472497", "url": "https://cs.wikipedia.org/wiki?curid=1472497", "title": "Turistická značená trasa 7223", "text": "Turistická značená trasa 7223\n\nTuristická trasa má svůj počátek na rozcestí v centru Horního Maršova, kde přímo navazuje na stejně značenou trasu 7224 přicházející sem od Modrokamenné boudy. Zároveň jsou zde výchozí modře značená trasa 1819 k Lysečinské boudě a zeleně značená trasa 4250 do Pece pod Sněžkou.\n\nTrasa vede na okraj zástavby Horního Maršova a téměř okamžitě začíná prudce stoupat zpevněnou cestou Maršovskou strání k severovýchodu. Vstup do lesa znamená zároveň vstup do Krkonošského národního parku, v nevelké vzdálenosti za ním se nachází rozcestí se zeleně značenou trasou 4209 na Thámovy Boudy. Trasa 7223 pokračuje v prudkém stoupání kolem lehkého objektu vz. 37 československého opevnění do bodu, kde se ostře stáčí k jihovýchodu. Stále stoupá po zpevněné cestě lesem na vrchol Kutné s vyhlídkou na bývalé Maxově boudě. Stoupání končí a trasa pokračuje k nedaleké Rýchorské boudě a rozcestí se zeleně značenou trasa 4212 Svoboda nad Úpou - Žacléř a výchozí modře značenou trasou 1820 do Trutnova. S oběma vede v souběhu po náhorní plošině na rozcestí \"Kutná-Rýchory\", kde končí. Rozcestím kromě již uvedených tras prochází ještě červeně značená Cesta bratří Čapků z Pomezních Bud do Trutnova.\n\n"}
{"id": "1472498", "url": "https://cs.wikipedia.org/wiki?curid=1472498", "title": "Podbělice", "text": "Podbělice\n\nPodbělice (\"Homogyne\") je rod rostlin z čeledi hvězdnicovité. Zahrnuje pouze 3 druhy a je rozšířen výhradně v Evropě.\n\nPodbělice jsou vytrvalé byliny s tenkými, plazivými oddenky. Listy jsou poměrně malé, řapíkaté, uspořádané v přízemní růžici. Čepel listu je poněkud kožovitá, ledvinitá až okrouhlá, se srdčitou bází a vroubkovaně zubatým okrajem. Lodyha bývá nevětvená, zakončená jediným úborem, s několika střídavými, drobnými, šupinovitými lodyžními listy. Úbor je malý, s jednořadým zákrovem složeným z četných, celokrajných listenů. Na okraji úboru jsou samičí květy se špinavě fialovou, niťovitou korunou, ve středu květu jsou oboupohlavné květy s korunou trubkovitou, špinavě fialovou nebo nachovou. Kalich květů je přeměněn v četné štětinky.\nPlodem je nažka opatřená jednořadým chmýrem.\n\nRod podbělice zahrnuje 3 druhy a je rozšířen v horách střední a jižní Evropy.\nV České republice se v horských oblastech vyskytuje podbělice alpská. Druh je rozšířen od Španělska po Ukrajinu. Byl také zavlečen na Britské ostrovy.\n\nRod \"Homogyne\" je v rámci čeledi \"Asteraceae\" řazen do podčeledi \"Asteroideae\" a tribu \"Senecioneae\".\nNejblíže příbuznými rody jsou podle výsledků fylogenetických studií rody \"Petasites\", \"Tussilago\" a \"Endocellion\".\n\n\n"}
{"id": "1472500", "url": "https://cs.wikipedia.org/wiki?curid=1472500", "title": "Socha svatého Jana Nepomuckého (Nechanice)", "text": "Socha svatého Jana Nepomuckého (Nechanice)\n\nSloup se sochou svatého Jana Nepomuckého se nalézá na Malém náměstí ve městečku Nechanice v okrese Hradec Králové. Barokní pískovcová socha pocházející od neznámého autora z roku 1730 stojící na netradičně bohatě reliéfně zdobeném a členěném sloupovitém podstavci tvoří významnou architektonickou dominantu Malého náměstí. Socha je chráněna od 13. září 1993 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 10384/6-5650.\n\nBarokní sloup se sochou svatého Jana Nepomuckého je umístěn na osmiboké kamenné plošině o třech stupních. Sousoší sestává z nepravidelně šestibokého trojdílného soklu, na kterém stojí šestiboký dřík s baňatým spodkem, pokrytým reliéfními akantovými listeny.\n\nV horní části dříku se nalézá šest reliéfů ze života svatého Jana Nepomuckého: 1. Narození Jana Nepomuckého, 2. Posvěcení Jana Nepomuckého, 3. Jan Nepomucký zpovídá královnu, 4. Jan Nepomucký dává almužnu žebrákovi, 5. Jan Nepomucký veden zbrojnoši, 6. Jan Nepomucký svržen do Vltavy. \n\nDřík je zakončen profilovanou římsou, na níž stojí socha světce v mírně podživotní velikosti, oblečená v kanovnickém rouchu, v náručí oběma rukama svírající krucifix, k němuž sklání hlavu pokrytou biretem.\n\n"}
{"id": "1472501", "url": "https://cs.wikipedia.org/wiki?curid=1472501", "title": "Japonský příkop", "text": "Japonský příkop\n\nJaponský příkop je hlubokomořský příkop v západní části Tichého oceánu. Leží zhruba 200 km východně od severní poloviny japonského ostrova Honšú. Od hory Erimo míří k jihozápadu, ale záhy se stáčí k jihojihozápadu a ve druhé polovině se opět stáčí k jihozápadu. Je 800 km dlouhý. Na severu navazuje na Kurilský příkop, na jihu na Boninský příkop. Dosahuje hloubky 8046 metrů. \n\nTichomořská deska se v Japonském příkopu podsunuje pod ochotskou desku. Na subdukční zónu jsou vázána zemětřesení a tsunami, například zemětřesení a tsunami v Tóhoku 2011.\n\nPři průzkumu Japonského příkopu dosáhla japonsko-britská expedice v trojmístném plavidlu Shinkai 6000 hloubky 6526 metrů. V říjnu 2008 japonsko-britská expedice natočila v hloubce 7,7 km hejno ryb druhu \"Pseudoliparis amblystomopsis\". Jsou to nejhlouběji natočené žijící ryby.\n"}
{"id": "1472502", "url": "https://cs.wikipedia.org/wiki?curid=1472502", "title": "Emil Dimitriev", "text": "Emil Dimitriev\n\nEmil Dimitriev (* 19. března 1979, Probištip) je severomakedonský politik a sociolog, představitel strany Vnitřní makedonská revoluční organizace - Demokratická strana makedonské národní jednoty. Od roku 2013 je generálním tajemníkem této strany. Od 18. ledna 2016 do 31. května 2017 byl předsedou vlády Severní Makedonie. Úkolem jeho kabinetu bylo zemi v politické krizi přivést k předčasným volbám. Vystudoval sociologii na univerzitě ve Skopje a na univerzitě v Bělehradě.\n"}
{"id": "1472503", "url": "https://cs.wikipedia.org/wiki?curid=1472503", "title": "Ústav dějin KSČ", "text": "Ústav dějin KSČ\n\nÚstav dějin KSČ byl ústav komunistické strany zřízený v roce 1950 propagujicí stranické dějepisectví. \nSnahy zřídit zvláštní pracoviště orientované na dějiny dělnického hnutí a komunistické strany se objevil v roce 1946, ale očekávané otevření ústavu k 50.narozeninám Klementa Goitwalda pod názvy Gottwaldův ústav pro studium revolučních bojů či Gottwaldův ústav dějin KSČ se nestihlo. Smyslem ústavu mělo být systematické a plánovité shromažďování, třídění a rozpracování dokumentárního materiálu o dějinách českého a slovenského dělnického hnutí, dále plánovité a systematické shromažďování materiálu o mezinárodním dělnickém hnutí, pokud se vztahuje k českým a slovenským revolučním bojům“. Další návrh zřízení ústavu z roku 1949 počítal se spoluprácí s armádou v podobě společného Muzea odboje. Organizaci ústavu vedl nakonec historik Jiří Doležal, který byl nahrazen Jindřichem Veselým, předválečným funkcionářeem KSČ a člen aparátu František Dezider Pór jako organizační tajemník. Sídlem ústavu byla budova městské spořitelny v Rytířské ulici. První statut ústavu byl vydán až v květnu 1957.\n\nÚstavu se nedařilo najít odborně schopné zaměstnance, v roce 1952 fungoval s 15 stálými zaměstnanci a 5 externisty. Například zde působil od roku 1952 Josef Kresta nebo Pavel Reiman jako vědecký pracovník, od roku 1955 je zástupcem ředitele, následně letech 1962-68 ředitelem ústavu po Jindřichu Veselém. Josef Kresta odstoupil v roce 1959, co na něj Veselý udal, že byl v roce 1938 členem agrární mládeže a následně byl obviněn z kariérismus a bezpáteřnictví a nestandardních příjmů.\n\nPo roce 1968 byl přejmenován na Ústav dějin socialismu, který existoval do roku 1970. Ústav se členil na vydavatelský odbor (Frantiček Burian), referát dějin KSČ, odbor muzeí a výstav (Jiří Čech), archív (Karel Verner), knihovna (Bohumil Pelikán)\nObsah: F. Horka: Historicky význam vzniku KSČ jako masové revoluční dělnické strany; \n"}
{"id": "1472505", "url": "https://cs.wikipedia.org/wiki?curid=1472505", "title": "Turistická značená trasa 1819", "text": "Turistická značená trasa 1819\n\nTuristická trasa má svůj počátek na rozcestí v centru Horního Maršova na rozcestí se žlutě značenou trasu 7224 přicházející sem od Modrokamenné boudy a pokračující jako trasa 7223 na Rýchorskou boudu. Zároveň je zde výchozí zeleně značená trasa 4250 do Pece pod Sněžkou.\n\nTrasa vede v celé délce trasy údolím Lysečinského potoka nejprve po silnici do Dolních Lysečin a dále po zpevněné komunikaci do Lysečin Horních. V nich se nachází rozcestí se sezónní žlutě značenou trasou 7222 do sedla Cestník. Trasa 1819 pokračuje dále po zpevněné komunikaci lesem proti proudu potoka kolem obory U Tygra a lesní kaple k Lysečinské boudě, kde končí. Zdejším rozcestím prochází červeně značená Cesta bratří Čapků z Trutnova na Pomezní Boudy.\n\n"}
{"id": "1472507", "url": "https://cs.wikipedia.org/wiki?curid=1472507", "title": "Vazba delta", "text": "Vazba delta\n\nVazba delta (δ) je kovalentní vazba, při níž dochází k překryvu čtyř laloků jednoho a čtyř laloků druhého atomového orbitalu. Tento překryv vede ke vzniku molekulového orbitalu se dvěma uzlovými rovinami obsahujícími mezijadernou osu a procházejícími oběma atomy.\n\nŘecké písmeno δ v označení tohoto typu vazby odkazuje na atomové orbitaly d, jelikož je orbitalová symetrie vazby δ stejná jako u obvyklého (čtyřlalokového) orbitalu d. Tento typ vazby vytvářejí prvky, které mají ve valenčních orbitalech obsazené d orbitaly, jejichž energie je dostatečně nízká na to, aby mohly být zapojeny do kovalentní vazby; mezi sloučeniny s vazbou delta patří například organické sloučeniny přechodných kovů. Některé sloučeniny rhenia, molybdenu a chromu mají ve svých molekulách čtverné vazby, které se skládají z jedné vazby sigma, dvou vazeb pí a jedné vazby delta.\n\nSymetrie vazebného orbitalu δ se liší od symetrie protivazebného orbitalu π, u něhož v jedné uzlové rovině leží mezijaderná osa, zatímco druhá rovina je na mezijadernou osu kolmá.\n\nOznačení δ zavedl roku 1931 Robert Sanderson Mulliken. První sloučeninou, u níž byla taková vazba nalezena, se stal oktachlordirhenan draselný. Roku 1965 oznámil Frank Albert Cotton, že vazba delta je součástí čtverné vazby v iontu [ReCl].\n\nVazba delta se také vyskytuje v molekule trikarbonylu cyklobutadienželeza, kde vytváří vazbu mezi d orbitalem železa a čtyřmi p orbitaly cyklobutadienu.\n\n"}
{"id": "1472523", "url": "https://cs.wikipedia.org/wiki?curid=1472523", "title": "Kermadecký příkop", "text": "Kermadecký příkop\n\nKermadecký příkop je hlubokomořský příkop v jihozápadní části Tichého oceánu. Leží zhruba 150 km jihovýchodně od Kermadeckého hřbetu. Od trojmezí, kde se stýká s Tonžským příkopem a Lousvilleským hřbetem, míří k jihojihozápadu a jen lehce se stáčí k jihojihozápadu k Severnímu ostrovu. Je 1270 km dlouhý. Na severu navazuje na Tonžský příkop, na jihu končí v Creanově hlubině (Crean Deep) ležící mezi plošinou Hikurangi a hřbetem East Cape (East Cape Ridge). Dosahuje hloubky 10 047 metrů. \n\nTichomořská deska se v Kemradeckém příkopu podsunuje pod australskou desku. Je součástí kermadecko-tonžského subdukčního systému. Na subdukční zónu jsou vázána zemětřesení a tsunami.\n"}
{"id": "1472536", "url": "https://cs.wikipedia.org/wiki?curid=1472536", "title": "Pomník rakouského 8. praporu polních myslivců (Čistěves)", "text": "Pomník rakouského 8. praporu polních myslivců (Čistěves)\n\nPomník rakouského 8. praporu polních myslivců se nalézá na jižním okraji lesa Svíbu u obce Čistěves v okrese Hradec Králové. Podél pomníku prochází červená turistická značka spojující Čistěves a Máslojedy. Pomník je chráněn jako kulturní památka ČR. Národní památkový ústav tento pomník uvádí v katalogu památek pod rejstříkovým číslem ÚSKP 46105/6-593.\nPomník rakouského 8. praporu polních myslivců z bitvy u Hradce Králové z roku 1866 představuje stélu se stojící postavou polního myslivce. Pomník z přímořského (istrijského) vápence byl zhotoven podle návrhu vídeňského profesora Viktora Tilgnera. Pomník byl odhalen roku 1896.\n\nPomník představujuje v nadživotní velikosti rakouského polního myslivce 8. praporu, stojícího na stráži u hrobu svých v okolí pohřbených druhů. Stojí na balvanu, na němž je německý a český nápis na desce: \"Udatným bojovníkům věnují věrní spolubratři\". Pomník je ohrazen umělecky tepaným železným plotem. \n"}
{"id": "1472539", "url": "https://cs.wikipedia.org/wiki?curid=1472539", "title": "Belt wrestling", "text": "Belt wrestling\n\nBelt wrestling je mezinárodní označení pro zápasnický styl, úpolový sport, zápasnický souboj dvou soupeřů podobné hmotnostní kategorie, snažících se pomocí předepsaného chvatu na soupeřův opasek nebo za pas zvítězit buď hodem na lopatky nebo na body.\n\nBelt wrestling vznikl překladem ruského výrazu \"Borba na pojasach\" (Борьба на поясах). Do češtiny se dá doslovně přeložit jako zápas za pas nebo ne zcela přesně jako opaskový zápas.\n\nPočátky belt wrestlingu jako sportovní disciplíny lze vystopovat do dvacátých let dvacátého století do bývalého Sovětského svazu. Předlohou mu byl tradiční tataro-baškirský zápas kureš, pořádaný především během letní svátku sabantuj. Mezinárodní rozmach nastal s rozpadem Sovětského svazu a vznikem postsovětských republik, které mezi sebou v tomto zápasnickém stylu soupeří. Mimo země bývalého Sovětského svazu je belt wrestling zajímavý v zemích s podobným typem tradičního zápasu jako Jižní Korea (Sirum), Švýcarsko (Schwingen), africké národy další.\n\nRegulačním orgánem belt wrestlingu je v současnosti Mezinárodní zápasnická federace (UWW) resp. její přidružená větev \"World Belt Wrestling Committee (WBWC)\" iniciovaná v roce 2007 Litevcem Gintautasem Vileitou. Do roku 2007 bylo WBWC známo jako organizace IFWBA založená počátkem dvacátého prvního století. Organizace IFWBA stojí za vytvoření univerzálního opaskového zápasu alyš. Vedle WBWC (IFWBA) existuje další regulační orgán IBWA vytvořena baškirským podnikatelem Rifem Gajnanovem ve stejném období počátku dvacátéhoprvního století jako IFWBA. IBWA však po smrti Gajnanova v roce 2009 jen obtížně hledá podobně charismatického nástupce.\n\nSouboj za opasek s předem daným úchopem patří k základním bojovým dovednostem. Jeho znalost byla v prvé řadě vojenská a je úzce spjatá se stepními oblastmi Evropy – pontsko-kaspická step a Asie – kazašská step nebo ferganská kotlina. \n\nV oblastech stepí žili od pradávna nomádské kmeny, které jako první domestikovali koně a patřili k prvním lidem, kteří koně používali pro vojenské účely. Má se všeobecně za to, že techniky belt wrestlingu jsou uzpůsobeny na boj v koňském sedle a způsoby jak dostat protivníka z koně. S příchodem novověku a střelných zbraní se tyto zápasnické znalosti přesunuli na období svátků k uctění památky významných osobností kmene nebo vyřizovaní osobních sporů, např. souboj o ženu. \n\nSoutěže v naprosté většině oslavují legendy a báje, ve kterých vždy hrdina zápasí s různými bohy, polobohy a živly. V oblastech stepí existuje klasický příběh lásky krásného, ale chudého mladíka, který miluje mladou krásnou dívky, ona miluje jeho, ale rodiče jí chtějí provdat za nepěkného, ale bohatého ženicha. Mladík se proto účastní zápasnických turnajů a jako vítěz dobude úcty a slávy a svolení vzít si svou vyvolenou. Tradiční zápasy jsou vždy spontánní. Zápasí se na louce, písku, na trávě, sněhu, dříve v místních krojích, které v současné době vystřídali trička, tílka, košile, saka, džíny, společenské kalhoty. Na nohou mají zápasníci různou obuv (polobotky, conversky, najky, adidasky, kanady) jiným vyhovuje zápasit bosí.\n\nV roce 2013 došlo k ukázkovým neshodám obou organizací, kdy na Univerziádě v Kazani byl belt wrestling na programu her. Původně se mělo zápasit podle pravidel regulovaných WBWC (UWW) namísto IBWA. Nakonec došlo k dohodě, že v klasickém stylu se bude závodit podle pravidel WBWC a ve volném stylu podle pravidel IBWA.\nMezinárodní řídícím orgánem belt wrestlingu je Mezinárodní zápasnická federace (UWW) a její od roku 2007 utvořená sekce WBWC (World Belt Wrestling Committee).\n\nMezinárodní federace belt wrestlingu byla založena v roce 2003 baškirským podnikatelem Rifem Gajnanovem. Po smrti Gajnanova je nové vedené IBWA nejednotné s vnitřními spory.\n\nPravidla IBWA pro belt wrestling vycházení z tataro-baškirský zápas kureš, kurjaš nebo koreš.\n\nAlyš je moderní zápasnický styl vytvořený v roce 2002 v kyrgyzském městě Oš organizací IFWBA. Alyš někdy nesprávně označovaný jako kyrgyzský národní zápas vychází z pravidel tradičního ferganského zápasnického stylu kuroš. \n\nKuroš, kureš, koreš, gureš je výraz, který rozhodčí vysloví při začátku souboje (v překladu \"do boje\"). Kvůli odlišení od bucharské zápasnického stylu kuraš IFWBA zavedla alternativní výraz alyš pro rozlišení dvou podobných, ale zároveň odlišných způsobů boje. Snahou tohoto moderního stylu bylo pojmout nejen ferganský styl, ale i tataro-baškirský kureš, jihokorejské sirum, švýcarský schwingen a další méně známé styly, tedy všechny zápasnické styly vycházející z předem daného úchopu.\n\nPravidla různých tradičnách stylů belt wrestlingu se liší v detailech o způsobu uchopení, zavazování opasku, druhem oblečení. Základní filosofie je však stejné z předem daného úchopu za pás, opasek, z vysokého, středního či nízkého klinče dostat soupeře na zem pomocí určitého chvatu. Existují dvě varianty belt wrestlingu – klasický styl bez použití nohou, který je populární v oblastech Tatarstánu, Baškortostánu nebo volný styl s použitím nohou populární mezi tatary z Astracháně a jiných oblastí.\n\n\n"}
{"id": "1472547", "url": "https://cs.wikipedia.org/wiki?curid=1472547", "title": "Sergej Brylin", "text": "Sergej Brylin\n\nSergej Vladimirovič Brylin (; * 13. ledna 1974) je bývalý ruský profesionální hokejový střední útočník, v současné době asistent trenéra u Binghamton Devils v American Hockey League (AHL). Brylin je trojnásobný vítěz Stanley Cupu s New Jersey Devils v National Hockey League (NHL).\n\nBrylin debutoval 17. února 1995 a první gól v NHL vstřelil 27. února. V roce 1995, 2000 a 2003 získal třikrát Stanleyův pohár s New Jersey Devils. Je jedním z pěti hráčů, kteří vyhráli Stanley Cup za Devils, stejně jako Martin Brodeur, Scott Niedermayer, Scott Stevens a Ken Daneyko.\n\nDne 1. července 2008 Devils neuplatnili opci na smlouvu s Brylinem pro další rok. O deset dní později podepsal v Kontinentální hokejové lize (KHL) smlouvu s SKA Petrohrad.\n\nPo neúspěšném pokusu o návrat k ďáblům Brylin podepsal pro sezonu 2011-12 KHL smlouvu s Metallurgem Novokuzněck.\n\nBrylin je v současné době asistentem trenéra u Binghamton Devils, týmu American Hockey League (AHL), farmy New Jersey Devils. Je také trenérem v Proskate v New Jersey.\n\nBrylin v současné době žije v Short Hills v New Jersey se svou ženou Elenou a třemi dětmi: Annou, Fjodorem a Mariou.\n\n"}
{"id": "1472550", "url": "https://cs.wikipedia.org/wiki?curid=1472550", "title": "Vazba pí", "text": "Vazba pí\n\nVazba pí (π) je kovalentní vazba, při níž se dva laloky jednoho atomového orbitalu překryjí se dvěma laloky orbitalu jiného atomu a spojnice středů jader vázaných atomů neprochází těmito překryvy. Na společné uzlové rovině, která prochází jádry vázaných atomů, je nulová elektronová hustota a tato rovina je i uzlovou rovinou molekulového orbitalu vzniklé vazby.\n\nŘecké písmeno π odkazuje na orbitaly p, jelikož je orbitalová symetrie vazby pí stejná, jako u orbitalu p. Vazba π často vzniká mezi dvěma orbitaly p, ovšem mohou se na ní podílet i orbitaly d.\n\nVazby pí jsou většinou slabší než vazby sigma. Dvojná vazba mezi uhlíkovými atomy (C=C), složená z jedné vazby sigma a jedné vazby pí, má nižší energii, než je dvojnásobek energie jednoduché vazby C-C, což naznačuje, že stabilita dodaná vazbou pí je nižší než stabilita dodaná vazbou sigma. Pomocí kvantové mechaniky lze tento rozdíl vysvětlit výrazně menším překryvem orbitalů p kvůli jejich paralelní orientaci, což je v kontrastu s vazbami sigma, kde vazebné orbitaly vznikají přímo mezi jádry atomů, čímž se vytváří větší překryv orbitalů a silnější vazba sigma. Vazba pí je výsledkem překrytí atomových orbitalů na dvou různých místech a je tak oproti vazbě sigma rozptýlenější.\n\nElektrony vazby π se často nazývají π elektrony. Části molekul spojené vazbou π nemohou kolem této vazby rotovat, aniž by došlo k jejímu zničení, jelikož by při rotaci došlo k narušení paralelní orientace příslušných orbitalů p.\n\nU dvouatomových molekul prvků mají vazebné orbitaly π pouze jednu uzlovou rovinu, ta prochází vázanými atomy. Odpovídající protivazebný orbital π* je definován přítomností druhé uzlové roviny mezi vázanými atomy.\n\nBěžná dvojná vazba, například vazba C=C v molekule ethenu, se skládá z jedné vazby sigma a jedné vazby pí. Běžná trojná vazba, například v ethynu, je složena z jedné vazby sigma a dvou vazeb pí, které se nacházejí v navzájem kolmých rovinách, ve kterých leží i osy vazeb. Mezi dvěma atomy mohou být nanejvýš dvě vazby pí. Čtverné vazby mohou vzniknout pouze mezi atomy přechodných kovů a skládají se z jedné vazby sigma, dvou vazeb pí a jedné vazby delta.\n\nVazba pí je slabší než vazba sigma, ovšem dvojná vazba z nich vzniklá je silnější než kterákoliv z těchto dílčích vazeb, což se nejvíce projevuje menší délkou vazby; například vazba C-C v molekule ethanu má délku 154 pm, vazba C=C v ethenu má délku 134 pm a trojná vazba v ethenu pouze 120 pm, s rostoucí násobností se tedy snižuje délka vazby a zvyšuje její síla (vazebná energie).\n\nVazba pí může existovat i bez přítomnosti vazby sigma.\n\nV některých komplexech kovů vznikají vazby π interakcemi atomu kovu s  protivazebnými orbitaly π* alkenu či alkynu.\n\nNěkteré vícenásobné vazby mezi dvěma atomy neobsahují vazbu σ, pouze vazby π. Příklady mohou být hexakarbonyl diželeza (Fe(CO)) a dvouatomový uhlík (C); v těchto molekulách se dvojná vazba skládá pouze ze dvou vazeb pí. Uvedené látky byly použity jako modely k výpočetní analýze vazby pí, přičemž bylo zjištěno, že k dosažení maximálního překryvu orbitalů musejí být vazby mnohem kratší, než by se dalo očekávat.\n\n"}
{"id": "1472551", "url": "https://cs.wikipedia.org/wiki?curid=1472551", "title": "Onitsha", "text": "Onitsha\n\nOnitsha je město na jihu Nigérie na východním břehu řeky Niger ve státě Anambra. Město je centrem obchodu a průmyslu jihovýchodu Nigérie.\n\nSamotné město mělo podle sčítání lidu v roce 1991 necelých 260 tis. obyvatel. Podobné výsledky ukázalo i sčítání lidu v roce 2006, toto však nebylo provedeno řádně. V roce 2018 byl odhadován počet obyvatel aglomerace na 7,85 mil. obyvatel.\n"}
{"id": "1472555", "url": "https://cs.wikipedia.org/wiki?curid=1472555", "title": "CASA III", "text": "CASA III\n\nCASA III byl španělský jednomotorový dvoumístný jednoplošník vzniklý v 20. letech 20. století. Navrhl jej Luis Sousa Peco a výroba probíhala u společnosti Construcciones Aeronáuticas SA v Getafe nedaleko Madridu.\n\nSpolečnost CASA zkonstruovala letoun CASA III v roce 1929 na základě zkušeností s licenční výrobou typů jiných výrobců. Původně měl sloužit jako lehký bombardér u letecké složky námořnictva \"Aeronáutica Naval\", ale vzhledem k nedostatečným výkonům byly vyrobené stroje nejprve užívány jako sportovní a turistické, a posléze skončily jako cvičné v námořní letecké škole v Pollense na Baleárských ostrovech.\n\nCASA III byl vzpěrový hornoplošník (parasol) s trupem z ocelových trubek potaženým plátnem. Tandemově uspořádané kokpity dvoučlenné osádky byly nekryté. Podvozek záďového typu s širokým rozchodem hlavních kol měl na ostruze kluznou patku. Zadní křídelní nosník byl opatřen kloubem umožňujícím sklopení křídla podél trupu, což usnadňovalo hangárování a pozemní transport stroje.\n\nPrvní prototyp poháněný invertním čtyřválcovým řadovým motorem Cirrus III o výkonu 90 hp (67 kW), imatrikulovaný, \"M-CAGG\" poprvé vzlétl 2. července 1929. Již za několik týdnů se stroj zúčastnil závodu na trase mezi Madridem a Burgosem a 25. prosince 1929 se stal prvním lehkým letounem který přistál na Kanárských ostrovech. Druhý prototyp byl opatřen motorem Isotta Fraschini Asso 80A o výkonu 100 hp (75 kW), ale nebyl úspěšný. V roce 1930 byly tři CASA III přihlášeny na Challenge International de Tourisme 1930, ale soutěže se zúčastnily jen dva stroje - prototyp, který musel závod přerušit pro poruchu podvozku, a třetí vyrobený stroj, poháněný motorem de Havilland Gipsy I (imatrikulace \"M-CMAM\"), který se dostavil s takovým zpožděním, že zmeškal start, ale přesto trasu závodu absolvoval.\n\nCelkem bylo vyrobeno devět kusů, každý s jinou pohonnou jednotkou, zahrnující řadové typy de Havilland Gipsy I,II a III, Blackburn Cirrus III, Isotta Fraschini Asso 80A/R a hvězdicové Elizalde A6 a D V, Lorraine 5P a Walter Venus.\n\nPoslední vyrobený kus převzalo Španělské námořnictvo.\n\nVšechny zbývající letouny CASA III se zúčastnily občanské války ve stavu republikánských sil, a žádný z nich konflikt nepřežil.\n\n\nÚdaje podle\n\n"}
{"id": "1472556", "url": "https://cs.wikipedia.org/wiki?curid=1472556", "title": "Den vítězství na Times Square", "text": "Den vítězství na Times Square\n\nDen vítězství na Times Square (také V-J Day in Times Square, V-Day nebo Kiss) je fotografie Alfreda Eisenstaedta, která zobrazuje námořníka námořnictva USA, který líbá cizí dívku v bílých šatech během oslav vítězství nad Japonskem (\"V-J Day\") na ulici Times Square v New Yorku 14. srpna 1945. Fotografie byla publikována o týden později v časopise \"Life\", mezi řadou dalších fotografií, které oslavovaly konec války na dvanácti stranách pod názvem \"Victory Celebrations\" \"Oslavy vítězství\". Celkem dvě strany dostaly další líbající pózy oslavujících z Washingtonu, DC, Kansas City nebo Miami. Eisenstaedtova fotografie je však na rozdíl od dalších vytištěna na celou stránku. Líbání bylo během války oblíbenou aranžovanou pózou mediálních fotografů, ale Eisenstaedt nasnímal spontánní událost, ke které došlo na Times Square chvíli před vyhlášením konce války s Japonskem americkým prezidentem Harry S. Trumanem v sedm hodin večer.\n\nJelikož se Eisenstaedt velmi rychle pohyboval mezi oslavujícími a fotografoval rychle měnící se události během oslav, nemohl zaznamenat jména a detaily fotografovaných, což napomohlo ke vzniku různých navzájem vylučujících se spekulací o autorství (1945). Fotografie neukazuje jasně tvář jedné osoby, a mnoho lidí tvrdilo, že to jsou oni, kdo je na snímku. Fotografie byla pořízena jižně od 45. ulice směrem na sever od místa, kde se protíná Broadway a Seventh Avenue.\n\nPodle Donalda W. Olsona a jeho týmu byla fotografie pořízena v 5:51 odpoledne. Byla pořízena fotoaparátem Leica IIIa.\n\nJelikož se Eisenstaedt velmi rychle pohyboval mezi oslavujícími, nemohl zaznamenat jména a detaily fotografovaných, což napomohlo ke vzniku různých navzájem vylučujících se spekulací o autorství (1945). Později však byli oba dva nalezeni. Dívka byla zdravotní sestřičkou v zubní ordinaci a jmenovala se Grate Friedmanová, ve svých patnácti letech utekla z Rakouska, zemřela v roce 2016. Muž byl původně rybářem a za války pracoval jako námořník na torpédoborci a jmenoval se George Mendosa. Zemřel 17. února 2019 ve věku 95 let.\n\nZpravodajský fotograf amerického námořnictva Victor Jorgensen zachytil trochu jiný pohled na stejnou scénu, který byl zveřejněn v \"New York Times\" následující den. Jorgensen nazval svou fotografii \"Kissing the War Goodbye\" (\"Polibek válce na rozloučenou\"). Ukazuje méně Times Square na pozadí, postrádá charakteristický pohled na složitou křižovatku, takže místo musí být identifikováno, je tmavé a zobrazuje několik detailů hlavních objektů a nezobrazuje dolní části nohou.\n\nNa rozdíl od Eisenstaedtovy fotografie, která je chráněna autorskými právy, tato fotografie Amerického námořnictva je volným dílem, protože byla pořízena vládním zaměstnancem v oficiální službě. Zatímco úhel fotografie může být méně zajímavý než fotografie Eisenstaedta, jasně ukazuje skutečné umístění ikonického polibku, který se objevuje v přední části budovy Chemical Bank a Trust, s označením lékárny Walgreens na fasádě budovy viditelné v Pozadí.\n\nPřekvapená žena vlevo na fotografii Jorgensena byla označena jako Kay Hughes Dorius z Utahu.\n\nLawrence Verria a George Galdorisi, autoři knihy \"The Kissing Sailor\" o identitě páru z roku 2012, použili rozhovory s žadateli, odborné fotografické analýzy, identifikace lidí v pozadí a konzultace s forenzními antropology a specialisty na rozpoznávání obličejů. Došli k závěru, že tato žena byla Greta Zimmer Friedmanová a že na fotografii měla uniformu dentální hygienistky. \"Nebyla to má volba být políbena,\" řekla Friedmanová v rozhovoru v roce 2005 pro kongresovou knihovnu. \"Ten chlap prostě přišel a chytil mne!\" řekla a dodala: \"Ten muž byl velmi silný. Já ho nelíbala. To on líbal mě.\" \"Neviděla jsem ho se přibližovat a sotva jsem to zjistila, už jsem byla v tom pevném sevření,\" řekla Friedmanová pro CBS News v roce 2012. Friedmanová zemřela stářím v 92 letech 8. září 2016 v Richmondu ve Virginii.\n\nEdith Shainová napsala Eisenstaedtovi v roce 1980 a tvrdila, že je ženou na snímku. Dne 20. června 2010 zemřela ve věku 91 let na rakovinu jater. V knize Verrie a Galdorisi z roku 2012 je uvedeno, že Shainová tou ženou být nemohla, protože její výška pouhých 1.47 m nebyla nedostatečná ve srovnání s výškou kteréhokoli z mužů, který se prohlašoval za onoho námořníka.\n\nCelá řada mužů prohlašovala, že jsou oním námořníkem, jako například: Donald Bonsack, John Edmonson, Wallace C. Fowler, Clarence \"Bud\" Harding, Walker Irving, James Kearney, Marvin Kingsburg, Arthur Leask, George Mendonça, Jack Russell nebo Bill Swicegood.\n\nGeorge Mendonsa z Newportu, Rhode Island, po službě na torpédoborci USS The Sullivans (DD-537) sledoval film se svou budoucí manželkou Ritou v Radio City Music Hall, když se otevřely dveře a lidé začali křičet, že válka skončila. George a Rita se přidali k oslavám na ulici, ale když se nemohli dostat do přeplněných barů, rozhodli se jít dolů po ulici. Tehdy George viděl mladou ženu v bílých šatech, přišel k ní, vzal ji do náruče a políbil ji: \"Ten den jsem toho hodně vypil, považoval ji za jednu z vojáků - byla to zdravotní sestra.\" Na jednom ze čtyř snímků, které Eisenstaedt pořídil, Mendonsa prohlašuje, že Rita je vidět v pozadí za líbajícím se párem.\n\nV roce 1987 podal George Mendonsa žalobu proti společnosti \"Time Inc.\" u státního soudu na Rhode Island, když tvrdil, že námořník na fotografii je on, a že \"Time\" a \"Life\" porušili jeho právo na propagaci tím, že použili fotografii bez jeho svolení. Nedokázal však soupeřit s rozsáhlým finančním bohatstvím společnosti Time Inc., a tak v roce 1988 od své žaloby upustil.\n\nMendonsa byl v srpnu 2005 označen týmem dobrovolníků z Naval War College jako \"Kisser\" (\"Líbající\"). Jejich tvrzení bylo založeno na shodě jeho jizev a tetování ve skutečnosti a na fotografii. Své rozhodnutí provedli po mnoha studiích, včetně fotografické analýzy laboratoří Mitsubishi Electric Research Laboratories (MERL) v Cambridge v Massachusetts, kteří dokázali porovnat jizvy a tetování, které identifikovali fotografičtí experti Richarda Bensona, odborníka na analýzu fotografií, profesora fotografie a bývalého děkana univerzity School of Arts at Yale. Benson uvedl, že \"je toho názoru, založeném na přiměřeném stupni jistoty, že George Mendonsa je námořníkem na slavné fotografii pana Eisenstaedta.\"\n\nIdentita námořníka jako George Mendonsa byla zpochybněna fyziky Donaldem W. Olsonem a Russelem Doescherem z Texaské státní univerzity a Stevem Kawalerem z Iowské státní univerzity na základě astronomických podmínek zaznamenaných na fotografiích. Podle Mendonsovy zprávy k polibku došlo asi ve 14 hodin. Olson a Doescher však tvrdí, že pozice stínů na fotografiích naznačují, že byla pořízena po 17:00. Dále ukazují na hodiny na obrázku, jeho minutová ručička je poblíž desítce a hodinová ručička směřující prakticky svisle dolů, udávající dobu přibližně 5:50, a tak0 podle tvryen9 fotografa Victora Jorgensena o okolnostech jeho snímku. Došli k závěru, že Mendonsova verze událostí je neudržitelná. Mendonsa zemřel 17. února 2019 ve věku 95 let, dva dny před svými 96. narozeninami.\n\nCarl Muscarello je policejní důstojník New York City Police Department v důchodu, který později žil v Plantation na Floridě. V roce 1995 prohlašoval, že je líbajícím námořníkem. Prohlásil, že byl 14. srpna 1945 na Times Square a políbil mnoho žen. Výrazné mateřské znamínko na jeho ruce umožnilo jeho matce jej identifikovat. Edith Shainová původně uvedla, že věří, že Muscarello je tím námořníkem, a dokonce se prý scházeli po jejich krátkém setkání. Ale v roce 2005 si byl Shainová mnohem méně jistá, když pro \"New York Times\" uvedla: \"Nemůžu říct, že není. Nemůžu říct, že je. Neexistuje žádný způsob, jak to říct.\" Muscarello popsal svůj stav 14. srpna 1945 jako docela opilý a že nemá žádnou jasnou vzpomínku na své počínání na náměstí s tím, že jeho matka prohlašovala, že on je tím mužem poté, co viděla fotografii a on tomu začal věřit.\n\nGlenn McDuffie si uplatnil nárok v roce 2007 a byl podpořen soudním umělcem Loisem Gibsonem houstonského policejního oddělení. Gibsonova forenzní analýza porovnávala fotografie Eisenstaedta s tehdejšími McDuffieho portréty a analyzovala klíčové obličejové rysy identické na obou sadách. Měřila jeho uši, kosti na obličeji, vlasy, zápěstí, klouby a ruce a srovnávala je se zvětšeninou Eisenstaedtovy fotografie.\n\nDne 14. srpna 2007 ve vydání deníku \"AM New York\" McDuffie uvedl, že předal pět polygrafických testů potvrzujících jeho tvrzení, že je tím mužem. McDuffie, rodák z Kannapolis v Severní Karolíně, který lhal o svém věku, aby ve svých patnácti letech mohl být odveden na vojnu, po válce hrál poloprofesionální baseball a pracoval pro poštovní službu Spojených států United States Postal Service. Říká, že v ten den jel metrem do Brooklynu, aby navštívil svou přítelkyni Ardith Bloomfieldovou. Vyšel z metra na náměstí Times Square, kde lidé slavili v ulicích. Rozrušený tím, že jeho bratr, kterého drželi Japonci jako válečného zajatce, bude propuštěn, McDuffie začal křičet a skákat. Spatřila ho sestra a otevřela mu svou náruč. Ve zřejmém konfliktu s Eisenstaedtovou výpovědí McDuffie prohlásila, že k ní přišel a dlouze ji políbil, aby si Eisenstaedt mohl scénu vyfotografovat:\n\nGibson také analyzoval fotografie dalších mužů, kteří tvrdili, že jsou tím námořníkem, včetně Muscarello a Mendonsy, se závěrem, že ani obličejové kosti, ani jiné rysy mužů neodpovídají těm, které má námořník na fotografii. Dne 3. srpna 2008 byl Glenn McDuffie na své 81. narozeniny prohlášen za \"Kissing Sailor\" (Líbajícího námořníka) během sedmé směny zápasu mezi Houston Astros a New York Mets v Minute Maid Parku. McDuffie zemřel 14. března 2014.\n\nŘíjnové vydání časopisu \"Life\" z roku 1980 však Muscarellův ani Glenn McDuffieův příběh neobsahovalo. Tato tvrzení byla učiněna mnohem později.\n\nMendonsa a Friedmanová (jak jednotlivě, tak i společně), stejně jako Shain, Muscarello a McDuffie, absolvovali v následujících letech velké rozhovory s \"Life\", \"PBS, NBC, CBS\" a dalšími médii. Mendonsa uznává Friedmanovou, s výjimkou jakékoliv jiné ženy, jako \"sestru\", kterou políbil na fotografiích (nebo přesněji ženu v bílé uniformě, protože Friedmanová byla dentální laborantka).\n\nJako součást památníku druhé světové války v Battleship Cove na Fall River v Massachusetts, byla 24. srpna 2013 odhalena nová malba s názvem \"Victory Kiss\" od Jima Lauriera z New Hampshire. George Mendonsa byl přítomen během jejího slavnostního odhalení.\n\nV roce 2005 vystavil John Seward Johnson II bronzovou skulpturu v nadživotní velikosti pojmenovanou \"Unconditional Surrender\" (\"Bezpodmínečná kapitulace\"), dne 14. srpna 2005 u příležitosti 60. výročí události na Times Square. Jeho socha byla představena v ceremonii, která zahrnovala účastníky Carla Muscarella a Edithu Shainovou, kteří drželi kopii slavné fotografie. Johnson také vyřezal 7,6 m verzi z plastu a hliníku, která byla vystavena v několika městech, včetně San Diega a Sarasoty.\n7,6 m verze byla přesunuta do New Yorku znovu 12. srpna 2015 jako dočasný exponát.\n\nV epizodě \"The Simpsons\" \"Bart generálem aneb Kdopak by se Nelsona bál\" (první uvedení 4. února 1990), oslavují vítězství po \"válce\" mezi dvěma skupinami dětí. Chlapec v námořním outfitu líbá Lisu podobně jako na fotografii. Lisa však dá klukovi pohlavek a křičí: „Knock it off!“ (Nech toho!).\n\nVe filmu \"Noc v muzeu: Battle of the Smithsonian\" (2009) dvě filmové postavy skočí do nadživotní fotografie a ocitnou se na monochromatickém Times Square. Jeden z nich se promění na námořníka a líbá se se zdravotní sestrou.\n\nBěhem počátečních titulků komiksového filmu \"Watchmen\" (2009) je záběr na oslavy vítězství na Times Square, kde se lesbická hrdinka Silhouette líbá se sestřičku a fotograf tento okamžik zachycuje.\n\nVe filmu \"Dopisy pro Julii\" (2010) se fotografie objevila ve scéně, kdy se redaktor časopisu ptá spisovatele na fakta týkající se fotografie.\n\nV roce 2012, při představení pro vojáky námořní pěchoty během událostí New York City Fleet Week, zpěvačka Katy Perry políbila člověka na jevišti a replikovala známou pózu z fotografie.\n\nVe videohře \"\" (2014) se objevila alternativní historická verze k polibku V-J Day kiss (V-A Day in the timeline) jak si nacistický voják dovoluje na zdravotní sestru.\n\n\n\n"}
{"id": "1472566", "url": "https://cs.wikipedia.org/wiki?curid=1472566", "title": "Neferkare Pepiseneb", "text": "Neferkare Pepiseneb\n\nNeferkare Pepiseneb (také Neferkare Chered Seneb a Neferkare VI.) byl egyptský faraon z 8. dynastie během prvního přechodného období. Podle egyptologů Kima Ryholta, Jürgena von Beckeratha a Darrela Bakera byl dvanáctým králem osmé dynastie.\n\nJméno Neferkare Pepiseneb se nachází pouze na abydoském seznamu králů. Jürgen von Beckerath ztotožnil jméno Neferkare Pepiseneb se jménem Neferkare Chered Seneb, které se objevuje v Turínském seznamu králů.\nPřídomek \"Chered\" ve jméně Neferkare Chered Seneb znamená „dítě“ nebo „mladý“. V důsledku toho je Neferkare Chered Seneb přeložen jako \"Neferkare dítě je zdravý\" nebo \"Neferkare mladší je zdravý\". O Pepisenebově jméně však mezi archeology ještě stále panují spory.\n\nPodle nejnovějšího čtení Turínském seznamu králů vládl Neferkare Pepiseneb nejméně jeden rok.\n"}
{"id": "1472576", "url": "https://cs.wikipedia.org/wiki?curid=1472576", "title": "Serie A 1976/77", "text": "Serie A 1976/77\n\nSoutěžní ročník Serie A 1976/77 byl 75. ročník nejvyšší italské fotbalové ligy a 45. ročník od založení Serie A. Soutěž začala 3. října 1976 a skončila 22. května 1977. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Ascoli Calcio 1898, Como Calcio a Cagliari Calcio sestoupili do druhé ligy. Opačným směrem putovali tři týmy, jimiž byli Janov 1893 (vítěz druhé ligy), US Catanzaro a US Foggia.\n\nTitul v soutěži obhajoval klub AC Turín, který v minulém ročníku získal své 7. prvenství v soutěži.\n\n\nNejlepším střelcem tohoto ročníku Serie A se stal italský útočník Francesco Graziani. Hráč AC Turín vstřelil 21 branek.\n"}
{"id": "1472577", "url": "https://cs.wikipedia.org/wiki?curid=1472577", "title": "Zbyněk Benýšek", "text": "Zbyněk Benýšek\n\nZbyněk Benýšek (* 27. června 1949 Olomouc) je český výtvarník a knižní grafik, básník, prozaik písničkář a scenárista.\n\nNarodil se v Olomouci, ale dětství prožil v Prostějově. V letech 1964-1968 studoval na Střední umělecko–průmyslové škole v Brně, poté do roku 1970 na Palackého univerzitě Olomouci. V roce 1971 se odstěhoval do Prahy, kde pracoval jako příležitostný stavební dělník, hudebník na volné noze, rekvizitář a výtvarník ve Filmovém studiu Barrandov. Po podpisu Charty 77 pracoval jako topič a noční hlídač. Na začátku 80. let 20. století byl v rámci akce Asanace donucen odejít do exilu ve Vídni, kde založil a deset let redigoval uměleckou revui \"Paternoster\". Spolupracoval s řadou rakouských, německých a českých nakladatelství. Byl spolupracovníkem stanice Svobodná Evropa.\n\nPo sametové revoluci v roce 1990 se vrátil do Prahy. Je redakčním a výtvarným spolupracovníkem Českého rozhlasu a také je autorem scénářů v České televizi. Kromě toho se věnuje knižní a časopisecké grafice. V českých nakladatelstvích vyšlo jeho devět knižních titulů, převážně sbírky poezie, výbory z próz a písňové texty. Jeho malířská tvorba vychází z postupů nové figurace a imaginativního realismu. Výtvarnými díly (Pražský triptych) se podílel na mezinárodním projektu Evropské unie \"Overcoming Dictatorships – The Encounter of Poets, Artists and Writers\" (Hannah-Arendt-Institut v Drážďanech). V letech 1992-1998 byl členem Nového sdružení pražských malířů a od roku 2003 je členem Obce spisovatelů.\n\n\n"}
{"id": "1472581", "url": "https://cs.wikipedia.org/wiki?curid=1472581", "title": "Džedekare Šemai", "text": "Džedekare Šemai\n\nDžedekare Šemai byl egyptský faraon ze 7. nebo 8. dynastie během prvního přechodného období. Jediné zmínky o něm pocházejí z abydoského seznamu králů. Sídlil v Mennoferu.\n"}
{"id": "1472582", "url": "https://cs.wikipedia.org/wiki?curid=1472582", "title": "Rakamaz", "text": "Rakamaz\n\nRakamaz () je město ve východním Maďarsku v župě Szabolcs-Szatmár-Bereg, spadající pod okres Nyíregyháza, těsně u hranic se župou Borsod-Abaúj-Zemplén. Město leží blízko břehu řeky Tiszy. Nachází se asi 22 km severozápadně od Nyíregyházy. V roce 2015 zde žilo 4 374 obyvatel. Podle údajů z roku 2001 zde bylo 95 % obyvatel maďarské a 5 % romské národnosti.\n\nNejbližšími městy jsou Ibrány, Nyírtelek, Tiszalök a Tokaj. Blízko jsou též obce Balsa, Gávavencsellő, Timár a Tiszanagyfalu.\n"}
{"id": "1472584", "url": "https://cs.wikipedia.org/wiki?curid=1472584", "title": "Seznam přímořských sídel v Chorvatsku", "text": "Seznam přímořských sídel v Chorvatsku\n\nToto je seznam všech sídel v Chorvatsku, která leží u moře. Jsou zde uvedena jak města, tak i vesnice a sídla na ostrovech. Seznam se řadí podle žup a podle polohy (podle pobřeží Jaderského moře proti směru hodinových ručiček, tedy (většinou) od severu k jihu). Města jsou vyznačena tučně.\n\nSídla v Istrijské župě:\n\nSídla v Přímořsko-gorskokotarské župě:\n\nSídla v Licko-senjské župě:\n\nSídla v Zadarské župě:\n\nSídla v Šibenicko-kninské župě:\n\nSídla v Splitsko-dalmatské župě:\n\nSídla v Dubrovnicko-neretvanské župě:\n\nTato sekce uvádí všechna sídla, která leží na ostrovech a současně leží u moře. Seznam je roztříděn na jednotlivé ostrovy, sídla jsou seřazena podle své polohy od severu a dále podle hodinových ručiček.\n\nV tomto seznamu jsou uvedeny pouze ostrovy, na kterých jsou dvě a nebo více sídel. Sídla, která leží na ostrovech, a jsou jejich jedinými osídlenými obcemi, jsou uvedena v sekci \"Další ostrovní sídla\".\n\nSídla na Krku:\n\nSídla na Cresu:\n\nSídla na Lošinju:\n\nSídla na Rabu:\n\nSídla na Pagu:\n\nSídla na Molatu:\n\nSídla na Dugim otoku:\n\nSídla na Ižu:\n\nSídla na Ravě:\n\nSídla na Ugljanu:\n\nSídla na Pašmanu:\n\nSídla na Kornatu:\n\nSídla na Murteru:\n\nSídla na Prviću:\n\nSídla na Čiovu:\n\nSídla na Šoltě:\n\nSídla na Brači:\n\nSídla na Hvaru:\n\nSídla na Visu:\n\nSídla na Korčule:\n\nSídla na Lastovu:\n\nSídla na Mljetu:\n\nSídla na Šipanu:\n\nSídla na Koločepu:\n\nZde jsou uvedena sídla na dalších ostrovech, která s žádným jiným sídlem zde nesousedí. Jméno ostrova je uvedeno pouze tehdy, pokud je jiné než název jeho jediného sídla.\n"}
{"id": "1472591", "url": "https://cs.wikipedia.org/wiki?curid=1472591", "title": "Socha svatého Floriána (Horní Údolí)", "text": "Socha svatého Floriána (Horní Údolí)\n\nSocha svatého Floriána stojí u hřbitova v Horním Údolí ve Zlatých Horách v okrese Jeseník. Ministerstvo kultury České republiky ji v roce 1995 prohlásilo kulturní památkou ČR a je součástí vesnické památkové zóny.\n\nPískovcová socha svatého Floriána, patrona hasičů, je umístěna před vstupem na hřbitov v Horním Údolí. Sochařské dílo bylo zhotoveno v sochařské dílně bratrů Kutzerů. Jako autor je uváděn Reimund Kutzer, který ji vytvořil v roce 1875. Socha byla prohlášena kulturní památkou Ministerstvem kultury ČR v roce 1995.\n\nVolně stojící pískovcová socha svatého Floriána je postavena na mramorovém podstavci, který je čtyřhranný s profilovanou římsou. Na přední straně nese nápis. Svatý Florián v oděvu římského vojáka stojí v mírném kontrapostu. S pohledem upřeným nahoru se levou rukou opírá o žerď vlajky. U levé nohy je zobrazen hořící dům. Socha je v zadní partii plochá, opřená o mlýnský kámen. Na soše byla zaznamenána barevná polychromie.\n\nNápis:\n\nFLORIANUS HILF FÜR UNS. ZUR EHRE GOTTES ERRICHTET VON DEN BILDHAUEN KUTZER 1875\n\n"}
{"id": "1472595", "url": "https://cs.wikipedia.org/wiki?curid=1472595", "title": "Čeněk Choděra", "text": "Čeněk Choděra\n\nČeněk Choděra (13. ledna 1881 Lázně Toušeň – 2. května 1955 Praha) byl český akademický malíř.\n\nNarodil se v městysu Lázně Toušeň do rodiny hospodáře Josefa Choděry. Absolvoval základní vzdělání a poté se v Praze učil malířem pokojů. V letech 1902–1903 studoval na uměleckoprůmyslové škole v Praze u prof. Hofbauera. V roce 1902 procestoval Německo a Rakousko, kde působil jako dekorační malíř. Po roce odjel do Švýcarska a následně do Dijonu, kde obdržel od francouzského malíře Achilla-Théodora Cesbrona doporučení do Paříže, kde následně studoval na Académie des beaux-arts u prof. H. A. Fauchona, J. J. Lefebra a L. Duvala–Gozlana. Dále studoval v akademii Julien a soukromě u M. Utrilla. Na doporučení J. Dědiny a É. A. Bourdella se stal řádným členem \"\"Société des artistes décorateur\"\". Během pobytu v Paříži pracoval pro přední pařížská divadla, stýkal se také s A. Rodinem a dalšími. V roce 1910 podnikl uměleckou cestu do Londýna a po opětovném pobytu v Paříži se roku 1911 natrvalo vrátil do Prahy, kde působil mimo jiné jako přední člen Jednoty umělců výtvarných. Před první světovou válkou procestoval Německo, Rakousko, Švýcarsko a Itálii a během války sloužil u dělostřelectva na italské frontě. Po návratu z války byl činný jako svobodný umělec, vystavoval v Praze a též v zahraničí, třeba v Kodani, Vídni, Oslu a Stockholmu. Často cestoval do ciziny, například do Normandie a Benátek, ale i po Čechách, zejména do Polabí, na Ostravsko, do Beskyd a horských oblastí Slovenska. Čeněk Choděra zemřel v květnu roku 1955 v Praze a pohřben je v Lázních Toušeň.\n\na v dalších\n\n\n\n\n"}
{"id": "1472597", "url": "https://cs.wikipedia.org/wiki?curid=1472597", "title": "¡Ay, caramba!", "text": "¡Ay, caramba!\n\n¡Ay, caramba! (výslovnost IPA:\"ˈai kaˈɾamba\") je španělská fráze skládající se ze slov \"ay\" (citoslovce označující překvapení nebo bolest) a \"caramba\" (což je eufemismus od slova \"carajo,\" což je nadávka v některých částech španělsky mluvícího světa). Slovo \"caramba\" se používá také v portugalštině. Tato fráze značí překvapení, většinou pozitivní.\n\nTato fráze se stala známou tím, že ji používá Bart Simpson (anglický dabing Nancy Cartwrightová, český dabing Martin Dejdar) v seriálu Simpsonovi; vysloví ji vždy, když je překvapen. Tato hláška patří k nejznámějším hláškám z toho seriálu, spolu s hláškou \"d'oh!.\"\n"}
{"id": "1472598", "url": "https://cs.wikipedia.org/wiki?curid=1472598", "title": "Jiří Dohnal (politik)", "text": "Jiří Dohnal (politik)\n\nJiří Dohnal (* 23. srpna 1977 Městec Králové) je český politik, od roku 2018 zastupitel hlavního města Prahy, od roku 2014 zastupitel a od února 2019 starosta městské části Praha 11, člen Pirátů.\n\nNarodil se v Městci Králové. Do roku 1980 žil v Poděbradech, kdy se pak s rodiči přestěhoval do Prahy na Jižní Město, zde žije do současnosti. Po střední škole studoval dva roky na České zemědělské univerzitě v Praze. Od roku 1999 pracoval na Ministerstvu zahraničí ČR. V letech 2001 až 2005 pak působil na českém velvyslanectví v Hanoji. Poté pracoval v IT oboru, začal se angažovat v občanských aktivitách a spolcích. \n\nV komunálních volbách v roce 2010 kandidoval jako nestraník za SZ do Zastupitelstva městské části Praha 11, ale neuspěl. Zvolen byl až ve volbách v roce 2014 jako nestraník za Hnutí pro Prahu 11 (HPP 11).\n\nOd roku 2017 je členem České pirátské strany. V roce 2018 byl za tuto stranu zvolen do zastupitelstva hl. m. Prahy za Českou pirátskou stranu z 12. místa kandidátní listiny. Na ustavujícím zasedání pražského zastupitelstva byl zvolen předsedou legislativního výboru ZHMP. Uspěl i ve volbách do zastupitelstva městské části Praha 11, v této městské části se stal v únoru 2019 starostou.\n\n"}
{"id": "1472599", "url": "https://cs.wikipedia.org/wiki?curid=1472599", "title": "Krucifix (Horní Údolí)", "text": "Krucifix (Horní Údolí)\n\nKrucifix stojí u hřbitovní zdi v Horním Údolí ve Zlatých Horách v okrese Jeseník. Byl zapsán do seznamu kulturních památek ČR a je součástí vesnické památkové zóny.\n\nKrucifix, jedna z prvních prací řezbáře Bernarda Kutzera, je umístěn u hřbitovní zdi na hřbitově v Horním Údolí. Sochařské dílo s prvotním užitím litiny bylo zhotoveno jako poděkování za uzdravení. Krucifix byl vytvořen v roce 1822. Socha byla zapsána do Ústředního seznamu kulturních památek ČR před rokem 1988.\n\nLitinový kříž je volně stojící plastika. Je zasazen do odstupňovaného mramorového podstavce s profilovanou římsou. Ramena kříže jsou ukončena trojlisty. Tělo Krista je detailně anatomicky propracováno, je přioděno barokně rozevlátou rouškou. Hlava je zakloněna dozadu. Nad hlavou Krista je kartuš s destičkou a nápisem.\n\nNápis:\n\n\n"}
{"id": "1472600", "url": "https://cs.wikipedia.org/wiki?curid=1472600", "title": "Liou Cch’-sin", "text": "Liou Cch’-sin\n\nLiou Cch’-sin (; * 23. června 1963) je čínský spisovatel science fiction. Devětkrát získal Galaxy Award (nejprestižnější žánrovou literární cenu v Číně), dále v roce 2015 získal cenu Hugo za svůj román \"Problém tří těles\" a v roce 2017 cenu Locus za román \"Vzpomínka na Zemi\"), stejně tak byl nominován na cenu Nebula. Zaměřuje se na tvorbu v subžánru hard science fiction.\n\nNarodil se 23. června 1963 ve městě Jang-čchüan v provincii Šan-si. Jeho rodiče se živili prací v dole. Během nepokojů za Čínské kulturní revoluce byl poslán do bezpečí k příbuzným v Luo-šanu do provincie Che-nan. V roce 1988 promoval na Severeočínské univerzitě, a následně pracoval v elektrárně v provincii Šan-si jako IT technik.\n\nJe ženatý a má dceru. Zajímavostí je, že ani jedna z nich jeho díla téměř nečte.\n\nJako autory, kteří ho nejvíc ovlivnili, uvádí Arthura C. Clarka a George Orwella. Díky svému románu China 2185 (1989) je označován za zakladatele čínského cyberpunku. \n\nJeho dosavadním nejznámějším dílem je trilogie Vzpomínka na Zemi sestávající ze tří knih - Problém tří těles, Temný les a Vzpomínka na Zemi\n\nFilmová adaptace jeho povídky The Wandering Earth měla v Číně premiéru 5. února 2019 a stala se během pouhých dvou týdnů druhým nejvýdělečnějším čínským filmem všech dob.\n\n\n\n"}
{"id": "1472603", "url": "https://cs.wikipedia.org/wiki?curid=1472603", "title": "Lovčice (zámek)", "text": "Lovčice (zámek)\n\nLovčice jsou barokní zámek ve stejnojmenné vesnici u Plánice v okrese Klatovy. Postaven byl na počátku osmnáctého století podle plánů architekta Kiliána Ignáce Dientzenhofera. Od roku 1964 je chráněn jako kulturní památka.\n\nPrvní písemná zmínka o lovčickém zámku pochází až z roku 1789 a nachází se v díle od Jaroslava Schallera, ale postavit ho nechali už na počátku osmnáctého století Bořitové z Martinic, kterým patřilo plánické panství. Autorem projektu se stal architekt Kilián Ignác Dientzenhofer. Od sedmdesátých let dvacátého století zámek sloužil potřebám místního národního výboru a poště.\n\nZchátralý zámek v roce 1999 koupil od obce MUDr. Evžen Hrnčíř, který jej postupně zrekonstruoval.\n\nJednopatrová zámecká budova má obdélníkový půdorys a valbovou střechu. Fasády jsou členěné bosáží a pravoúhlými okny v šambránách. Nad jednotlivými okny se střídají lomené a zvlněné římsy. Do zámku se vstupuje portálem v ose hlavního průčelí. Přízemní prostory mají klenuté stropy. Nad schodištěm do prvního patra a v bývalé kapli byla použita placková klenba. Místnosti v prvním patře jsou plochostropé s fabiony. V jedné z místností se dochoval krb se štukovou výzdobou.\n\nK památkově chráněnému areálu patří také park severozápadně od zámku a hospodářské budovy, které uzavírají boční strany prostoru před vstupním průčelím. V západním křídle bývala sýpka se stodolou a na protější straně byly stáje a chlévy. Menší hospodářský dvůr se nachází také na severní straně zámku.\n\n"}
{"id": "1472605", "url": "https://cs.wikipedia.org/wiki?curid=1472605", "title": "Václav Kolařík (rozcestník)", "text": "Václav Kolařík (rozcestník)\n\nJméno a příjmení Václav Kolařík má více nositelů:\n\n"}
{"id": "1472606", "url": "https://cs.wikipedia.org/wiki?curid=1472606", "title": "Jiří Skalický (rozcestník)", "text": "Jiří Skalický (rozcestník)\n\nJméno a příjmení Václav Kolařík má více nositelů:\n\n"}
{"id": "1472607", "url": "https://cs.wikipedia.org/wiki?curid=1472607", "title": "Luby (tvrz)", "text": "Luby (tvrz)\n\nLuby jsou tvrz přestavěná na skupinu rodinných domů ve stejnojmenné vesnici na jižním okraji Klatov. Tvrz sloužila jako panské sídlo od čtrnáctého století do první poloviny šestnáctého století. Poté ji koupilo město Klatovy a využívalo ji pouze k hospodářským účelům. Později bylo na místě tvrze postaveno několik novodobých domů, které částečně pohltily původní gotické zdivo. Tvrziště je od roku 1988 chráněno jako kulturní památka.\n\nTvrz v Lubech byla založena nejspíše ve čtrnáctém století, kdy vesnice patřila vladykům z Lub. Nejstarším známým příslušníkem rodu byl Ctibor z Lub zavražděný před rokem 1316. Jeho synem byl Dětleb z Lub a ve stejné době žil v roce 1318 připomínaný Milota z Lub. V letech 1367–1379 se o vesnici dělili Kunrát a Sudivoj z Lub, kteří také vykonávali patronátní právo k lubskému kostelu svatého Mikuláše. Majetek měli rozdělený tak, že Kunrátovi patřila tvrz, dvě popluží v Lubech a vsi Vrhaveč a Bříza, zatímco Sudivoj měl pouze jedno popluží. Dalším příslušníkem rodu, snad potomkem Sudivoje, byl Petr z Lub uváděný v roce 1390.\n\nPo roce 1400 vesnici koupil Oldřich Loubský z Lub a žil na tvrzi nejméně do roku 1415. Po Oldřichovi se připomíná syn Vilém s bratry, ale další členové rodu jsou známí až z roku 1486, kdy žili bratři Petr a Mikuláš, synové Oldřicha z Lub. Společně koupili Lomec, jehož část patřila také Janovi Loubskému z Lub, který zemřel nejspíše v roce 1489. Mikulášův syn Jan se přestěhoval na Zalužany a na lubské tvrzi sídlil v roce 1505 nejspíše Chval z Lub. Loubským statek patřil až do roku 1544, kdy zemřel Ladislav Loubský z Lub. Jeho dědičkou se stala jediná nezletilá dcera, ale panství bylo natolik zadlužené, že její poručník musel tvrz s poplužním dvorem, částí vsi a dalším majetkem ještě téhož roku prodat městu Klatovy. Tvrz poté sloužila jen k hospodářským účelům.\n\nMěsto o Luby dvakrát přišlo. Poprvé je zkonfiskoval král Ferdinand I. za účast města na stavovském povstání roku 1547, ale o dva roky později městu majetek vrátil. Klatovy se podílely také na stavovském povstání v letech 1618–1620. Za trest jim byly odebrány všechny statky, které poté spravoval císařský rychtář. Vzhledem k velkým dluhům města Ferdinand II. roku 1629 majetek vrátil. Město jej použilo k zaplacení dluhů, ale Luby si ponechalo a v roce 1641 je na krátkou dobu zastavilo Přibíkovi Jeníčkovi z Újezda.\n\nZ tvrze obehnané hradbou a vodním příkopem se dochovala část hradby, věžovité brány a další fragmenty zdiva v domech čp. 10, 30, 31, 32 a 33. Jádrem tvrze bývala obdélná patrová budova s pozůstatky konstrukcí trojprostorového paláce, ke kterému přiléhal na jižní straně dvorek. Jedna z místností v jižní části paláce bývala zateplená vnitřním dřevěným obložením. U jihovýchodního nároží stávala budova věžovité brány s hrotitým portálem a vpadlinou pro padací most. Nejvyšší patro věže nesly krakorce. Gotická ostění oken a portálu však zanikla. K areálu patřila také sýpka a k ní přilehlá budova, která se částečně dochovala v základech domu čp. 33, kde byla odkryta ostění okének a portálu.\n"}
{"id": "1472612", "url": "https://cs.wikipedia.org/wiki?curid=1472612", "title": "Jiří Pražák (rozcestník)", "text": "Jiří Pražák (rozcestník)\n\nJméno a příjmení Jiří Pražák má více nositelů:\n\n"}
{"id": "1472613", "url": "https://cs.wikipedia.org/wiki?curid=1472613", "title": "Hrádek (zámek)", "text": "Hrádek (zámek)\n\nHrádek je tvrz přestavěná na zámek ve Hrádku u Sušice v okrese Klatovy. Stojí na místě tvrze ze čtrnáctého století, přestavěné v šestnáctém století na renesanční zámek. Dochovaná podoba je výsledkem barokního rozšíření a klasicistních úprav v osmnáctém a devatenáctém století. Zámecký areál je od roku 1964 chráněn jako kulturní památka.\n\nNejstarším panským sídlem v Hrádku bývala ve čtrnáctém století tvrz, na které sídlili Sezima a Protiva z Hrádku. Od roku 1371 byla vesnice připojena k velhartickému panství. Na počátku patnáctého století na tvrzi bydleli purkrabí, kterými byli v letech 1407–1408 Matěj a roku 1415 Ojíř z Vlčkovic. Později nepotřebná tvrz zpustla. Okolo roku 1560 se velhartické panství rozdělilo, a Hrádek s pustou tvrzí připadl Janu Rendlovi z Úšavy, který jej prodal Václavu Vintířovi z Vlčkovic. Dalším majitelem se stal Kryštof Račín z Račína, jehož synové Vojtěch a Jan po roce 1568 starou tvrz přestavěli v renesančním slohu.\n\nJediným majitelem tvrz se časem stal Vojtěch Račín z Račína, po němž statek v roce 1575 zdědili synové Adam a Kryštof, kterým se podařilo koupit zbývající část, do té doby rozděleného, městečka. Kryštofa zabil v roce 1597 blesk a jeho podíl hrádeckého panství prodali poručníci Adamovi. Adamův syn Humprecht Račín z Račína se zúčastnil stavovského povstání, za což byl roku 1623 odsouzen ke změně svobodného statku na manství. Podle Karla Třísky byl Humprecht synem Vojtěcha Račína, který byl stavebníkem renesanční tvrze. Humprecht později sice dosáhl propuštění z manství, ale zadlužil se natolik, že musel rozprodat většinu vesnic svého panství. Humprechtův syn Arnošt Vojtěch Račín roku 1683 (1685) Hrádek prodal Janu Heřmanu Černínovi z Chudenic.\n\nDalší majitelé zámku se rychle střídali. Roku 1693 panství koupil hrabě Zikmund Maxmilián Hrzán z Harasu, v roce 1703 Adam Humprecht Koc z Dobrše, o čtyři roky později hrabě Humprecht Zikmund Althann a v roce 1721 hraběnka Marie Juliana Truchsässová. Ta zámek vlastnila deset let a poté jej prodala hraběti Janu Desfoursovi. Bedřich Desfours nechal přistavět barokní nový zámek a upravit západní křídlo starého zámku. V roce 1775 byla postavena kaple svaté Valburgy. Desfoursové pokračovali ve stavebních úpravách i na počátku devatenáctého století, kdy zámek získal získal klasicistní podobu. V roce 1827 zámek přešel dědictvím do majetku Karla Theodora Sturmfeldera a posledními majiteli, kterým patřil až do roku 1945, se stali Henneberkové.\n\nVe druhé polovině dvacátého století zámek využíval místní národní výbor, který v něm zřídil byty, skladiště a knihovnu. V roce 2000 jej koupil Pavel Lejsek a zahájil rekonstrukci dokončenou v roce 2010. V zámku se od té doby nachází hotel, lázně, restaurace a část je přístupná veřejnosti.\n\nStarý zámek stojí přibližně ve středu velkého areálu. K jižní části západního průčelí přiléhá kaple svaté Valburgy a na jihu stojí budova nového zámku, na jejímž konci bývala až do roku 1979 třípatrová hranolová věž. K severnímu průčelí severního křídla se připojuje dlouhá budova určená v minulosti k ubytování služebnictva. Komplex doplňují hospodářské budovy s bývalou zahradou v severní části a parkem v jižní části areálu. Dvě bašty v jižních rozích ohradní zdi jsou podle Augusta Sedláčka pozůstatkem druhé hrádecké tvrze, ze které se jinak nic nedochovalo.\n\nJádrem starého zámku jsou dvě souběžná jednopatrová křídla s renesančními štíty se zbytky sgrafitových omítek. V interiéru se dochovaly valené a hřebínkové klenby. Nový zámek je trojkřídlý. V hlavním průčelí se nachází rizalit se vstupním portálem. Do prvního patra vede zalomené schodiště se sochami andělů. Také v přízemí nového zámku jsou křížové a valené klenby s výsečemi.\n\nKaple svaté Valburgy má obdélníkový půdorys a půlkruhový presbytář. Stěny interiéru jsou členěny pilastry (v lodi sdruženými) a strop je tvořen třemi poli plackové klenby. Stejný typ klenby je použit na kruchtě nad sakristií. V areálu stojí ještě malá barokní kaple svatého Jana Nepomuckého a svatého Václava.\n\n\n"}
{"id": "1472618", "url": "https://cs.wikipedia.org/wiki?curid=1472618", "title": "Josef Kafka (rozcestník)", "text": "Josef Kafka (rozcestník)\n\nJméno a příjmení Josef Kafka má více nositelů:\n\n"}
{"id": "1472624", "url": "https://cs.wikipedia.org/wiki?curid=1472624", "title": "Kolárovo divadlo", "text": "Kolárovo divadlo\n\nKolárovo divadlo je divadlo v obci Police nad Metují postavené v letech 1939–1940 podle návrhu choceňského architekta Čeňka Mužíka ve funkcionalistickém stylu. Pojmenováno bylo podle Josefa Jiřího Kolára, herce a režiséra Národního divadla.\n\nAbsence stálého divadla v Polici nad Metují vedla v roce 1918 k založení \"Družstva pro postavení divadla\". Příspěvky do fondu tvořily výtěžky ze sbírek a pořádaných slavností a koncertů (někdy až 12 000 Kč ročně). Hospodářská krize způsobila opadnutí zájmu o dostavbu divadla, až v roce 1934 našla myšlenka oporu nejen u obyvatel, ale i místních organizací, továren a městské správy. Když se v roce 1936 Družstvo sloučilo se \"Spolkem divadelních ochotníků Kolár\", jmění spolku činilo 350 000 korun. Přes různé dohady o přestavbě jiných objektů bylo nakonec rozhodnuto o výstavbě zcela nového divadla. Prvotní nákresy kreslil polický stavitel Škop, nakonec se ale spolek rozhodl pro návrh choceňského architekta Čeňka Mužíka. Mužík se patrně inspiroval budovou divadla v Ústí nad Orlicí, dokončené roku 1935 podle návrhu architekta Kamila Roškota.\n\nRealizace stavby byla zadána stavitelským firmám Josef Šustr a Štěpán Škop. Stavba byla zahájena v červenci 1939 i přes potíže s nedostatkem stavebního materiálu, kdy polická firma Pelly darovala na stavbu divadla víc než sto tisíc cihel. Náklady na stavbu divadla byly 1 500 000 korun. Mnozí občané stavbu podpořili tím, že si symbolicky kupovali za 90 korun jednotlivá sedadla v hledišti. Každý člen divadelního spolku se zavázal odpracovat na stavbě 50 hodin, případně zaplatit každou neodpracovanou hodinu do spolkové poklady 5 korunami. Zbytek nákladů (200 000 korun) byl opatřen půjčkou od Městské spořitelny. Stavba byla dokončena v naplánovaném termínu, kolaudace proběhla 27. června 1940. První inscenace se uskutečnila 25. srpna téhož roku, kdy byla polickými ochotníky uvedena Jiráskova Lucerna.\n\nV roce 1950 byl Divadelní spolek Kolár donucen vstoupit do \"Závodního klubu ROH Kovopol\" a převést celou divadelní budovu s veškerým zařízením a peněžní hotovostí do správy Revolučního odborového hnutí. Divadelní spolek se stal dramatickým odborem se samostatným výborem bez vlastních finančních prostředků a v roce 1963 přešel pod řízení Jednotného klubu pracujících. V roce 1970 byl dobudován Divadelní klub.\n\nPo roce 1989 zanikl Jednotný klub pracujících a organizace přešla na správu města. V roce 1992 převzalo město divadlo do své správy, v dalších letech pak probíhaly postupné rekonstrukce divadla.\n"}
{"id": "1472625", "url": "https://cs.wikipedia.org/wiki?curid=1472625", "title": "Petr Šimůnek", "text": "Petr Šimůnek\n\nJméno a příjmení Petr Šimůnek má více nositelů:\n\n"}
{"id": "1472626", "url": "https://cs.wikipedia.org/wiki?curid=1472626", "title": "Václav Zelený (rozcestník)", "text": "Václav Zelený (rozcestník)\n\nJméno a příjmení Václav Zelený má více nositelů:\n\n"}
{"id": "1472627", "url": "https://cs.wikipedia.org/wiki?curid=1472627", "title": "Bitva u mysu Palos", "text": "Bitva u mysu Palos\n\nBitva u mysu Palos byla největší námořní bitva španělské občanské války a jedno z posledních významných vítězství republikánů ve válce. \n\nDošlo k ní v noci z 5. na 6. března 1938 poblíž Cartageny, východně od mysu Palos, mezi frankistickým seskupením složeným z dvou těžkých a jednoho lehkého křižníku a republikánským seskupením složeným ze dvou lehkých křižníků a pěti torpédoborců. \n\nNoc umožnila třem republikánským torpédoborcům přiblížit se nepozorovaně k frankistickému uskupení a odpálit salvu torpéd, z nichž dvě zasáhla a smrtelně poškodila těžký křižník \"Baleares\", který se po třech hodinách potopil. Mezi stovkami mrtvých frankistických námořníků byl i velitel uskupení admirál Vierna.\n\nVítězství sice bylo republikány velice oslavováno, ale na průběh pro ně již prohrané války nemělo prakticky žádný vliv. Republikánský velitel, admirál Gonzáles, obdržel za svůj úspěch a statečnost \"Placa Laureada de Madrid\", nejcennější vojenské vyznamenání druhé republiky.\n"}
{"id": "1472628", "url": "https://cs.wikipedia.org/wiki?curid=1472628", "title": "Jan Valášek (rozcestník)", "text": "Jan Valášek (rozcestník)\n\nJméno a příjmení Jan Valášek má více nositelů:\n\n"}
{"id": "1472629", "url": "https://cs.wikipedia.org/wiki?curid=1472629", "title": "Plnou parou vzad!", "text": "Plnou parou vzad!\n\nPlnou parou vzad! (\"Boat Trip\") je americko-německý hraný film z roku 2002, který režíroval Mort Nathan podle vlastního scénáře.\n\nJerry chodí s Felicií a požádá ji o ruku. Ta však odmítne. Jerry se proto nechá přemluvit svým kamarádem Nickem, že aby na ni zapomněl, vyrazí spolu na týdenní výlet zaoceánskou lodí, kde se jistě s někým seznámí. Objednají si jízdenky v cestovní kanceláři, kde se Nick pohádá s tamním prodejcem. Ten se jim pomstí tím, že jim prodá zájezd pro gaye. Oba kamarádi jsou po nalodění v šoku, ale už nemohou zpět. Nicka, který je plný předsudků, si oblíbí postarší Angličan Lloyd. Jerry se zamiluje do učitelky tance Gabrielly. Ta se s Jerrym skamarádí, protože ho považuje za gaye. Kapitán lodi zachrání na širém moři tým švédských dívek, které cestují do USA na soutěž v opalování. Nick se zamiluje do Inge, dívky jsou však hlídány přísnou trenérkou. Jerry se chce sblížit s Gabriellou, ovšem na loď se dostane tajně i Felicie, která se s ním chce udobřit.\n\n"}
{"id": "1472632", "url": "https://cs.wikipedia.org/wiki?curid=1472632", "title": "Jiří Křenek (rozcestník)", "text": "Jiří Křenek (rozcestník)\n\nJméno a příjmení Jiří Křenek má více nositelů:\n\n"}
{"id": "1472634", "url": "https://cs.wikipedia.org/wiki?curid=1472634", "title": "Kostel svaté Voršily (Chlumec nad Cidlinou)", "text": "Kostel svaté Voršily (Chlumec nad Cidlinou)\n\nDěkanský chrám svaté Voršily je dominantou Klicperova náměstí v Chlumci nad Cidlinou. V Pocidliní je jedinou dochovanou stavbou pernštejnského období.\n\nZa prvního pražského biskupa byly Čechy rozděleny duchovní správou na devět, později deset, arcijáhenství. Chlumecká farnost spadala do župy novobydžovské a ta do arcijáhenství královéhradeckého. Prvním známým knězem, který v Chlumci působil, byl plebán Unka. Toho zmiňují konfirmační knihy, které nechal založit biskup Arnošt z Pardubic. Jak dlouho v Chlumci působil, není známo, avšak víme, že 4. října 1369 se vzdal své fary.\n\nPůvodním farním kostelem v Chlumci nad Cidlinou byl středověký kostelík Nejsvětější Trojce. Teprve v první čtvrtině 16. století byl zřízen nový kostel sv. Voršily (jestli už tehdy nesl toto zasvěcení, nevíme), který se následně stal novým farním kostelem a posléze děkanským kostelem města Chlumce.\n\nKostel se začal stavět roku 1536. V registrech sirotčích, založených r. 1541, čteme: \"\"Létha 1536 počal se stavěti kostel chlumecký a utratilo se naň vobecních peněz 300, ba nákladu panských 400 kop 50 gr čes., a pán jim dal zvlášť 200 kop a potom sám jest nakládal jeho mocí na krov, na klenutí, na dláždění, tak že jest k samému tisíci kop na něj naloženo\".\"\n\nStavba byla dokončena v roce 1543. Kostel byl vystavěn jako utrakvistický. K dostavbě chrámové věže došlo v 16. a 17. století. Věž je prvně zmíněna roku 1617 zmínkou o hlásném, roku 1618 do ní byly zabudovány hodiny z vyhořelé radnice. Věž ale dlouho zůstávala nedokončena, báň byla věži dána až 24. září 1677.\n\nZa třicetileté války byl kostel roku 1634 zpustošen saským vojskem. Dne 8. května 1677 vyhořel a 12. června téhož roku vichřice smetla štít, který květnový požár přežil. Dne 28. dubna 1733 se kostel znovu stává obětí požáru, tentokrát i s 44 dalšími domy ve městě.\n\nDo obvodového zdiva presbytáře kostela jsou vloženy tři renesanční náhrobky, které byly vyzdviženy z krypty pod kostelem roku 1836. Na náhrobcích stojí:\"\"Letha Panie 1554 we cztwrtek przed pamatkau swate o Rzehorze umrzel slowutny Wawrzinecz Ssjcha poctiweo rzemesla rzeznickeo (kteryz tuto pochowan gest) Pan Buoh racz milostiw byti dussi go.\"\"\n\n\"\"Letha 1560 w neděli przed narozenjm Pana Krista umrzel gest slowutny Jan Wrabecz geho welebnosti cisarzske mlynarz v Chlumci.\"\"\n\n\"\"Letha 1601 w soo po šeste hodinie na den narozenj Pana Krista umrzel slowutný pan Pawel Doucha geho milosti czjsarzske fissmistr panstwj Chlumeckeho a w mistie tomto tielo geho gest pochowano oczekawa blahoslaweneho wzkrzjsseni.\"\"\n\nO stavbě kostela jsou uvedeny jen dvě zmínky. O první se dočteme v registrech sirotčích, založených r. 1541: \"\"Létha 1536 počal se stavěti kostel chlumecký a utratilo se naň vobecních peněz 300, ba nákladu panských 400 kop 50 gr čes., a pán jim dal zvlášť 200 kop a potom sám jest nakládal jeho mocí na krov, na klenutí, na dláždění, tak že jest k samému tisíci kop na něj naloženo.\"\"\n\nDruhá zmínka se nacházela na desce chlumeckého manuálu založeného r.1614. Tento nápis se nedochoval, ale dle K. Khuny, tam bylo uvedeno: \"\"Tento kostel Chlumecký dělán a stavěn jest k rozkazu a nákladu urozeného pána Jana z Pernštejna a na Helfenštejně,  dědičného pna města tohoto, a dodělá léta od narození Syna Božího 1443 za ouředníka ty časy Tomáše Štěchovskýho, Zachaře z Plotišť, Jiříka Myslivce, tehdáž hospodáře města, a dostavěl jej mistr Petr, kterýž po dostavění jest umřel a tu také pochován jest. Pán bůh všemohoucí rač se smilovati nad jeho duší\"\" \n\nKhun už tehdy správně odhalil, že zápis byl špatně přepsán a došlo k mylnému opsání data 1543 na 1443. Kostel byl tedy vystavěn v letech 1536 - 1543.\n\nV roce 1596 se poprvé setkáváme s názvem \"\"velikého kostela\"\" . V městských počtech se píše o kostelnících \"\"velikého kostela\"\". Takto je zmíněn ještě jednou v roce 1597, poté se tento název již neobjevuje.\n\nCo se týče zasvěcení kostela, s jistotou se nedá tvrdit, že byl od počátku zasvěcen sv. Voršile. S takovýmto označením se poprvé setkáváme v roce 1630.\nKostel nepochybně utrpěl škody za vpádu saského vojska v roce 1634. V následujícím roce 1635 radní manuál uvádí nejasnou formulaci, \"\"potomně vpád kurfiřtského lidu na témž kostele zůstal a shořel\"\" . V následujících letech bylo nutné opravovat požárem způsobené škody. O tom svědčí výkaz, podle něhož chlumečtí skládali gruntovní peníze, které se použily na opravu střechy a na slévání zvonů.\n\nRadní manuál se zmiňuje o požáru města roku 1677 a o jeho následcích, když píše: \"\"Léta 1677 8.maii nešťastný pád ohně se stal v městě Chlumci okolo 1 hodiny z poledne, takže vejdouce od Jana Klicpery oheň 46 sousedův, k tomu kostel a věže, na kteréž zvony padaly, děkanství, škola, šatlava, špitál, pastouška, všeckno vyhořelo\"\" \n\nKrátce po požáru, ještě roku 1677, však došlo k dalšímu neštěstí, o kterém radní manuál uvádí: \"Téhož léta 12. junii v sobotu před svatou Trojici okolo čtvrté hodiny z poledne strhnul se vítr od západu tak velmi prudký, že štít na kostele, který při ohni zůstal 8. maii, když krov shořel, dolů srazil a shodil, od něhož kůr nad velkým oltářem se prorazil, kapli panskou všecknou rotříščil, takže všeckna zase se přestavovati musela, a masné krámy dva urazil, jakoby je uťal\"\n\nO rychlém napravení škod svědčí třetí zápis v témže manuálu, kde čteme: \"Anno 1677 24. septemb. báně na věž, kteráž se dala, drží v sobě 3 věrtele 1 štvrci, ta jest zavěšena na míru Pražskou.\n\nKostel se stal obětí dalšího požáru města dne 28. dubna 1733, kdy \"vyhořela polovina starého zámku, celá pravá strana města s děkanstvím, školou, kostelem, věžím a Kolínským předměstím, přičemž byly roztaveny také zvony.\" Tyto zvony bylo nutné po požáru nahradit novými odlitky. Ten největší, nacházející se v pátém patře kostelní věže, byl odlit roku 1736. Druhý, zavěšený západně od největšího zvonu, odlil roku 1734 malostranský zvonař Valentin Lissiack. Třetí zvon, zavěšený o patro níže, byl odlit již roku 1733, ale po prasknutí kolem roku 1790 byl roku 1822 přelit zvonařem Karlem Bellmannem.\n\nZásluhou tehdejší chlumecké vrchnosti byl kostel v roce 1797 opraven a obohacen o varhany.  Děkan Velich o tom píše ve své zprávě z 9. března 1828: \"1797 dal p. t. hrabě Ferdinad Kinský v nově opraveném kostele sv. Voršily dal nově zřídit hudební chór, obehnaný krásnou, železnou a pozlacenou parapetní mřížkou, s novými, mistrovsky p. Pavlem Horákem, varhanářem z Kutné Hory, zhotovenými varhanami\"\n\nRoku 1849 se začalo jednat o stržení hřbitovní zdi a jejím nahrazení sloupy s řetězy. Stavební inženýr Antonín Dolleschal zhotovil plán a rozpočet. Na podzim téhož roku už byla hřbitovní zeď stržena a roku 1850 byly postaveny zdi s řetězy. Roku 1894 byly v kostele postaveny nové varhany, které zhotovil varhanář Emanuel Petr. Dne 2. února téhož roku byly varhany posvěceny a poprvé se na ně hrálo.\n\nNa podzim roku 2019 byla zahájena rozsáhlá rekonstrukce kostela. Jejím hlavním cílem je kompletní výměna střechy kostela (tj. krovu i střešní krytiny), oprava fasády věže a západního průčelí kostela a některé další interiérové rekonstrukční práce. Rekonstrukce je částečně financována i z veřejné sbírky vyhlášené městem Chlumec nad Cidlinou. \n\nKostel je postaven ve slohu pozdní gotiky a nastupující renesance. Základem kostela je halové trojlodí, kostel má trojboce uzavřený presbytář a severní portál nese renesanční ostění. Trojlodí chrámu je sklenuto křížovou klenbou, kruchta je trojramenná. Presbytář má valenou klenbu. \n\nHranolová věž dostavěná v 16. a 17. století nese obloučkový renesanční štít. Věž představuje typickou městskou věž tohoto období, liší se ale přístavbou ke kostelu. Ve vyšším funkčním patře byly umístěny dva zvony, pod nimi komora hlásného, kde byl rovněž zvon. Umístění zvonů ve dvou patrech není v Čechách běžné. \n\nPočátkem 20. století byla podoba stavby nově upravena Václavem Suchardou.\n\nKostel je situován do západní části přibližně trojúhelníkového náměstí. Stavba se tak obrací do prostranství presbyteriem, kdežto vstupy jsou umístěny do bočních průčelí lodi a do přízemí věže, připojené před západní průčelí lodi. Základní dispozici o široké lodi, užším presbyteriu a průčelní věži doplňuje systém přístavků. Ten tvoří dvě schodiště přiložená k bočním stěnám věže, k jižní stěně lodi je přistavena předsíň a presbytář provází na jihu nevelká oratoř. Sedlová střecha lodi je zakončena zděnými štíty. Presbyterium je rovněž opatřeno sedlovou střechou s jehlancovitým zakončením nad polygonálním závěrem. Průčelní věž je zakončena monumentální cibulovitou střechou. Loď je dvěma řadami osmibokých pilířů rozdělena v trojlodí.\n\nStřecha lodi je sedlová s prejzy a výraznými námětky. Ve středu ze střechy vystupuje osmiboký sanktusník s hranami do světových stran. Je zakončen cibulí s jehlancovým nástavcem a bání.\n\nPrůčelí se dělí do čtyř os, tvořenými třemi hranolovými opěrnými pilíři, které jsou kryty stříškou. V místech nároží jsou diagonálně umístěny dva podpěrné pilíře. Hlavní římsa má maltový barokní profil (dole malá sima, okapní lišta, velká sima). Obdélný portál, umístěný mezi druhý a třetí podpěrný pilíř, má půlkruhové zakončení s mírným, sotva patrným zalomením. Ostění je profilováno dvěma oblouny oddělenými výžlabkem. Nad portálem je mělký čtvercový výklenek se soškou světice.\n\nV rohu u věže je přičleněno schodiště vedoucí na kruchtu. Tento přístavek je krytý pultovou střechou s bobrovkami. Pod patou štítu je profilovaná maltová římsa. Střešní štít je uspořádán stupňovitě a je členěn vodorovnými římsami (jedna oblá, dvě hranolové).\n\nV obou východních polích jižní stěny lodi jsou okna stejná jako na severní straně lodi. Zasklení je ovšem bohatěji zdobeno. V každém okně jsou umístěny vždy dva světci v gotizujícím pojetí. V západním okně je snad sv. Václav a sv. Vít, ve východním okně dva světci, z nichž jeden drží kříž. Mezi opěrné pilíře druhého pole od západu je přistavěna předsíň.\n\nV jižní části je průčelí viditelné jen v horní části, protože je jinak zakryto přístavkem oratoře. Hlavní římsa se zde liší od lodi i od presbyteria. Je profilována dvěma hranoly, oddělenými oblounem.\n\nJe monumentální barokní dílo. Základnu štítu tvoří pás a římsa. Nad nárožími jsou pilířky, na nichž sedí kamenné koule. Spodní pole štítu je ohraničeno pilastry. Do dolní části štítu jsou vložena oválná okna, lemovaná lištou. Vodorovně štítí dělí barokně profilovaná maltová římsa. Na horní ploše římsy jsou prejzy.\n\nO vnitřní výzdobě kostela se dozvídáme ze zápisů chlumeckého kantora Scholtce: \"L. 1739 od jistého Jezuvity Pátera Čakrta jsou dva obrazy kostelu sv. Voršily darovány: sv. Ignaciusa a sv. Františka a ten obraz sv. Trojice. Jan Pavikovský, postmistr chlumecký, dal malovati poslední soud u sv. panny Voršily v kostele, kterýžto koštoval 50 fl. rýn. Svícen, který visí před velkým oltářem, koupil pan Matěj Veselej, hospodář ovčína levínského, i také do Žíželic umíráček koupil; svícen byl za 35 zl. rýn. L. 1737 jsou v kostele chlumeckým varhany na francouzský ton přeštemovány, též positiv k nim přidělanej a nový měchy. Od nich dali 130 zl. rýn. Předělával je Jan Horák z Hořeňovsi za kantora Františka Scholtce...\"\n\nObrazy Ukřižovaného a sv. Františka Xaverského jsou připisovány Karlu Škrétovi. Cínová křtitelnice pochází ze 16. století. \n\nReliéfy andělů dekorující kněžiště pocházejí z dílny rodiny Suchardů, autorem je pravděpodobně Stanislav Sucharda. Míra působení rodiny Suchardů na výzdobě kostela je ale stále předmětem odborných diskusí.\n\nMírně protáhlý obdélný půdorys lodi je rozčleněn dvěma řadami arkád do tří lodí. Střední loď navazuje v plné šíři na presbyterium.\n\nJsou neseny osmibokými pilíři, které jsou nahoře zakončeny jednoduchými hlavicemi.\n\nKlenby bočních lodí jsou valené se stýkavými lunetami. Příčný řez těchto kleneb je zhruba půlkruhový. Trojramenná hudební kruchta, zaujímá asi západní třetinu délky hlavní lodi a zasahuje do bočních lodích. Dispozice kruchty tvoří arkádou nesená pavlač. Klenba je zde půlkruhová valená. Nad portálem jižní předsíně lodi je vložen štít s reliéfem pernštejnské zubří hlavy. Předsíň je zaklenuta křížovou klenbou s odsazenými patkami.\n\nPresbyterium má obdélný půdorys a je zakončeno trojbokým závěrem. Na západě se otevírá do lodi zaklenutým vítězným obloukem, který má mírně zalomený tvar. Je členěné obdélnými okny se záklenky. Klenba je nesena kamennými konzolami s polygonálními krycími deskami. Konzoly jsou dekorovány figurálními (masky v závěru), rostlinnými a architektonickými motivy.\n\nPřístavek sakristie se v přízemí dělí do dvou traktů. V jižním traktu při stěně presbyteria je situována sakristie. Východní část severního traktu zaujímá schodiště. Klenbu tvoří dvě pole hřebínkové klenby s odsazenými patkami.\n\nNa jižní stěně ze vnějšku je renesanční náhrobník dat. 1554. Otvor oratoře je vyzdobený gotickými štukovými dekoracemi. Jeho tvar připomíná sedlový portál. Pod arkádou, posázenou kraby a doplněnou postranními fiálami, jsou umístěny reliéfy andělů. Interiér tvoří křížová klenba.\n\nVěž má celkem 6. pater. V přízemí ani v 1. patře není žádný otvor. Na západní stěně na rozích je v těchto patrech odhaleno pískovcové armování.  V 1. patře je římsa zespodu profilovaná výžlabkem mezi dvěma okosy. Nad římsou v 2. patře jsou tři obdélné niky s půlkruhovými záklenky. Prostřední je nahrazena oknem bez výplně. Toto schéma se opakuje i ve 3. a 4. patře v něm už ovšem otvor chybí. V 5. patře je trojice větších oken, která jsou uzavřena žaluziemi. Nad nimi se opakuje jako v dolních patrech hranolová římsa podložená oblounem. Nahoře se uprostřed nachází hodinový ciferník.\n\nInteriér věže je rozčleněn do šesti pater. Přízemí a první patro je zaklenuto křížovou klenbou. 1. patro věže je přístupné z prostoru kruchty. Stropy dalších pater jsou trámové.\n\nBohoslužby se konají vždy v neděli v 9:00, v létě pak také každé úterý, středu a pátek v 18:00.\n\nV rámci pravidelných předvánočních trhů (tzv. Zlatá neděle na Chlumeckým rynku) v kostele členové Skautu Chlumec rozdávají Betlémské světlo.\n\nPůlnoční mše 24. prosince ve 24:00 je spíše společenskou událostí, které se účastní i mnoho ateistů.\n\nPůlnoční mše 24. prosince ve 24:00 je spíše společenskou událostí, které se účastní i mnoho ateistů.\n"}
{"id": "1472635", "url": "https://cs.wikipedia.org/wiki?curid=1472635", "title": "Jan Zemánek (rozcestník)", "text": "Jan Zemánek (rozcestník)\n\nJméno a příjmení Jan Zemánek má více nositelů:\n\n"}
{"id": "1472637", "url": "https://cs.wikipedia.org/wiki?curid=1472637", "title": "MO-Sm-S 39 U trigonometru", "text": "MO-Sm-S 39 U trigonometru\n\nMO-Sm-S 39 „U trigonometru“ je dělostřelecký srub dělostřelecké tvrze Smolkov v okrese Opava. \n\nBetonáž objektu proběhla v polovině roku 1937 firmou Ing. Alois Beneš a spol., Přerov. Osádku tvořilo 86 vojáků. Hlavní výzbrojí měla tvořit trojice 10cm houfnic vz. 38 (v kódovém označení ŘOP zbraň Y), které byly namířeny severovýchodním směrem na Opavu a měly dostřelit i na plánovanou tvrz Šibenice. Stejně jako ostatní objekty tvrze neměl svůj vlastní vstup, disponoval ovšem únikovým východem do diamantového příkopu. V době mnichovské krize nebyl ještě nebyl plně vybaven, a proto byly před objektem improvizovaně instalovány pod dřevěné stříšky 7,5cm horské kanóny vz. 15. Bezprostřední ochranu toho objektu zabezpečovaly lehké kulomety vz. 26 ve dvou pancéřových zvonech na levé a pravé straně srubu a jeden lehký kulomet pod betonem, chránící příkop.\n\nPo záboru pohraničí v říjnu 1938 připadla tvrz Smolkov i s objektem MO-S 39 nacistickému Německu, které z něj vytrhlo oba zvony. Později na něm německá armáda prováděla rozsáhlé zkoušky prostřelování a bombardování, např. zda ocelová síť, natažená přes objekt, zachytí bomby shozené z letadel.\n\nOd 50. let 20. století funguje tvrz Smolkov jako skladiště československé, a později české armády, takže její interiér není veřejnosti přístupný. Přes povrch tvrze, přímo kolem objektu MO-S 39, vede zelená turistická značka.\n"}
{"id": "1472639", "url": "https://cs.wikipedia.org/wiki?curid=1472639", "title": "Jan Nedvěd (rozcestník)", "text": "Jan Nedvěd (rozcestník)\n\nJméno a příjmení Jan Nedvěd má více nositelů:\n\n"}
{"id": "1472642", "url": "https://cs.wikipedia.org/wiki?curid=1472642", "title": "Jiří Holík (rozcestník)", "text": "Jiří Holík (rozcestník)\n\nJméno a příjmení Jiří Holík má více nositelů:\n\n"}
{"id": "1472644", "url": "https://cs.wikipedia.org/wiki?curid=1472644", "title": "Ljudmila Zykinová", "text": "Ljudmila Zykinová\n\nLjudmila Georgijevna Zykinová (Людми́ла Гео́ргиевна Зы́кина, 10. června 1929 Moskva – 1. července 2009 tamtéž) byla ruská zpěvačka (mezzosopranistka), jejíž repertoár se pohyboval v žánrovém rozpětí od ruských lidových písní po estrádní hudbu. Vedle zpěvu se věnovala i hře na kytaru a bajan.\n\nPracovala jako soustružnice a zdravotní sestra, v roce 1949 byla přijata do Pjatnického sboru (Государственный академический русский народный хор имени М. Е. Пятницкого) a od roku 1960 vystupovala jako sólistka pod agenturou Moskoncert. Absolvovala Akademii Gněsinových a stala se pedagožkou na Moskevské státní kulturní univerzitě. V roce 1977 vytvořila vlastní doprovodný soubor Rossija (Государственный академический русский народный ансамбль „Россия“ имени Л. Г. Зыкиной).\n\nPatřila k hlavním představitelkám oficiální sovětské kultury, koncertovala v 92 zemích. V Sovětském svazu se prodalo šest milionů jejích nahrávek. Získala titul národní umělkyně SSSR, Leninův řád, Leninovu cenu, vyznamenání Hrdina socialistické práce a Řád sv. Ondřeje. Je po ní pojmenována planetka 4879 Zykina, v roce 2011 vydala ruská pošta známku s jejím portrétem.\n\nV roce 1991 byla jedním ze signatářů prohlášení „Slovo k národu“, které odmítlo politiku Michaila Sergejeviče Gorbačova a varovalo před rozpadem SSSR.\n\n"}
{"id": "1472645", "url": "https://cs.wikipedia.org/wiki?curid=1472645", "title": "Tatra 25", "text": "Tatra 25\n\nTatra 25 byl těžký kolový dělostřelecký tahač se znakem náprav 6×6 a nosnosti 4 tuny, vyráběný podnikem Tatra, a.s. v Kopřivnici. Během let 1933–1934 vzniklo 28 kusů, z niž 25 užívala Československá armáda pro tahání 30,5cm moždířů vz. 16. Nesly armádní označení dělový kolový traktor vz. 29.\n\nRoku 1925 vyhlásilo MNO soutěž na nový kolový traktor (tahač) pro potřeby hrubého dělostřelectva, případně jako náhradu za traktory Škoda Z a Austro-Daimler vz. 17 těžkého dělostřelectva. Společnost Tatra reagovala vytvořením prototypu Tatra 25, třínápravového tahače s pohonem všech kol, odvozeného od těžkého nákladního vozu Tatra 24. Tahač poháněl čtyřválec objemu 7,5 l a výkonu 48 kW (65 k). Vykazoval tažnou sílu maximálně 7500 kg a trvale 5500 kg, jeho průměrná rychlost činila 28 km/h. Pro svoji krátkou kapotu získal přezdívku „buldog“.\n\nArmáda prototyp převzala v březnu 1928 a ještě téhož roku začaly zkoušky, jichž se kromě uvedeného typu Tatry zúčastnil také francouzský čtyřkolový tahač TAR 4 značky Latil, dodaný podnikem Škoda, a rovněž čtyřkolový traktor 4KBD firmy Breitfeld-Daněk. Po dlouhodobém testování zkušební komise vyhodnotila vůz Tatra 25 jako nejlepší. Za značnou výhodu považovala jeho třínápravovou koncepci a dále doporučila instalaci výkonnějšího motoru pro sériové vozy. \n\nNa základě úspěšných zkoušek objednala armáda v roce 1933 celkem 25 tahačů Tatra 25, pod označením dělový kolový traktor vz. 29. Prvních 8 bylo dodáno v březnu 1934, zbylých 17 pak v červnu téhož roku. Od prototypu se lišily především silnějším motorem objemu 12,2 l a výkonu 120 k. Byl odvozen z typu Tatra 24/58, avšak s vrtáním větším o 5 mm. Větší motor si vyžádal prodlouženou kapotu. Oproti prototypu měly sériové vozy brzdy pouze na zadních kolech a byly vybaveny navijákem o tažné síle 10 000 kg (100 kN). Celkem vzniklo 29 vozů Tatra 25, včetně prototypu.\n\nTraktory vz. 29 byly zařazeny k těžkým dělostřeleckým plukům č. 303 a č. 305, kde sloužily k tahání nejtěžších dělostřeleckých zbraní československé armády, 30,5cm moždířů vz. 16, kterých měla 17 kusů. V této funkci nahradily obstarožní tahače Austro-Daimler vz. 17. Po mnichovských událostech byla v únoru 1939 část dělostřeleckého materiálu odprodána Německu. Mezi prodaným materiálem byly i 30,5cm moždíře včetně traktorů vz. 29. Dle kupní smlouvy činila jejich cena 9,1 milionů korun za 26 tahačů.\n\nTatru 25 pohání řadový, vodou chlazený zážehový šestiválec s rozvodem OHV. Motor má zdvihový objem 12 210 cm³ (vrtání válců 120 mm, zdvih 180 mm). Dosahuje výkon 88 kW (120 k) při 1500 ot./min. Palivovou směs připravuje karburátor Zenith 48 KB nebo Solex 46 MOVL5. Umístění motoru je vpředu, před přední nápravou.\n\nMazání je tlakové oběžné. Za motorem je umístěna kuželová spojka. Za ní pak navazuje čtyřstupňová převodovka a dvoustupňová redukční převodovka.\n\nElektrická soustava pracuje s napětím 12 V. Vůz je vybaven magnetovým zapalováním výkonu 130 W.\n\nZáklad podvozku tvoří ocelová páteřová roura, vpředu opatřená přírubou pro blok motoru a převodovky. Na centrální rouře, mezi přední a zadní nápravou je umístěn bubnový naviják o tažné síle 100 kN. Všechny tři nápravy jsou hnací, s výkyvnými poloosami. Pohon přední nápravy je vypínatelný. Vzadu jsou na každé straně odpružené společným půleliptickým listovým pérem, zavěšeným na otočném kloubu. Přední náprava je odpružena šikmými spirálovými pružinami. Všechny nápravy mají uzávěrky diferenciálů. Rozchod předních kol činí 1740 mm, zadních 1700 mm. Rozvor náprav je 3000 mm + 1250 mm. Světlá výška pod nápravami je 280 mm.\n\nVůz je opatřen hydraulickými bubnovými brzdami systému Lockheed na zadních kolech. Kola jsou dvacetipalcová disková s pneumatikami rozměru 40×10,5“.\n\nKabina vozu je smíšené konstrukce, s dřevěnou kostrou potaženou ocelovým plechem. Vzadu je valníková dřevěná korba, s možností překrytí plachtou.\n\nRozměry a hmotnosti pro prototyp:\nDélka: 5 840 mm\nŠířka: 2 200 mm\nVýška: 3 000 mm\n\nPohotovostní hmotnost: 7460 kg\nUžitečná hmotnost: 4000 kg\n\nMaximální rychlost: 30–40 km/h\n\nSpotřeba paliva: 40 l/100 km\n\n"}
{"id": "1472648", "url": "https://cs.wikipedia.org/wiki?curid=1472648", "title": "Mistrovství světa v alpském lyžování 2019 – slalom žen", "text": "Mistrovství světa v alpském lyžování 2019 – slalom žen\n\nSlalom žen na Mistrovství světa v alpském lyžování 2019 se konal v sobotu 16. února 2019 jako pátý a poslední ženský závod světového šampionátu v lyžařském středisku Åre. \n\nKvalifikace plánovaná na 15. února byla zrušena. Úvodní kolo odstartovalo v 11.00 hodin a druhá část na něj navázala od 14.30 hodin. Do závodu nastoupilo 97 slalomářek ze 45 států.\n\nTrojnásobnou obhájkyní zlata byla americká lyžařka Mikaela Shiffrinová. Vedoucí závodnice po prvním kole, Švýcarka Wendy Holdenerová, která usilovala v Åre o třetí zlato, nezvládla úvodní část druhé jízdy a po neprojetí branky se do ní musela vracet. Více než pětisekundová ztráta v cíli znamenala pro obhájkyni stříbra z MS 2017, a druhou ženu ze ZOH 2018, až konečnou sedmnáctou příčku.\n\nMistryní světa se stala hlavní favoritka a americká lídryně Světového poháru Mikaela Shiffrinová, která na titul útočila z třetího místa po prvním kole. Díky nejrychlejší druhé jízdě vyhrála počtvrtvé v řadě světovou slalomářskou trofej. Ve 23 letech se tak stala prvním aplským lyžařem v historii, jemuž se podařilo získat čtyři tituly v některé z disciplín bez přerušení. Ze světových šampionátů si odvezla celkově sedmý cenný kov, z toho pátý zlatý a třetí vybojovaný v Åre. O jednu medaili tak zaostávala za rekordním počtem osmi kovů Lindsey Vonnové. Do závodu přitom nastoupila s plicní infekcí. \n\nSe ztrátou padesáti osmi setin sekundy vybojovala stříbrný kov 27letá Švédka Anna Swennová-Larssonová, která v obou jízdách obsadila druhou příčku. V rámci světových šampionátů si tak připsala první individuální medaili, a po bronzu švédského týmu v Beaver Creeku 2015, druhou celkově. \n\nBronz si odvezla průběžně druhá žena Světového poháru Petra Vlhová ze Slovenska, jež po páté nejrychlejší první fázi závodu, zajela ve druhém kole třetí čas. Za vítězkou zaostala o více než sekundu. Na MS 2019 zkompletovala medailovou sadu třetím cenným kovem různé hodnoty, a po stříbru slovenského týmu ve Svatém Mořici 2017, vybojovala čtvrtou světovou medaili.\n"}
{"id": "1472649", "url": "https://cs.wikipedia.org/wiki?curid=1472649", "title": "Jack Beasley", "text": "Jack Beasley\n\nJohn Albert (Jack) Beasley (9. listopadu 1895 – 2. září 1949) byl australský politik a odborář, který byl členem parlamentu od roku 1928 do roku 1949. V letech 1941 až 1946 byl členem australského válečného kabinetu a byl také ministrem v Curtinově a Chifleyho vládě. Byl členem australské labouristické strany, ačkoliv ji dvakrát během svého života opustil a přidal se k odpadlické frakci z Nového Jižního Walesu pod vedením Langa, Langovým labouristům. Tuto frakci pak vedl ve federálním parlamentu. Svou kariéru zakončil jako velvyslanec Austrálie ve Spojeném království, kdy během svého funkčního období náhle zemřel.\n\nBeasley se narodil 9. listopadu 1895 ve Werribee ve Victorii Johnu Beasleyemu, místnímu kováři a farmáři a jeho ženě Catherine, rozené Hoganové, původem z Irska. Navštěvoval základní školu \"St Andrew's Catholic Primary School\", ale tu brzy opustil, aby mohl pracovat na otcově farmě. Později pracoval jako dělník v Tasmánii a v Adelaide, a následně se učil na elektrikáře v Port Augustě a Broken Hill. V roce 1918 se přestěhoval do Sydney a začal pracovat v docích \"Cockatoo Island Dockyard\". V roce 1920 jej zaměstnala rada města a stal se inspektorem elektrického vedení.\n\nBeasley se angažoval v dělnickém hnutí jako zástupce zaměstnanců v odborech \"Electrical Trades Union of Australia\". V letech 1924 až 1930 byl předsedou tohoto odborového hnutí a byl také jedním z jeho delegátů na Radě odborů Nového Jižního Walesu \"(Labor Council of New South Wales)\" a také této radě v letech 1922 až 1928 předsedal. Přestože zpočátku sympatizoval s komunismem a podporoval Jocka Gardena, později však svoje názory zmírnil. Reprezentoval Australskou labouristickou stranu na Mezinárodní konferenci organizace práce (\"International Labour Conference\") ve Švýcarsku v roce 1926. Do Austrálie se z konference vracel \"zděšený excesy italského fašismu a znepokojený realitou ruského komunismu\". 5. února 1927 si v katolickém kostele v Manly vzal za ženu Almu Matildu Creghtonovou. Páru se později narodili dva synové a dvě dcery.\n\nPoté co labouristé pod vedením Jima Scullina vyhráli v roce 1929 federální volby, stal se Beasley čestným ministrem (tedy ministrem bez portfeje) v nově vzniklé vládě. Z této funkce však v roce 1931 rezignoval na protest proti vládní politice během velké hospodářské krize. Stal se obdivovatelem radikálního premiéra Nového Jižního Walesu Jacka Langa, a když se Lang rozhodl odtrhnout od federální labouristické strany, Beasley ho v rozhodnutí následoval a stal se lídrem Langovy labouristické strany ve federálním parlamentu. V prosinci 1931 vedl svou skupinu na půdě parlamentu a podařilo se mu sesadit Scullinovu vládu během hlasování o důvěře vládě. To mu vyneslo přezdívku \"\"Stabber Jack\"\", která mu zůstala po zbytek života.\n\nMezi lety 1932 až 1936 vedl Langovu skupinu v opozici nejen proti vládě Josepha Lyonse, ale také proti federálním labouristům. V roce 1935 odešel Scullin z politiky a na začátku roku 1936 se novým federálním předsedou strany stal John Curtin, který dokázal znovu sjednotit federální stranu s frakcí z Nového Jižního Walesu. Ovšem v roce 1940 došlo znovu k rozkolu a Lang opětovně zpřetrhal vazby s federální stranou. V té době však Lang již nebyl premiérem Nového Jižního Walesu a ani neměl celkovou podporu jako dříve. Přesto i tentokrát Beasley Langa podpořil a stal se lídrem takzvané \"Nekomunistické labouristické strany\" ve federálním parlamentu.\n\nV roce 1941 se Curtinovi opětovně podařilo přivést do federální strany Langovy následovníky, i když ne samotného Langa. A když se v říjnu 1941 stal Curtin předsedou vlády, jmenoval Beasleyho ministrem zásobování a rozvoje (později přejmenováno na ministr zásobování a námořní dopravy), tedy ministrem životně důležitého rezortu ve válečném období. Ukázal se být vysoce kompetentní osobou a hrál vedoucí roli v koordinaci australské válečné ekonomiky a podpory spojeneckých sil v Pacifiku. Kvůli chatrnému zdraví přenechal v únoru 1945 ministerský post Williamu Ashleyemu a převzal nenáročnou agentu viceprezidenta výkonné rady.\n\nPoté co v červenci 1945 zemřel Curtin a novým předsedou vlády se stal Ben Chifley, a ačkoliv ve 30. letech 20. století nesouhlasil s Langovou politikou, jmenoval Beasleyho ministrem obrany. V roce 1946 pak byl jmenován velvyslancem Austrálie ve Spojeném království a v roce 1947 patřil k předním hostům na svatbě princezny Alžběty a Philipa, vévody z Edinburghu. Funkci velvyslance zastával až do své náhlé smrti dne 2. září 1949 v nemocnici Svatého Vincenta v Darlinghurstu, během své návštěvy Sydney. Je pochován na hřbitově Frenchs Forest Bushland Cemetery v Davidsonu.\n"}
{"id": "1472650", "url": "https://cs.wikipedia.org/wiki?curid=1472650", "title": "Nymburk hlavní nádraží", "text": "Nymburk hlavní nádraží\n\nNymburk hlavní nádraží je železniční stanice v severní části města Nymburku ve Středočeském kraji na řece Labi. Je významným dopravním uzlem, leží na tratích 060, 061, 071 a 231. Přímo před budovou je umístěno též městské autobusové nádraží. Stanice je elektrizovaná (3 kV ss). V její těsné blízkosti se nachází areál Železničních opraven a strojíren (\"ŽOS\"). \"Nymburk hlavní nádraží\" je jednou ze dvou stanic ve městě, druhou z nich je \"Nymburk-město\". Adresa budovy je Petra Bezruče 1/361, 288 02 Nymburk.\n\nStanice byla vybudována v roce 1870 jakožto součást Rakouské severozápadní dráhy (ÖNWB) na základě návrhu architekta Carla Schlimpa. Schlimp stál za podobou většiny stanic na trase, příkladem může být nádraží v Jihlavě, již zaniklá staniční budova ÖNWB v Kolíně nebo Těšnovské nádraží v Praze. V těsném sousedství hlavní budovy vyrostla též kolonie obytných domů pro drážní zaměstnance, taktéž dle Schlimpových plánů.\n\nTrať byla součástí spojení Vídně se Saskem a Pruskem, které zpočátku nevedlo přes Prahu, vlaky z Nymburka pokračovaly do Německa přes Mladou Boleslav a od roku 1873 též přes Lysou nad Labem. V roce 1881 byla připojena trať do Jičína . Od roku 1883 spojovala železnice Nymburk s Poříčany, pro tento účel byla vystavěna železniční stanice \"Nymburk-město\". Obě nymburská nádraží byla tratí propojena v roce 1896.\n\nV roce 1958 byla stanice elektrizována jako součást úseku Kolín - Lysá nad Labem.\n\nV roce 2018 oznámil majitel budovy, jímž byla SŽDC, záměr staniční objekt vyřadit z provozu a eventuálně zbourat. Proti se postavila část nymburské veřejnosti a vznikla petice proti demolici objektu. Městské zastupitelstvo se v únoru 2019 vyslovilo pro zachování budovy hlavního nádraží, odkoupit ji do svého vlastnictví za nabízenou cenu 11,375 milionu korun nicméně nehodlá.\n\n"}
{"id": "1472668", "url": "https://cs.wikipedia.org/wiki?curid=1472668", "title": "Frederike Fell", "text": "Frederike Fell\n\nFrederike Fell (* 29. kvetna 2001 Dachau) je německá reprezentantka ve sportovním lezení a mistryně Německa.\n\n\n"}
{"id": "1472670", "url": "https://cs.wikipedia.org/wiki?curid=1472670", "title": "Kanghwado", "text": "Kanghwado\n\nKanghwado (, doslova \"ostrov Kanghwa\") je ostrov ve Žlutém moři u západního pobřeží Jižní Korey. Ze správního hlediska je součástí Inčchonu, třetího největšího města státu a významného přístavu. Na ostrově žije přibližně 65 tisíc lidí na ploše přibližně 302 kilometrů čtverečních.\n\nOstrov leží v ústí řeky Hangang u hranice mezi Jižní a Severní Koreou – na severovýchodě je průlivem oddělen od severokorejské provincie Severní Hwanghe, na východě jej od jihokorejské provincie Kjonggi odděluje jen 400-1200 metrů široký kanál s dvěma mosty.\n\nNa ostrově jsou dolmeny, které jsou v rámci souboru \"Dolmeny v Kočchangu, Haosunu a Kanghwa\" zapsány na seznam Světového dědictví UNESCO.\n"}
{"id": "1472673", "url": "https://cs.wikipedia.org/wiki?curid=1472673", "title": "Pomník c. k. pěšího pluku č. 49 (Čistěves)", "text": "Pomník c. k. pěšího pluku č. 49 (Čistěves)\n\nPomník rakouského c. k. pěšího pluku č. 49 se nalézá na křižovatce silnice I. třídy č. 35 nedaleko od obce Čistěves v okrese Hradec Králové. Pomník představuje významný orientační bod v krajině. Pomník je chráněn jako kulturní památka ČR. Národní památkový ústav tento pomník uvádí v katalogu památek pod rejstříkovým číslem ÚSKP 33576/6-594.\n\nPomník představuje litinový obelisk vysoký 6 m zdobený reliéfy vavřínových girland, lvích hlav a vavřínového věnce s Křižem s plastikou dvouhlavého orla s rozepjatými křídly na vrcholu. Obelisk je umístěn na pískovcovém třístupňovém podstavci, na němž spočívá vysoký hranolovitý sokl s patkou a římsou. Ve spodní části obelisku je na každé straně umístěn reliéf vavřínového věnce, pod nímž se nalézají nápisy: na přední straně německý, na zadní český: \"Od 49. dolnorakouského pěšího pluku padlo při útoku na les Holá 3.VII. 1866 6 důstojníků a 170 mužů.\" Na stěnách soklu jsou uvedena jména padlých důstojníků a vojínů s jejich rodištěm. Pomník je obklopen litinovým zábradlím.\n\nPomník byl zhotoven podle návrhu vídeňského profesora Grubera a byl odhalen při třicátém výročí bitvy u Hradce Králové.\n\nVzhledem k umístění pomníku na křižovatce rušné silnice I. třidy byl v minulosti vícekrát poškozen při autonehodách. \n\n"}
{"id": "1472676", "url": "https://cs.wikipedia.org/wiki?curid=1472676", "title": "Jihočeský krajský přebor 1973/74", "text": "Jihočeský krajský přebor 1973/74\n\nV soubojích fotbalového Jihočeského krajského přeboru 1973/74 se utkalo 14 týmů dvoukolovým systémem podzim - jaro. Tento ročník skončil v červnu 1974. \n\nZdroj: \n\nPoznámky:\n"}
{"id": "1472682", "url": "https://cs.wikipedia.org/wiki?curid=1472682", "title": "Pomník rakouské Knebelovy brigády (Dohalice)", "text": "Pomník rakouské Knebelovy brigády (Dohalice)\n\nPomník rakouské Knebelovy brigády od X. armádního sboru se nalézá v obci Dohalice v okrese Hradec Králové v zatáčce naproti Dohalické tvrzi. Pomník je chráněn jako kulturní památka ČR. Národní památkový ústav tento pomník uvádí v katalogu památek pod rejstříkovým číslem ÚSKP 20115/6-598.\n\nPomník představuje plastiku lva z italského mušlového vápence s mohutnou hřívou drtícího pravou nohou hada. Plastika je umístěna na nízkém hranolovém soklu, vyzděném z kamenných kvádrů a vpředu přecházejícím v umělé skalisko. Do skaliska je vpředu zapuštěna mramorová deska s nápisem \"BRIGÁDA KNEBEL (18 3/7 66)\".\n\nSocha pochází z Itálie a byla darována rakouským ministerstvem války Ústřednímu spolku. Byla zhotovena rakouskými sochaři, kteří sloužili jako vojáci v Itálii. Socha byla instalována v roce 1901. Dvě téměř identické sochy lvů jsou umístěny u ossaria na Chlumu.\n\n"}
{"id": "1472691", "url": "https://cs.wikipedia.org/wiki?curid=1472691", "title": "Socha Persea (Dohalice)", "text": "Socha Persea (Dohalice)\n\nBarokní socha Persea se nalézá na břehu říčky Bystřice nedaleko od Dohalické tvrzi v obci Dohalice v okrese Hradec Králové. Jedná se o kvalitní barokní pískovcovou sochu neznámého autora, která je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 41517/6-701.\n\nPískovcová barokní socha antického hrdiny Persea stojí na hranolovém podstavci z pískovcových kvádrů zakončeném profilovanou římsou. Socha v nadživotní velikosti představuje Persea v antické zbroji s helmicí na hlavě, s pláštěm a mečem. V pravé ruce drží železné kopí, levou přidržuje u nohy štít, na němž je reliéf hlavy Medúzy. U nohou sochy se nalézá had, který se chystá pozřít žábu.\n\nSocha stojí jako pozůstatek bývalého parku při zámku v Sadové, který vyhořel a v roce 1744 byl zbořen.\n\n"}
{"id": "1472705", "url": "https://cs.wikipedia.org/wiki?curid=1472705", "title": "Výrobní šarže", "text": "Výrobní šarže\n\nVýrobní šarže označuje především ve strojní výrobě konkrétní série kusů, jež byly vyrobeny ze stejného materiálu a při stejném nastavení stroje. Proto mají kusy jedné šarže prakticky identické vlastnosti. \n\nPokud je dodávka materiálu závadná, případně dojde k chybnému nastavení stroje, výrobní šarže umožňuje snadno identifikovat závadnou sérii produktů. \n"}
{"id": "1472706", "url": "https://cs.wikipedia.org/wiki?curid=1472706", "title": "Andrej Lukanov", "text": "Andrej Lukanov\n\nAndrej Karlov Lukanov (bulharsky \"Андрей Карлов Луканов\"; 26. září 1938, Moskva – 2. října 1996, Sofie) byl bulharský politik, poslední komunistický a první demokratický premiér Bulharska a důležitá postava bulharského přechodu k demokracii na počátku 90. let.\n\nNarodil se v Moskvě, v rodině bulharských komunistických emigrantů do Sovětského svazu. Jeho otec, Karlo Lukanov, se do Bulharska vrátil i s rodinou po převzetí moci komunisty, v roce 1944 (tehdy bylo Andrejovi šest let), a v letech 1956-1962 byl ministrem zahraničních věcí Bulharska. Andrej vstoupil v roce 1963 do Komunistické strany Bulharska a po vzoru svého otce se vydal do diplomacie. \n\nPracoval mj. pro bulharské zastoupení v OSN. V roce 1987 se stal ministrem zahraničního obchodu. Roku 1989 rezignoval. Tehdy se postavil do čela reformního křídla bulharských komunistů a podílel se na svržení dlouholetého vůdce Todora Živkova. 3. února pak byl Lukanov jmenován předsedou vlády. Podílel se v tomto období na transformaci Bulharské komunistické strany v Bulharskou socialistickou stranu, která převzala sociálnědemokratický program. V roce 1990 proběhly první svobodné volby od roku 1931, ve kterých socialisté vyhráli a Lukanov tak zůstal na pozici premiéra. Tím se stal, svým způsobem, prvním demokraticky zvoleným předsedou vlády v novodobé historii Bulharska. Opozice však uspořádala mohutné protesty a generální stávku. Argumentovala, že postkomunistický politik nemá právo vést Bulharsko do svobodné éry. Navíc se zhoršovala situace ekonomická. Pod tímto tlakem Lukanov rezignoval a vlády se ujal úřednický kabinet Dimitara Popova. \n\nV roce 1992 byl Lukanov zatčen a obviněn ze zpronevěry, brzy byl však propuštěn a obvinění se neprokázala. Zůstal významným představitelem strany, časem se stal kritikem nového vedení a zejména tehdejšího lídra socialistické strany a předsedy vlády Žana Videnova. V roce 1996 byl Lukanov zavražděn. Byl střelen do hlavy a hrudi neznámým střelcem, který nikdy nebyl dopaden. Zatčen byl roku 1999 stavitel a majitel firmy Orion Angel Vasilev, jenž byl blízký Žanu Videnovovi. Vasilev si podle státního zástupce vraždu objednal, ale soud nakonec zbavil všech obvinění jeho i údajné vykonavatele. Navíc Štrasburský soud později potvrdil, že byli při výsleších mučeni a Bulharsko je muselo odškodnit.\n"}
{"id": "1472709", "url": "https://cs.wikipedia.org/wiki?curid=1472709", "title": "Neferkare Chendu", "text": "Neferkare Chendu\n\nNeferkare Chendu (Neferkare IV.) byl egyptský faraon z 8. dynastie během prvního přechodného období. Neferkarovo jméno se objevuje na abydoském seznamu králů, na turínském seznamu králů však jeho jméno chybí. Dochovala se válcová pečeť se jménem Chendu (objevena v roce 1926 egyptologem Henrim Frankfortem), později se zjistilo, že pečeť neodkazuje na krále Neferkara Chendu, ale na Hyksóského krále Khamudi.\n"}
{"id": "1472711", "url": "https://cs.wikipedia.org/wiki?curid=1472711", "title": "Olga Danilovová", "text": "Olga Danilovová\n\nOlga Danilovová, rusky Ольга Валерьевна Данилова (*10. června 1970 Bugulma) je bývalá ruská běžkyně na lyžích. Je dvojnásobnou olympijskou vítězkou (z roku 1998) a čtyřnásobnou mistryní světa ve štafetě (1995, 1997, 1999, 2001). Na olympiádě v roce 2002 v Salt Lake City byla usvědčena z dopingu a byly jí odebrány obě medaile, které tam získala.\n\nVe Světovém poháru v běhu na lyžích závodila v letech 1990 až 2002, sezónu 1995/96 vynechala kvůli narození synů (dvojčat) Savelije a Semena. Byla členkou reprezentace Sovětského svazu (do 1991), Společenství nezávislých států (1992) a Ruska (1992 - 2003). Zúčastnila se tří olympiád – 1992, 1998 a 2002. \n\nPo zisku tří medailí v Naganu 1998 přidala o čtyři roky později v Salt Lake City vítězství v kombinačním běžkařském závodě na 5 klasicky a 5 km volně a druhé místo v klasickém závodě na 10 km. Očekávalo se, že další zlato získá v ženské štafetě na 4 × 5 km (společně s Lazutinovou, Čepalovovou a Gavriljukovou). Ovšem při předzávodním odběru krve 21. února 2002 měla společně s Larisou Lazutinovou zvýšenou hladinu hemoglobinu a obě byly ze štafety vyloučeny, čímž ruská štafeta nemohla vůbec nastoupit. Danilovová s Lazutinovou pak byly o tři dny později podmínečně vpuštěny na start závěrečného olympijského závodu na třicet kilometrů. Lazutinová závod vyhrála a Danilovová doběhla osmá, ovšem po závodě byl potvrzen jejich pozitivní dopingový test a ze závodu i z olympijských her byly obě vyloučeny. Prověření vzorků moči prokázalo užití darbepoetinu, látky blízce příbuzné krevnímu dopingu EPO, avšak zhruba desateronásobně silnější. Obě dvě na tiskové konferenci v Moskvě užití jakékoli zakázané látky popřely. V červnu 2002 Mezinárodní lyžařská federace (FIS) na zasedání ve Slovinsku udělila Danilovové za užití darbepoetinu dvouletý trest (stejně byly potrestány i další Rusky Larisa Lazutinová a Natalja Baranovová). Danilovové podle tohoto rozhodnutí měly být ponechány olympijské medaile, neboť je získala před potvrzeným dopingem. Závodnice se proti rozhodnutím MOV i FIS odvolaly ke CAS, odvolání bylo však zamítnuto. Následně podaly závodnice odvolání proti nálezu CAS k švýcarskému Federálnímu tribunálu. Federální tribunál dne 20. června 2003 ve věci odvolání Larissy Lazutinové a Olgy Danilovové proti rozhodnutí CAS ze dne 29. listopadu 2002 zamítl všechna tvrzení závodnic a konstatoval, že CAS poskytl všechny záruky nezávislosti a nestrannosti. V prosinci 2003 rozhodl Mezinárodní sportovní soud (CAS) v Lausanne o odebrání obou medailí Danilovové neboť podle Olympijské charty by měli sportovci vyloučení z olympiády přijít o všechny získané medaile. Mezinárodní olympijský výbor toto rozhodnutí potvrdil na svém dvoudenním zasedání v Athénách v únoru 2004 a odebral Olze Danilovové a Johannu Mühleggovi všechny medaile získané v Salt Lake City.\n"}
{"id": "1472712", "url": "https://cs.wikipedia.org/wiki?curid=1472712", "title": "Turistická značená trasa 1818", "text": "Turistická značená trasa 1818\n\nPočátek turistické trasy se nachází v sedle Cestník na rozcestí s červeně značenou Cestou bratří Čapků z Pomezních Bud do Trutnova a výchozí žlutě značenou trasou 7222 do Horních Lysečin. Trasa ve svém úvodu klesá lesem západním svahem Dlouhého hřebenu po Emmině cestě na rozcestí se zeleně značenou trasou 4250 ze Spáleného Mlýna, se kterou poté vede v souběhu. Ten trvá asi jeden kilometr a zatímco trasa 4250 pokračuje dál po Emmině cestě do Horního Maršova trasa 1818 dále klesá k samotě Myslivna, kde přechází Malou Úpu a přimyká s silnici II/252. Po ní vede údolím Malé Úpy k jejímu soutoku s Úpou v lokalitě Křižovatka, kde se nachází rozcestí se žlutě značenou Kubátovou cestou na Sněžku. Z ní pokračuje trasa 1818 proti proudu Úpy po silnici II/296 na okraj Velké Úpy, odkud prudce stoupá proti proudu Vavřincova potoka Vavřincovým dolem. Nejprve po místní zpevněné komunikaci, poté lesní cestou. V závěru se trasa z dolu odklání severozápadním směrem a končí na okraji luční enklávy Vlašské Boudy na rozcestí se zeleně značenou trasou 4209 ze Horního Maršova na Thámovy Boudy a žlutě značenou trasou 7211 z Velké Úpy na Černou horu v nadmořské výšce 925 metrů.\n\n"}
{"id": "1472717", "url": "https://cs.wikipedia.org/wiki?curid=1472717", "title": "Tungovník molucký", "text": "Tungovník molucký\n\nTungovník molucký (\"Aleurites moluccanus\"), někdy nazývaný též moukeš molucký, je velký stálezelený strom z čeledi pryšcovité (\"Euphorbiaceae\"), dosahující výšky až 20 m. \n\nBorka je tmavě šedá.\nListy jsou vejčitě srdčité s dlouhými řapíky, dílem nedělené, dílem mělce trojlaločné, na rubu jakoby pomoučené. \nKvětenství tvoří bohaté řídké laty sestávající z drobných, jednodomých květů.\nPlodem je kulovitá dvoupouzdrá tobolka obsahující v každém pouzdře jedno podlouhlé semeno veliké jako kaštan.\n\nTungovník molucký je široce rozšířen v tropické Asii, Austrálii a Tichomoří od Indie a jižní Číny přes Indočínu a jihovýchodní Asii po australský Queensland, Nový Zéland a Polynésii. Roste ve vlhkých tropech i v oblastech s periodickým obdobím sucha, v nadmořských výškách až do 1000 metrů.\n\nDřevo slouží např. k výrobě čajových beden nebo kánoí, jako stavební materiál se však nepoužívá. \n\nSemena tungovníku moluckého obsahují asi 60 % nejedlého, polovysýchavého oleje, který je používán jako palivo, lubrikant a k výrobě laků, barev a mýdel aj. Domorodci z olejnatých semen vyrábějí louče ke svícení. Latex se používá jako žvýkací guma a jako lepidlo. \nSemena tungovníku slouží v malajské a indonéské kuchyni jako koření při přípravě omáček k rýži a zelenině. Po důkladném usušení či upražení jsou jedlá. Tvoří také jednu ze složek tradičního havajského pokrmu \"poke\".\n\nStrom je pěstován na plantážích, většina získaného oleje se však spotřebuje v zemi původu a pouze menší díl jde na export. Jeden strom vyprodukuje ročně asi 30 až 80 kg plodů.\n\n\n \n"}
{"id": "1472722", "url": "https://cs.wikipedia.org/wiki?curid=1472722", "title": "Gstaad", "text": "Gstaad\n\nGstaad je vesnice (\"püürt\") ve Švýcarsku, která je součástí obce Saanen v kantonu Bern. Žije v ní okolo tří tisíc stálých obyvatel. Nachází se v Bernské vysočině v nadmořské výšce 1050 metrů, vede odsud horská železnice do Montreux.\n\nVesnice je tvořena dřevěnými budovami v alpském stylu, zvanými chalet; jejím centrem je elegantní promenáda s obchody a restauracemi, kde platí od roku 1997 zákaz vjezdu automobilů. Gstaad je populárním střediskem zimních sportů se 125 kilometry sjezdovek a díky klidnému prostředí je celoročně vyhledáván zámožnými vrstvami. V roce 1913 byl založen luxusní hotel Gstaad Palace. Na rekreaci do Gstaadu jezdila řada celebrit, např. Grace Kellyová, Peter Sellers, Roger Moore, Steve Wynn, Bernie Ecclestone, Gunter Sachs nebo Roman Polański. \n\nMá zde kampus prestižní mezinárodní škola Institut Le Rosey (obdobným vzdělávacím zařízením byla Gstaad International School, která zanikla v roce 2014). Ke společenskému životu patří kasino, hudební klub L'Atelier a každoroční festival klasické hudby, který založil v roce 1957 Yehudi Menuhin. Koná se zde také gastronomická přehlídka Davidoff-Saveurs-Festivals. Okolí Gstaadu je významnou dobytkářskou oblastí.\n\nGstaad hostí mužský tenisový turnaj Swiss Open (od roku 1915). Opakovaně se v něm hrál od roku 1971 také ženský turnaj WTA Swiss Open, naposledy v letech 2016–2018. Konají se zde soutěže v koňském pólu, plážovém volejbale a létání horkovzdušným balónem.\n\n"}
{"id": "1472724", "url": "https://cs.wikipedia.org/wiki?curid=1472724", "title": "Merenhor", "text": "Merenhor\n\nMerenhor byl egyptský faraon z 8. dynastie během prvního přechodného období. Je znám pouze z abydoského seznamu králů (číslo 46). Pravděpodobně sídlil v Memfisu.\n"}
{"id": "1472727", "url": "https://cs.wikipedia.org/wiki?curid=1472727", "title": "Sousoší svatého Floriána (Žireč)", "text": "Sousoší svatého Floriána (Žireč)\n\nSousoší svatého Floriána v Žirči, části města Dvůr Králové nad Labem v okrese Trutnov. Socha je chráněna jako kulturní památka od 22. dubna 1964. Národní památkový ústav tuto sochu uvádí v katalogu památek pod rejstříkovým číslem ÚSKP 36777/6-3763.\n\n"}
{"id": "1472747", "url": "https://cs.wikipedia.org/wiki?curid=1472747", "title": "Hřbitov sovětských zajatců (Horní Údolí)", "text": "Hřbitov sovětských zajatců (Horní Údolí)\n\nHřbitov sovětských zajatců se nachází v Horním Údolí ve Zlatých Horách v okrese Jeseník. Byl zapsán do seznamu kulturních památek ČR. Hřbitov je evidován v centrální evidenci válečných hrobů (CZE-7102-07144).\n\nHřbitov se nachází v údolí řeky Černá Opava na severním úpatí Orlíku. V blízkosti je chata Opavská chata. Také je uváděna lokalita Rejvíz. V blízkosti hřbitova se nachází zajatecký zábor, který byl vybudován na začátku druhé světové války firmou J. Nitschke (parní pila). Mezi prvními zajatci na podzim roku 1940 byli polští vojáci. Zajatci nahrazovali pracovní sílu v různých soukromých firmách za odvedené německé muže do války. Na podzim v roce 1941 byli nahrazeni ukrajinskými zajatci. Životní podmínky v zajateckém táboře byly velmi těžké. Těžká fyzická práce, nedostatek jídla a špatné hygienické podmínky způsobil v roce 1942 epidemii tyfu. V období 4. prosince 1941 a 5. ledna 1942 zemřelo 17 zajatců později další čtyři a jeden v roce 1943, celkem zemřelo 24 zajatců. Podle výpovědi tehdejšího lesního správce Huberta Nitscheho zemřeli hladem a na úplavici nejen zajatci, ale i dozorci a jeden lesní. V květnu 1944 proběhl přesun zajatců do Moravské Třebové a na jejich místo, do upravených budov, byli umístěni příslušníci anglické armády. Tito zajatci měli daleko lepší podmínky, více jídla, lepší pracovní podmínky a od roku 1944 i přídavek jídla pro těžce pracující. V lednu 1945 bylo v táboře 50 anglických a francouzských zajatců a 25 příslušníků Todtovy organizace. Po ukončení druhé světové války a po odsunu Němců bylo v okolí tábora objeveno několik roztroušených hrobů ruských zajatců, které byly označeny břízovým nebo smrkovým křížem se jménem a datem narození a úmrtí. V roce 1948 byly tyto ostatky vyzvednuty a přeneseny na nově založený hřbitov s původními dřevěnými kříži. V letech 1951–1952 byla dřevěné kříže nahrazeny kamennými pomníky. V roce 1963 bylo rozhodnuto o zapsání hřbitova do Centrálního seznamu kulturních památek ČR. Hřbitov prošel několika změnami. Poslední úprava v roce 1999.\n\nHřbitov je umístěn na planině u lesní cesty, byl na půdoryse obdélníku velikosti 11 × 14 m. V letech 1951–1952 v ose na hranolovitém balvanu byla vytesána pěticípá hvězda a vsazena mramorová deska s nápisem: \"Netřeba slz / zemřeli řadoví / bojovali za nás/ ať spí.\" Po levé a pravé straně bylo umístěno symetricky po dvanácti hrobech označených žulovou deskou se jménem a datem. V roce 1975 byl hřbitov upraven podle návrhu Vladimíra Pražáka. V půlkruhu byl dominantou pět metrů vysoký pylon z růžového albánského mramoru v půdorysu kříže a s pěticípou hvězdou na vrcholu. Nesl nápis: \"Padli jste, abychom žili, děkujeme přátelé, my nezapomeneme\". Hřbitov byl parkově upraven a mezi hroby byly vysázeny vřesy. Tento památník byl později přenesen do Zlatých Hor. Na hroby byly položeny pěticípé hvězdy. Poslední úprava podle návrhu Sotirise Joanidise z Rejvízu byla provedena v roce 1999 Lesy České republiky s. p., Lesní správa Jeseník. Rozpadlé náhrobky byly odstraněny a na jejich místo osazeny balvany různých rozměrů jako symbolika smírčích křížů. Více jak tří tunový balvan byl umístěn asymetricky na pravou stranu a na něm byla vyrytá pěticípá hvězda a nápis: \"Bojovali za nás, ať spí\".\n\n"}
{"id": "1472749", "url": "https://cs.wikipedia.org/wiki?curid=1472749", "title": "Elman Huseynov", "text": "Elman Huseynov\n\nElman Huseynov ( Elman Süleyman oğlu Hüseynov; 28. února 1952, Azadkarakoyunlu, Tartar, Ázerbájdžánská SSR – 14. ledna 1993, Azadkarakoyunlu, Tartar, Ázerbájdžán) byl ázerbájdžánský národní hrdina, bojovník války o Náhorní Karabach.\n\nNarodil se dne 28. února 1952 v obci Azadkarakoyunlu v Tartaru. Studoval na střední škole v Garagoyunlu v letech 1958–1968. V roce 1968 vstoupil do Fakulty hydromeliorace Ázerbájdžánského státního polytechnického institutu a v roce 1973 dokončil vysokoškolské vzdělání. V letech 1973–1975 sloužil jako důstojník s hodností poručíka ve městě Akkalkalaki v Georgii.\n\nV letech 1980–1982 studoval na Nejvyšší stranické škole v Baku. V letech 1982–1985 působil jako předseda Výboru pro lidovou kontrolu, v letech 1985–1988 jako první místopředseda Výkonného výboru lidových zástupců oblasti Tartar, v letech 1988–1990 jako vedoucí Provozní kanceláře pro hydroxidy Tartarchay a pak jako instruktor v Regionálním stranickém výboru. Byl mnohokrát zvolen poslancem Okresní rady.\n\nAbsolvoval s vyznamenáním Institut pro řízení národního hospodářství pod Kabinetem ministrů.\n\nByl ženatý a měl tři děti.\n\nAčkoli pracoval na vysokých státních pozicích, v roce 1991 dobrovolně požádal ministerstvo obrany o založení tábora na ochranu Tartar. V září 1991 byl náčelníkem tatarského velitelství pro sebeobranu a v listopadu 1991 velitelem teritoriálního sebeobranného praporu. Aktivně se podílel na osvobození Aghdary a okolních osad od arménských vojáků. Mnoho lidí z arménské strany bylo zabito a vojenská výzbroj a výstroj byla poškozena v důsledku vojenských operací pod jeho osobním vedením.\n\nV bitvách byl dvakrát zraněn. 14. ledna 1993 zemřel v bitvě u obce Vank.\n\nPo smrti podle vyhlášky ázerbájdžánského prezidenta č. 262 ze dne 15. ledna 1995 mu byl udělen titul Národního hrdinu Ázerbájdžánu.\n\nByl pohřben ve vesnici Garagoyunlu okresu Tartar. Je po něm pojmenována jedna z ulic v okrese Tartar a muzeum.\n\n"}
{"id": "1472750", "url": "https://cs.wikipedia.org/wiki?curid=1472750", "title": "Walter Mira-R", "text": "Walter Mira-R\n\nMotor Walter Mira-R (později označovaný jako Mira I-R a dále modifikovaný jako Walter Mira II-R) byl vyráběn od roku 1933 jinonickou továrnou Akciová společnost Walter, továrna na automobily a letecké motory. Jednalo se o licenci britského motoru Pobjoy R, který vyráběla společnost Pobjoy Airmotors Ltd. Byl to hvězdicový vzduchem chlazený sedmiválcový motor o vrtání 77 mm a zdvihu 87 mm. V druhém pololetí roku 1934 byl motor modernizován a nabízen pod typovým označením Walter Mira II-R.\n\nLicenční Pobjoy R s reduktorem a výkonem 55 kW (75 k) vyráběný v Československu pod označením Walter Mira-R nedosáhl úspěchu a aplikačního užití jako jeho vzor. Motor byl dle výrobce určen pro sportovní a turistická letadla a pro vícemotorová dopravní letadla. Byl lehký, výkonný a přitom spolehlivý. Vyznačoval se pravidelným chodem a malými rozměry. Vhodnou konstrukcí hlav, zvýšenými otáčkami a dobře vyřešeným plněním válců a chlazení bylo dosaženo poměrně vysokého výkonu 75-85 k (55,1-62,5 kW) při objemů válců 2 836 cm³ a hmotnosti pouhých 61 kg. \n\nMinisterstvo veřejných prací uznalo (Zpráva č. 39) výnosem č.j. 13b 1019/5-14.713 ai 34 na základě vyhovujících zkoušek motor Mira R za způsobilý k pohonu letadel, čímž byl motor homologován. Uplatnil se pouze u dvou letounů Letov Š-39 resp. Š-139. Jeden z těchto letounů, jak bylo uvedeno v návrhu státního rozpočtu na rok 1935 v kapitole 14 (Ministerstvo veřejných prací), byl provozován v Ústřední pilotní škole.\n\nPro rok 1935 byl tento motor inovován a byl nabízen pod označením Walter Mira II-R. Měl zvýšený výkon na 85-95 k (62,5-69,9 kW) při mírně zvýšené hmotnosti na 65 kg. Ale ani tato modernizace nevedla ke kýženému odbytu tohoto motoru. \n\nMotor Walter Mira II-R je součástí sbírek Leteckého muzea ve Kbelích.\nDvojdílný klikový hřídel byl uložen na čtyřech ložiscích, a to na předním konci v kluzném ložisku, kterým se přiváděl olej do dutiny hřídele, ve dvou hlavních válečkových ložiscích a v kuličkovém ložisku na zadním konci hřídele. Hlavní ojnice byla na čepu hřídele uložena prostřednictvím volného bronzového pouzdra vylitého kompozicí, s vnější a vnitřní smykovou plochou. Válce byly obrobeny z ocelových výkovků vcelku s chladicími žebry. Hlavy válců z hliníkové slitiny Hiduminium RR byly na válce našroubovány a utěsněny zdeřemi. V každé hlavě byly 2 ventily, sací a výfukový, které byly poháněny vačkovým hřídelem přes tyčinky a vahadélka. Odchylně od obvyklého rozvodu OHV byl celý mechanismus rozvodu umístěn za válci. Všechny pohony byly tedy koncentrovány v zadním víku motoru. Nosiče vahadélek z hlediska zachování optimální ventilové vůle byly chráněny proti vlivu tepelné roztažnosti válců. Vahadélka byla zakryta snímatelnými plechovými kryty. Tlakové cirkulační mazání mělo automatickou regulaci tlaku. Olejové, dvojité kolečkové čerpadlo bylo umístěno přímo ve sběrači oleje. \n\nZapalování bylo dvojité se samočinnými rozdělovači sekundárního proudu. Byly použity relativně malé zapalovací svíčky se závitem M12. Karburátor Claudel-Hobson AV. 40 nebo Zénith s obohacovací tryskou a výškovým korektorem byl připojen na hvězdicovou komoru, předehřívanou výfukovými plyny. Teplotu nasávané směsi bylo možné regulovat klapkou v topné odbočce výfukového potrubí. Startování motoru bylo prováděno spouštěcím zařízením umístěném přímo v motoru přes ozubený segment a kuželové ozubené kolo se západkou na klikovém hřídeli. Uvádělo se do činnosti přímo z kokpitu.\n\nVrtule byla poháněna čelním reduktorem s převodem 1:0,47, měla tak nízké otáčky a v důsledku toho vysokou účinnost hlavně při startu a stoupání. Vlastní reduktor vykazoval minimální hlučnost a byl chráněn před vibracemi setrvačníkem na předním konci klikového hřídele. Současně plnil i funkci odstředivého čističe oleje, který byl přiváděn dutinou klikového hřídele.\n\nOriginální motor Pobjoy R byl v Československu používán a zkoušen na letounech Letov Š-139, Praga E-214 a Přikryl-Blecha PB-5 Racek. Naděje továrny Walter, že se podaří „obsadit“ tyto letouny motorem Mira-R se nenaplnily. Motor Mira-R se objevil pouze na 2 letounech, Letov Š-39 a Letov Š-139. Přes optimistické zpravodajství v Poslanecké sněmovně Národního shromáždění o dokončené homologaci motoru Walter-Mira R o výkonu 75 koní a jeho zamontování do letadla Letov Š-139, které bylo předáno do provozu Ústřední letecké školy, další pozitivní zprávy nebyly zaznamenány. S tímto letounem se pilot J. J. Novák v září 1934 zúčastnil Národního letu RČs. a obsadil 16. místo z 19 klasifikovaných, což nebylo možno považovat za pronikavý úspěch. V samotném letu zvítězil ing. Šimůnek na letounu Letov Š-118 s motorem Walter NZ-85.\n\nV zahraničí byl originální motor použit na více než 20 aplikacích a do mnohých firem, které stavěly letouny s motorem Pobjoy R, továrna Walter motory dodávala např. Farman, Savoia-Marchetti a Spartan. Ale ani v těchto případech se motory Mira-R nezadařilo uplatnit.\n\nOficiální statistiky počet vyrobených motorů neuvádějí, ale zřejmě se jednalo o jednotky kusů.\nData dle \n\n\n\n\n\n"}
{"id": "1472755", "url": "https://cs.wikipedia.org/wiki?curid=1472755", "title": "Turistická značená trasa 7222", "text": "Turistická značená trasa 7222\n\nPočátek turistické trasy se nachází v sedle Cestník na rozcestí s červeně značenou Cestou bratří Čapků z Pomezních Bud do Trutnova a výchozí modře značenou trasou 1818 na Vlašské Boudy. Trasa po celé své délce klesá pěšinou zalesněným východním úbočím Dlouhého hřebenu do Horních Lysečin. Klesání je v počáteční fázi prudší, později mírnější. V dolní polovině vede pěšina v části trasy podél oplocení obory U Tygra. V Horních Lysečinách trasa končí na rozcestí s modře značenou trasou 1819 z Lysečinské boudy do Horního Maršova.\n\nVzhledem k tomu, že obora U Tygra je oborou přezimovací pro jelení zvěř, je vstup na trasu zakázán v měsících prosinec - duben.\n"}
{"id": "1472756", "url": "https://cs.wikipedia.org/wiki?curid=1472756", "title": "Eufemie Ratibořská", "text": "Eufemie Ratibořská\n\nEufemie Ratibořská, polsky Eufemia, nebo jen Ofka (před rokem 1299, zemřela 17. ledna 1359) – byla jeptiška řádů dominikánů, Služebnice Boží římskokatolické církve.\n\nEufemie byla dcerou ratibořského knížete Přemka Ratibořského († 1306) a čerské kněžny Anny Mazovské († 1324), která byla dcerou Konráda II. Mazovského (polsky \"Konrad II czerski\", † 1294) a Hedviky Lehnické (polsky \"Jadwiga Legnicka\"). Byla pravděpodobně prvorozenou dcerou a jméno získala po své babičce, ze strany otce, Eufemii Velkopolské († 1281).\n\nV roce 1313, 9. dubna, si oblékla mnišské roucho a vstoupila do klášteru dominikánek sv. Ducha v Ratiboři. Tímto krokem následovala cestu a odkaz: sv. Hedviky z Andechs (polsky \"św. Jadwiga z Andechs\", † 1243), kněžny Anny Přemyslovny († 1265), sv. Anežky České († 1234), blahoslavené Beningny z Vratislavi (polsky \"Benigna z Wrocławia\", † 1241) a blahoslavené Bronislavy (polsky \"Bronisława Odrowąż\", † 1259), ale především mystický a stigmatický odkaz dominikánky sv. Kateřiny Sienské (1347–1380).\n\nBěhem své služby v řádu, byla dvakrát představenou abatyší (matka představená), a to v letech 1341 a 1358–1359. Dle písemných záznamů z té doby dbala o majetek kláštera, resp. jeho rozšiřování. V roce 1313 získala vesnice: Proszowiec, Marklovice (německy \"Markowitz\"), Lyski (německy \"Lissek\"), Pogrzebień (německy \"Pogrzebin\") a Lubomii (polsky \"Lubomia\"). Tyto vesnice ji daroval její bratr Lešek Ratibořský († 1336).\n\nVratislavský biskup Nanker z Oxy v roce 1335 daroval klášteru desátky z vesnic: Běnkovicích (polsky \"Bieńkowice\", německy \"Bienkowitz\"), Strzybnik (německy \"Silberkopf\"), Sudół (německy \"Trockenthal\") a Kornowac (německy \"Coronovatiz\").\n\nV roce 1337 koupily dominikánky vesnici Lhotku od Izoldy, vdově po Petrovi Stralovi (polsky \"Piotr Stral\").\n\nV roce 1339 pak vesnici Utěškov (polsky \"Ucieszków\"), a polovinu vesnice Varmutovice (polsky \"Warmutowice\") v Kozelském knížectví, od nějakého Kunada řečeného Stoš, Stošovec (polsky \"Stosz, Stoszowic\").\n\nV roce 1340 dominikánky prostřednictvím Eufemie koupily od Jindřicha (polsky \"Henryk\") z Plumova a jeho bratra Ješka (polsky \"Jeszek\") městečko Baborov (polsky \"Baborov\", německy \"Bauerwitz\") s vesnicemi Sulkov (polsky \"Sułków\", německy \"Zülkowitz\"), Červenkovo (polsky Czerwonków, německy \"Czirbenkau\"), Suchá Psina (polsky \"Sucha Psina\", německy \"Zauchwiz\"), Dzílov (polsky \"Dzielów\", německy \"Dgehilhau\") a Štíty (polsky \"Szczyty\", německy \"Tscheidt\").\n\nV roce 1343 pak o švagra, Mikuláše II. Opavského, práva na a kus země v Běnkovicích. O osm let později klášteru pařily již celé Běnkovice. Klášteru je tři bratři – Běnek (polsky \"Bienek\"), Turc a Kobern.\n\nDne 2. července 1345 papež Klemens VI. potvrdil veškeré nabyté majetky a ještě v tom samém roce je vzal pod svou správu. Dne 29. září 1345 byl dostavěn a vysvěcen kostel i klášter sv. Ducha a stal se tak centrem náboženského a kulturního života v Ratiboři.\n\nEufemie, ke konci svého života, 8. prosince 1358, sepsala rozsáhlou poslední vůli (testament), ve kterém veškerý svůj majetek darovala řádu. Zemřela 17. ledna 1359. Byla pohřbena v kapli sv. Dominika, která byla součásti kláštere dominikánek v Ratiboři.\n\nHagiografická díla, která vznikla po její smrti, popisují její zbožný život, plný sebeobětování a prožit dle křesťanských hodnot.\n\nNa počátku 19. století byla rakev s jejími ostatky přenesena do farního kostela Nanebevzetí Panny Marie (polsky \"Parafia Wniebowzięcia Najświętszej Maryi Panny\", německy \"Liebfrauenkirche\") v Ratiboři, kde jí byl zasvěcen jeden z bočních oltářů. Tento oltář shořel, společně s rakví s ostatky během požáru kostela v roce 1945.\n\nEuphemie je stále oslavována v ratibořském kostele, jako svatá na oltáři.\n\nDne 19. ledna 2014 arcibiskup Andrzej Konrad Czaja inicioval svolání komise k zahájení procesu blahořečení. Kongregace vydala dokument, tzv. \"nihil obstat\", který potvrdil, že neexistují žádné překážky, které by bránily shromažďování důkazů, které by měly prokázat důvody k blahořečení. Od té chvíle má Eufemie nárok na titul \"Služebník boží\".\n\n"}
{"id": "1472762", "url": "https://cs.wikipedia.org/wiki?curid=1472762", "title": "Mečislav Gryb", "text": "Mečislav Gryb\n\nMečyslav Ivanavič Gryb (bělorusky \"Мечыслаў Іванавіч Грыб\"; * 25. září 1938) je běloruský politik. Byl jedenáctým předsedou Nejvyššího sovětu Běloruska, od 28. ledna 1994 do 10. ledna 1996. Tato funkce představovala, v době, kdy ji převzal, hlavu státu (de facto prezidenta). Z této pozice také Gryb a Nejvyšší sovět schválili 4. června 1994 novou ústavu Běloruska. Ta zaváděla nový úřad prezidenta republiky, který roli hlavy státu převzal. Gryb tak přestal být hlavou státu 20. července 1994, kdy se funkce prezidenta ujal vítěz prezidentských voleb Alexandr Lukašenko. Zůstal ovšem předsedou Nejvyššího sovětu, později se stal předsedou parlamentu. Je v opozici vůči Lukašenkově vládě a je politikem sociální demokracie (Беларуская сацыял-дэмакратычная партыя (Грамада́).\n"}
{"id": "1472764", "url": "https://cs.wikipedia.org/wiki?curid=1472764", "title": "Neferkamin Anu", "text": "Neferkamin Anu\n\nNeferkamin Anu (Neferkamin II.) byl egyptský faraon z 8. dynastie během prvního přechodného období. Je znám pouze z abydoského seznamu králů (číslo 52). Vládl nad oblastí kolem města Memfis, kde též sídlil.\n\nV abydoském seznamu králů je Neferkaminovo jméno zaznamenáno jako Sneferka Anu. Důvodem čtení jména jako Neferkamin Anu je to, že hieroglyfový znak O34, čtený jako s, by mohl nahradit znak R22 pro boha Min a čtení Mn.\n"}
{"id": "1472770", "url": "https://cs.wikipedia.org/wiki?curid=1472770", "title": "Zmizelé hasičské auto", "text": "Zmizelé hasičské auto\n\nZmizelé hasičské auto () je pátým dílem z desetidílné série \"Románů o zločinu\" s hlavním hrdinou \npolicejním komisařem Martinem Beckem, od švédské autorské dvojice Maj Sjöwallová – Per Wahlöö. \nVe Švédsku byla kniha vydána v roce 1969, český překlad Františka Fröhlicha vyšel poprvé \nv roce 1981 (v nakladatelství Odeon. \nDále v letech 1988 (v nakladatelství Svoboda: v rámci souborného vydání 10 románů o zločinu), \nv roce 2000 v nakladatelství Ikar (v jednom svazku společně s prvním románem Roseanna) a 2007 (Levné knihy). \nKromě toho román vyšel v letech 1984 a 2011 jako zvukový záznam (Knihovna a tiskárna pro nevidomé K. E. Macana).,\n\nNázev českého překladu \"Zmizelé hasičské auto\" víceméně odpovídá původnímu švédskému názvu (doslovně bychom možná přeložili spíše jako \"Hasičský vůz, který zmizel\"),\ns čímž koresponduje i název anglického překladu \"The Fire Engine That Disappeared\" (první vydání v roce 1970, nakladatelství Pantheon Books). Naproti tomu v němčině \n(první vydání v roce 1972) román vyšel pod názvem \"Alarm in Sköldgatan\" (Poplach ve Sköldgatan), v NDR až v roce 1984 pod nepatrně změněným názvem \"Alarm in der Sköldgatan\".\n\nNázev románu je dvojsmyslnný. Jednak Einar Rönn (jeden z členů týmu Martina Becka) celou dobu hledá hračku, docela drahý model hasičského auta,\nkterý koupil synovi k narozeninám a který se hned druhý den záhadně ztratil. Několikrát doslova převrátí byt vzhůru nohama a nemůže pochopit, \nže jako policista zvyklý dělat domovní prohlídky, ho nemůže najít. Až v samém závěru románu, po několika měsících, mu ho pomůže najít Per Mänsson. \nPředevším je to však narážka na skutečné hasičské auto, které se „ztratilo“ po nahlášení požáru. Je to nenápadná, ale důležitá indície, která policistům \npomůže rozkrýt skutečný průběh činu a jeho pachatele. I proto František Fröhlich, který přeložil polovinu románů, považuje zápletku a důmyslnost \npříběhu v tomto dílu za jednu ze tří nejlepších v celé desetidílné sérii (vedle Záhady zamčeného pokoje a \nNočního autobusu).\n\nStejně jako v ostatních románech o zločinu sledujeme nejen kriminální vyšetřování, ale také osobní osudy hlavních postav, které autoři pečlivě naplánovali\npro všech 10 knih.\n\"Lennart Kollberg\" má dva roky po svatbě a nedávno se stal otcem, se svou krásnou ženou \"Gun\" má dceru \"Bodil\", které v době požáru domu bylo zrovna šest měsíců.\n\"Ase Torellové\" bylo pětadvacet, dle potřeby Kollbergovým pomáhá s hlídáním dcery, ale jinak má velmi těžké období, před pouhými čtyřmi měsíci vrah zastřelil\njejího snoubence (kriminální asistent \"Äke Stenström\"), spolu se všemi ostatním cestujícími, v nočním autobusu. Přesto (nebo právě proto)\nse přihlásila do policejní školy. Později jim s hlídáním dcery pomáhá i Ingrid, z čehož je Beck nejprve překvapen, ale později si uvědomí, že už je skoro dospělá.\n\nAni ne před rokem \"Martina Becka\" povýšili, stal se komisařem ve Státní komisi pro vyšetřování vražd.\nMartin Beck navštívil svou matku, která se před časem přestěhovala do domova důchodců a měla svátek.\nOtec Martinovi zemřel již před mnoha lety. S maminkou rozmlouval také o svých dětěch. Dceři Ingrid v té době bylo již přes 16 let,\nbyla bystrá a mezi kamarádkami oblíbená. Synovi táhlo na 13, byl líný a uzavřený, před matkou se ale o něm snažil mluvit pozitivně.\n\nKe konci románu \"Ingrid\" oznámila, že v dohledné době chce odejít z domova. Beck věděl, že tato chvíle někdy musí přijít, brzo jí bude 17 let,\nve většině ohledů je to naprosto dospělý člověk a samozřejmě má právo žít svým vlastním životem a utvářet si ho podle svých nejlepších představ.\nTaké věděl, že toto rozhodnutí si dlouho a důkladně rozmyslela. Přesto ho zpráva zpočátku velmi zaskočila, zatímco manželka ji přijala chladnokrevně a věcně\na syn Rolf se hned radoval, že zabere její pokoj. Ještě více tatínka překvapila, když se ho druhý den zeptala, proč neudělá totéž, proč se neodstěhuje.\n\n\"Benny Skacke\" je novopečený kriminální asistent. Ke komisi pro vyšetřování vražd byl přidělen před pouhými dvěma měsíci jako náhrada\nza zavražděného Äkeho Stenströma a je ještě o dva roky mladší. Zpočátku ho Beck a zejména Kollberg neberou příliš vážně, oprávněně jim vadí, že je až\npřehnaně ambiciózní (v životopise uvedl, že chce být policejním ředitelem), mnohdy zbytečně příliš horlivý a má málo kriminalistických zkušeností.\nV druhé části románu však celkem významně přispěje k vyšetřování úmorným pátráním v Sundbybergu.\n\n\"Per Mänsson\" (schopný detektiv z Malmö, který se na objasnění případu významně podílel svým pátráním v Malmö a v Kodani, zde ve spoluprácí s dánským\npolicejním inspektorem \"Mogensenem)\" musí v závěru vyšetřování přijet do Stockholmu, a když je na návštěvě v rodině Rönna, tak vzpomíná jak se poprvé setkal\nse svým otcem, když mu bylo již přes čtyřicet a otci přes sedmdesát. Od té doby se s otcem občas potkává ve městě.\n\nV první kapitole policisté vyšetřují jasnou sebevraždu. Sebevrah se jmenoval Ernst Sigurd Karlsson, zvláštní bylo jen to, že na papíře u telefonu \nměl napsané jméno Martin Beck, ale ten o něm nikdy neslyšel. Až mnohem později se ukáže, že i tato sebevražda souvisí s hlavním příběhem románu. \nGunvald Larsson odešel z kanceláře pozdě večer a protože dočasně vypomáhal také v jiném oddělení se sledováním, zastavil se na předměstí,\nkde zjistil, že policista Zachrisson, který hlídal dům se sledovanou osobou, je již úplně zmrzlý. Poslal ho proto na nejbližší policejní stanici,\naby se ohřál a vypil nebo snědl něco teplého a poté se vrátil. Larsson dočasně převzal sledovačku za něj a nechtěně se tak stal hrdinou. \nDům totiž najednou vyletěl do povětří. Jen zásluhou Larssona byla většina nájemníků z ohně zachráněna, i tak několik osob uhořelo nebo zemřelo později \nna následky popálenin. Mezitím se již vracel Zachrisson, ale když hasiči stále nejeli, poslal ho zpátky, aby je znova přivolal. Sám Larsson utrpěl\nlehčí zranění včetně otřesu mozku a byl několik dní v nemocnici.\n\nZpočátku se skoro všichni (až na Larssona) domnívali, že to byl jen obyčejný požár, byť úmyslně založený. Ale pitva prokázala, že Göran Malm \n(sledovaná osoba) byl v době požáru již mrtvý, divné bylo také, že byl silně ohořelý i na zádech. Největším překvapením ale byly výsledky \npečlivé forenzní analýzy nepatrných zbytků na spáleništi. Ta prokázala, že do matrace, kde ležel Göran Malm, někdo dal malou časovanou chemickou zápalnou bombu. \nVe Švédsku byla taková bomba použita poprvé, známo bylo jen několik podobných případů z Francie.\n\nPátrání se rozběhlo naplno. \nGöran Malm byl součástí velké organizovaná bandy, která kradla automobily a možná je také pašovala do ciziny. Do ní patřil také jeho kamarád Bertil Olofsson.\nGunvald Larsson navíc vypátral, že Max Karlsson (další nájemník z vyhořelého domu) kšeftoval s drogami, ale jeho šéfem byl také Olofsson. \nTen ale byl už delší dobu nezvěstný. Dlouho nemohli najít téměř žádnou jeho stopu a zpočátku se domnívali, že by to mohl být on, kdo strčil bombu do postele\nGörana Malma. Nakonec po něm vyhlásili celostátní pátrání. \n\nLarsson znovu detailně vyzpovídal Zachrissona a zjistil, že když poprvé volal hasiče, řekli mu, že požár už byl nahlášen jinou osobou a hasičské auto vyjelo.\nObtelefonoval všechna stanoviště hasičů a po delším pátrání zjistil, že na požární stanici obvodu Solna-Sundbyberg někdo nahlásil požár, \nale hasičské auto na udané adrese žádný požár nenašlo, takže telefonát posléze vyhodnotili jako falešný poplach.\nZatím se mu nepodařilo zjistit, zda hlášení přišlo přes poplachovou ústřednu Velkého Stockholmu nebo po přímé lince ani další podrobnosti,\nprotože Doris Märtenssonová, která hovor přijala, zrovna odjela na tři týdny na dovolenou do Řecka a do služby nastupuje až 22. dubna.\n\nK nahlášenému požáru vyjela rovněž policejní hlídka, ale bohužel posádku tvořili Kristiansson a Kvant, kteří sloužili v předměstském obvodu Solna.\nTato dvojice se poprvé objevila v druhém románu Muž, který se vypařil a v dalších románech způsobili svou leností a hloupostí mnoho problémů.\nNejvětší asi v následujícím románu Policie pomo pije, kde jim z letiště Arlanda proklouzl podezřelý, který nakonec skutečně byl pachatelem.\nLarsson je nechal předvolat, ale nic podstatného se od nich nedověděl.\n\nNicméně i tak dospěl k závěrům, které byli velmi důležité pro další vyšetřování.\nVe 23.10 oznámila dosud neznámá osoba na požární stanici obvodu Solna-Sundbyberg požár. Jelikož v Sundbybergu se \"také\" nachází Okružní ulice,\nvyjeli tam hasiči a dle předpisů bylo předáno hlášení o požáru policii a poplachové ústředně oblasti Velkého Stockholmu, aby zbytečně nevyjíždělo více vozů.\nKdyž asi ve 23.15 volal strážník B. Zachrisson, panovalo v ústředně domnění, že jde o stejný požár, a že požární vůz již vyjel a už musí být na místě.\n(Skutečně byl, ale na Okružní v Sundbybergu.) Až po druhém telefonu Zachrissona vyjeli hasiči na správné místo ve Stockholmu.\n\nZávěry: Jelikož dům byl střežen, musel být zápalný přístroj umístěn v Malmově bytě nejpozději ve 20.00.\nJen pachatel mohl vědět, že ve 23.10 vypukne požár. Je tedy pravděpodobné, že na požární stanici v Sundbybergu volal on, jinými slovy žhář.\nOtázka č. 1: proč volal žhář na jinou požární stanici, než měl?\nMyslitelná odpověď: protože se nacházel v Solně nebo Sundbybergu, jakož i proto, že se ve Stockholmu a okolí špatně vyzná.\nOtázka č. 2: proč vůbec žhář hlásil poplach na požární stanici?\nMyslitelná odpověď: měl v úmyslu zavraždit Malma, ale něchtěl usmrtit nebo zranit dalších deset osob v domě.\nTento aspekt je podstatný, neboť jasně svědčí o pečlivém naplánování a čistě profesionální povaze tohoto zločinu.\n\nV dubnu našli dva kluci v přístavu v Malmö potopené auto. Když bylo pod dohledem Mänssona a Elofssona vyzvednuto jeřábem, zjistili, že v autě je mrtvý člověk,\nbyl zavražděn a to kulatým kamenem zastrčeným v černé ponožce. Otisky prstů nebylo z mrtvoly možno sejmout, byla již příliš v rozkladu.\nV automobilu se nenašel jediný předmět, který by naznačil cokoli o totožnosti zemřelého. Trvalo proto dlouho, než se ji podařilo vypátrat - byl to Bertil Olofsson\na musel být mrtvý nejméně měsíc před požárem. Později Mänsson dokonce vypátral lidi, s kterými se Olofsson v Malmö stýkal, kde bydlel a další důležité podrobnosti,\nkteré vedli k objasnění případu.\n\nDříve než byla mrtvola identifikována, Larsson navštívil Doris Märtenssonovou, která se vrátila z dovolené. Pamatovala si spoustu podrobností: muž volal z automatu\n(slyšela cvaknutí mince) a patrně volal z budky v Sundybergu (kde někde ještě byly staré tabulky s místním číslem požární stanice, jinde již bylo jednotné číslo 9000\nna ústřední ohlašovnu požarů pro celý Stockholm a jeho okolí). Mluvil dobře švédsky, ale byl to cizinec, možná Francouz, případně Ital. Benny Skacke proto dostal\nza úkol obejít všechny telefonní budky v Sundybergu a na mapě označit ty, kde bylo ještě staré číslo pro hlášení požárů. Nakonec pro jistotu zkontroloval i všechny\nbudky v sousední Solně, ale tam staré místní číslo již nikde nebylo. Později Skacke mnoho dní navštěvoval všechny domy v okolí budek se starým číslem a (i když\ntomu již nikdo nevěřil), nakonec vypátral ženu, která pronajala pokoj muži, který uvedl jméno Alfonse Lasalle a podle ní byl asi Francouz, možná Arab. Získal od ní\ni jeho docela slušný popis a dokonce na nábytku našli otisky prstů, které předali Interpolu.\n\nNakonec tým Martina Becka zjistili následující. Součástí gangu byl i Karlsson, který padělal doklady (kromě toho „na vlastní triko“ kšeftoval s drogami).\nOlofsson s Malmem auta kradli, přelakovávali a vybavovali falešnými doklady od Karlssona pro velký mezinárodní zločinecký syndikát,\nbyly tedy jakousi jeho švédskou filiálkou. Pak ale měli pocit, že dostávají příliš malý podíl na zisku a snažili se centrálu vydírat.\nÚstředí se rozhodlo, že se jich zbaví a poslalo na ně z ciziny profesionálního vraha.\nTen se nejprve setkal v Kodani s Olofssonem, trajektem přepluli do Malmö, kde Olofssona zabil a ukryl do auta, které potopil do moře v přístavu.\nKdyž se objevil ve Stockholmu, vyděšený Karlsson sám spáchal sebevraždu (v jasné chvilce ještě zvažoval, že zavolá Beckovi, proto se lístek\ns jeho jménem objevil vedle telefonu) a Malmovi dal do postele malou bombu s časovačem.\n\nPřes Interpol přišla z Francie identifikace otisků prstů cizince: vystupoval pod mnoha jmény (Albert Corbier, Alfonse Benette, Samir Riffi, Alfred Laffey,\nAuguste Cassin, Auguste Dupont), pravděpodobně je libanonský občan a zdržuje se hlavně ve Francii a v severní Africe. Je to bývalý příslušník OAS a je\nje podezříván z řady zločinů: od pašování drog nebo valut až po nájemné vraždy. Detektivové příliš nevěřili, že by se ve Švédsku ještě někdy objevil, ale\nprotože pro ústředí gangu je cenný právě svou znalostí švédštiny, vše přece jen předali Interpolu.\n\nO více než měsíc později dostanou dálnopis z Francie, že hledaný cizinec je pravděpodobně na cestě letadlem z Bruselu do Stockholmu a to pod jménem\nSamir Malghagh s marockým pasem. Protože Beck byl právě na dovolené, Kollberg zavolal domů ženě (která je podruhé těhotná), že přijde později a sám se spolu Benny Skackem vydali na letiště.\nNechtěli ho ani zatknout (na to měli málo přímých důkazů), jen podrobit výslechu a doufali, že ho vyvedou z konceptu a něco na sebe sám prozradí.\n„Zatýkání“ se však zvrtlo a cizinec vytáhnul nůž, který se mu podařilo propašovat tehdy ne tak přísnými kontrolami, a zkušeně se pokusil Kollberga\npodříznout. Jen díky parašutistickému výcviku dokázal první útok odrazit, vzápětí však byl vážně zraněn do břicha. Skacke na něj vystřelil.\nOba zranění byli odvezeni v jedné sanitce do mörbyské nemocnice, Kollberg ho cestou pozoroval. Cizinec umírá po příjezdu do nemocnice, Kollberg\nsi v nemocnici poleží dlouho, ale je mimo ohrožení života a může se těšit na svou krásnou ženu a druhé dítě.\nRomán byl zfilmován v roce 1993 ve švédské produkci pod názvem \"Brandbilen som försvann\", tedy shodným se švédským názvem románu. \nAnglická verze bylo distribuována pod názvem \"The Fire Engine That Disappeared\", opět shodným s názvem anglického knižního vydání. \nScénář napsali Rainer Berg a Beate Langmaack, režisérem byl Hajo Gies. \nRoli Martina Becka ztvárnil \"Gösta Ekman\" (který tuto postavu hrál v celkem 6 filmech, natočených v letech 1993 až 1994), \nLennarta Kollberga hrál Kjell Bergqvist, Gunvalda Larssona hrál Rolf Lassgård, Benny Skacke byl ztvárněn Niklasem Hjulströmem,\nEinara Rönna zahrál Bernt Ström, policejního ředitele Evalda Hammara zahrál Torgny Anderberg.\n\nPříběh se z velké části odehrává ve Stockholmu, v nedalekém Sundbybergu a Solně, které jsou součástí Stockholmské aglomerace. \nReálie ze Stockholmu a Sundbybergu tvoří podstatnou část důmyslně zkonstruované zápletky. Významné část děje se odehrává též v Malmö a v jeho přístavu, menší část v dánské Kodani. \n\n"}
{"id": "1472771", "url": "https://cs.wikipedia.org/wiki?curid=1472771", "title": "Zdislav Hercík", "text": "Zdislav Hercík\n\nZdislav Hercík, křtěný Zdislav Mikuláš (3. prosince 1893 Komárov – 25. května 1968 Litoměřice), byl český malíř, keramik a loutkář.\n\nNarodil se v Komárově v rodině hutního ciseléra Josefa Hercíka. V roce 1909 byl přijat na pražskou Akademii výtvarných umění a zprvu studoval všeobecnou školu u prof. Loukoty a Bukovce. Po jejím absolvování odjel studoval do Budapešti, kde se školil ve speciálce malířské akademie u prof. Karolyho Ferencze. V roce 1918 se vrátil zpět na pražskou Akademii, pokračoval dál ve studiu u prof. M. Pirnera a v roce 1921 mu bylo uděleno absolutorium. Po první světové válce, kterou prodělal na východní a italské frontě se začal věnovat malbě keramiky. Začínal u hrnčíře \"\"Žáčka\"\" ve Vysokém Újezdě a následně odešel do Kostelce nad Černými lesy, kde pracoval v dílně \"\"A. Vondráčka\"\". Zde se setkal s technikou majoliky a poté se věnoval malování kameniny v dalších kosteleckých dílnách. V letech 1926–1932 putoval po celé řadě dílen, kde se zdokonaloval v rozličných technikách malování, dokonce tvořil sám na hrnčířském kruhu a navrhoval nádoby. Takto pracoval např. v \"\"Granitonu\"\" ve Svijanech – Podolí, u \"\"A. Ťoupala\"\" v Praze–Břevnově, v porcelánce ve Slavkově u Karlových Varů a u \"\"J. Lexy\"\" v Hamru u Třeboně. V letech 1935-1946 pracoval Klínci v keramické dílně u \"\"Šimůnků\"\" , kde měl zcela volné ruce ve své tvorbě. \n\nV roce 1946 odešel na pozvání svého přítele ak. sochaře Jaromíra Fialy do Levína, kde chtěl navázat na starou hrnčířskou tradici. Zde se usadil a v poslední levínské hrnčírně s několika pomocníky rozjel výrobu engobované dekorativní keramiky a hliněných žertovných zvířátek. Zde rovněž studoval místní dějiny hrnčířské výroby, sbíral keramiku, kopal střepy a spolupracoval s litoměřickým muzeem, které díky němu získalo ucelenou vývojovou kolekci levínské keramiky. V roce 1957 se asi na dva roky dočasně přestěhoval do Kamýku, odkud se opět vrátil do Levína, kde bydlel až do své smrti. Zemřel v roce 1968 v Litoměřicích a pohřben je ne místním hřbitově.\n\nZdislav Hercík měl staršího bratra Emanuela, který byl rovněž znamenitým malířem, grafikem a designérem.\n\n\n\n\n"}
{"id": "1472773", "url": "https://cs.wikipedia.org/wiki?curid=1472773", "title": "Karel Žádník", "text": "Karel Žádník\n\nKarel Žádník (18. července 1847 Velká Bystřice – 26. prosince 1923 Buchlovice) byl český malíř a kreslíř.\n\nKarel Žádník se narodil ve Velké Bystřici v početné rodině hospodského Floriána Žádníka. Své vzdělání začal v obecné škole, ale záhy poté, co školu začal, zemřeli jeho oba rodiče a on a jeho sourozenci byli odkázáni na příbuzné. V roce 1857 začal studovat měšťanskou školu v Olomouci a už tehdy se u něj projevil značný výtvarný talent. V dalším studiu pokračoval patrně na gymnáziu, avšak studium nedokončil a absence maturitní zkoušky vyústila v pozdější problémy při usilování o přijetí na vídeňskou Akademii. V letech 1863–1864 se stal učněm písmomalířství v brněnské knihtiskárně, kde se seznámil s Karlem V. Klíčem. Díky tomuto přátelství mohl Žádník přispívat svými ilustracemi do mnohých humoristicko-satirických časopisů a několik ilustrací vytvořil pro časopisy „Veselé listy“, „Paleček“ a rovněž i v zahraničí přispěl svými kresbami do několika časopisů. Společně s Klíčem rovněž experimentovali v oblasti grafiky, jež vyústilo v roce 1870 k objevu heliogravury. Roku 1878 byla tato grafická technika patentována pouze na jméno Karla Václava Klíče, ale Karel Žádník nebyl v patentu uveden ani jako spoluautor a byla mu vyplacena pouze jednorázová finanční odměna. Vzhledem k nedokončené maturitní zkoušce a na přímluvu prof. Eugena Felixe byl přijat na vídeňskou malířskou akademii k mimořádnému studiu\nv oboru historického malířství, které studoval po dobu šesti let pod vedením prof. Karla Wurzingera. Jelikož však byl mimořádným studentem a nemohl na konci studia obdržet diplom, z akademie odešel, ale dál však pokračoval ve studiu v atelieru Eugena Felixe. V době, kdy studoval na Vídeňské akademii, se seznámil mimo jiných i s Josefem Matyášem Trenkwaldem. Během působení ve Vídni měl Žádník krom jiných i nespočet ilustrátorských zakázek, včetně nabídky, aby jeho ilustrace doprovázely vybrané učebnice přírodopisu. Roku 1874 opustil Vídeň a navštívil svého bratra Karla na Velehradu a záhy se na Moravě usadil natrvalo. Nejprve byl zaměstnán u Leopolda Berchtolda jako učitel kreslení a malování jeho dětí, aby vytvářel kopie rodinných děl, zabýval se restaurátorstvím a v neposlední řadě i vlastní tvorbou.\n\nSe svými zaměstnavateli často cestoval do zahraničí. Například navštívili Maďarsko, Rumunsko a Slovensko. V roce 1881 opustil Buchlovice a vrátil se zpět do Vídně, kde byl po dobu šesti let zaměstnán jako učitel kreslení a malby u šlechtického rodu Larischů. Dále pracoval pro rod Liechtensteinů, pro něž vytvářel kopie děl starých mistrů. Kolem roku 1880 začal trpět tuberkulózou a díky svým zaměstnavatelům odjel na nějaký čas na liechtensteinské panství Ithio v rumunských Karpatech. Po asi šestiletém pobytu v Rumunsku se vrátil do Buchlovic do služeb rodu Berchtoldů a nadále působil jako učitel kreslení a malby pro potomky hrabat a rovněž jako kopista starších obrazů. Vznik Československa a doba po roce 1918 Žádníkovi znepříjemnili život a bylo mu vyčítáno nejen jeho studium ve Vídni, ale i jeho služby pro rakouskou šlechtu. V roce 1921 vycestoval se svým přítelem Františkem Kretzem do Čičman, kde v té době působil Joža Uprka s nímž se rovněž setkal. Karel Žádník zemřel na sklonku roku 1923 v Buchlovicích a byl pohřben na místním hřbitově.\n\n\n"}
{"id": "1472774", "url": "https://cs.wikipedia.org/wiki?curid=1472774", "title": "Tripartitní synapse", "text": "Tripartitní synapse\n\nTripartitní synapse je funkční integrace a fyzické blízkost presynaptické membrány, postsynaptické membrány a jejich proximální vazeb s přilehlými gliemi, jakož i společné příspěvkytěchto tří synaptických složek k tvorbě aktivity v chemické synapsi. \n\nTripartitní synapse se vyskytují v řadě míst v centrálním nervovém systému v blízkosti astrocytů nebo Mullerových glií retinálních gangliových buněk a Schwannových buněk u neuromuskulárním spoji. Teorie tripartitní synapse byl poprvé představen v devadesátých letech 20. století jako reakce na rostoucím množství důkazů o tom, že glie nejsou pouze pasivní neuronální podpůrné buňky, ale místo toho hrají aktivní roli v integraci synaptických informací prostřednictvím obousměrné komunikace s neuronovými složkami synapse tím, že spojují neurotransmitery a gliotransmittery. \n\nO úloze astrocytů při integraci a zpracování synaptické integrace existuje několik důkazů: \n\n"}
{"id": "1472778", "url": "https://cs.wikipedia.org/wiki?curid=1472778", "title": "Félix Gouin", "text": "Félix Gouin\n\nFélix Gouin (4. října 1884, Peypin – 25. října 1977, Nice) byl francouzský politik, představitel strany Section française de l'Internationale ouvrière (předchůdkyně dnešní Socialistické strany). Od 26. ledna do 24. června 1946 byl francouzským premiérem, když vedl prozatímní vládu. V té době zároveň tato funkce představovala hlavu státu, neboť prezident byl zvolen až roku 1947.\n\nPůvodně byl právníkem v Marseille. V roce 1924 byl prvně zvolen poslancem za socialisty. V roce 1940 byl jedním z 80 poslanců, kteří hlasovali proti rozšíření pravomocí maršála Pétaina. Poté odešel do exilu, kde předsedal exilovému poradnímu Národnímu shromáždění, jež sídlilo v Alžíru. Během války byl rovněž spoluzakladatelem socialistické odbojové sítě Brutus. Mezi 8. listopadem 1945 a 22. lednem 1946 byl předsedou Ustavujícího Národního shromáždění. Poté zasedl v prozatímní vládě, mj. na pozici ministra plánování. Premiérem byl zvolen po nečekané rezignaci Charlese de Gaulla (od níž de Gaulle zřejmě očekával vlnu veřejné podpory, která se nedostavila). Jako premiér Gouin prosadil řadu sociálních opatření (povinné sociální pojištění, důchodový systém, čtyřicetihodinový pracovní týden, proplácení přesčasů) a znárodnil rozsáhlé úseky francouzského hospodářství (energetika, těžký průmysl, banky). Za jeho vlády Francie také udělila nezávislost některým svým koloniím: Réunionu, Guyaně, Martiniku a Guadeloupu.\n"}
{"id": "1472781", "url": "https://cs.wikipedia.org/wiki?curid=1472781", "title": "Tribromethanol", "text": "Tribromethanol\n\nTribromethanol je sedativum a anestetikum používané k celkové anestezii laboratorních zvířat, zejména hlodavců. Je dostupný ve formě roztoku v 2-methylbutan-2-olu pod obchodním názvem Avertin.\n\nTribromethanol vyvolává rychlou a hlubokou anestezii, po které následuje rychlé zotavení.\n\nV první polovině 20. století se tribromethanol používal jako anestetikum i u lidí. Při elektrofyziologických studiích se ukázalo, že funguje jako pozitivní alosterický modulátor inhibitorů GABA a glycinových receptorů, mechanismus je podobný jako u 2,2,2-trochlorethanolu.\n\nBromalhydrát (2,2,2-tribromoethanol-1,1-diol), který se také používá k navození celkové anestezie u zvířat, se metabolizuje na tribromethanol.\n\n"}
{"id": "1472786", "url": "https://cs.wikipedia.org/wiki?curid=1472786", "title": "Menkare", "text": "Menkare\n\nMenkare byl egyptský faraon z 8. dynastie během prvního přechodného období. Menkare pravděpodobně vládl jen krátce na přechodu mezi Starou říší a prvním přechodným obdobím na počátku 22. století před naším letopočtem. Sídlil v Memfisu.\n\nZmínky o Menkarově existenci pocházejí z abydoského seznamu králů. Jeho jméno se též objevuje v hrobce královny Neit. Další zmínka o něm pochází z nápisu na pečeti vyrobené z glazovaného steatitu, nyní uložené v Britském muzeu pod katalogovým číslem 30557, na níž se nachází text „\"Dobrý bůh, Pán dvou zemí, Menkare\"”. Pečeť se datuje do 26. dynastie, asi 1700 let po Menkarově životě. Je pravděpodobné, že pečeť se nezmiňuje o Menkarovi, ale o Menkaurovi ze 4. dynastie. V minulosti byl Menkare archeologem Flindersem Petriem mylně ztotožňován s královnou Neitokret.\n"}
{"id": "1472789", "url": "https://cs.wikipedia.org/wiki?curid=1472789", "title": "CX3CL1", "text": "CX3CL1\n\nFraktalkin, též chemokin motiv C-X3-C ligand 1 je protein, který u lidí je kódován genem CX3CL1. \n\nFraktalkin je velký cytokinový protein z 373 aminokyselin, obsahující několik domén, jediný známý člen skupiny CXC chemokinů. Látka je známá jako fraktalkin (u lidí) nebo neurotaktin (u myší). Polypeptidová struktura CX3CL1 se liší od typické struktury jiných chemokinů. Odstup charakteristických N-terminálních cysteinů se liší; normálně jsou tři aminokyseliny oddělující počáteční pár cysteinů v CX3CL1, CC chemokinech není žádná a pouze jedna v CXC chemokinech. \n\nCX3CL1 je produkován jako dlouhý protein (s 373 aminokyselinami u lidí) s rozšířenou stopkou mucínu a chemokinové doméně vpředu. Mucínová stopka umožňuje vazbu na povrch určitých buněk. Byla i zjištěna rozpustnost (90 kD) verze tohoto chemokinu. Rozpustný CX3CL1 účinně chemoatrakuje T buňky a monocyty, zatímco chemokin vázaný na buňku podporuje silnou adhezi leukocytů k aktivovaným endotelovým buňkám, kde je primárně exprimován. CX3CL1 vyvolává své adhezivní a migrační funkce interakcí s receptorem chemokinu CX3CR1. Jeho gen je umístěn na lidském chromozomu 16 spolu s některými CC chemokiny známými jako CCL17 a CCL22. \n\nFraktalkin se běžně vyskytuje v celém mozku, zejména v nervových buňkách, a je známo, že jeho receptor je přítomen na mikrogliálních buňkách. Také bylo zjištěno, že je nezbytný pro migraci mikrogliálních buněk. CX3CL1 je také v hipokampu regulován v průběhu krátkého časového okna po prostorovém učení, jehož účelem může být regulace neurotransmisního tónování zprostředkovaného glutamátem. To naznačuje možnou úlohu chemokinu v ochranném plastickém procesu synaptické škály. \n"}
{"id": "1472790", "url": "https://cs.wikipedia.org/wiki?curid=1472790", "title": "Bigg Boss", "text": "Bigg Boss\n\nBigg Boss je český hudební label a dlouhodobě jedno z nejvýznamnějších českých hiphopových vydavatelství, knižní nakladatelství, oděvní značka a vydavatelství internetového magazínu \"Bigg Magg\". U jeho zrodu v roce 2006 stál hudebník a umělec Vladimír 518, DJ Mike Trafik a Aleš Víšek. Vydaná hudební alba, knihy i další kulturní počiny členů Bigg Boss jsou dlouhodobě pozitivně přijímány kritikou, odbornou veřejností i fanoušky. YouTube kanál Bigg Boss měl v únoru 2019 více než 103 tisíc odběratelů.\n\nV oblasti knižního vydavatelství se Bigg Boss zaměřuje na projekty z oblasti současné i historické domácí fotografie, uměleckých biografií předních českých umělců (např. David Černý, Lubomír Typlt, Kryštof Kintera), architekturu i další témata. Knižní trilogie Kmeny se stala knižním bestsellerem a kulturním fenoménem, na jehož základě byl natočený stejnojmenný televizní seriál, uspořádána výstava v brněnském Uměleckoprůmyslovém muzeu a také nastudované divadlení představení. Kmeny 90 byly v kritkou v Hospodářských novinách označeny za „autorsky nevyrovnané“, další kritika v deníku E15 knihu označila za „mimořádnou knihu“ a „povinnou četbu pro všechny generace“.\n\nV oblasti hudebního labelu zastřešuje Bigg Boss umělce, nejen z oblasti hip hopu, ale i dalších hudebních žánrů. Ve spolupráci s grafickým a sítotiskovým studiem Print 44 label vytvořil i vlastní oděvní značku a obchod \"Merch or Die\". Interpreti Bigg Boss jsou pravidelně oceňováni i odbornou veřejností v hudebních soutěžích včetně českých hudebních cen Anděl Akademií populární hudby.\n\nBigg Boss vydává v rámci aktivit svého hudebního nakladatelství nejen alba interpretů, které zároveň zastupuje, ale produkuje i hudební klipy, biografie, pořádá výstavy a další umělecké intervence, jako například audiovizuální show SPAM, která byla opakovaně i součástí festivalu Signal.\n\n\n\n\n\nV roce 2017 oznámili odchod z labelu Bigg Boss tři interpreti, rappeři James Cole, Hugo Toxxx a LA4. Kolem jejich odchodu se odehrála řada veřejných kontroverzí, včetně celé série tzv. beef či diss videí, ve kterých se interpreti navzájem obviňovali z „odpadlictví“ a „neférovosti“. Údajně došlo i na výhrůžky násilím.\n\n"}
{"id": "1472797", "url": "https://cs.wikipedia.org/wiki?curid=1472797", "title": "Radnice (Zlaté Hory)", "text": "Radnice (Zlaté Hory)\n\nRadnice se nachází na náměstí Svobody čp. 80 ve Zlatých Horách v okrese Jeseník. Byla zapsána do seznamu kulturních památek ČR a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879), nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří radnice na náměstí Svobody čp. 80. Byla postavena v roce 1560 v renesančním slohu. Radnici postihly požáry v roce 1692 způsobeného bleskem, v roce 1741 po průchodu pruských vojsk (shořelo na 300 domů), 1757 a v roce 1821. Po posledním požáru byla stržena vysoká renesanční věž s barokní cibulovou střechou. Dům byl upraven v empírovém slohu podle plánů ing. A. Englische. V roce 1897 a 1900 byl zasažena povodní. V první třetině 20. století radnice prošla další úpravou. V letech 20013–2016 prošla stavební obnovou. V rámci obnovy byla vyměněna okna, byla provedena oprava vstupních dveří, střechy a fasády.\n\nRadnice je řadová dvoupatrová stavba postavena z cihel. Průčelí čtyřosé členěno podnoží, kordonovým pásem a korunní římsou. Přízemí je zdobeno naznačenou kvádrovou rustikou. V levé krajní ose je prolomen vchod s půlkruhovým zakončením a klenákem. Tři vysoká okna nají shodné zakončení jako vchod. Okna v prvním patře nasedají na parapetní římsu a mají segmentovou nadokenní římsu. Ve druhém patře okna mají parapet a návojovou římsu. V centrální ose druhého patra mezi okny je umístěn znak. Na hlavní římsu nasedá tympanon v jehož střední části jsou umístěny hodiny. Za tympanonem z atiky vybíhá pultová střecha, ve střední části je zakončena zvonicí. V interiéru valené klenby s výsečemi a křížová klenba.\n\n\n"}
{"id": "1472798", "url": "https://cs.wikipedia.org/wiki?curid=1472798", "title": "ISO/IEC JTC 1", "text": "ISO/IEC JTC 1\n\nISO/IEC JTC 1 je společná technická komise ISO (Mezinárodní organizace pro normalizaci) a IEC (Mezinárodní elektrotechnická komise). Cílem této komise je vypracovávat, udržovat a propagovat normy v oblasti informačních technologií (IT) a informačních a komunikačních technologiích (ICT). \n\nJTC 1 zahrnuje mj. následující subkomise:\n\n\n\n\n\n\nICT pronikají do všech odvětví ekonomických aktivit i do každodenního života většiny lidí (byznys, průmysl, domácnost, úřady, vzdělání, charita atd.). Jsou to důležité komponenty ekonomického růstu, který nabízí významnou zaměstnanost.\n\nVýměny jsou náplní SC 6, v kooperaci s ITU-T, IEEE a IETF:\n\n\n\n\nSmart karty (též \"čipové karty)\" jsou dnes nejpoužívanější elektronické výrobky. Sem patří kreditní karty, debetní karty nebo karty pro bankomaty (ATM), pro hromadnou přepravu, pro identifikaci, pro přístup do budov nebo specifických místností. Subkomise SC 17 vypracovala velké portfolio norem na karty, které podporují interoperabilitu a výměnu dat.\n\nTyto technologie zahrnují čárové kódy a radiofrekvenční identifikaci (RFID), které poskytují rychlé, přesné a nákladově efektivní způsob pro identifikaci, směrování, získávání a spravování dat a informací o předmětech, osobách, transakcích a zdrojích. Související normy jsou zaměřeny na symboliku čárových kódů, jak jsou čárové kódy vytvářeny a čteny, na rozhraní RFID (air interface), jak se čtou RFID tagy, na systémy pro vyhledávání v reálném čase a na identifikaci předmětů pomocí mobilů.\n\nBezpečnost informací se stává základním požadavkem organizací pro minimalizaci rizika a maximalizaci příležitostí pro byznys a pro udržování konkurenční „hrany“, správy cash flow, dosahování zisku, respektování právních předpisů a obchodního image. Organizace čelí rostoucímu rozsahu hrozeb a rizik pro byznys. Toto zahrnuje útoky, vycházející z vnějšku organizace, jako jsou hackeři, kteří se pokoušejí proniknout do jejich sítí nebo narušení bezpečnosti způsobené zevnitř osobami, které znají interní přístupová hesla. Dále existují rizika související s infekcí viry, chybami software, nesprávným použitím internetových a e-mailových služeb personálem nebo selháním systému.\n\nBiometrika umožňuje bezpečné transakce, pozitivní identifikaci a lepší informované posouzení příslušné osoby. Nasazení interoperabilních biometrických řešení, založených na normách nutně zvyšuje úroveň bezpečnosti pro kritické infrastruktury, jaká nebyla dosud poskytována jinými technologiemi. Subkomise SC 37 má v náplni vypracovávání portfolia biometrických norem pro podporu interoperability a výměny dat. Tyto normy podporují velký rozsah systémů a aplikací určených pro poskytování spolehlivého ověřování a identifikaci jednotlivců. Jde např. o následující autentizace: \"otisku prstů\", \"oční duhovky\", \"oční sítnice\", \"obličeje\", \"mapy žil na dlani ruky\", DNA, \"dynamiky stisku kláves\" nebo \"charakteristiky hlasu\".\n\nCloud computing značí provádění výpočtů jako službu, spíše než prodej výrobku. Jde zde o sdílení zdrojů, software a informací poskytovaných počítačům a dalším zařízením přes síť (typicky přes internet). Nabízené služby jsou tedy např.:\n\n\n\n"}
{"id": "1472800", "url": "https://cs.wikipedia.org/wiki?curid=1472800", "title": "Pětidomí", "text": "Pětidomí\n\nPětidomí je název vícera míst:\n"}
{"id": "1472805", "url": "https://cs.wikipedia.org/wiki?curid=1472805", "title": "Kostel svatého Jiří (Slezská Ostrava)", "text": "Kostel svatého Jiří (Slezská Ostrava)\n\nKostel svatého Jiří v Polské Ostravě se nacházel na dnešní Klášterní ulici (původně \"Na pastušce\") nad Slezsko-ostravským hradem, dnes v městské části Slezská Ostrava.\n\nHřbitov sv. Jiří byl kolem kostela, kde se ve 12. století pochovávali zemřelí z hradiště Borek, patřil mezi nejposvátnější místa Ostravy, později známé jako Polská Ostrava. Hradiště Borek bylo nejspíše zázemím pro zemědělskou osadu, později zpevněnou hradbami (kastelánii) a tím dalo za vnik Polsko-ostravskému hradu, který je dnes znám jako Slezsko-ostravský.\n\nHřbitov byl provozován až do roku 1823, kdy byl 14. června 1823, založen nový u kostela sv. Josefa. Ve 20. století, při kopání přípojky, která vedla přes hřbitov, byly nalezeny kosti, ale již v druhotné poloze.\n\nKostel byl založen jako katolický. Mezi lety 1525–1648 byl kostel evangelický. Po roce 1654 byl kostel opět katolický.\n\nVes Ostrava, kde se kostelík nacházel, byla zmíněna 23. května 1229 v listině papeže Řehoře IX., která potvrzovala desátky pro týnecký klášter benediktinů, resp. pro klášter v Orlové. V držení z Týnce byla ves do roku 1268. V roce 1268 bylo v Orlové zřízeno filiální opatství kláštera týneckého. V témže roce zde byl postavený dřevěný filiální kostelík . Kostelík, nebo kaple, tedy náležela pod kostel a klášter v Orlové, který náležel řádu benediktinů z Týnce u Krakova.\n\nPrvním dosud známý farář byl orlovský farář a kaplan Martin , jehož se připomíná roku 1260. Dne 26. května 1260 byl zmíněn jako svědek listiny kláštera v Staniątkach u Krakova. Orlovští mniši obstarávali duchovní správu ve všech vsích, příslušejících k orlovskému farnímu kostelu. Historické záznamy připisují tento kostel jako filiálního kostel v Polské Ostravě pro okolní vesnice: Hrušov, Heřmanice, Muglinov, Michálkovice, Zamost, Hladnov, Kunčičky, Radvanice, Lipina. Do konce 18. století zde náležely ještě Ratimov, Kunčice, Rakovec a Datyně.\n\nKostel tak musel vzniknout před rokem, nebo v roce 1229, kdy biskup biskup Bruno ze Schauenburku potvrdil vznik a založení Vendické Ostravy, čímž vzniklo samostatné město a potřeba samostatného kostela.\n\nPrvní dochovaná písemná zmínka o dřevěném kostele byla z roku 1444, kdy byl zmíněn polsko-ostravský farář Augustin. Z důvodu špatného stavebního stavu, bylo rozhodnuto, že kostel bude zbourán a v roce 1555 nahrazen novým. \n\nMecenášem výstavby nového kostela okolo roku 1555 byl Jiří (Jiřík) Sedlnický z Choltic († 1568), který od roku 1551 vlastnil panství Polská Ostrava. Stavitelem byl vlašský zedník jménem Carios. Kostel byl kamenný s dřevěnými prvky. Jednolodní stavba měla pravoúhlý presbytář a opěrní pilíře. Presbytář měl klenbu na pískovcových, klínových, s na bocích vyžlabenými žebry. V oknech kamenné kružby neznámých obrazců. Na západní straně byla věž se zvonicí. Kde byly dva zvony s českými nápisy. Zvony byly po zániku kostela přeneseny do kostela sv. Josefa, kde byly do požáru dne 22. června 1845. Požár vznikl okolo 24 hodiny, zásahem blesku do zvonice, zvony byly při požáru zcela zničeny. V kostele byly malé varhany, a to od roku 1555. V roce 1750 již byly ve stavu, kdy píšťaly nevydávaly žádný zvuk. Nové varhany zhotovil a postavil Josef Stieber, mlynář z Jistebníku. Varhany byl po zániku kostela (1783) přeneseny do kostela sv. Josefa, kde byly do roku 1825. Mimo hlavní oltář byl v kostele také boční oltář, umístěný na pravé straně lodi. Zde byl obraz svaté panny Marie, vyhotovený okolo roku 1555. Byl uveden na vizitační zprávě z roku 1697. Pod podlahou kostela byly dvě dvě krypty, jedna pro Sedlnické z Choltic a druhá k pohřbívání místních farářů. \n\nV roce 1613 byl v Polské Ostravě poprvé zmíněn František Vilém Sedlnický z Choltic († 30. duben 1706) , vzdálený synovec Jiří (Jiřík) Sedlnickýého, a nový patron kostela, když koupil od své matky Anny Marie Vilčkové z Dobré Zemice osadu Švrkl a ves Kunčičky, kde si postavil zámek. Sedlničtí patřili k šlechtě, která byla protestantské víry. V červenci 1621 ves Polskou Ostravu, zámek a kostel vyrabovala neapolská vojska Carla Spinelliho. V roce 1626 dánské vojsko pod velením Petra Arnošta II. Mansfelda. V letech 1642–1650 zde pobývaly švédská vojska. Císařským dekretem z 26. března 1654 byl tento evangelický kostel uzavřen. V roce 1678 přešel patron tohoto kostela na katolickou víru a stal se zemským kancléřem v Těšínském knížectví a nejvyšším sudím v Opavském knížectví. \n\nZ protestantského období je znám jménem farář Jiří Pražan-Pragenus (1563–1616), původem z Hlučína, autor dodnes dochované rukopisné postily na texty Apokalypsy, jenž byl kostele sv. Jiří pohřben u oltáře.\n\nV roce 1654 zde byl zmiňován farář Adam Rozkydlo. Po něm Jiří Chrysostom Fojovský, do 17. ledna 1672, kdy byl z důvodů, že vedl pohoršlivý život, fary zbaven. Dne 9. prosince 1672 přišel Pavel Antonín Postavka, jako Comendatorius a později farář, byl zde do roku 1693. Dle záznamů ve farní knize to byl farář: „nadaný a učený\", který obnovil farnost a „protestanty pokořil\". Byl povýšen na kanovníka a odeslán do Olomouce. V roce 1694 byl ustanoven nový farář Petr Ingát Gřenek, byl zde do 1698–1752 zde byl farář Jan Antonín Šalša. V roce 1752 byl za faráře Vácslav Josef Rubín, původem z Těšína, byl také představeným bratrstva sv. škapulíře, zemřel v roce 1783. Ten také daroval na dostavení (rozšíření) kostela 4000 zlatých.\n\nKostel byl zachycena na dvou mapách: 1) na plánu Polské Ostravy z let 1771–1775, 2) v náznaku na nedatované mapě Těšínska. V roce 1771 bylo kostelu přiděleno č.p. 70.\n\nProvoz kostela byl fundován hradními pány, např. Karel Václav Sedlnický z Choltic poskytl v roce 1736 na provoz 1500 zlatých.\n\nV rámci tzv. Bramborové války mezi Pruskem a Rakouskem–Uherskem, došly pruská vojska až k Polské Ostravě a poškodili kostel a faru. Začalo se uvažovat o výstavbě nového kostela. Již dříve, v roce 1769 farář Vácslav Josef Rubín věnoval 4000 zlatých. Dne 9. května 1780 došlo k zahájení výstavby nového kostela, na pozemku, který náležel k faře. Chrám byl dostavěn v roce 1783 a v „první neděli v měsíci září\", tedy 9. září 1783 byl farářem Janem Rolným, za velké účastenství hostů, slavnostně vysvěcen. Dnes jde o kostel sv. Josefa. \n\nPo dostavbě nového kostela sv. Josefa, daroval církevní správce budovu kostela obci. Již okolo roku 1783 v Polské Ostravě působil jako učitel jistý Josef Vavrečka. Ten později učil ve dvoutřídní škole, která byla přestavěna z budovy kostela. Z půdy byla udělána sýpka. Po Vavrečkovi zde byl do roku 1814 Jan Němec z Klimkovic, Josef Raška z Příbora, 1814–1848, dále pak Jan Goril, Karel Děkan, Filip Haladěj a František Raška. Okolo roku 1874 škola zanikla, když byla postavena nová škola, která byla otevřena 19. listopadu 1874. Budova staré školy sloužila i nadále k výuce, protože nová škola byla pro výuku osmi tříd malá..\n\nV roce 1985 byl dům č.p. 70 zbourán. Před demolicí byl proveden průzkum a bylo naspáno na jeho téma několik archeologických článků. Mimo jiné byl popsán hlavní sloup s rostlinnými motivy, ostění dveří a oken. \n\nPři pátráních v období po roce 1877 našel místní polsko-ostravský učitel Karel Jaromír Bukovanský (1844–1932) několik nálezů:\n\n\nV roce 1919 zanikla Polská Ostrava a obec Zamost. Kostel byl tedy nově zařazen na Slezskou Ostravu. Historické materiály, zejména autor Karel Jaromír Bukovanský uvádí řadu zavádějících místopisných údajů.\n\nNa místě kostela zůstala zatravněná plocha, bortící se podezdívka původního dřevěného plotu a kříž, který se nachází v jižní části bývalého hřbitova, který byl součásti farnosti.\n\nČást pozemku po zaniklém kostelu dnes patří:\n\n\n\n"}
{"id": "1472806", "url": "https://cs.wikipedia.org/wiki?curid=1472806", "title": "Aram Banu Begum", "text": "Aram Banu Begum\n\nAram Banu Begum (22. prosince 1584 – 17. června 1624) byla mughalská princezna. Byla nejmladší dcerou císaře Akbara Velikého a jeho ženy \"Bibi Daulat Šád\", která byla také matkou Akbarovy druhé dcery, Šakr-un-Nissa Begum. Aram byla mladší nevlastní sestrou císaře Džáhangíra.\n\nAram Banu Begum se narodila v prosinci roku 1584 ve Fatehpur Sikrí v Ágře císaři Akbarovi Velikému a jeho dvanácté manželce \"Bibi Daulat Šád\". Jméno Aram Banu dostala od svého otce. Její narození oslavoval celý harém a nejspíš díky domu získala dobré jméno. Z Aram Banu Bagum vyrostla vznětlivá, rozmazlená a drzá žena. \n\nAkbar byl na svou velmi hrdý a často ji nazýval \"neúprosnou zdvořilostí.\" Často také zdůrazňoval jejímu staršímu nevlastnímu bratrovi Salimovi, aby se k ní choval hezky a po jeho smrti se o ní s úctou staral, jako on. Chtěl, aby ignoroval její nezdvořilost a nesnášenlivost. Akbar ji také často oslovoval \"lalda\" (v překladu \"miláček\", výraz, který se běžně používal pro syny). Aram Banu měla pouze jednoho sourozence, který byl také zplozen s její matkou, sestru Šakr-un-Nissa Begum, která byla velmi oblíbená u jejich bratra a pozdějšího císaře Džáhángíra. \n\nNěkteré zdroje uvádí, že byla provdána za Mirzu Abdura Rahima, zatímco \"Tuzk-e-Jahangiri\" (autobiografie císaře Džáhangíra) uvádí, že zemřela během jeho vlády neprovdaná. \n\nAram Banu Begum zemřela v červnu roku 1624 ve věku 39 let. \"Jahangirnama\" (poezie v perském jazyce) zachycuje její smrt slovy \"\"Jeho výsost Arš-Ašiani [Akbar] ji velmi miloval.\" Byla pohřbena v mauzoleu svého otce v Ágře, stejně jako její starší sestra Šakr-un-Nissa Begum\".\" \n"}
{"id": "1472807", "url": "https://cs.wikipedia.org/wiki?curid=1472807", "title": "Dohalice (tvrz)", "text": "Dohalice (tvrz)\n\nBudova bývalé středověké tvrze Dohalice se nalézá u říčky Bystřice na severním okraji obce Dohalice v okrese Hradec Králové u silnice na Sadovou. Budova tvrze je chráněna jako kulturní památka ČR. Národní památkový ústav tuto tvrz uvádí v katalogu památek pod rejstříkovým číslem ÚSKP 50831/6-6045.\n\nTvrz byla postavena někdy v 2. polovině 14. století. V roce 1659 se tvrz zmiňuje při prodeji Janem ml. Dohalským z Dohalic jako značně zpustlá. Nový majitel Václav Záruba z Hustířan roku 1667 tvrz opravil a rozšířil na barokní zámek. V roce 1825 byla tvrz přestavěna na sýpku.\n\nTvrz Dohalice je mohutný čtyřpatrový objekt obdélníkového půdorysu o rozměrech 33 x 12 m. Zdivo, které má v přízemí tloušťku až 150 cm, je tvořeno z hrubě opracovaných kvádrů a cihel různého formátu. Zdivo původní gotické tvrze je zachováno do výše cca 9 m. Střecha je sedlová s valbami, krytina z pálených bobrovek. \n\nSeverní průčelí je tvořeno 5 osami obdélných okének o rozměrech 60 x 100 cm. V přízemí jsou původní 4 gotická okénka na výšku se zbytky zkosených pískovcových ostění. V 1. patře mají 4 okénka kamenná ostění. Některá okénka chybí. \n\nJižní průčelí je šestiosé, okénka jsou ležatá cca 60 x 100 cm, z vnitřní strany se segmentovými záklenky.\n\nZápadní průčelí je trojosé, ale okénka jsou pouze ve střední ose, krajní jsou naznačena pouze hladkými šambránami v omítce.\n\nHrubozrnná omítka byla podélně rozčleněna hladkými lisénami mezi původními okenními osami a na nároží. \n\n"}
{"id": "1472809", "url": "https://cs.wikipedia.org/wiki?curid=1472809", "title": "Joseph Laniel", "text": "Joseph Laniel\n\nJoseph Laniel (12. října 1889, Vimoutiers – 8. dubna 1975, Paříž) byl francouzský konzervativní politik, v letech 1953–1954 premiér Francie.\n\nNarodil se v bohaté rodině průmyslníků a politiků, jeho otec byl poslancem. Věnoval se nejprve komunální politice, v roce 1932 byl prvně zvolen poslancem parlamentu za Alliance démocratique. V roce 1940 hlasoval pro rozšíření pravomocí maršála Pétaina, ale v roce 1941 se připojil k odboji. Podílel se na založení Conseil National de la Résistance, klíčového odbojového centra, kde reprezentoval pravicové křídlo.\n\nPo válce, v roce 1945, patřil k zakladatelům menší konzervativní strany Parti républicain de la liberté. Roku 1951 založil další stranu Centre National des Indépendants et Paysans. V roce 1951 se prvně stal členem vlády, zaujal nakrátko post ministra pošt. Posléze (1951–1952) byl státním ministrem (funkce blížící se pravomocemi místopředsedovi vlády). Mezi 28. červnem 1953 a 18. červnem 1954 byl předsedou vlády. Rezignoval po francouzské porážce u Dien Bien Phu.\n"}
{"id": "1472812", "url": "https://cs.wikipedia.org/wiki?curid=1472812", "title": "Neferkare Nebi", "text": "Neferkare Nebi\n\nNeferkare Nebi (Neferkare III.) byl egyptský faraon z 8. dynastie během prvního přechodného období. Zmínky o něm pocházejí z abydoského seznamu králů, na turínském královském papyru však chybí. Další zmínky oněm pocházejí z hrobky manželky faraona Pepiho I. a Merenra I. Ankhesenpepi II. Je pravděpodobné, že Neferkare Nebi je syn Ankhesenpepi II. a Merenra I. Neferkare Nebi započal stavbu své pyramidy v Sakkáře, kterou však nedokončil a dnes po ní nezůstaly žádné stopy.\n"}
{"id": "1472816", "url": "https://cs.wikipedia.org/wiki?curid=1472816", "title": "Rácalmás", "text": "Rácalmás\n\nRácalmás [rácalmáš] () je město v Maďarsku v župě Fejér, spadající pod okres Dunaújváros, blízko trojmezí žup Bács-Kiskun, Fejér a Pest. Město se nachází u břehu Dunaje. Leží naproti jižnímu cípu říčního ostrova Csepel, Dunaj však u Rácalmásu tvoří menší říční ostrov Rácalmási. Spolu s bezprostředně sousedící obcí Kulcs tvoří aglomeraci. Nachází se asi 2 km severně od Dunaújvárosu a 43 km jihovýchodně od Székesfehérváru. V roce 2015 zde žilo 4 572 obyvatel. Podle údajů z roku 2011 je tvoří 80,8 % Maďaři, 1,6 % Němci, 0,8 % Romové, 0,5 % Srbové, 0,2 % Rumuni a 0,2 % Ukrajinci.\n\nV blízkosti města prochází dálnice M6, z níž na Rácalmás existuje výjezd 61. Nejbližšími městy jsou Adony, Dunaújváros a Kunszentmiklós (na druhé straně řeky). Blízko jsou též obce Iváncsa, Kulcs, Perkáta, Sárosd, Seregélyes, Szabadegyháza a Zichyújfalu.\n\nVelkou potíží města v dopravě je, že zde chybí most vedoucí přes Dunaj na druhou stranu, a není možné použít ani trajekt, což značně ztěžuje komunikaci s jinak blízkou obcí na druhé straně, Tassem, a městem Kunszentmiklós. Nejsnadnější řešení, jak se dostat na druhou stranu řeky, je dojet k asi 15 km vzdálenému mostu Pentele v Dunaújvárosu.\n"}
{"id": "1472817", "url": "https://cs.wikipedia.org/wiki?curid=1472817", "title": "Odborná prohlídka výtahu", "text": "Odborná prohlídka výtahu\n\nOdborná prohlídka výtahu je dle ČSN 27 4002 prohlídka výtahu a funkční vyzkoušení bezpečnostních prvků, komponent a ostatních zařízení výtahu za účelem posouzení celkového stavu výtahu, včetně kontroly vedení provozní dokumentace. \n\nOdbornou prohlídku provádí odborný servisní pracovník servisní firmy, která smluvně zajišťuje servis výtahu.\n\n\n\nPokud byla u výtahů v provozu podle kategorie II. odstraněna zjištěná provozní rizika spadající do úrovně vysokých rizik podle přílohy B ČSN 27 4002, platí pro tyto výtahy lhůty uvedené v kategorii I. - Výtahy uvedené do provozu po 1.1.1993.\n\n\n"}
{"id": "1472821", "url": "https://cs.wikipedia.org/wiki?curid=1472821", "title": "Zlákovice", "text": "Zlákovice\n\nZlákovice mohou označovat:\n"}
{"id": "1472824", "url": "https://cs.wikipedia.org/wiki?curid=1472824", "title": "Provozní prohlídka výtahu", "text": "Provozní prohlídka výtahu\n\nProvozní prohlídka výtahu je dle ČSN 27 4002 prohlídka stavu viditelných částí a ověření správné funkce výtahu za účelem pravidelného prověřování bezpečnosti a provozní způsobilosti výtahu. \n\nProvozní prohlídky provádí dozorce výtahu jmenovaný vlastníkem či provozovatelem výtahu (osoba starší 18 let, odborně a zdravotně způsobilá) nebo na základě smlouvy pracovník servisní firmy.\n\n\nProvozní prohlídky se provádí pouze u výtahů instalovaných před účinností Nařízení vlády č. 27/2003 Sb. kterým se stanovují technické požadavky na výtahy t.j. před 1.5.2004. U výtahů instalovaných po tomto datu se lhůty provozních prohlídek nestanoví.\n\n\n"}
{"id": "1472828", "url": "https://cs.wikipedia.org/wiki?curid=1472828", "title": "Odborná zkouška výtahu", "text": "Odborná zkouška výtahu\n\nOdborná zkouška výtahu je dle ČSN 27 4007 zkouška výtahu prováděná v pravidelných intervalech k ověření funkce a způsobilosti k dalšímu provozu zahrnující i prověření elektrického zařízení výtahu a zjištění nebezpečí či nebezpečných situací.\n\nOdbornou zkoušku provádí zkušební technik servisní firmy.\n\nLhůta pro první odbornou zkoušku se odvozuje od data provedení výtahu do provozu nebo od data poslední odborné zkoušky provedené podle ČSN 27 4007.\n\n"}
{"id": "1472829", "url": "https://cs.wikipedia.org/wiki?curid=1472829", "title": "Inspekční prohlídka výtahu", "text": "Inspekční prohlídka výtahu\n\nInspekční prohlídka výtahu je dle ČSN 27 4007 posouzení technického stavu výtahu za účelem vyhodnocení bezpečnostní úrovně výtahu z hlediska vyskytujících se provozních rizik podle ČSN EN 81-80 a stanovení konstrukčních opatření k jejich odstranění. \n\nInspekční prohlídku provádí inspekční orgán typu A podle ČSN EN ISO/IEC 17020, který má vymezený předmět akreditace na výtahy, není-li právními předpisy stanoveno jinak.\n\nU výtahů určených pouze k dopravě nákladů a u malých nákladních výtahů se termíny a lhůty inspekčních prohlídek nestanoví.\n\n"}
{"id": "1472830", "url": "https://cs.wikipedia.org/wiki?curid=1472830", "title": "Socha svatého Jana Nepomuckého (Dolní Přím)", "text": "Socha svatého Jana Nepomuckého (Dolní Přím)\n\nSocha svatého Jana Nepomuckého se nalézá u silnice vedoucí do města Hradec Králové v obci Dolní Přím v okrese Hradec Králové. Barokní pískovcová socha pocházející od neznámého autora z roku 1747 je chráněna od 25. srpna 1994 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 10263/6-5733.\n\nPískovcová socha světce v životní velikosti stojí na vysokém čtyřbokém podstavci s vykrojenými rohy v čtyřboké, původně balustrádové ohrádce s konvexně vykrojenými nárožími. Čtyřboký podstavec s naznačenými volutovými boky je na čelní straně ozdoben reliéfní kartuší se symbolem IHS. Na bocích podstavce jsou nápisy.\n\nSocha světce v tradičním ikonografickém pojetí představuje postavu prostovlasého muže s krátkým vousem oděného v kanovnické roucho a držícím v levé ruce biret, pravou rukou v náručí přidržujícím krucifix. K hlavě má zezadu přichycenu drátěnou svatozář z šestibokých hvězd.\n\nV blízkosti sochy se nalézá zvonička.\n\n"}
{"id": "1472835", "url": "https://cs.wikipedia.org/wiki?curid=1472835", "title": "Sierra Burgess je marná", "text": "Sierra Burgess je marná\n\nSierra Burgess je marná (v anglickém originále Sierra Burgess Is a Loser) je americký komediální a dramatický film z roku 2018. Režie se ujal Ian Samuels a scénáře Lindsey Beer. Film je moderním pojetím příběhu \"Cyrano z Bergeracu.\" Hlavní role hrají Shannon Purser, Kristine Froseth, RJ Cyler a Noah Centineo. Film měl premiéru dne 7. září 2018 na Netflixu. \n\n\nProdukce filmu byla poprvé ohlášena v září roku 2016 s Ianem Samuelsem jako režisérem a Lindsey Beer jako scenáristkou. Ben Hardy měl hrát hlavní mužskou roli. Dne 18. ledna 2018 bylo oznámeno, že společnost Netflix získala práva na film. \n\nV prosinci 2016 byl obsazen RJ Cyler do role nejlepšího kamaráda hlavní postavy. Dne 5. ledna 2017 byla Shannon Purser obsazena do hlavní role Sierra Burgess a následující den byla obsazena Kristine Froseth. Will Peltz bylo obsazen do jedné z hlavních rolí. Dne 1. února 2017 byl Noah Centineo obsazen do role hlavní mužské postavy. V únoru 2017 se také připojili Lea Thompson a Alan Ruck. \n\nV červenci 2017 bylo oznámeno, že skladatel a hudebník Leland dovytvořil hudbu k filmu společně s Bram Inscore. Bylo také oznámeno, že ve filmu se objeví skladby, na kterých spolupracovali s Troye Sivanem a Allie X. Skupina napsala se scenáristkou Lindsey Beer originální píseň „Sunflower“, kterou ve filmu zpívá Shannon Purser. \n\nFilm měl premiéru dne 7. září 2018 na Netflixu. \n\nFilm získal pozitivní recenze od kritiků. Na recenzní stránce Rotten Tomatoes získal z 36 započtených recenzí 64 procent s průměrným ratingem 5,9 bodů z deseti. Na serveru Metacritic snímek získal ze 14 recenzí 60 bodů ze sta. Na Česko-Slovenské filmové databázi si snímek drží k 20. únoru 2018 60 procent. \n"}
{"id": "1472836", "url": "https://cs.wikipedia.org/wiki?curid=1472836", "title": "2,2,2-trifluorethanol", "text": "2,2,2-trifluorethanol\n\n2,2,2-trifluorethanol (zkráceně TFE) je organická sloučenina se vzorcem CFCHOH. Díky zápornému indukčnímu efektu způsobovanému atomy fluoru, který má vyšší elektronegativitu než uhlík, je silnější kyselinou než ethanol. Díky vodíkovým vazbám vytváří stabilní komplexy i s heterocyklickými sloučeninami.\n\nPrůmyslově se 2,2,2-trifluorethanol vyrábí hydrogenací nebo redukcí hydridy z derivátů kyseliny trifluoroctové jako jsou estery nebo acylchloridy.\n\nTaké jej lze získat hydrogenolýzou sloučenin s obecným vzorcem CF−CHOH−OR (kde R je vodík nebo alkylová skupina s jedním až osmi atomy uhlíku) za přítomnosti katalyzátoru obsahujícího palladium uloženého na aktivním uhlí. Jako kokatalyzátor se často používají terciární alifatické aminy, například triethylamin.\n\n2,2,2-trifluorethanol se používá v organické chemii jako rozpouštědlo. Lze v něm účinně provádět oxidace sirných sloučenin peroxidem vodíku.\n\nTFE rovněž slouží k denaturaci bílkovin.\n\nPrůmyslově se využívá jako rozpouštědlo nylonu a také ve farmacii.\n\nTrifluorethanol je důležitým prekurzorem inhalačního anestetika isofluranu.\n\nTFE se též používá v biochemii jako inhibitor při výzkumu enzymů, jelikož kompetitivně inhibuje například alkoholdehydrogenázu.\n\nOxidací trifluorethanolu vzniká trifluoracetaldehyd a následně kyselina trifluoroctová. TFE Může být také zdrojem trifluormethylové skupiny v mnoha rlzných chemických reakcích.\n\nFluroxen, inhalační léčivo využívané pod obchodním názvem Fluoromar, je vinyletherem trifluorethanolu, připravuje se reakcí TFE s ethynem.\n\nTrifluorethanol je toxický pro krev, rozmnožovací soustavu, močový měchýř, mozek, horní cesty dýchací a oči.\n\n"}
{"id": "1472842", "url": "https://cs.wikipedia.org/wiki?curid=1472842", "title": "Jana Písaříková", "text": "Jana Písaříková\n\nJana Písaříková (* 1984 Brno) je kurátorka a teoretička umění, autorka článků a recenzí o výtvarném umění i poezii. Pracuje jako kurátorka v Moravské galerii v Brně a v Galerii města Blanska.\n\nPo ukončení Vyšší odborné školy a Střední odborné školy informačních a knihovnických služeb v Brně absolvovala na Filozofické fakultě Masarykovy univerzity v Brně obor teorie interaktivních médií a management kultury. Dizertační prací \"Archivy a dokumentace performance art: hledání cesty mezi historií a mýtem\" dokončila doktorský program umění ve veřejném prostoru a umělecký provoz na Fakultě výtvarných umění Vysokého učení technického v Brně.\n\nKurátorství se věnuje od roku 2009, kdy jako nezávislá kurátorka připravila společně s vizuálním umělcem Tomášem Hodboděm sérii výstavy věnovaných akčnímu umění a nástrojům jeho dokumentace (např.: Skříň Metthaw Barneyho, Galerie města Bratislavy, 2009; Bylo-Nebylo, Open Gallery Bratislava 2013, \"Alotrium\", Galerie U Dobrého pastýře). Od roku 2010 se také podílí na sestavování výstavního programu Galerie města Blanska a od roku 2015 působí jako kurátorka současného umění v Moravské galerii v Brně, kde má mimo jiné na starosti agendu archivu a konceptuální umělecké sbírky Jiřího Valocha.\n\nO Jiřím Valochovi napsala několik článků, jako editorka spolupracovala na jeho knize \"Bílé list\"y, jako kurátorka připravila několik výstav, například výstavu počítačového umění \"1968:computer.art\", která proběhla v rámci výročí Valochova kurátorského projektu z roku 1968. V Moravské galerii v Brně se kurátorsky podílela na vzniku stálé expozice \"Art is Here: Nové umění po roce 1945\" (společně s Ondřejem Chrobákem a Petrem Ingerlem).\n\nVe stejném kurátorském týmu (Jana Písaříková, Ondřej Chrobák a Petr Ingerle) připravila i výstavu \"Mariana Pally: Retrospektiva o sedmi dějstvích\" Spolupracovala na výstavě \"Čs. koncept 70. let\", na které se představilo šedesát pět československých umělců. Ve své teoretické a kurátorské praxi se soustředí na oblast konceptuálního umění od 70. let 20. století po současnost, dále na problematiku dokumentace a výstavní prezentace akčního umění. V letech 2011–2012 spolupracovala se studentskými médii - Radio R, on-line deník Stisk, napsala řadu článků, které se týkaly nejen výtvarného umění, ale i poezie.\n\nV roce 2014 působila jako výzkumný asistent v Archivu Rewind sídlícím v Dundee ve Skotsku, kde se podílela na zpracování archivu umělkyně Elaine Schemilt. Je autorkou recenzípřispívá do Artlistu a časopisu Flashart.\n\nJe spoluautorkou knihy \"Postavit domy nestačí\".\n\n\n"}
{"id": "1472848", "url": "https://cs.wikipedia.org/wiki?curid=1472848", "title": "The Circle (film)", "text": "The Circle (film)\n\nThe Circle americký thrillerový film z roku 2017.Režie se ujal James Ponsoldt a scénáře Ponsoldtem a Dave Eggers. Je inspirovaný Eggersovým stejnojmenným románem z roku 2013. Hlavní role hrají Emma Watson a Tom Hanks. John Boyega , Karen Gillan, Ellar Coltrane, Patton Oswalt, Glenne Headly a Bill Paxton si zahráli role vedlejší. Jedná se o poslední film Billa Paxtona, který zemřel v únoru 2017. \n\nFilm měl premiéru na Filmovém festivalu v Tribece dne 26. dubna 2017 a dne 28. dubna 2017 měl premiéru v kinech Spojených států. Film získal převážně negativní reakce od kritiků. \n\n\nDne 15. prosince 2014 \"bylo\" oznámeno, že Tom Hanks si zahraje ve filmové adaptaci románu Davea Eggersa z roku 2013 \"The Circle\", v režii s Jamesem Ponsoldtem. V lednu 2015 bylo potvrzeno, že Anthony Bregman produkuje film skrze svou společnost \"Likely Story,\" spolu s Ponsoldtem, Hanksem a Garym Goetzmanem. Dne 11. května 2015 bylo oznámeno, že společnost Image Nation Abu Dhabi bude financovat film společně s Walterem Parkesem a Lauriem MacDonald, zatímco společnost IM Global bude mít na starosti mezinárodní prodeje. Společnost IM Global později prodala práva různým distributorům. Dne 24. června 2015 bylo potvrzeno, že Emma Watson si ve filmu zahraje hlavní roli Mae Holland. Dne 19. srpna 2015 se k obsazení připojil John Boyega a dne 1. září 2015 Karen Gillan. Dne 11. září 2015 se Patton Oswalt připojil k obsazení v roli Toma Stentona, jednoho ze tří zakladatelů \"The Circle.\" Dne 16. září 2015 se Bill Paxton připojil k filmu v roli otce postavy Emmy Watson. Dne 29. září 2015 se připojil Ellar Coltrane v roli Mercera. \n\nNatáčení bylo zahájeno dne 11. září 2015 v Los Angeles v Kalifornii. Dne 17. září se natáčení uskutečnilo v Pasadeně. Některé scény se předělávaly v lednu 2017. \n\nV únoru 2016 společnost EuropaCorp získala americké a kanadské distribuční práva na film. \"The Circle\" měl premiéru na Filmovém festivalu v Tribece dne 26. dubna 2017 a do kin byl propuštěn dne 28. dubna 2017. V České republice měl premiéru dne 27. dubna 2017. \n\nV Severní Americe byl oficiálně uveden 24. dubna 2017, společně s filmy \"Milovník po přechodu\", \"Baahubali 2: The Conclusion\" a \"Sleight\". Za první víkend docílil páté nejvyšší návštěvnosti, kdy vydělal 9 milionů dolarů. Výdělek za první víkend byl projektován na 10–12 milionů dolarů. \n\nZa rok 2017 vydělal 20,1 milionů dolarů ve Spojených státech a Kanadě a 40,6 milionů mezinárodně. Rozpočet filmu činil 18 milionů dolarů. \nNa recenzní stránce Rotten Tomatoes získal ze 128 započtených recenzí 16 procent s průměrným ratingem 4,2 bodů z deseti. Na serveru Metacriticsnímek získal ze 43 recenzí 32 bodů ze sta. Na Česko-Slovenské filmové databázi si snímek k 20. únoru 2019 drží 57 procent. \n\n"}
{"id": "1472859", "url": "https://cs.wikipedia.org/wiki?curid=1472859", "title": "Vrindávan", "text": "Vrindávan\n\nVrindávan () je město v Uttarpradéši, jednom z indických svazových států. K roku 2011 v něm žilo přibližně 65 tisíc obyvatel. Město je významným poutním místem pro vyznavače hinduismu, kteří je ctí coby bydliště Kršny, jenž se dle tradice narodil v deset kilometrů vzdáleném městě Mathura.\n\nMěsto leží v nadmořské výšce 186 m n.m. na západním břehu Jamuny. Větší město Ágra je vzdáleno přibližně 75 kilometrů jihovýchodně, a od Dillí, hlavního města celé Indie, je Vrindávan vzdálen přibližně 145 kilometrů jižně.\n\nPřibližně 92,5 % obyvatelstva vyznává hinduismus a 7 % islám. Významné náboženské menšiny vyznávají sikhismus, džinismus, buddhismus a křesťanství.\n"}
{"id": "1472891", "url": "https://cs.wikipedia.org/wiki?curid=1472891", "title": "Jordan Hill (římsko-keltský chrám)", "text": "Jordan Hill (římsko-keltský chrám)\n\nJordan Hill, starověký chrám římsko-keltského typu, se nachází na kopci s vrcholem v nadmořské výšce 50 m v hrabství Dorset v jihozápadní Anglii. Leží na při mořském pobřeží nedaleko vesnice Preston, na východ od přímořského města Weymouth.\n\nNa kopci jsou pozůstatky římsko-keltského chrámu, který vybudovali v 1. století našeho letopočtu, mezi léty 69 až 79. Jeho zánik časově spadá do doby končící římské okupace, kdy přicházely velké změny hospodářské i společenské.\n\nChrám byl malý, typu tehdy běžného v římské Británii: symetrický, s vyvýšenou cellou uprostřed (o ploše 6,8 metrů čtverečních) a měl nízký portikus se sloupy, které chrám obklopovaly ze všech stran. Půdorys měl čtvercový a vstupovalo se do něj pravděpodobně z jižní strany.\nChrám byl využíván i nativním způsobem.\n\nV roce 1812 při orbě pluh narazil na poklad. Ukázalo se, že jde o několik set římských stříbrných mincí, z nichž se ale jen několik časem dostalo do muzea hrabství v Dorchesteru.\n\nPrvní vykopávky na tomto místě provedl v roce 1843 archeolog amatér James Medhurst. Rok 1842 totiž byl velmi suchý, a za takových podmínek bývá na polích nebo loukách znát, co leží pod nimi. A protože se na kopci Jordan Hill toho léta neurodila pšenice, Medhurst se začal domnívat, že pod povrchem tam bývala rozsáhlá starověká stavba.\n\nNejdřív našel zbytky masivní kamenné zdi budovy ve tvaru čtverce, keramiku a mince zjevně římského původu. Vše konzultoval s profesorem Bucklandem, který vyslovil názor, že jde o římský chrám čtvercového půdorysu, přičemž uvnitř je cella, kdežto silná vnější stěna bývala peristylem, kolonádou běžného římsko-keltského typu. Ve 20. století se našly základy čtyř sloupů a později i hlavice pátého.\nObjevily se také názory, že tato stavba mohla sloužit jako signální stanice nebo maják, který ukazoval cestu lodím, ale převážil názor prof. Bucklanda.\n\nK zajímavým nálezům patří také velký počet býčích rohů a kostí v peristylu; očividně šlo o pozůstatky zvířat obětovaných božstvu, které tam Keltové uctívali.\nPod jihovýchodním rohem byla objevena jáma hluboká téměř čtyři metry, kde bylo 16 vrstev popela a dřevěného uhlí, ale v každé oddělené vrstvě ptačí kosti a malá mince. Jedna z tamějších mincí pocházela z doby vlády císaře Flavia Theodosia, posledního vládce celého římského impéria (léta 379–395).\n\nZeď kolem chrámu obklopovala plochu přibližně 30 metrů čtverečních. Tam bylo nalezeno mnoho kostí ptáků (káňat, vran, krkavců a špačků); také další mince ze 4. století.\n\nNa sever od chrámu se nacházel velký hřbitov, kde bylo objeveno více než 80 koster, rozdělených do skupin podle rodin. Některé byly uloženy v dřevěných, jiné v kamenných schránách, s výbavou s různými pokrmy a osobními předměty. Mnoho hrobů obsahovalo více než jednu keramickou nádobu, zbraně (včetně šípů, meče, oštěpu a praku) a osobní předměty, například kruhový šperk, spony, korálky, hřebeny či náramky na paži. Pohřbeni tam byli jak místní obyvatelé, tak Římané. Některé z nálezů jsou vystaveny v muzeu v Dorchesteru. Profesor Buckland chrám připisoval Aeskulapovi (Asklepiovi), bohu léčitelství; chrám podle jeho názoru pravděpodobně užívali jak Britové, tak Římané. Následovaly série vykopávek ve 20. století, z nichž vyplynulo, že místo bylo využíváno zhruba od roku 69–79 až do konce 4. století (379–395, jak dokládá výše zmíněná mince z doby vlády císaře Theodosia).\n\nV blízkosti chrámu byl v roce 1928, 116 let po původním nálezu, učiněn další objev. Nalezené bronzové mince ležely volně v zemi, přikryté kamennou deskou. Stále jde o největší počet římsko-keltských bronzových mincí, který kdy byl nalezen Římské říši. Tehdejší známý numismatik F. S. Salisbury je podrobně popsal v \"Proceedings of the Dorset Archaeological Society\". Britské muzeum potom mince svěřilo zvláště muzeím v Dorchesteru, Portlandu a Yeovilu. Poklad s více než 4 tisíci bronzových mincí pravděpodobně vznikl z obětin, které tato svatyně v průběhu mnohaleté existence obdržela.\n\nZáklady podobného chrámu lze spatřit v nedalekém hradišti Maiden Castle.\n\nLokalitu Jordan Hill nyní spravuje britská kulturní nezisková organizace English Heritage v oploceném, ale přístupném areálu. Vstup zdarma. Psi byli v roce 2019 vítáni, drony zakázány.\n\n\n\n"}
{"id": "1472907", "url": "https://cs.wikipedia.org/wiki?curid=1472907", "title": "Neferkare II.", "text": "Neferkare II.\n\nNeferkare II. byl egyptský faraon z 8. dynastie během prvního přechodného období. Zmínky o něm pocházejí z abydoského seznamu králů, na turínském královském papyru však chybí. Sídlil v Memfisu. Jürgen von Beckerath identifikoval Neferkareho s faraonem Wadžkarem, to však odmítl Darrel Baker. Thomas Schneider Wadžkara ztotožňuje s Neferkarem II. nebo Neferirkarem. Neferkare II. byl synem Pepiho II. a Ankhesenpepi IV.\n"}
{"id": "1472909", "url": "https://cs.wikipedia.org/wiki?curid=1472909", "title": "Jan Homola (rozcestník)", "text": "Jan Homola (rozcestník)\n\nJméno a příjmení Jan Homola má více nositelů:\n\n"}
{"id": "1472910", "url": "https://cs.wikipedia.org/wiki?curid=1472910", "title": "Most Karla Burky", "text": "Most Karla Burky\n\nMost Karla Burky se nachází mezi hlavními částmi souměstí Sedlec-Prčice v okrese Příbram (před rokem 2006 město náleželo do okresu Benešov) ve Středočeském kraji. Empírový most se sochami sv. Floriána a sv. Jana Nepomuckého z dílny Ignáce Michala Platzera je zapsán na Ústředním seznamu kulturních památek. Most je zároveň součástí městské památkové zóny Sedlec-Prčice, která byla vyhlášena v roce 1992 a je zapsána v Ústředním seznamu kulturních památek ČR pod číslem 2113.\n\nPrčici koupil 30. listopadu 1725 od Jana Václava Vchynského ze Vchynic rytíř Jan Vít Malovec z Malovic na Vojkově a Proseči za více než 20 000 zlatých. Po smrti posledního mužského potomka rodu se dědičkou rozsáhlého prčického panství stala Johana Malovcová, rozená Olivová, vdova po Janu Hynkovi Malovcovi.\n\nVýstavba mostu v místech, kde až do počátku 19. století bývala jen bažinatá louka kolem Sedleckého potoka a značně neschůdná cesta, je spojená se jménem bohatého pražského měšťana Karla Burky, který se s vdovou Johanou Malovcovou oženil. Karel Burka se pustil do rozsáhlého zvelebování svého nového sídla. Investoval značné prostředky nejen do oprav zámku, zřízení anglického parku u tohoto sídla a také do výzdoby kostela, ale i do různých obecně prospěšných staveb, jako byla výstavba vodovodu a kašny na náměstí a v neposlední řadě i stavba kamenného mostu.\n\nZákladní kámen mostu byl slavnostně položen v roce 1815 za účasti hejtmana Berounského kraje, jehož součástí bylo i prčické panství. Výstavba mostu trvala osm let. Ačkoli stavbu prováděli převážně místní poddaní v rámci svých povinností, celkové náklady na vybudování mostu nakonec dosáhly 60 000 zlatých vídeňské měny, což byla značně vysoká částka. \n\nNakonec se ukázalo, že Karel Burka přecenil své finanční možnosti a upadl do dluhů. V roce 1830 byly Burkovi zabaveny statky Prčice a Uhřice a na zbývající majetek rodiny Malovců byla uvalena nucena správa. Karel Burka spolu s manželkou Johanou dožil svůj život v chudobě a jeho někdejší velkorysé plány připomíná jen jméno kamenného mostu.\n\nV roce 2017 proběhla celková rekonstrukce mostu mezi Sedlcem a Prčicí, jejíž příprava trvala dva roky a samotná doba opravy byla plánována na devět měsíců. Rekonstrukci provázela rozsáhlá dopravní omezení.\n\nMost mezi Sedlcem a Prčicí plní v terénu stejnou funkci jako spojovník mezi jmény těchto dvou sídel, neboť bez něj by spojení mezi nimi bylo velmi obtížné a z pohledu současných nároků na silniční dopravu prakticky nemožné. Mohutná stavba z lomového kamene je 200 metrů dlouhá a 10 metrů široká. Jádrem mostu je zděná hráz se třemi klenutými oblouky, umožňujícími průtok vody. Základy mostu v bažinatém terénu byly vybudovány na pilotech, na jejichž výrobu padly téměř všechny duby z obory v nedalekých Uhřicích. \n\nPískovcové sochy sv. Floriána a sv. Jana Nepomuckého v nadživotní velikosti zhotovil v roce 1819 Ignác Michal Platzer, syn známého barokního tvůrce Ignáce Františka Platzera. V době po první světové válce, kdy byly ničeny některé sochy světců, byla postižena i socha sv. Jana Nepomuckého z mostu Karla Burky – v roce 1923 soše někdo urazil hlavu a hodil ji do potoka. Platzerovy modely soch, určených pro most mezi Sedlcem a Prčicí, jsou uloženy v Uměleckoprůmyslovém muzeu v Praze.\n\n\n"}
{"id": "1472911", "url": "https://cs.wikipedia.org/wiki?curid=1472911", "title": "Jan Pilař (rozcestník)", "text": "Jan Pilař (rozcestník)\n\nJméno a příjmení Jan Pilař má více nositelů:\n\n"}
{"id": "1472916", "url": "https://cs.wikipedia.org/wiki?curid=1472916", "title": "Miguel Almirón", "text": "Miguel Almirón\n\nMiguel Ángel Almirón Rejala (* 10. února 1994, Asunción) je paraguayský fotbalista hrající v anglické Premier League za Newcastle.\n\nSvoji kariéru začal v paraguayském Cerro Porteño, ze kterého v roce 2015 přestoupil do argentinského CA Lanús. Po ligovém prvenství v roce 2016 přestoupil za 8 milionů eur do nového týmu americké Major League Soccer, do Atlanty United. V MLS hrál 2 roky, v obou sezonách byl zvolen do týmu roku, v roce 2017 vyhrál ocenění Nováček roku a v roce 2018 pomohl k celkovému vítězství Atlanty. Následně přestoupil za 20 milionů liber do anglického Newcastlu, čímž stanovil rekord klubu, i rekord za hráče MLS.\n\nAlmirón debutoval za reprezentaci Paraguaye v roce 2015 a byl součástí týmu na Copa América Centenario.\n"}
{"id": "1472917", "url": "https://cs.wikipedia.org/wiki?curid=1472917", "title": "Vladimír Kostka (rozcestník)", "text": "Vladimír Kostka (rozcestník)\n\nJméno a příjmení Vladimír Kostka má více nositelů:\n\n"}
{"id": "1472919", "url": "https://cs.wikipedia.org/wiki?curid=1472919", "title": "Stanislav Kostka (rozcestník)", "text": "Stanislav Kostka (rozcestník)\n\nJméno a příjmení Stanislav Kostka má více nositelů:\n\n"}
{"id": "1472920", "url": "https://cs.wikipedia.org/wiki?curid=1472920", "title": "Jan Sojka (rozcestník)", "text": "Jan Sojka (rozcestník)\n\nJméno a příjmení Jan Sojka má více nositelů:\n\n"}
{"id": "1472925", "url": "https://cs.wikipedia.org/wiki?curid=1472925", "title": "Serie A 1977/78", "text": "Serie A 1977/78\n\nSoutěžní ročník Serie A 1977/78 byl 76. ročník nejvyšší italské fotbalové ligy a 46. ročník od založení Serie A. Soutěž začala 11. září 1977 a skončila 7. května 1978. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli UC Sampdoria, US Catanzaro a AC Cesena sestoupili do druhé ligy. Opačným směrem putovali tři týmy, jimiž byli SS Lanerossi Vicenza (vítěz druhé ligy), Atalanta BC a Pescara Calcio.\n\nTitul v soutěži obhajoval klub Juventus FC, který v minulém ročníku získal své 17. prvenství v soutěži.\n\n\nNejlepším střelcem tohoto ročníku Serie A se stal italský útočník Paolo Rossi. Hráč SS Lanerossi Vicenza vstřelil 24 branek.\n"}
{"id": "1472929", "url": "https://cs.wikipedia.org/wiki?curid=1472929", "title": "Ladislav Koubek (rozcestník)", "text": "Ladislav Koubek (rozcestník)\n\nJméno a příjmení Ladislav Koubek má více nositelů:\n\n"}
{"id": "1472932", "url": "https://cs.wikipedia.org/wiki?curid=1472932", "title": "Zdeněk Koubek (rozcestník)", "text": "Zdeněk Koubek (rozcestník)\n\nJméno a příjmení Zdeněk Koubek má více nositelů:\n\n"}
{"id": "1472936", "url": "https://cs.wikipedia.org/wiki?curid=1472936", "title": "František Koláček (rozcestník)", "text": "František Koláček (rozcestník)\n\nJméno a příjmení František Koláček má více nositelů:\n\n"}
{"id": "1472938", "url": "https://cs.wikipedia.org/wiki?curid=1472938", "title": "Mistrovství světa v alpském lyžování 2019 – slalom mužů", "text": "Mistrovství světa v alpském lyžování 2019 – slalom mužů\n\nSlalom mužů na Mistrovství světa v alpském lyžování 2019 se konal v neděli 17. února 2019 jako pátý a poslední mužský závod světového šampionátu v lyžařském středisku Åre. \n\nKvalifikace se uskutečnila s jednodenním předstihem 16. února 2019. Úvodní kolo slalomu odstartovalo v 11.00 hodin a druhá část na něj navázala od 14.30 hodin. Do závodu nastoupilo 99 slalomářů z 52 států.\n\nObhájcem zlata byl rakouský lyžař Marcel Hirscher.\n\nMistrem světa se stal hlavní favorit a 29letý rakouský lídr Světového poháru Marcel Hirscher, kterému po vyhraném prvním kole k titulu stačilo dvacáté páté místo ve druhé jízdě. Získal tak třetí trofej světového šampiona ve slalomu, když navázal na prvenství ze Schladmingu 2013 a Svatého Mořice 2017. Celkově tak na světových šampionátech vybojoval jedenáctou medaili, z toho sedmou zlatou. Výhra znamenala, že se stal nejúspěšnějším lyžařem dosavadní historie mistrovství světa. \n\nSe ztrátou šedesáti pěti setin sekundy vybojoval stříbrný kov 25letý Rakušan Michael Matt, který na stupně vítězů útočil ze čtvrté příčky po prvním kole. V rámci světových šampionátů si tak připsal první individuální medaili a (po stříbru rakouského týmu v aarské soutěži družstev) druhou celkově. Na třetí pozici ve slalomu dojel také na ZOH 2018. \n\nBronz si odvezl průběžně čtvrtý muž Světového poháru Marco Schwarz také z Rakouska, jenž po třetí nejrychlejší první fázi závodu zajel ve druhém kole devatenáctý čas. Za vítězem zaostal o sedmdesát šest setin sekundy. Na MS 2019 i v kariéře si připsal třetí medaili z mistrovství světa po stříbru z týmové soutěže a bronzu v superkombinaci.\n"}
{"id": "1472939", "url": "https://cs.wikipedia.org/wiki?curid=1472939", "title": "EDUin", "text": "EDUin\n\nEDUin je obecně prospěšná společnost sídlící v Praze založená roku 2010 Tomášem Feřtkem, Zdeňkem Slejškou a Lucií Slejškovou. Pravidelně informuje o novém dění v promooblasti vzdělávání, usnadňuje komunikaci mezi médii a odbornou veřejností, podněcuje celospolečenskou diskusi o otázkách efektivity a kvality vzdělávání, propojuje odborníky z různých oborů a zájemce o problematiku z laické veřejnosti, přibližuje závěry výzkumů a analýz zabývajících se školstvím a vzděláváním. EDUin o novinkách ve vzdělávání informuje na vém webu. Výkonným ředitelem společnosti je Honza Dolínek, na činnost organizace dohlíží správní rada. Mezi spolupracovníky EDUinu, kteří organizaci zastupují při projektech nebo v médiích, se řadí Bohumil Kartous, Miroslav Hřebecký, Tomáš Feřtek, Štěpán Kment nebo Tamara Kováčová.\n\nEDUin každý týden vydává analytický oběžník bEDUin který shrnuje uplynulé dění a kriticky rozebírá vybrané aktuální téma v souvislostech. Témata vzdělávání a školství EDUin často ovlivňuje vydáváním tiskových zpráv a autorskými komentáři v médiích, kterých je podle údajů společnosti přes 400 ročně. EDUin rovněž organizuje setkání, debaty a konference, jakými například jsou otevřené formáty Akvárium, EDUinspirace a Učitelský večer pod značkou EDUpoint. Každý rok společnost vydává Audit vzdělávacího systému, který skrze SWOT analýzu hodnotí výkon českého školství, významné události ve vzdělávání a doporučuje další kroky ve vzdělávací politice. \n\nMezi projekty EDUinu dále patří:\n\n\n"}
{"id": "1472941", "url": "https://cs.wikipedia.org/wiki?curid=1472941", "title": "André Marie", "text": "André Marie\n\nAndré Marie (3. prosince 1897 Honfleur – 12. června 1974 Rouen) byl francouzský politik, představitel Radikální strany (\"Parti républicain, radical et radical-socialiste\"). V roce 1948 byl krátce premiérem Francie. Krom toho byl též ministrem spravedlnosti (1947–1948) a ministrem školství (1951–1954). V letech 1945–1974 byl starostou města Barentin.\n\nPůvodně byl právníkem. V roce 1928 byl prvně zvolen do parlamentu (svůj mandát udržel až do roku 1962). Po napadení Francie Německem se zapojil do bojů, ale byl Němci zajat, takže se neúčastnil hlasování o vzniku vichistického režimu. Poté, co byl ze zajetí v roce 1941 propuštěn, vichistický režim odmítl a zapojil se do odboje, konkrétně do odbojové sítě Georges-France. Dne 12. září 1943 byl zatčen okupačními orgány a uvězněn v Compiègne, poté byl 16. prosince 1943 deportován do koncentračního tábora v Buchenwaldu, kde byl vězněn až do osvobození tábora americkou armádou dne 11. dubna 1945. Během věznění ztratil 30 kilogramů váhy a onemocněl záněty srdce a plic. Roku 1947 získal první funkci ve vládě. Stal se ministrem spravedlnosti, takže předsedal posledním státním soudům s kolaboranty. Byl na necelé dva měsíce jmenován i premiérem, poté se vrátil na post ministra spravedlnosti. Ten musel opustit po aféře, kdy byl jeho spolupracovník Pierre Brice obviněn ze získání bohatství při spolupráci s německými okupanty. Do vlády se vrátil v roce 1951 na pozici ministra školství. Jako silný zastánce veřejného školství prosadil zákon, který veřejné školy osvobodil od školného.\n"}
{"id": "1472946", "url": "https://cs.wikipedia.org/wiki?curid=1472946", "title": "Fadděj Věnědiktovič Bulgarin", "text": "Fadděj Věnědiktovič Bulgarin\n\nFadděj Venědiktovič Bulgarin, vlastním jménem Jan Tadeusz Krzysztof Bułharyn, (, , panství Peryševo u Uzdy, Minská gubernie – , panství Karlova v Derptu, tj. u dnešního Tartu, Livonská gubernie) byl ruský prozaik, novinář a literární kritik polského púvodu.\n\nNarodil se na panství Peryševo u Uzdy jako potomek šlechtické rodiny z Polsko-litevské unie. Když jeho otec během Kościuszkova povstání v roce 1794 zabil ruského generála a byl poslán do vyhnanství na Sibiř, odjel s matkou do Petrohradu, kde v letech 1798-1806 studoval ve vojenské škole. Za napoleonských válek bojoval v ruské armádě v hodnosti poručíka a v bitvě u Friedlandu byl zraněn. Když byl roku 1811 po několika skandálech propuštěn, odjel do Varšavy a zde vstoupil do vojska Varšavského knížectví. Jako polský dobrovolník bojoval na Napoleonově straně po celé Evropě a dosáhl hodnosti kapitána. Po Napoleonově pádu se uchýlil do Varšavy a pak do Vilniusu. Vydal několik polských spisů a psal do místních časopisů.\n\nRoku 1819 se vrátil do Petrohradu a začal psát rusky. Stal se přítelem A. S. Gribojedova a byl blízký děkabristům, zejména K. F. Rylejevovi. Po porážce děkabristického povstání roku 1825 však nabídl spolupráci nově zřízené Tajné kanceláři Jeho Veličenstva výměnou za možnost působit v oficiálních periodikách a věnovat se spisovatelské práci. Pracoval také ve státních službách a nakonec se stal státním radou. To, že je spolupracovníkem carské tajné policie, se o něm všeobecně vědělo, a proto byl bojkotován v podstatě celou ruskou literaturou. Ve své době byl však mnohem populárnější než dnes všeobecně uznávaní spisovatelé, protože pohotově dokázal vyjít vstříc i vkusu méně náročné čtenářské obce.\n\nStal se zakladatelem tzv. \"mravně-satirického románu\" (нравственно-сатирический роман). Ve svých prózách vystupuje proti rodové aristokracii, zobrazuje prostopášný život provinční šlechty a jeho statkářské typy předjímají postavy z Gogolových \"Mrtvých duší\". Psal také tzv. \"skazové povídky\" (сказозыe рассказы) založené na rázovitém vyprávění v první osobě, čímž se stal v mnohém předchůdcem N. S . Leskova. Kromě toho se řadí mezi první autory ruské vědeckofantastické literatury.\n\nHlavním těžištěm jeho činnosti však byla žurnalistika. Již roku 1822 začal vydávat časopis \"Severní archiv\" (Северный архив) a roku 1825 vydal první ruský divadelní almanach \"Ruská Thalie\" (Русская Талия), kde opublikoval ukázky z Gribojedovy komedie \"Hoře z rozumu\". Roku 1835 založil společně s Nikolajem Ivanovičem Grečem provládní literární a politický časopis \"Severní včela\" (Северная пчела), který se však stal synonymem bezzásadového novinářství. V tomto časopise vydával své fejetony, ve kterých se vysmíval ruským romantickým spisovatelům (Puškin, Gogol a další) a označoval je za nebezpečné novátory, čímž se zasloužil o cenzurování jejich děl. Pro práce mladých Gogolových následovníků vymyslel posměšný název \"naturální škola\" (натуральная школа), ze kterého ale dokázal literární kritik Vissarion Grigorjevič Bělinskij vytvořit generační program moderní ruské literatury. K denunciaci svých odpůrců využil i své šestidílné \"Paměti\" (Воспоминания).\n\nRoku 1857 ochrnul a roku 1859 zemřel na svém panství Karlova v Derptu (dnešní Tartu), kde je také pochován. \n\n\n"}
{"id": "1472954", "url": "https://cs.wikipedia.org/wiki?curid=1472954", "title": "Kratice (tvrz)", "text": "Kratice (tvrz)\n\nKratice (též \"Barbora\") jsou tvrz přestavěná na sýpku západně od Kvasetic u Plánice v okrese Klatovy. Od roku 1964 je chráněna jako kulturní památka.\n\nPrvní písemná zmínka o vsi Kratice pochází z roku 1379, kdy patřila nepomuckému klášteru, a po jeho zániku během husitských válek byla připojena k zelenohorskému panství. Nejspíše ve druhé polovině čtrnáctého století byla ve vsi založena tvrz, kterou nechal rozšířit Ladislav ze Šternberka po roce 1580. Podle Augusta Sedláčka a Miloslava Bělohlávka ji teprve on nechal založit. Roku 1599 Kratice koupil Adam ze Šternberka a připojil je k plánickému panství. Kratická tvrz ztratila svůj význam a roku 1638 byla uvedena jako opuštěná. Její věž byla na počátku devatenáctého století přestavěna na barokní sýpku.\n\nDvoupatrová věž stojí uprostřed hospodářského dvora. Má obdélníkový půdorys s rozměry 21 × 9,3 metru a na výšku měří šestnáct metrů. Vchází se do ní klenutým vstupem. Interiéry byly původně osvětlené částečně dochovanými střílnovitými okénky, která byla při barokní přestavbě nahrazena malými pravoúhlými okny s provlékanými mřížemi. Ostatní hospodářské budovy (barokní stodoly a chlévy, renesanční hospodářská budova) nejsou památkově chráněné.\n"}
{"id": "1472957", "url": "https://cs.wikipedia.org/wiki?curid=1472957", "title": "Vincenc Otto Nimmerfroh", "text": "Vincenc Otto Nimmerfroh\n\nVincenc Otto Nimmerfroh (30. prosince 1904 Rapotín – 10. června 1965 Praha) byl český ekonom, profesor, v letech 1945–1949 se na ministerstvu průmyslu podílel na vypracování strategie poválečného československého průmyslu.\n\nVincenc Otto Nimmerfroh vystudoval Vysokou školu obchodní při Českém vysokém učení technickém, kde ho ovlivnil především profesor národního hospodářství JUDr. Josef Macek, s nímž v pozdějších letech udržoval pravidelné kontakty. Roku 1930 nastoupil V. O. Nimmerfroh jako úředník do exportního oddělení skláren v Rapotíně, později pracoval v pražské firmě Radio Havel, kde vedl korespondenční oddělení a měl na starosti správu filiálek. Od roku 1935 působil jako státní zatímní profesor komerčních předmětů na veřejné československé obchodní škole v Šumperku, kde setrval až do 1938. V té době žil v Zábřehu na Moravě, kde se ve spolupráci se zábřežským starostou Jožou Malým aktivně účastnil veřejného kulturního i politického života a pořádal přednášky s ekonomickou a sociální tematikou.\n\nPo obsazení pohraničí německou armádou opustil V. O. Nimmerfroh s rodinou Zábřeh a od října 1938 působil jako definitivní státní profesor na obchodní akademii v Hodoníně. V době války se zapojil do protifašistického odboje, v roce 1945 patřil k zakladatelům sociálně demokratické organizace v Hodoníně a vydával časopis \"Slovač\", jehož první číslo vyšlo 6. května 1945 a který informoval o situaci v regionu i v zahraničí. V. O. Nimmerfroh se na jeho stránkách věnoval některým aktuálním ekonomickým otázkám, například otázce měny nebo problematice vývoje na trhu práce.\n\nV červenci 1945 byl V. O. Nimmerfroh povolán na ministerstvo průmyslu do Prahy, kde byl jmenován nejprve na místo odborového a posléze vrchního odborového rady a přednosty studijního oddělení. Jeho činnost spočívala v organizování studijní agendy, v přípravě podkladů pro hospodářsko-politická opatření ministerstva průmyslu, ve vypracování rozborů hospodářské situace československého průmyslu a vývojových tendencí v průmyslu jiných evropských či mimoevropských zemí. V roce 1947 absolvoval studijní pobyty v Norsku a Velké Británii za účelem vypracování analýz sloužících jako podklad při jednání zástupců ministerstva průmyslu o zahraničních obchodních smlouvách. Poznatkům z Velké Británie věnoval i jeden díl cyklu ekonomických pořadů, které připravoval pro Československý rozhlas.\n\nOd roku 1945 byl V. O. Nimmerfroh rovněž jmenován učitelem a zkušebním komisařem na Státní knihovnické škole v Praze a byl pověřen vyučováním předmětu Úvod do národního hospodářství. V červnu 1949 mu byla na základě práce, v níž se věnoval rozboru optimální velikosti průmyslových podniků, udělena vědecká hodnost doktora věd obchodních na Českém vysokém učení technickém v Praze. V témže roce přešel z ministerstva průmyslu na Státní úřad plánovací, kde pracoval na koordinaci plánů v lehkém průmyslu a zúčastnil se vypracování směrnic pro sestavení prováděcích plánů československé průmyslové výroby. Technicko-ekonomickým otázkám v průmyslu a tematice plánovaného hospodářství se věnoval i v odborných pojednáních, v tisku a v přednáškách vysílaných v Československém rozhlase. Účastnil se rovněž přednáškových cyklů pořádaných spolkem architektů a inženýrů SIA, jehož byl členem.\n\nPolitický tlak na V. O. Nimmerfroha stále sílil, v dubnu 1950 dostal na Státním úřadu plánovacím nabídku na vstup do komunistické strany, a když ji odmítl, byl na hodinu propuštěn. Nějakou dobu mu bylo znemožněno sehnat nové zaměstnání a ocitl se i s rodinou v existenční tísni. Vzhledem k tomu, že hrozily nové politické postihy, rozhodl se na jaře roku 1951 pro emigraci. Pokus se však nezdařil, V. O. Nimmerfroh byl na hranicích zadržen a poté vězněn v táboře nucených prací v Jáchymově.\n\nPo propuštění v dubnu 1953 pracoval nějaký čas jako pomocný stavební dělník podniku Dopravních staveb, posléze v srpnu 1954 nastoupil místo v revizním oddělení Zasklívací služby, které zastával až do zrušení podniku v prosinci 1958. Poté pracoval u Obvodního stavebního podniku v Praze 6. V této době neměl povoleno publikovat, proto ekonomický vývoj komentoval v nezveřejněných statích, překládal a pořádal bytové semináře. Zabýval se mimo jiné i otázkou financování veřených investic či otázkou cen v československém průmyslu.\n\nV. O. Nimmerfroh zemřel v Praze 10. 6. 1965. V roce 1990 dosáhl plné soudní i mimosoudní rehabilitace.\n\n"}
{"id": "1472961", "url": "https://cs.wikipedia.org/wiki?curid=1472961", "title": "Tiszacsege", "text": "Tiszacsege\n\nTiszacsege [tisačege] je město ve východním Maďarsku v župě Hajdú-Bihar, spadající pod okres Balmazújváros, blízko hranic se župou Borsod-Abaúj-Zemplén. Leží v blízkosti Národního parku Hortobágy. Nachází se asi 46 km severozápadně od Debrecínu. V roce 2015 zde žilo 4 713 obyvatel. Podle údajů z roku 2001 zde bylo 97 % obyvatel maďarské a 3 % obyvatel romské národnosti.\n\nBlízko města prochází řeka Tisza. Nejbližšími městy jsou Balmazújváros, Mezőcsát, Polgár a Tiszafüred. Blízko jsou též obce Ároktő, Egyek, Hortobágy, Nagyiván a Újszentmargita.\n\nVelkou potíží při dopravě je chybějící most přes řeku Tiszu, takže je nutné pro přepravu na druhý břeh řeky, především do blízké obce Ároktő, použít dopravu trajektem.\n\nNachází se zde termální lázně \"Tiszacsegei Termálstrand\".\n"}
{"id": "1472962", "url": "https://cs.wikipedia.org/wiki?curid=1472962", "title": "Kostel Jména Panny Marie (Rejvíz)", "text": "Kostel Jména Panny Marie (Rejvíz)\n\nKostel Jména Panny Marie je filiální kostel na Rejvízu v okrese Jeseník. Je spravován Římskokatolickou farností Zlaté Hory děkanátu Jeseník diecéze ostravsko-opavské. Klasicistní venkovská stavba byla Ministerstvem kultury České republiky v roce 2001 prohlášena kulturní památkou ČR.\n\nV období největšího přílivu nových osadníků (konec 18. a začátek 19. století) žádal frývaldovský děkan a biskupský komisař Johann Rother vratislavského biskupa Josefa Kristiána Hohenlohe o povolení ke stavbě kostela v Rejvízu. Biskup stavbu nejen povolil, ale dodal i stavební dříví. Původně měla být postavena kaple, ovšem díky štědrým dárcům mohl být postaven menší kostel. Základní kámen byl položen 20. října 1808 za přítomnosti komisaře Johanna Rothera, okolních farářů a obyvatel Rejvízu. Stavba byla dokončena v roce 1809. Slavnostní zasvěcení za účasti šesti farářů z okolí bylo provedeno 24. září 1809. Od roku 1814 byl kostelem lokálním, od roku 1876 do roku 1973 byl farním kostelem. V roce 2001 byl kostel prohlášen kulturní památkou ČR. V roce 2011 byly vyměněny napadené části krovů dřevomorkou domácí a střecha pokrytá břidlicí.\n\nV blízkosti kostela je bývalá budova fary, ve které je muzeum Tkalcovna.\n\nKostel je jednolodní neorientovaná stavba obdélného půdorysu postavena z lomového kamene. Vstup do kostela vede hranolovou věží v průčelí kostela. Věž je zakončena jehlanovou střechou. Loď má v bočních stěnách po třech oknech. Na jižní straně je přisazeno zúžené pravoúhlé kněžiště se zaoblenými rohy. Loď a kněžiště má dřevěný trámový podlhedový strop, kněžiště je otevřeno do lodi půlkruhovým triumfálním obloukem. Ke kněžišti byla přistavěna sakristie s pultovou střechou. Nad vstupními dveřmi je kruchta podepřena dvěma kamennými sloupy. Poprseň kruchty je zdobena ornamentálním motivem. Na kruchtě jsou varhany z Krnova (Rieger-Kloss). Střecha kostela je valbová. Ve věži jsou dva zvony, jeden byl ulit ve zvonařské dílně Dyttrych z Brodku u Přerova. U vchodu do kostela je vidět základní kámen s nápisem: \"Grundstein im Jahre 1808,\" a na protější straně je vsazena mramorová deska patrona kostela s nápisem: \"Unter seiner fürstlichen Durchlaut Josef Christian von Hohenlohe\".\n\nInteriér byl v roce 1924 vymalován malířem Emilem Brendlem. Hlavní oltář vytvořil Bernard Kutzer, sochy svatý Jan Nepomucký a svatý Florián vytvořili sochaři Bernard a Raimund Kutzerovi z Horního Údolí, obrazy Křížové cesty jsou od Fraze Templera, Svatá rodina z roku 1883 od Rudolpha Templera.\n\n\n"}
{"id": "1472963", "url": "https://cs.wikipedia.org/wiki?curid=1472963", "title": "Hradec u Liběšic", "text": "Hradec u Liběšic\n\nHradec u Liběšic je hradiště na vrchu nad Hradec mezi Levínem a Srdovem asi 4,5 km severně od Liběšic v okrese Litoměřice. Jde o významné dosud neprozkoumané archeologické naleziště kategorie UAN I. Hradiště je od roku 1964 chráněno jako kulturní památka. Těsně pod vrcholem kopce se nachází mauzoleum rodiny Schrollů.\n\nHradec se nachází na jihu Verneřického středohoří, na severozápadním úpatí druhého nejvyššího vrcholu Českého středohoří Sedla (726 metrů) v katastru obce Srdov (část obce Liběšice). Zalesněný kuželovitý vrch Hradec (452 metrů) se tyčí v prudkém svahu nad napojením silnic II/240 a II/260, nad stejnojmennou obcí, která ale katastrálně spadá do obce Levín. Na jeho severozápadním úpatí leží obec Horní Vysoké, do jejíhož katastru patřily na přelomu 19. a 20. století populární Lázně Jeleč (německy ). Vrch je tvořen vyvřelou třetihorní horninou trachybazaltem.\n\nVrchol kopce je obepnut hlinito-kamenitými valy o celkové délce kolem 600 metrů, které místy z jižní a jihovýchodní strany dosahují výšky až tří metrů. Z jižní strany byl val probourán a vede jím cesta k mauzoleu rodiny Schrollů, které se nachází na jihovýchodní straně kopce asi patnáct metrů pod vrcholem uprostřed vykácené mýtiny s výhledem na město Úštěk. Zatím řídké archeologické nálezy z okolních obcí ukazují na osídlení pozdně neolitickými kulturami. Hradiště by potom mohlo být keltského nebo slovanského původu. Keltskému původu by napovídal čtyřúhelníkový prostor o rozměrech cca 50 × 50 metrů, jehož severní část je narušena stavbou hrobky.\n\nPřes vrchol Hradce vede nově budovaná Liběšicko-levínská stezka Zemí hradů, která je součástí projektu Zlatá stezka Zemí hradů.\n"}
{"id": "1472966", "url": "https://cs.wikipedia.org/wiki?curid=1472966", "title": "Balatonfűzfő", "text": "Balatonfűzfő\n\nBalatonfűzfő [balatonfýsfé] je město a letovisko v Maďarsku v župě Veszprém, spadající pod okres Balatonalmádi. Leží u břehu Balatonu a je nejsevernějším sídlem, které u Balatonu leží. Nachází se asi 10 km jihovýchodně od Veszprému. V roce 2015 zde žilo 4 142 obyvatel. Podle údajů z roku 2011 zde žijí 87,9 % Maďaři, 1,6 % Němci a 0,2 % Romové.\n\nNejbližšími městy jsou Balatonalmádi, Balatonkenese, Berhida a Veszprém. Blízko jsou též obce Balatonakarattya, Balatonfőkajár, Királyszentistván, Litér a Papkeszi.\n"}
{"id": "1472967", "url": "https://cs.wikipedia.org/wiki?curid=1472967", "title": "Hruštička menší", "text": "Hruštička menší\n\nHruštička menší (\"Pyrola minor\") je nízká, vytrvalá, stálezelená, planě rostoucí rostlina vyšších poloh, kvetoucí v létě nevelkými, světlými, nicími květy. Je jedním ze čtyř druhů nevelkého rodu hruštička, které se vyskytující se v české přírodě. Rodové jméno \"Pyrola\" je odvozeno od tvaru přízemních listů, které připomínají hrušku (pyrus hruška).\n\nDruh s rozsáhlejším cirkumpolárně boreálním areálem. Vyskytuje se takřka v celé Evropě, přes Island a Skandinávii až za polární kruh. Na východě zasahuje přes Rusko a Turecko na Kavkaz, do západní Sibiře a Střední Asie, ostrůvkovitě se vyskytuje na jihu Sibiři, v Mongolsku, severní Číně, na Dálném východě až na Kamčatce, s přesahem na Korejský poloostrov a severní ostrovy Japonska. Dále za Beringovou úžinou v Severní Americe roste na Aljašce, v převážné části Kanady, na jihu Grónska a téměř v celých Spojených státech amerických. Protože hruštička menší nemiluje teplé klíma, roste v jižních krajích převážně v horských polohách a v severních spíše ve středních polohách a nížinách, nejčastěji na mechových místech v jehličnatých boreálních lesích nebo na jejích okrajích, v houštinách okolo potoků, v bažinách, po okrajích močálů i v chladné tundře. Obsazuje nadmořské výšky od 10 do 3700 m n. m.\n\nV České republice se vyskytuje po celém území, ale nerovnoměrně. Nejvíce roste ve vyšším oreofytiku, ve středních polohách je méně častá a v nižších dokonce vzácná. Z nejvyšších míst je známa z přibližně 1200 m n. m. ve Velké kotlině v Hrubém Jeseníku a nejníže roste ve 170 m n. m. v okolí Hodonína.\n\nHemikryptofyt s fenologickým optimem výskytu od června do srpna. Roste obvykle v polostinných listnatých i jehličnatých lesích, nejčastěji březových, případně na jejich mýtinách nebo na málo výživných lesních okrajích; neroste na otevřených loukách. Preferuje vlhké, slabě kyselé, kypré, hlinité půdy, velmi často si vybírá stanoviště v mechu. Kvete v červnu a červenci, plody dozrávají v srpnu a září.\n\nKromě fotosyntézy získává část živin, hlavně v době klíčení, mykorhizou. Její kořeny se symbioticky pojí se stejnými houbami, které tvoří mykorhizu nejen s kořeny lesních stromů, ale i s kořeny vřesů, díky tomu může růst i v bezlesé tundře za polárním kruhem. V severských krajích sice kvete, však semena vytváří jen zřídka. Na stanovištích s příznivými podmínkami roste v koloniích čítajících i několik desítek kvetoucích rostlin. Druh má ploidii 2n = 46.\n\nVytrvalá bylina s přímou, nevětvenou, 10 až 20 cm vysokou, výrazně hranatou a lysou lodyhou vyrůstající z plazivého, provazovitého oddenku. Stálezelené jednoduché listy vyrůstající v přízemní růžici mají křídlatý řapík, jejich celistvé čepele jsou 3 až 6 cm dlouhé a 2 až 4 cm široké, bývají okrouhle vejčité, na bázi zúžené do řapíku, na vrcholu tupě špičaté, po obvodě vroubkované, slabě kožovité a na líci tmavší než na rubu. Lodyžní listy bývají pouhé vejčité šupiny rostoucí v počtu jeden až čtyři v horní polovině lodyhy, někdy však zcela chybí.\n\nNa vrcholu lodyhy se vyvíjejí v deseti až patnáctičetném hroznovitém květenství bílé až narůžovělé květy. Jsou radiálně symetrické, nicí, mají 4 mm dlouhé stopky, vyrůstají v paždí drobných, kopinatých listenů stejně dlouhých či kratších než stopky a při kvetení vydávají jemnou mandlovou vůni. Srostlolupený, vytrvalý kalich má pět zelených nebo narůžovělých cípů, které jsou 2 mm dlouhé a široce trojúhelníkovité. Kulovitá, pětičetná koruna má lístky bílé nebo narůžovělé, okrouhle vejčité, 5 mm dlouhé. Z koruny ční deset tyčinek nesoucí podlouhlé, lysé prašníky otvírající se otvorem na vrcholu. Lepkavý trikolporátní pyl v semeníku je uspořádán v tetrádách. Čnělka pětiplodolistového semeníku je přímá, 3 mm dlouhá a z květu nevyčnívá, její hlavičkovitá blizna má pět drobných laloků a je dvojnásobně širší než čnělka. Květy neprodukují nektar a opylují se autogamně nebo entomogamně.\n\nPlod je zelená, převislá, kulovitá, pukavá, suchá tobolka o průměru 5 mm. Otvírá se odzdola pěti chlopněmi a obsahuje mnoho vejčitých, velmi drobných semen.\n\nRozmnožuje se rozrůstáním plazivého oddenku nebo jemnými, prachu podobnými semeny, která vítr zanáší na velké vzdálenosti. Drobné semeno však obsahuje jen minimální zásobu látek nutnou pro vznik nového jedince a musí proto zapadnout do bezprostřední blízkosti vlákna vhodného houbového mycelia. S podhoubím se postupně spojí a za pomoci symbiotické houby si erikoidní mykorhizou zajistí z půdy anorganické látky nutné pro růst. Ze semene se vyvine prvotní výhonek nového semenáče, který po několik let žije skrytě pod zemí. Teprve až zakoření a zesílí, vyroste jeho zelená část nad terén a nová rostlina začne přijímat živiny i fotosyntézou, přitom část vytvořených cukrů předává houbě.\n\nVšechny čtyři druhy hruštičky rostoucí v české krajině jsou si velmi podobné a někdy rostou i společně. Pro jejich odlišení lze použít tyto hlavní morfologické znaky:\n\nHruštička menší i hruštička okrouhlolistá (\"Pyrola rotundifolia\") mají koruny kulovité, kdežto hruštička okrouhlolistá (\"Pyrola rotundifolia\") a hruštička zelenokvětá (\"Pyrola chlorantha\") mají koruny zvonkovité.\n\nHruštička menší má kalich s překrývající se cípy a asi 2 mm dlouhou rovnou čnělku s dvojnásobně širokou bliznou, hruštička střední má kalich s nepřekrývajícími se cípy a asi 5 mm dlouhou zakřivenou čnělku se stejně širokou bliznou. Hruštička okrouhlolistá má listeny delší než květní stopky, květy bílé či narůžovělé a v nich asi 8 mm dlouhou čnělku, hruštička zelenokvětá má listeny kratší než stopky, květy žlutozelené a asi 6 mm dlouhou čnělku.\n\nHruštička menší je v ČR původním a nejčastěji se vyskytujícím druhem, je ale poměrně vzácná a podle \"Červeného seznamu cévnatých rostlin České republiky z roku 2012\" je považována za ohrožený druh (C3). V minulosti bývala poměrně hojným druhem, hlavně ve vyšších a středních polohách, který ovšem z obvyklých míst značně ustoupil. Hlavním faktorem ohrožení je lesní intenzivní holosečné hospodaření, stejně jako hustě zapojené smrkové monokultury. Výrazný úbytek stanovišť zapříčiňuje i celková ruderalizace nebo úplný zánik oligotrofních lesních okrajů a světlin podél lesních cest a pěšin, kde rostliny často s úspěchem po dlouhou dobu rostly.\n\n"}
{"id": "1472969", "url": "https://cs.wikipedia.org/wiki?curid=1472969", "title": "Lucy Boynton", "text": "Lucy Boynton\n\nLucy Boynton (* 17. ledna 1994 New York) je britská herečka narozená ve Spojených státech amerických. Proslavila se rolí Mary Austin v životopisném filmu \"Bohemian Rhapsody\".\n\nNarodila se v New Yorku a vyrůstala v Londýně. Má starší sestru Emmu Louise Boynton. Chodila na střední školu Blackheath a poté na dívčí školu James Allen.\n\nJejí první profesionální hereckou rolí byla mladá Beatrix Potter v britsko-americkém filmu \"Miss Potter\" z roku 2006. Boynton se nechala slyšet, že první den natáčení byl „nejlepším dnem v (jejím) životě“. V roce 2007 byla za tento film nominována na cenu Young Artist Award v kategorii nejlepší herečka ve vedlejší roli v celovečerním filmu.\n\nV roce 2007 ztvárnila Posy Fossil v televizním filmu \"Baletní střevíčky\". Ve filmu netančila, tyto scény natočila dublérka. O rok později si zahrála Margaret Dashwood v minisérii \"Rozum a cit\". V roce 2016 ztvárnila tajemnou Raphinu ve snímku \"Sing Street\" a o rok později Helenu Andrenyi v detektivce \"Vražda v Orient expresu\".\n\nV roce 2018 ztvárnila Mary Austin, přítelkyni Freddieho Mercuryho, v životopisném filmu \"Bohemian Rhapsody\", který pojednává o skupině Queen, a hlavně Mercuryho životě.\n\nOd roku 2018 chodí se svým hereckým kolegou z Bohemian Rhapsody, Ramim Malekem.\n\n"}
{"id": "1472974", "url": "https://cs.wikipedia.org/wiki?curid=1472974", "title": "Volba prezidenta Československa 1918", "text": "Volba prezidenta Československa 1918\n\nVolba prezidenta Československa proběhla 14. listopadu 1918 na prvním zasedání Revolučního národního shromáždění v Thunovském paláci v prostorách bývalého českého zemského sněmu na pražské Malé Straně. Tomáš Garrigue Masaryk byl ve své nepřítomnosti zvolen aklamací na dobu dvou let prvním československým prezidentem.\n\nTomáš Garrigue Masaryk byl spolu s Edvardem Benešem a Milanem Rastislavem Štefánikem hlavním představitelem československého odboje v zahraničí. Během první světové války vyjednal Masaryk sérii smluv s dohodovými mocnostmi a byl vůdcem Československých legií. V říjnu 1918 došlo schůzce představitelů domácího a zahraničního odboje ve švýcarské Ženevě, kde byla potvrzeno, že se právě Masaryk stane prezidentem budoucího státu.\n\nUstavující schůze revolučního národního shromáždění se účastnilo celkem 256 poslanců.. Schůzi vedl Karel Kramář, který ve svém úvodním projevu poděkoval osobnostem, které se zasloužily o vznik státu Masarykovi, Benešovi, Štefánikovi a Mužům 28. října. Neopomenul poděkovat Československým legiím a dohodovým mocnostem. Ve své řeči dále deklaroval ztrátu veškerých práv Habsbursko-lotrinské dynastie na český trůn a vyhlásil republikánský charakter nového státu. Jako potvrzení republikánské formy státu požádal Kramář Národní shromáždění o zvolení Masaryka prvním prezidentem Československa.\n\nZačátek schůze byl naplánován 11:40 tak aby se v okamžiku vyhlášení prezidentská volby po celé Praze rozuměly zvony., což se vzhledem k nabitému programu netíhlo.. Začátek schůze tak kvůli zpožděnému vlaku zmeškalo 40 slovenských poslanců, kteří zřejmě dorazili až po prezidentské volbě.\n\nV době konání volby byl Masaryk ještě ve Spojených státech.V době Masarykovi nepřítomnosti převzala prezidentské funkce nově zvolená vláda jíž předsedal Karel Kramář. Do Prahy Masaryk dorazil až 21. prosince 1918. Ve dvě hodiny odpoledne pak rukou předsedy Národního shromáždění Františka Tomáška složil prezidentský slib.\n\n"}
{"id": "1472977", "url": "https://cs.wikipedia.org/wiki?curid=1472977", "title": "Krliš", "text": "Krliš\n\nKrliš je oblý zalesněný vrch ležící v okrese Praha-západ v Pražské plošině asi minutu chůze jihovýchodním směrem od obce Tursko, kdy jde o druhý nejvyšší bod Turské plošiny, který dosahuje výšky 308 metrů nad mořem.\n\nMohyla padlého vojevůdce Tyra se často spojována právě s vyvýšeninou Krliš. Podle Rukopisu královédvorského je jí říkalo „Čestmírova mohyla“, která má údajně stát na sever od Turska. Ve 20. století zde byly provedeny vykopávky, při kterých bylo objeveno slovanské pohřebiště. Pravda je však taková, že se zde nachází mohyla, ale to už z doby bronzové spadající pod únětickou kulturu. Údajně se v těchto místech odehrála rozhodující bitva Lucké války zvaná bitva na Turském poli.\n"}
{"id": "1472979", "url": "https://cs.wikipedia.org/wiki?curid=1472979", "title": "Zabok", "text": "Zabok\n\nZabok je město v chorvatském Záhoří, administrativně součást Krapinsko-zagorské župy. V roce 2011 ve městě žilo dle místního sčítání lidu 2 714 obyvatel, v celé jeho opčině pak žilo. Město se nachází na hlavních dopravních tazích v regionu, které spojují město Záhřeb se slovinským Mariborem. Vzniklo na soutoku řek Krapina a Krapinica. V jeho blízkosti prochází dálnice A2 a železniční trať Zaprešić–Čakovec.\n\nPrvní písemná zmínka o městě pochází z roku 1335. Název města, který pochází ze stejné doby, odkazuje na ohyb řeky. Místní kostel byl budován v letech 1782 až 1805.\n"}
{"id": "1472980", "url": "https://cs.wikipedia.org/wiki?curid=1472980", "title": "KV62", "text": "KV62\n\nKV62 je standardní egyptologické označení pro hrobku mladého faraóna Tutanchamona nacházející se v Údolí králů.\n\nHrobka byla objevena v roce 1922 Howardem Carterem pod pozůstatky dělnických chatrčí z doby ramessovské. To vysvětluje důvod, proč unikla znesvěcení a vyprazdňování hrobu na konci 20. dynastie, ačkoli byla hrobka po dokončení dvakrát vyloupena a znovu zapečetěna.\n\nHrobka byla plná předmětů ve značném chaosu, a to zčásti kvůli své malé velikosti, dále kvůli loupežím a také chvatnému dokončování. Vyklidit hrobku trvalo Carterovi osm let i z důvodu jeho přehnané pečlivosti při vedení záznamů. Celý její obsah byl přesunut do Egyptského muzea v Káhiře.\n\nPoté, co tam byla Tutanchamonova mumie uložena, se do hrobky se vstoupilo minimálně dvakrát, a to v době dost předcházející Carterovu objevu. Venkovní dveře svatyní obklopujících královy vnořené rakve byly odpečetěné, přestože dvě ze svatyní (tři a čtyři) zůstaly nedotčené a zapečetěné.\n"}
{"id": "1472981", "url": "https://cs.wikipedia.org/wiki?curid=1472981", "title": "Hrobka rodiny Josefa Förstera", "text": "Hrobka rodiny Josefa Förstera\n\nHrobka rodiny Josefa Förstera se nachází na hřbitově ve Zlatých Horách v okrese Jeseník. Ministerstvem kultury České republiky byla v roce 1994 prohlášena kulturní památkou ČR. Kulturní památku tvoří soubor dvou hrobek rodiny Försterů.\n\nJosef Förster byl významný kamenický podnikatel ve Zlatých Horách. Ve dvacátých letech 20. století (krátce po roce 1921) vytvořil pro jeho rodinu hrobku akademický sochař Engelbert Kaps (1867–1975). V roce 1997 proběhla její restaurace.\n\nPozdně secesní hrobka je zhotovena z černé žuly, socha truchlící ženy z bílého laaserského mramoru a hlava Krista s trnovou korunou z bronzu. Truchlící žena oděná do splývavého šatu se v žalu sklání nad urnou, která je obtočena věncem z růžových květů. Do náhrobní desky byla vyryta jména zemřelých.\n\nObdobný námět truchlící ženy je zpracován na Ličakivském hřbitově ve Lvově. Náhrobek básníka a ukrajinského národního buditele Markiana Šaškeviče (1811–1843) vytvořil H. Perier o osmdesát let dříve. Náhrobek je bílé barvy a plastika truchlící ženy černá.\n\n\n"}
{"id": "1472986", "url": "https://cs.wikipedia.org/wiki?curid=1472986", "title": "New Power Party", "text": "New Power Party\n\nNew Power Party (tradiční znaky: ; hanyu pinyin: \"Shídài Lìliàng\"; tchajwansky \"Sî-tāi Le̍k-liōng\"; český přepis: \"Š'-taj Li-liang\"; v překladu \"Strana nové moci\") je politická strana působící na Tchaj-wanu. Založena byla 25. ledna 2015.\n\nStrana vzešla ze Slunečnicové revoluce, což bylo protestní hnutí organizované převážně studenty proti vládnoucímu Kuomintangu. Důvodem demonstrací byla obchodní dohoda (The Cross Strait Service Trade Agreement) usnadňující příliv investic (v sektoru služeb) mezi Tchaj-wanem a ČLR. Demonstranti se obávali, že se Tchaj-wan prostřednictvím těchto dohod stane ekonomicky a politicky více závislým na ČLR a postupně tím ztratí svrchovanost. Netransparentní a urychlené kroky vlády k prosazení dohody byly kritizovány a protestující studenti následně na téměř měsíc obsadili budovu parlamentu (budova \"Legislativního dvora\") za účelem zabránění ratifikace dohody.\n\nStrana je součástí politického jevu známého jako \"třetí síla\" (第三 勢力), ve kterém se nové politické strany snaží nabídnout alternativu k tradičnímu uspořádání tchajwanské politiky ovládané zeleným táborem v čele s DPP a modrým táborem vedeném Kuomintangem. Volební program se však v některých oblastech, např. v otázce Nezávislosti Tchaj-wanu, shoduje s agendou DPP a zeleného tábora.\n\nVe volbách do Legislativního dvora (nejvyšší zákonodárná moc) v lednu 2016 strana získala 5 z možných 113 mandátů. Mezi zvolenými kandidáty byl i zakládající člen strany Freddy Lim, který předtím působil jako ředitel tchajwanské pobočky Amnesty International a je známý jako zpěvák tchajwanské blackmetalové kapely Chthonic.\n"}
{"id": "1472989", "url": "https://cs.wikipedia.org/wiki?curid=1472989", "title": "Émile Bayard", "text": "Émile Bayard\n\nÉmile-Antoine Bayard (* 2. listopadu 1837 Francie – 6. prosince 1891 Egypt) byl francouzský ilustrátor narozený v obci La Ferté-sous-Jouarre, Seine-et-Marne ve Francii. Studoval u malíře Léona Cognieta a známý je především svými ilustracemi Cosette v románu Bídníci od Victora Huga. Zemřel v Káhiře.\n\nBayard od roku 1853 pět let studoval u malíře Léona Cognieta. Ve věku patnácti let publikoval své první karikatury, často pod pseudonymem Abel De Miray.\n\nMezi lety 1857 a 1864 se živil kresbou uhlem, obrazů, akvarelů, dřevorytů, gravírováním a litografií. V roce 1864 začal pracovat primárně pro časopisy a ilustroval současné události, jako je francouzsko-pruská válka 1870-71.\n\nNa konci 19. století s rostoucím zájmem o fotografii opustil dokumentární kresbu a věnoval se ilustraci románů, včetně Bídníků od Victora Huga, Chaloupka strýčka Toma od Harriet Beecher Stoweové, L'Immortel od Alphonse Daudeta a Ze Země na Měsíc od Julesa Verna.\n\nPřed rokem 1865 bylo umění zobrazující vesmírné i cizí světy založeno na mystice na rozdíl od vědy. Bayardova umělecká díla doprovázející román Ze Země na Měsíc je považována za první vesmírné umění vědecké povahy.\n"}
{"id": "1472992", "url": "https://cs.wikipedia.org/wiki?curid=1472992", "title": "Hradiště Na valech (Horní Přím)", "text": "Hradiště Na valech (Horní Přím)\n\nJižně od obce Horní Přím v okrese Hradec Králové se na okraji Přímského lesa v poloze Na valech nalézají zbytky doposud blíže nedatované fortifikace. Areál hradiště je chráněn jako kulturní památka ČR. Národní památkový ústav tento areál uvádí v katalogu památek pod rejstříkovým číslem ÚSKP 35366/6-612.\n\nDatování dochovaných valů kolísá podle jednotlivých autorů od pravěkého či raně středověkého slovanského hradiště, přes středověké stáří - relikt tvrze či hrádku (August Sedláček), až po raně novověké stáří - vojenský tábor snad z třicetileté války (Josef Ladislav Píč).\n\nAreál hradiště se rozkládá na rozloze cca 150 x 180 m. Opevnění se dochovalo pouze na severoseverovýchodní až jihovýchodní straně v podobě dvojice souběžných valů o délce cca 90 m (vnější dosahuje výšky až 3,5 m, vnitřní má maximální výšku 2 m) a krátkého valu o délce cca 30 m na západě až západoseverozápadě. Severozápadní až severní stranu areálu zcela zničila novodobá pískovna a štěrkovna, na jižní až jihozápadní straně není fortifikace patrná - jedinou obranu tu skýtá mírný svah, místy s cca 1-1,5 m převýšením (část terénu je navíc podmáčena - mokřad). \n\nVe vnitřním areálu nejsou patrny žádné další stopy po dalším členění, přestože L. Domečka (ředitel Hradeckého musea a archeolog) ještě na počátku 20. století hovoří o \"trojím valu a dvojím příkopu na straně severovýchodní a jihovýchodní\" a v souvislosti a nálezy hrobů se zmiňuje o \"středním valu\" - tuto část areálu zničila postupující těžba písku a štěrku. \n\n"}
{"id": "1472993", "url": "https://cs.wikipedia.org/wiki?curid=1472993", "title": "Česká florbalová extraliga mužů 2018/19", "text": "Česká florbalová extraliga mužů 2018/19\n\nČeská florbalová extraliga mužů 2018/19 (podle sponzora také Tipsport Superliga 2018/19) byla nejvyšší mužskou florbalovou soutěží v sezoně 2018/19 v Česku.\n\nVítězem ročníku se stal tým 1. SC TEMPISH Vítkovice po porážce vítěze předchozího ročníku, týmu Technology Florbal MB, v superfinále. Vítkovice získaly v tomto ročníku titul i v Extralize žen ve finále konaném na stejném místě stejný den. Bylo to teprve potřetí, co se jednomu oddílu podařilo získat v jednom roce titul v mužské i ženské nejvyšší soutěži, a vždy to zatím byly Vítkovice, v sezónách 1999/00 a 2013/14. Na třetím místě skončil tým ACEMA Sparta Praha. Byl to nejlepší výsledek týmu od druhého místa v sezóně 2000/01.\n\nV této sezóně byl poprvé udělen \"Prezidentský pohár\" pro vítěze základní části sezóny. Prvním držitelem se stal Technology Florbal MB.\n\nNováčkem v této sezoně byl tým TJ Sokol Královské Vinohrady, který se po dvou sezonách vrátil do Superligy po vítězství v 1. lize v minulém ročníku.\n\nPo prohře v play-down sestoupil po dvou sezónách v Superlize do 1. ligy tým TJ Znojmo LAUFEN CZ. Byl v následující sezóně nahrazen vítězem 1. ligy, týmem BLACK ANGELS, který do Superligy postoupil poprvé. Dále po prohře v baráži sestoupil po 24 sezónách v Superlize tým Bulldogs Brno po prohře s poraženým finalistou 1. ligy, týmem FBŠ Hummel Hattrick Brno, který také postoupil poprvé.\n\nV základní části se všechny týmy dvakrát utkaly každý s každým. Po skončení základní části postoupilo prvních 8 týmů do play-off. Poslední čtyři týmy základní části (11. až 14. místo) se spolu utkaly v play-down.\n\nPrvní tři týmy si postupně zvolily soupeře pro čtvrtfinále z druhé čtveřice. Čtvrtfinále se hrálo od 2. do 15. března 2019.\n\nNejlépe umístěný tým v základní části z postupujících do semifinále (Technology Florbal MB) si zvolil soupeře (FAT PIPE FLORBAL CHODOV) ze dvou nejhůře umístěných postupující týmů. Semifinále se hrálo od 23. do 31. března 2019.\nObě série proběhly v nejkratším možném čase (4 : 0).\n\nČtvrtfinále i semifinále se hrály na čtyři vítězné zápasy.\n\nO mistru Superligy rozhodl jeden zápas tzv. \"superfinále\" 14. dubna 2018 v Ostravar Aréně v Ostravě. Zápas sledovalo 8 546 diváků.\n\nTechnology Florbal MB – Hu-Fa PANTHERS OTROKOVICE 4 : 0 na zápasy\n\nACEMA Sparta Praha – FbŠ Bohemians 4 :1 na zápasy\n\nFAT PIPE FLORBAL CHODOV – FBC ČPP Bystroň Group OSTRAVA 4 : 2 na zápasy\n\n1. SC TEMPISH Vítkovice – Tatran Teka Střešovice 4 : 1 na zápasy\n\nTechnology Florbal MB – FAT PIPE FLORBAL CHODOV 4 : 0 na zápasy\n\nACEMA Sparta Praha – 1. SC TEMPISH Vítkovice 0 : 4 na zápasy\n\n14. 4. 2019 16:30, Technology Florbal MB – 1. SC TEMPISH Vítkovice 3 : 4 (0:1, 0:0, 3:3)\n\nPlay-down se hrálo od 9. března do 13. dubna 2019. První kolo play-down hrály 9. s 12. a 10. s 11. týmem po základní části. Vítězové z prvního kola zůstali v extralize, poražení hráli druhé kolo.\n\nTým TJ Znojmo LAUFEN CZ, který prohrál druhé kolo play-down, byl v další sezóně nahrazen vítězem 1. ligy, týmem BLACK ANGELS. Vítěz druhého kola play-down, tým Bulldogs Brno, také sestoupil, po prohře v baráži s poraženým finalistou 1. ligy, týmem FBŠ Hummel Hattrick Brno.\n\nTJ Sokol Královské Vinohrady – TJ Znojmo LAUFEN CZ 4 : 3 na zápasy\n\nBulldogs Brno – Sokol Pardubice 0 : 4 na zápasy\n\nBulldogs Brno – TJ Znojmo LAUFEN CZ 4 : 3 na zápasy\n\nBulldogs Brno – FBŠ Hummel Hattrick Brno 1 : 3 na zápasy\n\n\n"}
{"id": "1472994", "url": "https://cs.wikipedia.org/wiki?curid=1472994", "title": "Socha svatého Františka Xaverského (Zboží)", "text": "Socha svatého Františka Xaverského (Zboží)\n\nSocha svatého Františka Xaverského ve Zboží, části města Dvůr Králové nad Labem v okrese Trutnov. Socha je chráněna jako kulturní památka od 22. dubna 1964. Národní památkový ústav tuto sochu uvádí v katalogu památek pod rejstříkovým číslem 27212/6-3762.\n\nMateriálem sochy je světlý jemnozrnný pískovec. Za autora sochy je považován významný sochař Jiří František Pacák. Světec je ztvárněn jako prostovlasý muž v kněžském rouchu. Socha byla zrestaurována v roce 2012 akademickým sochařem Karlem Krátkým, zásluhou řádu sv. Huberta z Kuksu.\n\nSocha sv. Františka Xaverského z roku 1730 je situována severně od žirečského mlýna po levé straně cesty na Zboží již na katastru Zboží. Podle legendy střežila jezuitské panství v Žirči proti Šporkovu Kuksu, kterého jezuité považovali za kacíře. Světec máchal krucifixem směrem proti Kuksu.\n\n"}
{"id": "1472998", "url": "https://cs.wikipedia.org/wiki?curid=1472998", "title": "Fara v Probluzi", "text": "Fara v Probluzi\n\nBudova bývalé barokní fary v Probluzi se nalézá v centru vesnice Probluz, místní části obce Dolní Přím v okrese Hradec Králové v blízkosti kostela Všech Svatých. Budova bývalé fary je od 31. března 1995 chráněna jako kulturní památka ČR. Národní památkový ústav tuto faru uvádí v katalogu památek pod rejstříkovým číslem ÚSKP 10517/6-5849.\nBudova fary v Probluzi byla postavena někdy okolo roku 1740. V současnosti patří Probluz do farnost Nechanice a budova fary je v soukromém majetku.\n\nBývalá fara v Probluzi je obdélná přízemní, částečně podsklepená trojtraktová budova s mansardovou střechou vysazenou na krátkých krakorcích stropních trámů se seříznutými čely a krytou eternitovými šablonami. Cihelné zdivo bylo nahozené vápennou omítkou, v roce 2018 je omítka již 9 let otlučena až na cihly.\n\nVstupní průčelí je pětiosé se vstupem uprostřed a dvojitými dvoukřídlými, osmitabulkovými okny.\n\n"}
{"id": "1473000", "url": "https://cs.wikipedia.org/wiki?curid=1473000", "title": "Mahuidacursor", "text": "Mahuidacursor\n\nMahuidacursor byl rod ornitopodního býložravého dinosaura, který žil v období svrchní křídy (geologický stupeň santon) na území dnešní centrální Patagonie v Argentině (provincie Neuquén). Fosilie byly objeveny v sedimentech souvrství Bajo de la Carpa a představují nekompletní postkraniální kostru. Holotyp nese označení \"MAU-Pv-CO-596\". Formálně byl popsán v únoru roku 2019 týmem argentinských paleontologů.\n\nPodle provedené fylogenetické analýzy se jedná o zástupce vývojově primitivních ornitopodů, příbuzných rodu \"Notohypsilophodon\" a kladu Elasmaria (\"Talenkauen\" + \"Macrogryphosaurus\").\n\n"}
{"id": "1473004", "url": "https://cs.wikipedia.org/wiki?curid=1473004", "title": "Pierre Pflimlin", "text": "Pierre Pflimlin\n\nPierre Eugène Jean Pflimlin (5. února 1907, Roubaix – 27. června 2000, Štrasburk) byl francouzský politik křesťansko-demokratické orientace, silně spjatý s rodným Alsaskem, velký podporovatel evropské integrace a utužení vazeb mezi Francií a Německem. Během politické krize roku 1958 se nakrátko stal premiérem Francie. Krom toho byl ministrem zemědělství (1947–1949, 1950–1951), ministrem obchodu (1951–1952), ministrem pro evropské otázky (1952), ministrem kolonií (1952–1953), ministrem financí (1955–1956, 1957–1958), státním ministrem (1958–1959) a ministrem spolupráce (1962). V letech 1963–1966 byl předsedou parlamentního shromáždění Rady Evropy a v letech 1984–1987 předsedou Evropského parlamentu. V letech 1959–1983 byl starostou Štrasburku.\n\nV letech 1944-1966 byl členem křesťansko-demokratické, středopravicové a silně proevropské strany Lidové republikánské hnutí (\"Mouvement Républicain Populaire\"). V letech 1956–1959 tuto stranu vedl jako předseda. Roku 1966 se sloučila se stranou Národní střed nezávislých a zemědělců (\"Centre National des Indépendants et Paysans\") a vznikla strana Demokratický střed (\"Centre Démocrate\"), jíž se Pfimlin stal také členem. Ta se roku 1976 sloučila s další stranou Střed demokracie a pokroku (\"Centre démocratie et progrès\") a vznikla strana Střed sociálních demokratů (\"Centre des démocrates sociaux\"), jež však, navzdory názvu, byla rovněž středopravicová a křesťansko-demokratická (pojem sociální demokrat ve Francii nemá stejný význam jako v ČR či Německu). I této strany byl v závěru života Pfimlin členem, stejně jako hnutí Unie pro francouzskou demokracii (\"Union pour la démocratie française\"), jež vzniklo roku 1978 spojením Středu sociálních demokratů s Radikální stranou a jinými subjekty k podpoře prezidentské kandidatury Valéry Giscard d'Estainga.\n\nPrezident René Coty ho 8. května 1958 požádal, aby složil novou vládu. V té době byla země již více jak měsíc bez premiéra, kvůli sporům o válku v Alžírsku. Pfimlin sám zastával názor, že by francouzská armáda měla v Alžírsku podepsat příměří. To vyvolávalo silný odpor u francouzských důstojníků v Alžírsku a také u obyvatel na jihu Francie, kde byl kvůli tomu napaden i Pfimlinův letní byt. Když 13. května dostala nová Pfimlinova vláda důvěru v parlamentu, vypuklo v Alžírsku protivládní vojenské povstání. Povstalci se vylodili na Korsice a objevily se dokonce zprávy o parašutistickém výsadku povstalců v Paříži. Existovala teorie, že se do čela vojenského povstání chce postavit generál Charles de Gaulle. Pfimlin na něj naléhal, aby to popřel a povstání veřejně odsoudil. To de Gaulle odmítl a vydal dokonce prohlášení, v němž naznačoval, že situace může vyústit v žádoucí výsledek. Pfimlin stál před dilematem, zda proti povstalcům nasadí armádu, což žádali socialisté a komunisté. Nakonec se rozhodl tak neučinit a 29. května, 21 dní po převzetí úřadu, rezignoval. Prezident Coty pověřil sestavením vlády de Gaulla a hrozba občanské války tak byla zažehnána. De Gaulle pak pozměnil systém vlády v zemi a tzv. čtvrtá francouzská republika zanikla. Pfimlin zůstal v de Gaullově vládě, ale nakonec rezignoval na protest proti de Gaullovým posměškům vůči myšlence evropské integrace. V závěru života se pak věnoval hlavně regionální a evropské politice.\n"}
{"id": "1473009", "url": "https://cs.wikipedia.org/wiki?curid=1473009", "title": "Cilurnum", "text": "Cilurnum\n\nPevnost Cilurnum je považována za nejlépe zachovanou pevnost římského jezdectva Hadriánova valu. Nyní je tato památka ve správě britské kulturní neziskové organizace Anglické dědictví pod názvem Chesters Roman Fort. Bylo u ní otevřeno muzeum s nálezy z pevnosti a dalších lokalit z valu a jeho okolí. \n\nV roce 124 byla v Hadriánově valu zbořena věž, aby uvolnila místo pro novou pevnost. \nJejím úkolem bylo střežit most, tzv. Chesters Bridge, po němž tamější římská silnice (v moderní době zvaná Military Way, která vede při jižní straně valu) překračovala řeku North Tyne. Z tohoto mostu se na břehu naproti tomu, kde leží pevnost, zachovaly masivní pilíře. Byl totiž v roce 675 rozebrán a materiál Sasové použili při stavbě kostela v Hexhamu.\nCilurnum sloužilo jako základna jezdectva, které mělo provádět odvetné nájezdy do barbarských oblastí na sever od valu; později byla základna předána pěchotě, jak o tom svědčí stavby z roku 138 provedené první kohortou z území moderní Bosny a Hercegoviny.\n\nV roce 178 v pevnosti opět bylo jezdectvo, jednotka ze severního Španělska (\"ala II Asturum\"), která kasárna radikálně přestavěla. \n\nMezi léty 180-250 za hradbou pevnosti vznikly civilní osady (vici) a začaly prosperovat.\n\nVojenská posádka byla v pevnosti ještě v 5. století.\n\nJde o celý lázeňský komplex, který leží mezi pevností a řekou North Tyne. Stejně jako celá bývalá pevnost se velmi dobře zachoval. Nápadných je sedm výklenků s oblouky v západní stěně apodyteria, kde pravděpodobně bývalo sedm soch sedmi dnů v týdnu. U východní strany apodyteria byly latríny s dokonale zachovaným odtokovým systémem. Dobře lze také rozeznat, kde byly a jaký měly tvar nádrže s vodou ve frigidariu a caldariu. V západní části lázní, hlouběji zapuštěné do terénu, je možné vidět i průchody mezi místnostmi. Zachovalo se také hypokaustum a dláždění.\n\nTyto lázně se staly vzorem pro jediný pokus o rekonstrukci podoby tohoto typu lázeňského zařízení v Británii (včetně zařízení a výzdoby), který uskutečnili ve Wallsendu (Tyne and Wear), jemuž Římané říkali Segedunum. Otevřeny byly v roce 2000.\n\nSám Hadrianus podporoval \"kult Disciplíny\" v legiích rozmístěných na valu a raný nápis na oltáři věnovaném bohyni Disciplíně, objevený v roce 1978, naznačuje, že nejstarším známým vojenským oddílem byl jezdecký, \"ala Augusta ob virtutem appellata\" (\"nazvaný Augusta kvůli chrabrosti jeho členů\"), kterých bylo 500. \n\nDále byly nalezeny nápisy, které svědčí o přítomnosti pěších kohort \"Cohors I Delmatarum\" ze země nyní nazývané Bosna a Hercegovina a \"Cohors I Vangionum\" z Horního Porýní v Německu. \n\nČtyři vysoké římské sloupy, které údajně pocházejí z pevnosti Cilurnum, lze spatřit v kostele sv. Jiljí ve vesnici Chollertonu, několik kilometrů od pevnosti. V kostele nesou jižní postranní loď.\n\nNa počátku 19. století Nathaniel Clayton, majitel panství Chesters House, dal při úpravě parku u tohoto sídla přesunout stovky tun země, aby zakryly poslední pozůstatky římské pevnosti. Vznikl tak rovný, ničím nerušený trávník svažující se k řece Tyne. Nicméně Clayton při tom zachránil řadu římských artefaktů, které zachoval v rodině. \n\nKdyž jeho syn John Clayton, právník, který se velmi zajímal o římské památky, v roce 1832 panství zdědil, parkovou úpravu odstranil, aby se pevnost znovu dostala na světlo. Její pozůstatky byly vykopány a John Clayton založil malé muzeum, kde se nalezené věci vystavovaly. Také koupil pevnost Housesteads Fort, Carrawburgh (chrám boha Mithry), Carvoran a další historické památky, kde rovněž provedl vykopávky. \n\nModerní výzkumy proběhly v letech 1982 až 1991, soustředily se zejména na zachované pilíře mostu. \n\nMuzeum se začalo budovat v roce 1895 a otevřeno bylo v roce 1903. Jedná se o chráněnou budovu (stupeň II *), kterou vyprojektoval uznávaný skotský architekt Richard Norman Shaw. Je tam vystavena část sbírky římských nálezů Johna Claytona.\n\nExpozice římských předmětů, včetně nápisů, ukazují, jak se žilo až na severním konci Římské říše, lze tu vidět v neobvykle dobrém stavu například lázně nebo domy velitele, důstojníků a mužstva. \nAž do roku 1950 nepečoval o Claytonovu sbírku žádný kurátor, pracoval tam jen správce. Mezi léty 1950 a 1972 byla čestnou kurátorkou sbírky Grace Simpsonová a prací na ní strávila velmi mnoho času, zabývala se zejména tím, co objevil její otec F. G. Simpson. Po ní zastával tuto funkci až do roku 1987 Dr. David J. Smith, který v té době zároveň byl správcem Muzea starožitností. Lindsay Allason-Jonesová se stala správcem sbírky v srpnu 1987 a později čestnou kurátorkou. \n\nV roce 1983 sbírka přešla do správy organizace Anglické dědictví (English Heritage) a vznikla funkce kurátora muzeí Hadriánova valu. Tu krátce zastávali John Dore (1983-1986), Sally Dumnerová, Bill Hubbard a Georgina Plowrightová, která tam pracovala od roku 1987 až do odchodu do důchodu v roce 2012 a zodpovídala za renovaci muzea, novou podobu jeho expozic i vytvoření elektronického katalogu sbírek.\n\n\n"}
{"id": "1473013", "url": "https://cs.wikipedia.org/wiki?curid=1473013", "title": "Paradox (hudební skupina)", "text": "Paradox (hudební skupina)\n\nParadox je plzeňská hudební skupina. Hraje ve složení Tonda Vainar (zpěv), Miloň Šterner (kytara), Jakub „Cubajz“ Kašák (bicí), Miloň „Blecha“ Šterner (kytara) a Roman „Rom“ Velinov (basa).\n\nV roce 1990 se dala dohromady plzeňská rocková kapela Paradox, která v únoru 1991 poprvé vystoupila, a to v Železném Újezdě. Skupina si ihned díky svému melodickému rocku a speedmetalovému stylu získala své posluchače a s úspěchem začala koncertovat nejen po západních Čechách, ale i po celé republice. Jejich demosnímky získaly úspěch i v hitparádách západočeských rádií.\n\nSkupina hrála ve složení:\n\nV roce 1992 došlo k odchodu kytaristy Martina Nového, jehož vystřídal Pavel Mouřenec, který přišel ze skupiny Sarah. V té době skupina vystupovala na všech tehdy známých hudebních festivalech, koncertovala po celé republice. Jenže v roce 1993 došlo k další změně a skupinu opustil zmíněný Pavel Mouřenec a baskytarista Míra Novák. Do kapely přišel baskytarista Roman Velinov (Ferat) a Miloň Šterner (Arakain, Morrior). Rozjetou kapelu zbrzdila autohavárie bubeníka Milana Gavory a na jeho post přišel Radek Sladký (dnes Törr). Kapela změnila sound, koncertovala s předními rockovými soubory (Arakain, Kabát atd.) a připravovala se na nahrávání svého prvního alba. To díky nedostatku peněz ale nevyšlo. Kapelu v roce 1996 opustil zpěvák Tonda Vainar a přišel Petr Kolář (Arakain). Ten po dvou letech odešel a nastoupil Libor Novák z Českých Budějovic. V roce 1998 kapela oznámila konec působnosti. Ale v roce 2000 dal Miloň Šterner spolu s Tondou Vainarem a Milanem Gavorou znovu dohromady Paradox a snažil se nalézt nové muzikanty. To se ovšem nedařilo a v kapele se během roku vystřídali kytaristi Jirka Rádl a Venca Košař (Brutus).\n\nAž na přelomu let 2001–2002 se kapela ustálila v sestavě:\n\n\nV roce 2005 přišel do kapely bubeník Milan Bošek. V této sestavě kapela fungovala až do roku 2011, kdy ke konci roku vystřídal Standu Marhouna kytarista Tomáš Krauz (Tanit, Jabkowitz, Láďa Křížek). Kapela získala nový sound a soustředila se na točení nového CD, které vyšlo až v létě 2014 pod názvem \"Tak se dívej\".\n\nV období mezi lety 2014–2015 se na pozici bubeníka na živé hraní začal s Milanem střídat Kuba Kašák a koncem roku se stal plnohodnotným členem kapely. Zároveň v té době vystřídal Frantu na pozici baskytaristy Roman Velinov a po letech se tak do kapely vrátil. V roce 2016 došlo ke změně na postu kytaristy, Tomáše vystřídal Miloň Šterner ml. (Neurotic Machinery). V roce 2018 kapela vydala nový singl s názvem „Jenom s Tebou“.\n\n"}
{"id": "1473014", "url": "https://cs.wikipedia.org/wiki?curid=1473014", "title": "Neferkamin", "text": "Neferkamin\n\nNeferkamin (Neferkamin I.) byl egyptský faraon z 8. dynastie během prvního přechodného období. Zmínky o něm pocházejí z abydoského seznamu králů.\n\nV abydoském seznamu králů je Neferkaminovo jméno zaznamenáno jako Sneferka. Důvodem čtení jména jako Neferkamin je to, že hieroglyfový znak O34, čtený jako s, by mohl nahradit znak R22 pro boha Min a čtení Mn. Správné čtení tohoto jména je spolu se jménem krále Nikare uvedeno na zlaté desce nyní uložené v Britském muzeu. Je však možné, že se jedná o padělek.\n"}
{"id": "1473017", "url": "https://cs.wikipedia.org/wiki?curid=1473017", "title": "Pomocný T lymfocyt", "text": "Pomocný T lymfocyt\n\nPomocné T lymfocyty (T lymfocyty, T buňky), známé také jako CD4 buňky, jsou typem T lymfocytů, které mají důležitou roli v imunitním systému, konkrétně v adaptivním imunitním systému. T lymfocyty uvolňují cytokiny, kterými aktivují ostatní imunitní buňky, a dále pomáhají regulovat imunitní odpověď. Jsou nezbytné pro izotypový přesmyk u B lymfocytů, pro aktivaci a růst cytotoxických T lymfocytů, a aktivaci fagocytů, např. makrofágy.\n\nZralé T lymfocyty exprimují na svém povrchu protein CD4, proto jsou označovány jako CD4 T buňky. CD4 buňky jsou obecně brány jako pomocné T buňky imunitního systému. Například, když antigen prezentující buňka (APC) vystavuje antigen prostřednictvím MHC II. třídy, CD4 lymfocyt pomůže těmto buňkám prostřednictvím kombinace buněčných interakcí (CD40 ligand) a cytokinů.\n\nPo vývoji T lymfocytů v thymu se tyto buňky, nazývané \"recent thymic emigrants\" (RTE), dostávají z thymu a směřují do sekundárních lymfatických orgánů (slezina a lymfatické uzliny). Následné vyzrávání ve zralé nezkušené T lymfocyty (nezkušené T lymfocyty - buňky, které se doposud nesetkaly se svým specifickým antigenem), je spojeno se sníženou expresí povrchových markerů souvisejících s RTE, např. CD31, PTK7, komplementové receptory 1 a 2 (CR1, CR2), a produkcí interleukinu 8. Stejně jako ostatní T lymfocyty i nezkušené T lymfocyty exprimují komplex T buněčného receptoru (TCR) a molekuly CD3. TCR se skládá z konstantních a variabilních oblastí, variabilní oblast rozpoznává antigen. CD4 T buňky rozpoznávají antigen prezentovaný v komplexu MHC II. třídy, který se obecně vyskytuje pouze na povrchu profesionálních antigen prezentujících buněk (APCs). Mezi profesionální APC řadíme dendritické buňky, makrofágy a B lymfocyty, ale pouze dendritické buňky jsou schopny exprimovat MHC II. třídy konstitutivně.\n\nV průběhu imunitní odpovědi, profesionální antigen prezentující buňky (APCs) pohlcují cizí materiál (obvykle bakterie nebo viry), zpracují jej a poté vycestují z místa infekce do lymfatických uzlin. V lymfatických uzlinách začnou APCs prezentovat antigenní peptidy vázané v komplexu MHC II. třídy, to vede k aktivaci CD4 T lymfocytů, které exprimují specifické TCR proti prezentovanému peptidu.\n\nKdyž T lymfocyt rozpozná antigen na APC, komplex TCR-CD3 (na T lymfocytu) se silně váže na komplex antigenní peptid-MHC II. třídy (na APC). Molekula CD4, která je koreceptorem komplexu TCR, se váže na jiný úsek molekuly MHC II. třídy. Tyto interakce přivádějí zúčastněné proteiny blíže k sobě, což umožňuje intracelulárním kinázám proteinů TCR, CD3 a CD4 se vzájemně aktivovat fosforylací. Pomocí fosfatázy přítomné na intracelulárním úseku molekuly CD45, tyto molekuly aktivují hlavní intracelulární signalizační dráhu T lymfocytů. Tato signalizační dráha se označuje jako Signál 1 aktivace T lymfocytů, jelikož se jedná o první a primární proaktivační signál pomocných T lymfocytů. Při následném setkání se stejným antigenem dochází právě touto cestou k aktivaci paměťových T lymfocytů.\n\nVazba komplexu antigenní peptid-MHC s TCR a molekulou CD4 může také pomoci adhezi APC a T lymfocytů, během aktivace T. Primárně se však adheze v této buněčné interakci účastní molekuly LFA-1 (T lymfocyty) a ICAM (APC).\n\nPo obdržení prvního signálu musí být nezkušený T lymfocyt aktivován druhou nezávislou biochemickou signální dráhou, známou jako Signál 2. Tento ověřovací krok je ochranným opatřením, které zajišťuje, že T lymfocyt reaguje na cizí antigen. Při nepřítomnosti Signálu 2 během rozpoznání antigenu T lymfocyt předpokládá, že se jedná o autoreaktivní reakci a dochází k anergii T lymfocytu. Anergní T lymfocyt není schopný reagovat na žádný antigen v budoucnu, a to ani v případě, že budou přítomny oba signály. Obecně se věří, že anergní buňky cirkulují po celém těle, dokud neprojdou apoptózou.\n\nDruhý signál zahrnuje interakci mezi CD28 na CD4 T lymfocytech a proteiny CD80 (B7.1) nebo CD86 (B7.2) na profesionálních APCs. Jak CD80, tak CD86 aktivují receptor CD28. Všechny uvedené proteiny se nazývají kostimulační molekuly.\n\nAčkoli je ověřovací fáze nezbytná pro aktivaci nezkušených pomocných T lymfocytů, její důležitost je možné demonstrovat na podobné aktivaci CD8 cytotoxcických T lymfocytů. Nezkušené CD8 T lymfocyty spoléhají na aktivaci kostimulační molekuly CD28, která tímto způsobem potvrzuje cizí původ rozpoznaného antigenu (CD80/CD86 jsou exprimovány aktivními APCs). Molekula CD28 hraje významnou roli při snížení rizika autoimunitních reakcí T lymfocytů proti hostitelským antigenům.\n\nKdyž jsou obě signální dráhy spuštěny, dochází k aktivaci doposud nezkušeného T lymfocytu. Druhý signál je poté již zbytečný a pro další aktivaci buňky je zapotřebí pouze Signál 1. To se týká především paměťových T lymfocytů, které jsou součástí adaptivní imunity. Při reinfekci stejným patogenem dochází k rychlejší imunitní odpovědi právě díky tomu, že T lymfocyty již prodělali ověření (Signál 2).\n\nJakmile je dokončena aktivace oběma signály, pomocný T lymfocyt je schopen proliferovat. Toho je dosaženo pomocí silného růstového faktoru T lymfocytů, zvaného interleukin 2 (IL-2), který je sekretován autokrinně. Aktivované T lymfocyty také produkují alfa podjednotku receptoru pro IL-2 (CD25 nebo IL-2R), což umožňuje expresi funkčního receptoru, který po vazbě IL-2, aktivuje proliferační dráhu T lymfocytů.\n\nAutokrinně nebo parakrinně sekretovaný IL-2 se váže na stejnou T buňku nebo na sousední T buňky prostřednictvím IL-2R, to vede k proliferaci a klonální expanzi T lymfocytů. Pomocné T lymfocyty, které obdržely aktivační signály a proliferují, se stávají T0 lymfocyty, které sekretují IL-2, IL-4 a interferon gama (IFN-γ). T0 lymfocyty se v závislosti na přítomnost cytokinů diferencují v T1 nebo T2 lymfocyty. Prostředí IFN-γ vede k produkci T1 buněk, zatímco prostředí IL-10 a IL-4 tvorbu T1 inhibuje. Naproti tomu prostředí IL-4 vede k produkci T2 buněk a prostředí IFN-γ tvorbu T2 inhibuje. Je důležité poznamenat, že cytokiny jsou pleiotropní a mají vliv na řadu funkcí imunitní odpovědi.\n\nPomocné T lymfocyty jsou schopny ovlivnit řadu imunitních buněk, T buněčná odpověď (včetně extracelulárních signálů jako jsou cytokiny) je nezbytná pro úspěšné překonání infekce. Aby byl pomocný T lymfocyt efektivní, musí určit které cytokiny zajistí nejúčinnější nebo nejprospěšnější reakci imunitního systému vůči hostiteli. Porozumět jak pomocné T lymfocyty reagují na imunitní výzvy je v současnosti velkým tématem v imunologii, tato znalost může být užitečná pro léčbu onemocnění a zvyšování účinnosti očkování.\n\nProliferující pomocné T lymfocyty se diferencují do dvou hlavních podtypů známých jako T1 a T2 lymfocyty (také označované jako pomocné T buňky typu 1 a 2).\n\nT1 pomocné lymfocyty vedou ke zvýšení buňkami zprostředkované imunitní odpovědi, převážně proti intracelulárním bakteriím a prvokům (protozoa). Jsou spouštěny pomocí IL-12 a jejich efektorové cytokiny jsou IFN-γ a IL-2. Hlavními efektorovými buňkami T1 imunitní reakce jsou makrofágy, dále pak CD8 cytotoxické T lymfocyty, IgG B lymfocyty a IFN-γ CD4 T lymfocyty. Klíčové transkripční faktory T1 buněk jsou STAT4 a T-bet. Sekretovaný IFN-γ může aktivovat makrofágy k fagocytóze a štěpení intracelulárních bakterií a prvoků. IFN-γ navíc umožní aktivovat iNOS (inducibilní NO syntáza) za vzniku volných radikálů oxidů dusíku, které přímo zabíjí intracelulární patogeny.\n\nNadměrná aktivace T1 imunitní odpovědi proti autoantigenům způsobuje Imunopatologickou reakci 4. typu, tzv. hypersenzitivitu opožděného typu (DTH). Diabetes mellitus typu 1 patří do této kategorie autoimunitních chorob.\n\nT2 pomocné lymfocyty vedou k humorální imunitní odpovědi, převážně proti extracelulárním parazitům a helmintům. Jsou spouštěny pomocí IL-4 a IL-2, jejich efektorové cytokiny jsou IL-4, IL-5, IL-9, IL-10, IL-13 a IL-25. Hlavními efektorovými buňkami T2 imunitní reakce jsou eozinofily, bazofily, žírné buňky, dále B lymfocyty a IL-4/IL-5 CD4 T lymfocyty. Klíčové transkripční faktory jsou STAT6 a GATA3. IL-4 stimuluje B lymfocyty k produkci protilátek třídy IgE. IgE protilátky dále stimulují žírné buňky k uvolňování histaminu, serotoninu a leukotrinů, které zvyšují acidifikaci žaludeční tekutiny, což vede k vyloučení helmintů. IL-5 aktivuje eozinofily, které napadají helminty. IL-10 potlačuje funkci dendritických buněk a také diferenciaci do T1 lymfocytů.\n\nNadměrná aktivace T2 imunitní odpovědi proti autoantigenu způsobuje alergii a přecitlivělost. Alergická rýma, atopický ekzém a astma patří do této kategorie autoimunitních chorob. Kromě exprese rozdílných cytokinů, T2 lymfocyty se liší od T1 lymfocytů v povrchových znacích, které činí T2 lymfocyty méně náchylné vůči indukci buněčné smrti.\nAčkoli známe typy pomocných T lymfocytů a jejich produkované cytokiny, méně chápeme způsob, jaký se rozhoduje o výběru konkrétního typu. Mnoho důkazů naznačuje, že značný vliv má typ APC prezentující antigen T lymfocytu. Další důkazy navrhují vliv koncentrace antigenu během prvotní aktivace T lymfocytu, případně vliv přítomnosti některých cytokinů uvedených výše.\n\nT17 pomocné lymfocyty jsou typem pomocných T lymfocytů, které se vývojově liší od T1 a T2 typů produkcí interleukinu 17 (IL-17). IL-17 je prozánětlivým cytokinem, který napomáhá v boji proti extracelulárním patogenům a houbovým infekcím.\n\nInterakce mezi cytokiny T1/T2 modelu může být v případě některých zvířat komplikovanější. Například T2 cytokin IL-10 inhibuje u člověka produkci cytokinů obou T typů. Lidský IL-10 potlačuje proliferaci i produkci cytokinů všech T lymfocytů a také aktivitu makrofágů, naopak dále stimuluje plazmatické buňky a zajišťuje tak stálou tvorbu protilátek. Jako takový tedy IL-10 u člověka nepodporuje T2 imunitní odpověď, ale brání nadměrné stimulaci pomocných T lymfocytů, při současné maximalizaci tvorby protilátek.\n\nExistují další typy T lymfocytů, které mohou ovlivnit expresi a aktivaci pomocných T lymfocytů, například přirozené regulační T lymfocyty (T), společně s méně běžným typem T3 lymfocytů. Termíny \"regulační\" a \"potlačující\" se po objevu CD4 lymfocytů staly nejednoznačné, protože pomocné T lymfocyty jsou schopny regulovat (a potlačovat) svou vlastní imunitní odpověď, ačkoli nejsou typicky regulačními lymfocyty.\n\nHlavním rozdílem mezi regulačními a efektorovými T lymfocyty je, že regulační buňky obvykle regulují a potlačují imunitní odpověď, zatímco efektorové buňky obvykle začínají s produkcí cytokinů podporujících imunitní odpověď, a následně přecházejí k produkci inhibičních cytokinů. Právě inhibiční cytokiny jsou znakem T3 lymfocytů, které se po počáteční aktivaci a produkci cytokinů, transformují v regulační typ buněk.\n\nRegulační T lymfocyty, stejně jako T3 lymfocyty produkují transformační růstový faktor β (TGF-β) a IL-10. Oba cytokiny mají inhibiční funkci vůči pomocným T lymfocytům. TGF-β potlačuje aktivitu většiny imunitního systému.\n\nCharakterizace nového typu T lymfocytů, v podobně T17 lymfocytů, vyvolala další pochybnosti o základní T1/T2 modelu. Tyto nové IL-17 produkující buňky byly prvně popisovány jako patogenní populace buněk spojené s autoimunitními chorobami, ale nyní se předpokládá jejich vlastní efektorové a regulační funkce. Na základě nedávných důkazů je třeba poznamenat, že mezi pomocnými T lymfocyty existuje funkční plasticita. Studie u myší prokázala schopnost T17 lymfocytu transformovat do T1 lymfocytu \"in vivo\". Následná studie prokázala rozsáhlou plasticitu pomocných T lymfocytů pro člověka.\n\nHistoricky, paměťové T lymfocyty patřily buď do subtypu efektorové paměti nebo subtypu centrální paměti, každý z nich měl odlišnou sadu povrchových buněčných markerů. T lymfocyty centrální paměti sídlí v lymfatických uzlinách, zatímco T lymfocyty efektorové paměti postrádají C-C chemokinový receptor typu 7 (CCR7) a L-selektin (CD62L), což jim brání v přesunu do lymfatických uzlin.\n\nDnes jsou známy další populace paměťových T lymfocytů, ty zahrnují v tkáních sídlící paměťové T lymfocyty (T) a virtuální paměťové T lymfocyty. Sjednocujícím znakem všech paměťových T lymfocytů je jejich dlouhodobé přežívání a schopnost rychle narůstat do velkého množství efektorových T lymfocytů, v případě opětovného setkání s dříve rozpoznaným antigenem. Tímto způsobem poskytují imunitnímu systému \"paměť\" proti dříve rozpoznaným patogenům.\n\nVzhledem k různorodým rolím a důležitosti pomocných T lymfocytů v imunitním systému není překvapením, že tyto buňky ovlivňují imunitní odpověď proti chorobám. Zdá se, že příležitostně dělají chyby nebo vytvářejí odpovědi, které by se daly označit jako neprospěšné. V nejhorším možném případě, velmi vzácně, mohou pomocné T lymfocyty způsobit poškození až smrt hostitele.\n\nÚlohou imunitního systému je dosáhnout rovnováhy v citlivosti, aby byl schopen reagovat na cizí antigeny, aniž by reagoval na antigeny tělu vlastní. Když imunitní systém reaguje na velmi nízké hladiny antigenu, na které obvykle neodpovídá, může dojít ke vzniku přecitlivělosti. Tato přecitlivělost je považována za příčinu alergií a některých autoimunitních chorob.\n\nReakce na přecitlivělost můžeme rozdělit do čtyř typů (někdy označované jako Imunopatologické reakce):\n\n\nDalší buněčné přecitlivělosti zahrnují autoimunitní choroby zprostředkované cytotoxickými T lymfocyty, podobným jevem je odmítnutí transplantánu. Pomocné T lymfocyty jsou součástí vývoje těchto chorob, aby byl umožněn vznik dostatečného množství cytotoxických T lymfocytů, je potřeba IL-2, který je dodáván CD4 T lymfocyty. CD4 buňky mohou prostřednictvím IFN-γ stimulovat i další buňky, jako jsou NK buňky a makrofágy, a povzbuzovat tyto cytotoxické buňky k usmrcení hostitelských buněk.\n\nMechanismus účinku cytotoxických T lymfocytů během autoimunit je téměř totožný s jejich reakcí proti virům, některé viry jsou proto spojeny se vznikem některých autoimunitních chorob jako je Diabetes mellitus prvního typu. Buněčné autoimunity se vyskytují v důsledku selhání rozpoznávání vlastních (hostitelských) antigenů, imunitní systém pak rozeznává vlastní antigeny jako cizí. V důsledku toho CD8 lymfocyty považují hostitelskou buňku, prezentující autoantigen, za infikovanou a všechny hostitelské buňky ničí (v případě odmítnutí transplantátu, se toto týká buněk transplantátu prezentujících tělu cizí antigen).\n\nMnoho autoimunitních chorob je komplexních, dobře známý příklad je revmatoidní artritida, kde se patologie účastní jak protilátky, tak imunitní buňky. Obecně není imunologie většiny autoimunitních chorob dobře pochopena.\n\nNejlepší příklad důležitosti CD4 T lymfocytů je demonstrován infekcí viru lidské imunodeficience (HIV). Hlavním cílem HIV infekce jsou CD4 T lymfocyty, ale může infikovat i jiné buňky exprimující molekulu CD4, například makrofágy a dendritické buňky (oba typy buněk exprimují CD4 v nízkých hladinách).\n\nBylo navrženo, že v průběhu nesymptomatické fáze HIV infekce, má virus poměrně nízkou afinitu k T lymfocytům (a má vyšší afinitu k makrofágům), což má za následek pomalou míru zabíjení CD4 T lymfocytů imunitním systémem. To je zpočátku kompenzováno produkcí nových pomocných T lymfocytů z thymu (původem z kostní dřeně). Jakmile se však virus stane lymfotropním, začne mnohem efektivněji napadat CD4 T lymfocyty (pravděpodobně díky změně koreceptorů, na které se během infekce váže) a imunitní systém je ohrožen. Je třeba poznamenat, že nedávné studie naznačují, že pouze ~ 5% CD4 T lymfocytů infikovaných virem HIV jsou permisivní a stanou se produktivně infikovanými. Více než 95% CD4 T lymfocytů, které zemřou, podstoupí abortivní infekci HIV. Buněčná smrt je spuštěna, když hostitelská buňka rozpozná přítomnost HIV viru, což vede k aktivaci kaspázy 1 a následně pyroptóze (vysoce zánětlivá forma programované buněčné smrti).\n\nV tomto okamžiku nastává chronický zánět a funkční hladiny CD4 T lymfocytů se začínají snižovat, časem až do bodu, kdy je populace CD4 buněk příliš malá, aby byla schopna rozpoznat celou řadu antigenů, které by mohly být potenciálně detekovány. Vyčerpání CD4 T lymfocytů a vývoj chronického zánětu jsou typické procesy v patogenezi HIV, které vedou k vývoji získaného syndromu imunitní nedostatečnosti (AIDS). Snížení počtu CD4 T lymfocytů v krvi na méně než 200 buněk/μl, umožňuje různým patogenům uniknout rozpoznání T lymfocyty a vede k oportunním infekcím.\n\nDíky své závislosti na CD4 T lymfocytech jsou v důsledku AIDS postiženy především dvě složky imunitního systému:\n\n\nJestliže pacient nereaguje na (nebo neobdrží) léčbu proti viru HIV, podléhá obvykle rakovinám nebo infekcím, imunitní systém nakonec dosáhne bodu, kdy již není schopen čelit infekcím\n"}
{"id": "1473021", "url": "https://cs.wikipedia.org/wiki?curid=1473021", "title": "Turistická značená trasa 4250", "text": "Turistická značená trasa 4250\n\nTuristická trasa má svůj počátek na rozcestí v centru Horního Maršova na rozcestí se žlutě značenou trasu 7224 přicházející sem od Modrokamenné boudy a pokračující jako trasa 7223 na Rýchorskou boudu. Zároveň je zde výchozí modře značená trasa 1819 na Lysečinskou boudu.\n\nTrasa opouští zástavbu Horního Maršova a prudce stoupá do jižního úbočí Dlouhého hřebenu nejprve loukou a poté lesem. Na rozcestí pod Starou horou se zde končící modře značenou trasou 1817 z Janských Lázní vstupuje na vrstevnicovou Emminu cestu. Po ní prochází sedlem mezi Starou horou a Špičákem a pokračuje západním úbočím Dlouhého hřebenu k severu. Vstupuje do asi kilometrového souběhu s modře značenou trasou 1818 z Vlašských Bud a zatímco trasa 1818 pokračuje dál po Emmině cestě do sedla Cestník, trasa 4250 klesá do Spáleného Mlýna. V závěru klesání vede v souběhu se zde končící žlutě značenou trasou 7220 z Pomezních Bud. Na parkovišti ve Spáleném Mlýně se trasa 4250 křižuje s modře značenou trasou 1813 vedoucí od kostela v Horní Malé Úpě do Úpy Velké.\n\nTrasa 4250 pokračuje ze Spáleného Mlýna k západu krátce po silnici II/252, přechází Malou Úpu a po lesní cestě stoupá Pěnkavčí cestou severním svahem Pěnkavčího vrchu na Portášovy Boudy. Ještě před nimi vstupuje do souběhu ze žlutě značenou Kubátovou cestou od soutoku Úp na Sněžku. V něm pokračuje a stoupá přes rozcestí se žlutě značenou trasou 7211 směr Černá hora na Růžohorky, kde souběh končí. Trasa 4250 odtud prudce klesá po lesních pěšinách jihozápadním směrem k luční enklávě Větrník, pod kterou se nachází rozcestí se žlutě značenou trasou 7236 k dolní stanici lanové dráhy na Sněžku. Trasa 4250 pak klesá již mírněji po lesní pěšině do centra Pece pod Sněžkou.\n\nNa trasu 4250 zde přímo navazuje rovněž zeleně značená trasa 4206 do Špindlerova Mlýna, dále zde prochází červeně značený Okruh Zeleným a Modrým dolem a opět modře značená trasa 1813 z Velké Úpy do Obřího dolu. Dále sem přichází žlutě značená trasa 7213 od Lesní boudy, na kterou navazuje rovněž žlutě značená trasa 7215 na boudu Husovu a je tu výchozí modře značená trasa 1812 do Černého Dolu.\n\n\nEmmina cesta (německy \"Emmaweg\") je asi 7,5 km dlouhá historická cesta zachycená mmj. na mapě z roku 1937 spojující západním svahem Dlouhého hřebene Horní Maršov a sedlo Cestník. Trasa 4250 ji využívá v její dolní části, v horní pak modře značená turistická trasa 1818.. V současné době má charakter lesní cesty, vhodná pro provoz motorových vozidel je v horním úseku.\n\nPěnkavčí cesta (německy \"Pinken Weg\") je asi 3 km dlouhá historická cesta zachycená mmj. na mapě z roku 1937 spojující severním svahem Pěnkavčího vrchu Spálený Mlýn s Portášovými Boudami. Trasa 4250 ji v celé délce využívá souběžně s místní červeně značenou turistickou trasou. V současné době jde o lesní cestu vhodnou pro provoz motorových vozidel.\n"}
{"id": "1473023", "url": "https://cs.wikipedia.org/wiki?curid=1473023", "title": "Kostel Všech svatých (Probluz)", "text": "Kostel Všech svatých (Probluz)\n\nKostel Všech svatých se nalézá ve vesnici Probluz, místní části obce Dolní Přím v okrese Hradec Králové. Barokní kostel tvoří zdaleka viditelnou krajinnou dominantu celého okolí.\n\nPůvodně farní kostel z let 1690–1691 byl postavený představeným jezuitů a současně stavitelem K. Labuškou. Během bitvy u Hradce Králové dne 3. července 1866 byla poškozena původní báň kostelní věže. Ve fasádě kostelní věže jsou dodnes zazděny dvě dělové koule. Poškozená věž byla při následných opravách snížena. Okolo kostela je starý již nepoužívaný hřbitov, na kterém se nacházejí pomníky připomínající padlé v bitvě u Hradce Králové. Na kostelní zdi jsou zvenčí umístěny náhrobní kameny - figurální, pocházející z roku 1566, a erbovní, pocházející z roku 1575.\n\nKostel je v současnosti filiálním kostelem farnosti Nechanice.\n\nBarokní kostel Všech svatých je jednolodní kostel s obdélnou lodí členěnou pilíři se sdruženými pilastry, pravoúhlým presbytářem, obdélnou sakristii na severní straně a s hranolovou věží na západní straně. Strop kostelní je sklenut dvěma poli valené klenby. Zařízení kostela je raně barokní z konce 17. století.\n\nHlavní oltář je pravoúhlý a rozvilinový s obrazem Všech svatých z roku 1690. Na konzolách jsou na hlavním oltáři umístěny sochy svatého Václava a Ludmily (z let 1730–1740). Oltář doplňuje rokoková dřevořezba představující Smrt sv. Ignáce z Loyoly se dvěma donátory. Vedle hlavního oltáře se nalézají dva vedlejší oltáře s akantovými oválnými rámci. V pravém je umístěn obraz svatého Ignáce a na levém obraz Svaté rodiny se svatou Annou.\n\nKazatelna má boltcové ornamenty a na stříšce sochu Krista jako Salvatora mundi, pocházejícího z roku 1690.\n\n"}
{"id": "1473024", "url": "https://cs.wikipedia.org/wiki?curid=1473024", "title": "Nikare", "text": "Nikare\n\nNikare byl egyptský faraon z 8. dynastie během prvního přechodného období. Zmínky o něm pocházejí z abydoského seznamu králů a z turínského královského papyru. Sídlil v Memfisu.\n\nDalší zmínka o Nikareovi se objevuje na zlaté desce, dnes uložené v Britském muzeu, na které je zmínka i o jeho předchůdci králi Neferkaminovi. Je však možné, že se jedná o padělek.\n"}
{"id": "1473026", "url": "https://cs.wikipedia.org/wiki?curid=1473026", "title": "Ognjen Petrović", "text": "Ognjen Petrović\n\nOgnjen Petrović (srbskou cyrilicí Огњен Петровић; 2. ledna 1948 Kruševac – 21. září 2000 Bělehrad) byl jugoslávský fotbalový brankář srbské národnosti.\n\nChytal v jugoslávské lize za Crvenu zvezdu Bělehrad (1967-1976) a ve francouzské lize za SC Bastia. V Poháru mistrů evropských zemí nastoupil v 6 utkáních, v Poháru vítězů pohárů nastoupil v 8 utkáních a dal 1 gól a v Poháru UEFA nastoupil v 11 utkáních. S Crvenou zvezdou vyhrál dvakrát jugoslávskou ligu. Na Mistrovství světa ve fotbale 1974 byl členem jugoslávské reprezentace, ale zůstal náhradníkem Envera Mariće. Na Mistrovství Evropy ve fotbale 1976 nastoupil za Jugoslávii v obou utkáních.\n\n"}
{"id": "1473029", "url": "https://cs.wikipedia.org/wiki?curid=1473029", "title": "Co jsme komu zase udělali?", "text": "Co jsme komu zase udělali?\n\nCo jsme komu zase udělali? (ve francouzském originále Qu'est-ce qu'on a encore fait au Bon Dieu ?) je francouzská komedie z roku 2019 režiséra Phillipa de Chauverona, který rovněž s Guyem Laurentem napsal scénář. Jedná se o pokračování úspěšné komedie \"Co jsme komu udělali?\" z roku 2014. \n\nFilm se natáčel v Chinonu (ve francouzském departmentu Indre-et-Loire) a Saumuru (v departmentu Maine-et-Loire).\n\nClaude a Marie Verneuilovi se vrací a čelí nové výzvě. Jejich čtyři dcery chtějí se svými manžely opustit Francii. Odile s Davidem chtějí odjet do Izraele, Chao a Ségolène do Číny, Isabelle a Rachid do Alžírska a Laure s Charlesem do Indie, protože Laure tam bylo nabídnuto pracovní místo se Charles by rád jako herec prorazil v bollywoodském filmu. Charlesovi rodiče André a Madeleine Koffiovi se vrací do Francie na svatbu své dcery Viviane, ale ani v tomto případě nejde nic podle plánu.\n\n"}
{"id": "1473031", "url": "https://cs.wikipedia.org/wiki?curid=1473031", "title": "Česká florbalová extraliga žen 2018/19", "text": "Česká florbalová extraliga žen 2018/19\n\nČeská florbalová extraliga žen 2018/19 byla 25. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nTitul mistra obhájil tým 1. SC TEMPISH Vítkovice opět po porážce týmu FAT PIPE FLORBAL CHODOV ve finále. Vítkovice získaly v tomto ročníku titul i v Superlize mužů ve finále konaném na stejném místě stejný den. Bylo to teprve potřetí, co se jednomu oddílu podařilo získat v jednom roce titul v mužské i ženské nejvyšší soutěži, a vždy to zatím byly Vítkovice, v sezónách 1999/00 a 2013/14.\n\nV této sezóně byl poprvé udělen \"Prezidentský pohár\" pro vítěze základní části sezóny. Prvním držitelem se stal tým 1. SC TEMPISH Vítkovice.\n\nPo prohře v play-down sestoupil pro další sezónu zpět do 1. ligy nováček FBŠ SLAVIA Fat Pipe Plzeň. Byl nahrazen vítězem 1. ligy, týmem Bulldogs Brno, který se do Extraligy vrací po 11 sezónách v nižších soutěžích.\n\nV základní části se všechny týmy dvakrát utkaly každý s každým. Po skončení základní části postoupilo prvních 8 týmů do play-off. Zbylé čtyři týmy základní části se spolu utkaly v play-down.\n\nPrvní tři týmy si postupně zvolily soupeře pro čtvrtfinále z druhé čtveřice. Čtvrtfinále se hrálo od 2. do 10. března 2019. Všechny série proběhly v nejkratším možném čase (4 : 0).\n\nNejlépe umístěný tým v základní části z postupujících do semifinále (1. SC TEMPISH Vítkovice) si zvolil soupeře (Ivanti Tigers Jižní Město) ze dvou nejhůře umístěných postupující týmů. Semifinále se hrálo od 23. března do 3. dubna 2019.\n\nČtvrtfinále i semifinále se hrály na čtyři vítězné zápasy.\n\nO mistru extraligy rozhodl jeden zápas tzv. \"superfinále\" 14. dubna 2018 v 13:15 v Ostravar Aréně v Ostravě. Zápas sledovalo 7 431 diváků.\n\n1. SC TEMPISH Vítkovice – FbŠ Bohemians 4 : 0 na zápasy\n\nFAT PIPE FLORBAL CHODOV – Panthers Praha 4 : 0 na zápasy\n\nFBC ČPP Bystroň Group OSTRAVA – Tatran Střešovice 4 : 0 na zápasy\n\nIvanti Tigers Jižní Město – KM automatik FBK Jičín 4 : 0 na zápasy\n\n1. SC TEMPISH Vítkovice – Ivanti Tigers Jižní Město 4 : 1 na zápasy\n\nFAT PIPE FLORBAL CHODOV – FBC ČPP Bystroň Group OSTRAVA 4 : 0 na zápasy\n\n14. 4. 2019 13:15, 1. SC TEMPISH Vítkovice – FAT PIPE FLORBAL CHODOV 7 : 6 p (1:2, 2:2, 3:2, 1:0)\n\nPlay-down se hrálo od 9. března do 6. dubna 2019. První kolo play-down hrály 9. s 12. a 10. s 11. týmem po základní části. Vítězové z prvního kola zůstali v extralize, poražení hráli druhé kolo.\n\nTým FBŠ SLAVIA Fat Pipe Plzeň, který prohrál druhé kolo play-down a sestoupí pro příští sezónu do 1. ligy, bude nahrazen vítězem 1. ligy, týmem Bulldogs Brno.\n\nVítěz druhého kola play-down, tým K1 Florbal Židenice, se utkal v baráži s poraženým finalistou 1. ligy, týmem TJ Sokol Královské Vinohrady, a svou účast v Extralize obhájil.\n\nFBS Olomouc – FBŠ SLAVIA Fat Pipe Plzeň 4 : 1 na zápasy\n\nK1 Florbal Židenice – Crazy girls FBC Liberec 2 : 4 na zápasy\n\nK1 Florbal Židenice – FBŠ SLAVIA Fat Pipe Plzeň 4 : 0 na zápasy\n\nK1 Florbal Židenice – TJ Sokol Královské Vinohrady 3 : 0 na zápasy\n\n\n"}
{"id": "1473033", "url": "https://cs.wikipedia.org/wiki?curid=1473033", "title": "Khanum Sultan Begum", "text": "Khanum Sultan Begum\n\nKhanum Sultan Begum (21. listopadu 1569 – 1603) byla mughalská princezna. Byla nejstarší dcerou císaře Akbara Velikého. Byla také mladší nevlastní sestrou císaře Džáhángíra. V knize \"Akbarnama\" (kronika vlády císaře Akbara) je často zmiňována jako \"Khanam, Khanim Sultan\" a \"Šahzáda Khanam.\" Nicméně, nejznámější je pod jménem \"Šahzáda Khanum.\" \n\nKhanum Sultan Begum se narodila tři měsíce po svém starším bratrovi, princi Salimovi (později císaři Džáhángírovi), v listopadu roku 1569. Podle knihy Jahangirnama (autobiografie Džáhángíra), její matka byla konkubína královského původu jménem \"Bibi Salima\" (nejedná se ale o jeho jinou ženu jménem Salima Sultan Begum). \n\nAkbar nechal malou dívku vychovávat svou matkou, Hamida Banu Begum. Džáhangír o ní ve své knize napsal: \"Ze všech mých sester se svou čestností, pravdomluvností a starostlivostí o mé blaho ostatním nevyrovná. Avšak většinu svého času věnuje svému stvořiteli.\"\n\nKhanum Sultan se provdala ve věku 25 let za svého bratrance taktéž z Tímúrovské dynastie, Mirzu Muzaffara Husaina, někdy v září roku 1594. Muzaffar byl synem Mirzy Ibrahima Husaina, který pocházel z ženské linie potomků sultána Husaina Baygary, posledního tímúrovského vládce Herátu. Muzaffar byl svého času guvernérem Gudžarátu. Jeho sestra, Nur-un-Nissa Begum, se později provdala za bratra Khanum, císaře Džáhángíra. V roce 1609 se nevlastní dcera Khanum, Kandahari Begum, provdala za svého synovce, prince Khurrama (později císaře Šáhdžahána) a byla jeho první manželkou.\n\nKhanum Sultan Begum zemřela v roce 1603 a byla pohřbena v hrobce svého otce v Ágře. \n"}
{"id": "1473034", "url": "https://cs.wikipedia.org/wiki?curid=1473034", "title": "Hrobka rodiny Alberta Förstera", "text": "Hrobka rodiny Alberta Förstera\n\nHrobka rodiny Alberta Förstera se nachází na hřbitově ve Zlatých Horách v okrese Jeseník. Ministerstvem kultury České republiky byla v roce 1994 prohlášena kulturní památkou ČR. Kulturní památku tvoří soubor dvou hrobek rodiny Försterů.\n\nAlbert Förster (1832–1908) byl významný podnikatel ve Zlatých Horách v oboru kamenictví. Po vyučení se kameníkem v Opavě byl v roce 1851 odveden k vojsku. Po 16 letech služby se vrátil do Zlatých Hor, kde v roce 1867 založil kamenickou firmu. Svou odbornou a obchodní zdatností vybudoval jeden z největších kamenických podniků v habsburské monarchii. V době největší prosperity zaměstnával několik set dělníků, provozoval brusírny ve Zlatých Horách, Mikulovicích, Ondřejovicích, Žulové, vlastnil lomy v Žulové, Ondřejovicích, Supíkovicíh, Vápenné, Skorošicích aj. Vyráběl široký sortiment výrobků z žuly a mramoru. Vlastnil lomy a dílny nejen na jesenicku, ale i v italské Carraře. Výrobky ze slezské žuly byly dodávány nejen do Rakouska-Uherska, ale i do Anglie a Ameriky. V roce 1886 založil v Žulové odbornou kamenickou školu. V roce 1901 za rozvoj kamenického průmyslu obdržel od císaře titul \"dvorní kamenický mistr.\"\n\nV roce 1924 vytvořil pro jeho rodinu hrobku akademický sochař Engelbert Kaps (1867–1975). V roce 1997 proběhla restaurace hrobky.\n\nHrobka je pravoúhlá stavba v podobě řeckého chrámu s portikem na půdoryse dvou spojených obdélníků. Měděnou střechu nese šest sloupů z černého kamene. Motiv sloupů se opakuje v podobě pilastrů na zadní stěně, ve které je vsazen reliéf z bílého supíkovického mramoru \"Snímání z kříže\". Ve střeše je obdélníkový světlík, kterým dopadá denní světlo na reliéf. Portikus podepírají karyatidy z bruntálského tufu, které stojí na krychlových podstavcích zdobených palmetami. Celá stavba stojí na trojstupňovém žulovém postamentu. Na bočních polích jsou jména zemřelých.\n\n\n"}
{"id": "1473036", "url": "https://cs.wikipedia.org/wiki?curid=1473036", "title": "Neferkare Tereru", "text": "Neferkare Tereru\n\nNeferkare Tereru (Neferkare V.) byl egyptský faraon z 8. dynastie během prvního přechodného období. Zmínky o něm pocházejí z abydoského seznamu králů. Sídlil v Memfisu.\n"}
{"id": "1473037", "url": "https://cs.wikipedia.org/wiki?curid=1473037", "title": "Alexander Kristoff", "text": "Alexander Kristoff\n\nAlexander Kristoff (* 5. července 1987 Oslo) je norský reprezentant v silniční cyklistice. Je specialistou na klasické závody, svoji rychlost dokáže uplatnit v závěrečných spurtech.\n\nZačínal jako amatér v klubu Stavanger SK, od roku 2006 jezdí profesionálně. Je dvojnásobným mistrem Norska v silničním závodě jednotlivců (2007 a 2011). Na Letních olympijských hrách 2012 obsadil v závodě mužů s hromadným startem třetí místo. Ve stejné disciplíně získal stříbrnou medaili na mistrovství světa v silniční cyklistice 2017 a je mistrem Evropy z téhož roku. Vyhrál jednorázové závody Milán - San Remo 2014, Cyclassics Hamburg 2014, Kolem Flander 2015, Scheldeprijs 2015 a Eschborn–Frankfurt 2014, 2016, 2017 a 2018. Je rovněž celkovým vítězem etapových závodů Tour des Fjords 2014 a 2016 a Tři dny De Panne 2015. Na Tour de France získal tři etapová vítězství a v letech 2014 a 2018 obsadil druhé místo v klasifikaci o zelený trikot. \n\nV roce 2014 obdržel cenu Idrettsgallaen.\n\n"}
{"id": "1473039", "url": "https://cs.wikipedia.org/wiki?curid=1473039", "title": "Zubdat-un-Nissa Begum", "text": "Zubdat-un-Nissa Begum\n\nŠahzádi Zubdat-un-Nissa Begum (2. září 1651 – 17. února 1707) byla mughalská princezna. Byla třetí dcerou císaře Aurangzeba a jeho císařské konkubíny Dilras Banu Begum. \n\nProvdala se za svého bratrance, prince \"Sipihra Šikoha\", v lednu roku 1673. Byl třetím synem jejího strýce z matčiny strany, korunního prince Dary Šikoha a její tety Nadiry Banu Begum. V roce 1676 porodila Zubdat syna, \"Šahzáda Ali Tabara\", který zemřel půl roku po narození. \n"}
{"id": "1473040", "url": "https://cs.wikipedia.org/wiki?curid=1473040", "title": "Neferkahor", "text": "Neferkahor\n\nNeferkahor byl egyptský faraon z 8. dynastie během prvního přechodného období. Zmínky o něm pocházejí z abydoského seznamu králů a z černé steatitové pečetě neznámého původu, na turínském královském papyru však jeho jméno chybí. Sídlil v Memfisu.\n"}
{"id": "1473042", "url": "https://cs.wikipedia.org/wiki?curid=1473042", "title": "871 (číslo)", "text": "871 (číslo)\n\nOsm set sedmdesát jedna je přirozené číslo. Římskými číslicemi se zapisuje DCCCLXXI a řeckými číslicemi se zapisuje ωοαʹ. Následuje po čísle osm set sedmdesát a předchází číslu osm set sedmdesát dva.\n\n871 je:\n\n\n\n"}
{"id": "1473043", "url": "https://cs.wikipedia.org/wiki?curid=1473043", "title": "Socha svatého Jana Nepomuckého (Jakubské Předměstí)", "text": "Socha svatého Jana Nepomuckého (Jakubské Předměstí)\n\nSocha svatého Jana Nepomuckého je socha na Jakubském Předměstí, části města Jaroměř v okrese Náchod. Socha je chráněna jako kulturní památka od 3. května 1958. Národní památkový ústav tuto sochu uvádí v katalogu památek pod rejstříkovým číslem 29872/6-1645.\n\nSokl s kopií vrcholně barokní sochy, jejímž autorem je Antonín Wagner ze Dvora Králové, je na původním stanovišti při mostu u vstupu do historického jádra města v Havlíčkově ulici na Jakubském předměstí, originál sochy je v lapidáriu v Bastionu č. 1 v Josefově. Originál sochy z období kolem roku 1740 je připisován okruhu Matyáše Bernarda Brauna, nejspíše Jiřímu Františku Pacákovi. Socha je členitý objekt s kvádrovým soklem se vzedmutou přední stěnou, k níž po stranách přiléhají opěrné zídky. Římsa nahoře přechází do užšího a vyššího soklu zdobeného po stranách volutovými pilastry, vpředu je v plastickém orámování nízký reliéf. Socha světce s hlavou vytočenou vpravo drží v levé ruce svisle krucifix, pravá ruka je mírně upažená a opřená o andílka u světcovy pravé nohy. Socha má bohatou zvlněnou drapérii.\n\n"}
{"id": "1473045", "url": "https://cs.wikipedia.org/wiki?curid=1473045", "title": "877 (číslo)", "text": "877 (číslo)\n\nOsm set sedmdesát sedm je přirozené číslo. Římskými číslicemi se zapisuje DCCCLXXVII a řeckými číslicemi ωοζʹ. Následuje po čísle osm set sedmdesát šest a předchází číslu osm set sedmdesát osm.\n\n877 je:\n\n\n\n"}
{"id": "1473048", "url": "https://cs.wikipedia.org/wiki?curid=1473048", "title": "Mistrovství světa v klasickém lyžování 2019", "text": "Mistrovství světa v klasickém lyžování 2019\n\nMistrovství světa v klasickém lyžování 2019 se konalo v rakouském Seefeldu od 20. února do 3. března 2019. Bylo to již podruhé, co se zde šampionát konal, předtím to bylo v roce 1985.\n\n\"Všechny časy jsou ve středoevropském čase (UTC+1).\"\n\n"}
{"id": "1473056", "url": "https://cs.wikipedia.org/wiki?curid=1473056", "title": "Dubai Tennis Championships 2019", "text": "Dubai Tennis Championships 2019\n\nDubai Tennis Championships 2019, oficiálně Dubai Duty Free Tennis Championships 2019, byl společný tenisový turnaj mužského okruhu ATP Tour a ženského okruhu WTA Tour, hraný v areálu Aviation Club Tennis Centre na otevřených dvorcích s tvrdým povrchem. Dějištěm turnaje se stala Dubaj, metropole Spojených arabských emirátů. Jednalo se o 27. ročník mužského a 19. ročník ženského turnaje.\n\nŽenská část se konala mezi 17. a 23. únorem 2019 a řadila se do kategorie WTA Premier 5. Její celková dotace činila 2 828 000 milionů amerických dolarů. Muži soutěžili ve dnech 25. února až 7. března 2019 v rámci kategorie ATP Tour 500. Dotace pro tuto polovinu dosáhla částky 2 887 895 amerických dolarů.\nNejvýše nasazenými v singlových soutěžích se stali světová šestka Kei Nišikori z Japonska a jeho krajanka, první hráčka klasifikace Naomi Ósakaová. Jako poslední přímá účastnice do dvouhry nastoupila běloruská 63. žena žebříčku Věra Lapková a mezi muži v této roli na turnaji startoval polský 76. tenista žebříčku Hubert Hurkacz.\n\nJubilejní stý titul z dvouhry okruhu ATP Tour si odvezl Švýcar Roger Federer, který zároveň získal osmou dubajskou trofej. Po Jimmym Connorsovi se stal druhým tenistou, jenž stého triumfu dosáhl. Američanovi se podařilo tuto metu pokořit v roce 1983. Poražený finalista Stefanos Tsitsipas se po turnaji premiérově posunul do elitní světové desítky jako historicky první takový Řek. Třetí singlový titul na okruhu WTA Tour vybojovala 21letá Šýcarka Belinda Bencicová, která cestou za vítězstvím vyřadila čtyři hráčky první světové desítky v řadě. Ve třetím kole přitom odvrátila šest mečbolů Aryně Sabalenkové. \n\nV mužském deblu triumfovala americko-britská dvojice Rajeev Ram a Joe Salisbury, která vyhrála premiérovou společnou trofej. Ženskou čtyřhru ovládl tchajwansko-český pár Sie Su-wej a Barbora Strýcová, jehož členky ze třetí společné turnajové účasti získaly druhou trofej jako pár a navázaly na Indian Wells Masters 2018. Strýcová se poprvé v kariéře posunula na 3. místo deblového žebříčku za krajanky Siniakovou a Krejčíkovou.\n\nNásledující hráči obdrží divokou kartu do hlavní soutěže:\n\nNásledující hráči postoupili z kvalifikace:\n\n\nNásledující dvojice obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\n\n\n\n"}
{"id": "1473060", "url": "https://cs.wikipedia.org/wiki?curid=1473060", "title": "NGC 6210", "text": "NGC 6210\n\nNGC 6210 (také Želva)\nje planetární mlhovina v souhvězdí Herkula, která je od Země vzdálená přibližně 5 100 světelných let. Objevil ji Friedrich Georg Wilhelm von Struve v roce 1825.\nPodle jejího nepravidelného tvaru, který připomíná želvu, se jí někdy říká Želva.\n\nMlhovina se na obloze nachází v jižní části souhvězdí, a to 4° jihovýchodně od hvězdy Kornephoros (β Her). Její hvězdná velikost je 8,8 a patří tedy mezi poměrně jasné mlhoviny. Její nejjasnější střed však má malou úhlovou velikost, takže je v menších dalekohledech viditelná pouze jako mlhavá hvězdička a jako malý disk je viditelná až při větším zvětšení. Ústřední hvězda mlhoviny má hvězdnou velikost 13 a je viditelná až většími dalekohledy.\n\nJak první tuto mlhovinu 22. března 1799 pozoroval Jérôme Lalande, ale považoval ji za hvězdu, a proto je za jejího objevitele považován Friedrich Georg Wilhelm von Struve, který správně rozpoznal, že jde o mlhovinu.\n\n\n"}
{"id": "1473067", "url": "https://cs.wikipedia.org/wiki?curid=1473067", "title": "Malika Jahan", "text": "Malika Jahan\n\nMalika Jahan, v překladu \"královna světa\", byla džasalmerská princezna a manželka mughalského císaře Džáhángíra. \n\nMalika Jahan, jejíž původní jméno není známo, se narodila jako džasalmerská princezna. Byla dcerou \"Rawala Bhim Singha\", vládce Džasalmeru a současníka císaře Akbara Velikého, v jehož službách pracoval. Byl vysoce postavený a měl značný vliv. Byla vnučkou Rawala Harraje. Měla tři strýce z otcovi strany, kteří nesli tituly \"Kaylan Mal\", \"Bhakar\" a sultán. Její teta se provdala za císaře Akbara Velikého v roce 1570 a byla matkou princezny \"Mahi Begum\". \n\nJejí otec Rawal Bhim nastoupil na trůn v roce 1578 ve věku 16 let. Po jeho smrti v roce 1616 byl jediný nástupce dvouměsíční syn Natu Singh, který byl zabit Bhatisem. Její mladší bratr Kalyan Mal pak nastoupil na trůn jako Rawal.\n\nDžáhángír se s ní oženil v době, kdy byl ještě princem a dal jí jméno \"Malika Jahan\", což v překladu z perštiny znamená \"královna světa.\" Džáhángír ji zmiňoval ve svých memoárech, kde popisoval, že díky sňatku s ní mohl uzavřít náboženský mír v Mughalské říši.\n"}
{"id": "1473077", "url": "https://cs.wikipedia.org/wiki?curid=1473077", "title": "Nebeská setnina", "text": "Nebeská setnina\n\nNebeská setnina čili nebeská sotňa (z ukrajinského originálu ) je označení pro demonstranty, kteří zemřeli při demonstracích za prozápadní směřování Ukrajiny během protestů Euromajdan. Téměř 50 obětí bylo z řad demonstrantů během krvavých událostí na kyjevském náměstí Nezávislosti 20. února 2014 a název nebeská setnina se pro ně vžil už druhý den po události. Celkově počet obětí vystoupal na asi 110 civilistů a necelých 20 policistů.\n\n"}
{"id": "1473083", "url": "https://cs.wikipedia.org/wiki?curid=1473083", "title": "Fara ve Zlatých Horách", "text": "Fara ve Zlatých Horách\n\nFara se nachází na Kostelní ulici čp. 15 ve Zlatých Horách v okrese Jeseník. Ministerstvo kultury České republiky ji v roce 2004 prohlásilo kulturní památkou ČR a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří barokní fara na Kostelní ulici čp. 15. Dům na středověkém jádře byl přestavěn po požáru v roce 1699 V průběhu let byla několikrát upravována. V polovině 19. století byla upravena vnitřní dispozice domu v souvislosti se změnou topení. V podkroví je zachován původní dymník. Ve druhé polovině 20. století byla obnovena fasáda.\n\nBudova fary je volně stojící zděná patrová podsklepená stavba na obdélníkovém půdorysu s mansardovou střechou. Fasáda domu má hladkou omítku, je zdobena lizénami, pravidelně rozmístěna okna jsou v šambránách zakončenými klenákem. \n\nSoučástí kulturní památky je zahrada a pozůstatek hradby, kterou byl opevněn kostel Nanebevzetí Panny Marie, z 15. století. Obranná zeď je postavena z lomového kamene z místních zdrojů. Mezi černé kameny (droby a břidlice) byly vloženy bílé valouny křemenů z Písečné hory. Valouny plnily úlohu statickou i estetickou.\n\n\n"}
{"id": "1473120", "url": "https://cs.wikipedia.org/wiki?curid=1473120", "title": "Konstancie Opolská", "text": "Konstancie Opolská\n\nKonstancie Opolská (polsky Konstancja opolska, nebo jen Konstancja) (narozena před rokem 1265, † 1277–1280) – kněžna z rodu Piastovců, přesněji z větve Slezských Piastovců. Dcera Vladislava I. Opolského († 1281/1282) a Eufemie Velkopolské († po 1281).\n\nHistorie Slezských Piastovců zaznamenala dvě kněžny se jménem Konstancie. Vhledem k nedostatku písemných pramenů bývají často zaměňovány, nebo ztotožňovány do jedné osoby. Více informací je pod encyklopedickým heslem Konstancie Vladislavská.\n"}
{"id": "1473141", "url": "https://cs.wikipedia.org/wiki?curid=1473141", "title": "Kostel Nanebevzetí Panny Marie (Valašská Bystřice)", "text": "Kostel Nanebevzetí Panny Marie (Valašská Bystřice)\n\nKostel Nanebevzetí Panny Marie je římskokatolický kostel v obci Valašská Bystřice v okrese Vsetín. Nachází se ve středu obce a slouží ke konání pravidelných bohoslužeb. Je farním kostelem farnosti Valašská Bystřice.\n\nHlavní podíl na výstavbě kostela ve Valašské Bystřici má portášský poručík a valašskobystřický fojt Jiří Křenek. Na stavbu kostela daroval potřebné dřevo a jeho zásluhou bylo získáno 4 000 zlatých ze jmění zašovského kostela. Na základním kameni nad hlavním vchodem je uveden letopočet 1772, který připomíná datum zahájení stavby kostela, kterou vedl stavitel František Tahlerr z Fulneku. Kostel byl vysvěcen 18. října 1778.\n\n"}
{"id": "1473145", "url": "https://cs.wikipedia.org/wiki?curid=1473145", "title": "Dubai Tennis Championships 2019 – ženská dvouhra", "text": "Dubai Tennis Championships 2019 – ženská dvouhra\n\nŽenská dvouhra Dubai Tennis Championships 2019 probíhala ve druhé polovině února 2019. Do singlové soutěže dubajského tenisového turnaje hraného na tvrdém povrchu nastoupilo padesát šest hráček. Obhájkyní titulu byla ukrajinská tenistka Elina Svitolinová, kterou v semifinále vyřadila Bencicová.\n\nSvětová pětka Karolína Plíšková ztratila v rozhodující sadě čtvrtfinále proti třicáté první hráčce žebříčku Sie Su-wej vedení 5–1 na gamy a Tchajwanka šňůrou šesti her zápas otočila.\n\nVítězkou se stala 21letá čtyřicátá pátá hráčka žebříčku Belinda Bencicová ze Švýcarka, jež ve finále zdolala českou světovou čtyřku Petru Kvitovou po rřísetovém průběhu 6–3, 1–6 a 6–2. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. V předchozích třech vzájemných duelech neuhrála na Češku ani set. Kvitová tak v celkově třicátém pátém finálovém zápasu odešla poražena podruhé za sebou z boje o titul, což se jí naposledy předtím přihodilo v roce 2013.\n\nBencicová cestou za titulem vyřadila čtyři hráčky první světové desítky v řadě a zopakovala tím výkon z Canada Masters 2015, na němž dosáhla debutové trofeje z kategorie Premier 5. Již ve třetím kole se přitom ocitla na pokraji vyřazení, když Aryně Sabalenkové dokázala odvrátit šest mečbolů.\n\nOsm nejvýše nasazených hráček obdrželo volný los do druhého kola.\n"}
{"id": "1473147", "url": "https://cs.wikipedia.org/wiki?curid=1473147", "title": "Siemomysl Kujavský", "text": "Siemomysl Kujavský\n\nSiemomysl Kujavský\"' (polsky Siemomysł Kujawski, Siemomysł Inowrocławski, někdy psán jako Ziemomysł) (narozen okolo roku 1247, † 1287) – kníže inowroclawský v letech 1267–1271, 1278–1287, na Bydhošti (polsky \"Bydgoszcz\") v letech 1267–1269, 1278–1287, z rodu Piastovců.\n\nSiemomysl byl druhým synem kujavského knížete Kazimíra I. Kujavského († 1267) a Konstancie Vratislavské († 1257), dcery slezského knížete Jindřicha II. Pobožného († 1241). Měl pokrevního bratra Leška II. Černého (polsky \"Leszek Czarny\", 1241–1288) a sestru Adélu, a dále čtyři nevlastní sourozence Vladislava I. Lokýtka (polsky \"Władysław I Łokietek\", 1260/1261–1333), Kazimíra II. Lenčického (polsky \"Kazimierz II łęczycki\", 1262/1265–1294), Zemovíta Dobřiňského (polsky \"Siemowit dobrzyński\", 1265–1312) a Eufemii Kujavskou (polsky \"Eufemia kujawska\", 1265–1308).\n\nPo smrti otce v roce 1267 se stal právoplatným knížetem na Kujavsku. Toto malé knížectví muselo odolávat častým přesunům vojsk českého krále Přemysla Otakara II., který byl na křížové výpravě proti pohanské Litvě.\n\nPravděpodobně v této době navázal Siemomysl úzké kontakty s Řádem německých rytířů a lubičevsko-tčevským knížetem (polsky \"książę lubiszewsko-tczewski\") Samborem II. z města Tczew, který jej dovedl ke sňatku s jeho dcerou Salomenou Pomořanskou. Sambor II. patřil mezi pomořská knížata z dynastie Soběslavniců (polsky \"Sobiesławiców\").\n\nV letech 1268–1269 vypukla proti Siemomyslovi vzpoura. Příčinou bylo přijetí členů Řádu německých rytířů na knížecí dvůr v Inowroclawi a jejich privilegováni na základě jejich spojenectví se Samborem II.. Nobilitace cizinců a zvláště německých rytířů byla místnímu polskému rytířstvu \"trnem v oku\". Ozbrojenou vzpouru vedl kujavský biskup Volimír (polsky Wolimir, † 1275). Vzbouřenci si pozvali na pomoc známého válečníka proti křižákům (polsky \"triumfatora Niemców\") – Boleslava Pobožného (Bolesław Pious, 1224–1279), který dokázal v krátké době ovládnou kastelánie Radzejov (polsky \"Radziejów Kujawski\", latinsky \"Iulioburgum\") a Krušvice (polsky \"Kruszwica\", německy \"Kruschwitz\") a hrad v Bydhošti (polsky \"Bydgoszcz\"). Díky rychlému jednání Siemomysla a diplomatickému jednání Volimíra došlo k dočasnému uzavření smíru a zachování vlády. Z historických záznamů je ještě doložena vojenská intervence Sambora II.\n\nV roce 1271 Siemomysl získal zpět Krušvice, což způsobilo odvetnou výpravu Boleslava Pobožného a jeho uchvácení města Inowroclaw. Kníže se dočasně ocitl ve vyhnanství, pobýval v Praze, později přebýval byl se svou ženou v Sieradzi, kde se narodil jeho nejstarší syn Lešek. Byl pojmenovaný na počest svého strýce Leška (polsky \"Leszek Czarny\"), bratra Siemomysla.\n\nDo knížectví se vrátil v roce 1278, kdy došlo k uzavření dohody mezi ním a jeho bratrem Leškem II. Černým ve vesnici Lad (polsky \"Ląd,\" 52°12′26″N 17°53′36″E), za arbitráže Přemysla Otakara II. Dohodě předcházely jednání se zástupci předních kujavských rodů. Siemomysl: \"se zřekl dalšího pobytu německých rytířů a jejich synů na svém dvoře, zavázal se vzít zpět všechny sliby, které jim dal, nebo přislíbil, zavázal se vrátit vesnice, které jim dal a které byly před tím v držení Boleslava Pobožného a Leška Černého, zavázal se vydávat výsady (privileje) pro města a obce pouze se souhlasem předních rodů\".\n\nMimo uzavření této dohody, součásti Velkopolska pak zůstaly kastelánie Radzejov a Krušvice. Na počest arbitra (Přemysl Otakar II.), díky kterému se mohl vrátit do Inowroclawi, pojmenoval v roce 1278 svého syna jménem Přemyslav (polsky \"Przemysław\").\n\nK dalšími ustálení situace došlo o dva roky (1280) později, kde na sjezdu v Řepce (polsky \"Rzepka\"), kdy byla uzavřena smlouva s gdaňským knížetem Mstivojem II. (polsky \"Mściwoj II.\", †1294), na základě které mělo po jeho smrti (\"Mstivojově\") dojít k navrácení kastelánie Vyšehrad (polsky \"Wyszogród\", u \"Bydhoště\") do Kujavského knížectví, resp, pod Inowroclaw.\n\nV roce 1284 spolu se svým bratrem Leškem Černým zorganizoval vojenské tažení do Pomoří (polsky \"Pomorze Wschodnie\"). Záminkou bylo tvrzení manželského páru (Siemomysla a Salomeny), že tato část území byla: \"dědictví o Samborovi II. a nyní se nachází v rukou křižáků, tedy jde o zemi hněvskou (polsky \"ziemię gniewską\") a majetek ve Velké Žulavi (polsky \"Wielka Żuławia\").\n\nSiemomysl pokračoval v odkazu svého otce, a dával privilegia kujavským městům a vesnicím, mezi nimi také Hněvkovu (polsky \"Gniewkowo\").\n\nSňatek s dcerou Sambora II., Salomenou Pomořanskou, byl uzavřen pravděpodobně v únoru roku 1268 v Krušvici (polsky \"Kruszwica\"), za přítomnosti českého krále Přemysla Otakara II.. Z manželství měl tři syny a tři dcery:\n\n\nSiemomysl zemřel mezi 1. říjnem a 25. prosincem roku 1287. Byl pochován v inowroclawském kostele františkánů. Poručnictví nad nezletilými syny převzala jejich matka Salomena († 1313) a jejich strýc, Vladislav I. Lokýtek (polsky \"Władysław I Łokietek\").\n\n\"Śliwiński, Błażej\": Ziemomysł Inowrocławski. Książe kujawski. Brat Leszka Czarnego i króla Władysława Łokietka (ok. 1247 - początek października/25 grudnia 1287), ISBN 978-83-7730-212-5\n"}
{"id": "1473149", "url": "https://cs.wikipedia.org/wiki?curid=1473149", "title": "René Mayer", "text": "René Mayer\n\nRené Joel Simon Mayer (4. května 1895, Paříž – 13. prosince 1972, Paříž) byl francouzský politik, v roce 1953 krátce premiér Francie. Byl představitelem Radikální strany (Parti républicain, radical et radical-socialiste), v níž patřil ke konzervativnímu křídlu.\n\nNarodil se v židovské rodině, která byla spřízněna s bankéřskou rodinou Rothschildů. Vystudoval filozofii na Sorbonně (1913). Za první světové války sloužil u dělostřelectva a získal několik vyznamenání. Po válce vstoupil do státních služeb, v roce 1923 byl jmenován náměstkem generálního prokurátora. V roce 1928 odešel do byznysu, pracoval mj. v Air France. Na konci 30. let se vrátil do státních služeb, avšak v roce 1940 je musel opustit v důsledku protižidovských opatření vichistické vlády. V roce 1943 utekl do Alžírska, kde se připojil k de Gaullově prozatímní vládě. Jeho jediný syn Antoine za války zahynul jako parašutista. De Gaulle Mayera jmenoval do první vlády osvobozené Francie, na post ministra veřejných prací a dopravy (1944–1945). Byl členem i dalších vlád na různých pozicích: ministr financí (1947–1948, 1951–1952), ministr ekonomických záležitostí (1947–1948, 1951–1952), ministr obrany (1948), ministr spravedlnosti (1949–1951), místopředseda vlády (1951–1952). Jako ministr financí proslul důrazem na vyrovnané rozpočty, díky čemuž byl poměrně nepopulární. Sám to komentoval často citovanou větou: \"Dobrý ministr financí je vždy nepopulární.\" V roce 1953 pět měsíců držel post premiéra. Jako premiér čelil zejména problému inflace a války v Indočíně. Zastával proválečná stanoviska a hájil tezi, že Francie v této válce brání celou západní civilizaci. V letech 1955-1958 byl předsedou exekutivního orgánu Evropského společenství uhlí a oceli.\n"}
{"id": "1473150", "url": "https://cs.wikipedia.org/wiki?curid=1473150", "title": "Wim Hof", "text": "Wim Hof\n\nWim Hof (* 20. dubna 1959 Sittard, Limburg), známý jako \"The Iceman\", je Nizozemec, který se věnuje extrémním sportům a je známý svou odolností na extrémní chlad, je držitelem několika rekordů v této oblasti. Pojednává o něm kniha \"Co tě nezabije: Jak ledová voda, extrémní nadmořská výška a okolní podmínky obnoví naši zašlou sílu\" od Scotta Carneye.\n\nJe vynálezcem tzv. Wim Hofovy metody (v originále Wim Hof Method), která spočívá převážně v dechových cvičeních a otužování ledovou vodou a má vést mj. k zlepšení odolnosti na chlad a celkové imunity.\nWim Hof je držitelem Guinnesova světového rekordu v nejrychleji zaběhnutém půlmaratonu bos na sněhu/ledu, který zaběhl s časem 02:16:34 v roce 2007 ve finském Oulu.\n\n11. září 2004 se zapsal do Guinnessovy knihy rekordů v přímém styku celého těla s ledem s časem 1 hodina 8 minut, který získal při natáčení \"Guinness World Records: 50 let, 50 rekordů\" v Londýně.\n4. února 2006 ho ale překonal Brazilec Gilberto da Silva Cruz s časem 1 hodina 9 minut při příležitosti natáčení \"Funniest Video Awards\" v Tokiu.\n\n"}
{"id": "1473157", "url": "https://cs.wikipedia.org/wiki?curid=1473157", "title": "Ivo Přeček", "text": "Ivo Přeček\n\nIvo Přeček (12. září 1935, Olomouc - 21. února 2006 Olomouc) byl český fotograf, člen olomoucké skupiny DOFO.\n\nPo měšťance v Olomouci se vyučil soustružníkem kovů v Přerovských strojírnách a jako soustružník zde byl zaměstnán do roku 1955. V letech 1956-1968 pracoval jako zámečník v nástrojárně, potom až do roku 1985 převážně jako soustružník v dílně technického rozvoje Sigmy Olomouc. V zaměstnání se seznámil s fotografy Antonínem Gribovským a Janem Hajnem, kteří byli roku 1959 zakládajícími členy skupiny DOFO. Přeček působil v této skupině od roku 1960 a byl jejím nejmladším členem.\n\nOd roku 1986 byl fotografem na podnikovém ředitelství lesů v Olomouci a v letech 1990-2006 fotografem v Oblastní galerii výtvarného umění v Olomouci. Byl členem Unie výtvarných umělců Olomoucka (1990-1991) a Asociace fotografů České republiky (1990-1996).\n\nJako teoretik a poradce skupiny DOFO působil v letech 1958-1962 malíř Slavoj Kovařík, který Přečka ovlivnil. Skupinovým programem DOFO byla \"poezie všednodennosti\". Přeček zprvu fotografoval na svém pracovišti v továrně a snímky autentického a nepřikrášleného prostředí ozvláštňoval poetickými civilními motivy jako váza s květinami nebo štětec se stékající barvou (cyklus \"Pracovní prostředí\"). Přečkovy poetické snímky reality z městských zákoutí 60. let byly ovlivněny surrealismem a poetickým civilismem.\n\nJiž od počátku 60. let Přeček experimentoval a vytvářel fotografické kompozice vícenásobnou expozicí nebo kopírováním ze sendviče několika negativů. Vznikly tak působivé obrazy, často blízké a rovnocenné tehdejšímu abstraktnímu malířství. Některé jeho fotografie lze řadit k českému informelu. Přestože byly vytvořeny z původního snímku dodatečnými technickými procesy, usilují o to, aby působily jako malba (\"Neznámá krajina II\", 1965).\n\nDílo Ivo Přečka patří v rámci české fotografie 60. a 70. let 20. století k nejprogresivnějším. Už ve své době byl velmi oceňován a podporován významným teoretikem českého surrealismu Václavem Zykmundem. V 70. letech se propracoval k výrazově prostšímu vyjádření, které se však obsahově vztahovalo k hlubším rovinám lidské existence a dopadu lidské činnosti na svět, ve kterém žil. V 70. a 80. letech se zabýval převážně nemanipulovanou fotografií. Specifickou částí tvorby fotografa Ivo Přečka byly nekonvenční objekty a asambláže, které tvořil spojením fotografie a trojrozměrných předmětů.\n\nIvo Přeček patří k nejvýznamnějším představitelům české fotografie druhé poloviny 20. století. Jeho tvorba předjímala či reagovala na všechny aktuální proudy výtvarného umění posledních čtyřiceti let.\n\n\n\n\n"}
{"id": "1473158", "url": "https://cs.wikipedia.org/wiki?curid=1473158", "title": "Severočeský krajský přebor 1973/74", "text": "Severočeský krajský přebor 1973/74\n\nV soubojích Severočeského krajského přeboru 1973/74, jedné ze skupin 5. nejvyšší československé fotbalové soutěže, se utkalo 16 týmů dvoukolovým systémem podzim - jaro. Tento ročník skončil v červnu 1974.\n\nZdroj:\n\nPoznámky:\n"}
{"id": "1473160", "url": "https://cs.wikipedia.org/wiki?curid=1473160", "title": "Agusan", "text": "Agusan\n\nAgusan je řeka na filipínském ostrově Mindanao. Je dlouhá 390 km a její povodí má rozlohu 11 937 km². Je třetí nejdelší řekou Filipín a má ze všech řek v zemi nejdelší splavný úsek (260 km), který sloužil prvním Evropanům k pronikání do vnitrozemí ostrova. Řeka pramení na hoře Mount Tagabud v Compostelském údolí a protéká východní částí Mindanaa (regiony Davao a Caraga). V přístavním městě Butuan se vlévá do stejnojmenného zálivu Boholského moře. Podle řeky jsou pojmenovány filipínské provincie Agusan del Sur a Agusan del Norte. Na středním toku Agusanu se nacházejí lesy s těžbou vzácných dřev, dolní tok lemuje široké úrodné údolí, kde se pěstuje rýže, kokosové ořechy a tropické ovoce. Významný je i rybolov a začíná se rozvíjet turistický ruch. Nedaleko města Bunawan se nacházejí rozsáhlé močály, které jsou chráněny podle Ramsarské úmluvy a které proslavil samec krokodýla mořského Lolong, s délkou 617 cm největší spolehlivě změřený exemplář krokodýla na světě. \n"}
{"id": "1473162", "url": "https://cs.wikipedia.org/wiki?curid=1473162", "title": "Hertigswaldský potok", "text": "Hertigswaldský potok\n\nHertigswaldský potok () je 4,1 km dlouhý levý přítok Sebnice. Pramení na svahu Tanečnice, odkud teče do Hertigswalde a Sebnitz.\n\nHertigswaldský potok pramení na západním a jihozápadním svahu Tanečnice v nadmořských výškách 505 až 520 m. Pramenné toky tečou západním a jihozápadním směrem a u státní hranice s Německem se spojují v jeden proud. Ten teče ze svahů jihozápadním směrem a v horní části Hertigswalde se stáčí k západu až severozápadu. Zde protéká vesnickou zástavbou, koryto je z velké části pozměněné zásahy člověka a regulované, v několika úsecích zatrubněné. U autobusového nádraží v Sebnitzi ústí Hertigswaldský potok zleva do Sebnice.\n\nPotok protéká Šluknovskou pahorkatinou, kde tvoří geologické podloží lužický granodiorit.\n"}
{"id": "1473164", "url": "https://cs.wikipedia.org/wiki?curid=1473164", "title": "Ústřední seznam ochrany přírody", "text": "Ústřední seznam ochrany přírody\n\nÚstřední seznam ochrany přírody (ÚSOP) je informační systém veřejné správy, který byl vytvořen podle zákona č. 114/1992 Sb., o ochraně přírody a krajiny. Jsou v něm evidována chráněná území, ptačí oblasti, evropsky významné lokality a památné stromy na území České republiky, a je v něm také soustředěna příslušná zřizovací a odborná dokumentace evidovaných objektů. Provozováním ÚSOP je pověřena Agentura ochrany přírody a krajiny České republiky (AOPK).\n\nÚSOP má dvě základní části: Sbírku listin a Registr objektů. Sbírka listin ÚSOP je veřejně přístupná, nachází se v sídle ústředí AOPK v Praze. Registr objektů ÚSOP obsahuje údaje o evidovaných objektech v digitální podobě, a je přístupný jako součást \"Digitálního registru ÚSOP\" (http://drusop.nature.cz).\n"}
{"id": "1473167", "url": "https://cs.wikipedia.org/wiki?curid=1473167", "title": "Neferkaure", "text": "Neferkaure\n\nNeferkaure byl egyptský faraon z 8. dynastie během prvního přechodného období. Vládl nad oblastí kolem města Memfisu, kde též sídlil.\n\nZmínky o Neferkaurovi pocházejí z abydoského seznamu králů. Na turínském královském papyru se jeho jméno neobjevuje, protože část papyru, kde jeho jméno mohlo být uvedeno, se nedochovala, uvádí se zde však doba jeho vlády jako „4 roky, 2 měsíce a 0 dní”.\n\nNeferkaure je také známý z fragmentového dekretu napsaného na vápencové desce, známého pod označením Koptoská vyhláška, která obsahuje Neferkaureho rozkazy pro úředníka Šemaie, tykající se chrámu boha Min v Koptosu.\n"}
{"id": "1473169", "url": "https://cs.wikipedia.org/wiki?curid=1473169", "title": "Miroslav Pavlović", "text": "Miroslav Pavlović\n\nMiroslav Pavlović (srbskou cyrilicí Мирослав Павловић; 23. října 1942 Požega – 19. ledna 2004 Bělehrad) byl jugoslávský fotbalista srbské národnosti, obránce.\n\nHrál v jugoslávské lize za Crvenu zvezdu Bělehrad (1967–1974). V Poháru mistrů evropských zemí nastoupil v 16 utkáních, v Poháru vítězů pohárů nastoupil ve 6 utkáních a v Poháru UEFA nastoupil v 6 utkáních. S Crvenou zvezdou vyhrál čtyřikrát jugoslávskou ligu. Dále hrál i za KFC Diest a San Jose Earthquakes. Na Mistrovství světa ve fotbale 1974 byl členem jugoslávské reprezentace, nastoupil v utkání pro Německu. Byl i členem jugoslávské reprezentace na Mistrovství Evropy ve fotbale 1968, nastoupil ve 3 utkáních, celkem za reprezentaci Jugoslávie nastoupil ve 46 utkáních a dal 2 góly.\n\n"}
{"id": "1473174", "url": "https://cs.wikipedia.org/wiki?curid=1473174", "title": "Antoine Pinay", "text": "Antoine Pinay\n\nAntoine Pinay (30. prosince 1891 Rhône – 13. prosince 1994 Saint-Chamond) byl francouzský politik, v letech 1952–1953 premiér Francie. Během čtvrté francouzské republiky zastával i řadu dalších funkcí: ministr veřejných prací, dopravy a turismu (1950–1952, 1958), ministr financí (1952–1953, 1958–1960), ministr zahraničí (1955–1956). Jako ministr financí zavedl v roce 1960 tzv. nový frank. V době, kdy zastával vládní funkce, byl představitelem liberálně-konzervativní strany Národní střed nezávislých a zemědělců (\"Centre National des Indépendants et Paysans\"). Byl podporovatelem de Gaulla a jeho návratu k moci, k němuž v roce 1958 také přispěl. Po vzniku Páté republiky vstoupil do gaullistické Unie pro novou republiku (\"L'Union pour la nouvelle République\"). V letech 1929–1977 byl starosta Saint-Chamond. Byl prvním francouzským ombudsmanem, v letech 1973–1974. Zemřel ve 102 letech. V důsledku zranění z první světové války měl ochrnutou jednu ruku.\n"}
{"id": "1473175", "url": "https://cs.wikipedia.org/wiki?curid=1473175", "title": "Petr Havel", "text": "Petr Havel\n\nPetr Havel (* 1956 Benešov) je český novinář a analytik zabývající se dlouhodobě zemědělstvím, potravinářstvím a životním prostředím.\nDo médií přispívá od roku 1994, kdy se stal šéfredaktorem radia Echo a zástupcem šéfredaktora ČTK. Byl šéfredaktorem týdeníku Agrární noviny.\n\nPetr Havel je členem a bývalým předsedou Klubu zemědělských novinářů a publicistů ČR a světového klubu zemědělských novinářů IFAJ. Přispívá do řady médií \n\nHavel je držitelem Ceny Antonína Švehly za obhajobu demokracie a selského stavu.\nJe majitelem a šéfredaktorem portálu naše-voda.cz.\n\n"}
{"id": "1473176", "url": "https://cs.wikipedia.org/wiki?curid=1473176", "title": "Seznam řeholnic perzekvovaných komunistickým režimem", "text": "Seznam řeholnic perzekvovaných komunistickým režimem\n\nKatolické řeholnice spolu s laiky a spolu s kněžími a řeholníky patří k významným skupinám, které byly perzekvovany komunistickou diktaturou. Pro lepší přehled je oddělena skupina řeholnic od laiků. Perzekuce řeholnic byla prováděna uvězněním a ve velké míře také rušením klášterů a následným násilným stěhováním do výrobního procesu, do oblasti Sudet, kde chybělo původní obyvatelstvo. \nJeden z posledních soudů s řeholnicemi proběhl v roce 1959 se sestrami III. řádu sv. Františka pod ochranou sv. Rodiny. \n\n\n\n\n\n\n\n\n\n\n\n\n\n\n\n\n\n"}
{"id": "1473179", "url": "https://cs.wikipedia.org/wiki?curid=1473179", "title": "Carlos Salcido", "text": "Carlos Salcido\n\nCarlos Arnoldo Salcido Flores (* 2. duben 1980, Ocotlán, Jalisco, Mexiko) je mexický profesionální fotbalista hrající na pozici obránce. V mexické reprezentaci odehrál více než 120 zápasů. Od roku 2019 hraje za mexický prvoligový klub CD Veracruz.\n\nOd roku 2001 do roku 2006 hrál za mexickou Guadalajaru. Po mistrovství světa 2006 v Německu na sebe upoutal pozornost předních evropských klubů a vybral si nizozemský celek PSV Eindhoven jako svou další štaci. Během čtyř let tu vyhrál dva ligové tituly v sezónách 2006/07 a 2007/08.\n\nPo světovém šampionátu v Jihoafrické republice se Salcido upsal anglickému Fulhamu jako náhrada za Paula Koncheskyho. V roce 2012 Fulham opustil a vrátil se nazpět do Mexika.\n\nZa mexický národní tým debutoval v září v roce 2004 proti reprezentaci Trinidadu a Tobaga během kvalifikace na MS 2006. Na Konfederačním poháru FIFA v roce 2005 byl součástí základní sestavy, Mexiko obsadilo čtvrté místo. Následující rok si zahrál na MS v Německu.\n\nV roce 2011 vyhrál s reprezentací Mexika Zlatý pohár CONCACAF.\n\nPo MS 2014 ukončil reprezentační kariéru.\n\n"}
{"id": "1473181", "url": "https://cs.wikipedia.org/wiki?curid=1473181", "title": "RE-PLAY 2.0", "text": "RE-PLAY 2.0\n\nRe-play 2.0 je herní pořad televize Prima Cool, který se v roce 2019 transformoval z Re-play. Je zaměřený především na novinky ze světa počítačových her a dalších konzolích.Šéfredaktor a producent je Vojtěch Novák. O kameru, střih, grafiku a postprodukci se nyní stará Nikolai Lazarev známý jako Mazirini. Pořad má být náhradou za starý Re-play.\n\n\n\n"}
{"id": "1473190", "url": "https://cs.wikipedia.org/wiki?curid=1473190", "title": "Jan Plaček (rozcestník)", "text": "Jan Plaček (rozcestník)\n\nJméno a příjmení Jan Plaček má více nositelů:\n\n"}
{"id": "1473191", "url": "https://cs.wikipedia.org/wiki?curid=1473191", "title": "Neferkauhor", "text": "Neferkauhor\n\nNeferkauhor (Neferkauhor Chuvihapi) byl egyptský faraon z 8. dynastie během prvního přechodného období. Vládl nad oblastí kolem města Memfisu, kde též sídlil. Neferkauhor je jeden z faraonů 8. dynastie, o kterém se dochovalo nejvíce zmínek, zejména pak osm jeho vyhlášek.\n\nO Neferkauhorovi se dochovaly zmínky v abydoském seznamu králů. Na turínském seznamu králů se sice nedochovalo Neferkauhorovo jméno, je zde však uvedena doba jeho vlády „2 roky, 1 měsíc a 1 den”.\n\nDochovalo se celkem osm Neferkauhorových vyhlášek, z nichž bylo sedm dekretů vydáno v jeden den, pravděpodobně v den nástupu Neferkauhora na trůn. V první vyhlášce Neferkauhor uděluje tituly své nejstarší dceři Nebyetě, manželce vezíra jménem Šemaie. Druhá a nejzachovalejší vyhláška se týká jmenování Šemaiova syna Idy na post vezíra Horního Egypta. Třetí a čtvrtá vyhláška je zachována na jediném fragmentu. Zaznamenává, že Neferkauhor uděluje Idyho bratrovi místo v Minově chrámu. V této vyhlášce je mimo jiné také uvedeno, proč byly tyto Neferkauhorovy dekrety nalezeny právě v Minově chrámu. Zbývající vyhlášky se týkají jmenování kněží do kaplí Nebyet a Šemai.\n\nDalší zmínky o Neferkauhorovi jsou ze dvou nápisů na zdi v Šemaiově hrobce. Nápisy oznamují přinesení kamene z Wadi Hammama, jsou však částečně zničené.\n"}
{"id": "1473193", "url": "https://cs.wikipedia.org/wiki?curid=1473193", "title": "František Chovanec (rozcestník)", "text": "František Chovanec (rozcestník)\n\nJméno a příjmení František Chovanec má více nositelů:\n\n"}
{"id": "1473197", "url": "https://cs.wikipedia.org/wiki?curid=1473197", "title": "František Sokol (rozcestník)", "text": "František Sokol (rozcestník)\n\nJméno a příjmení František Sokol má více nositelů:\n\n"}
{"id": "1473198", "url": "https://cs.wikipedia.org/wiki?curid=1473198", "title": "Josef Sokol (rozcestník)", "text": "Josef Sokol (rozcestník)\n\nJméno a příjmení Josef Sokol má více nositelů:\n\n"}
{"id": "1473199", "url": "https://cs.wikipedia.org/wiki?curid=1473199", "title": "Karel Sokol (rozcestník)", "text": "Karel Sokol (rozcestník)\n\nJméno a příjmení Karel Sokol má více nositelů:\n\n"}
{"id": "1473202", "url": "https://cs.wikipedia.org/wiki?curid=1473202", "title": "Serie A 1978/79", "text": "Serie A 1978/79\n\nSoutěžní ročník Serie A 1978/79 byl 77. ročník nejvyšší italské fotbalové ligy a 47. ročník od založení Serie A. Soutěž začala 1. října 1978 a skončila 13. května 1979. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Janov 1893, US Foggia a Pescara Calcio sestoupili do druhé ligy. Opačným směrem putovali tři týmy, jimiž byli Ascoli Calcio 1898 (vítěz druhé ligy), US Catanzaro a US Avellino.\n\nTitul v soutěži obhajoval klub Juventus FC, který v minulém ročníku získal své 18. prvenství v soutěži.\n\n\nNejlepším střelcem tohoto ročníku Serie A se stal italský útočník Bruno Giordano. Hráč SS Lazio vstřelil 19 branek.\n"}
{"id": "1473203", "url": "https://cs.wikipedia.org/wiki?curid=1473203", "title": "SONACA", "text": "SONACA\n\nSONACA (, ~ Národní podnik pro leteckou a kosmickou výrobu, a.s.) je belgický letecký výrobce. Původně vznikl jako Avions Fairey, filiálka britské Fairey Aviation Company. Poté co finanční problémy společnosti Fairey vedly v roce 1977 k uvalení nucené správy, byla společnost Avions Fairey převzata do vlastnictví belgické vlády, zčásti pro zmírnění sociálního dopadu, zčásti kvůli zajištění licenční výroby stíhacího letounu General Dynamics F-16 Fighting Falcon. \n\nVětšinovým vlastníkem je stále regionální investiční společnost vlády Valonska (\"Société régionale d'Investissement de Wallonie\", SRIW). \n\nV letech 1979 až 1991 SONACA v licenci americké společnosti General Dynamics vyrobila 220 strojů F-16 pro belgické a dánské letectvo. V roce 1979 se připojila k belgickému konsorciu Belairbus, vyrábějícímu díly pro Airbus.\n\nV roce 1990 se SONACA stala partnerem brazilského programu Embraer Regional Jet.\n\nV roce 2000 SONACA založila společný podnik s brazilským výrobcem Embraer nedaleko jeho hlavního výrobního závodu v São José dos Campos, podnikající pod názvem SOBRAER a zaměřený zejména na výrobu částí trupů. Od roku 2004 zde také vlastní firmy PESOLA a SOPEÇAERO, vyrábějící menší součásti letadel.\n\nOd roku 2003 má SONACA výrobní závod v quebeckém Mirabelu. Zakoupila také společnosti LMI Aerospace v americkém St. Louis.\n\nRoku 2016 kromě licenční výroby součástí pro typy jiných výrobců SONACA navrhla první letoun vlastní konstrukce, jednomotorový vrtulový dvoumístný cvičný typ Sonaca 200.\n\n\n"}
{"id": "1473204", "url": "https://cs.wikipedia.org/wiki?curid=1473204", "title": "Josef Záruba (rozcestník)", "text": "Josef Záruba (rozcestník)\n\nJméno a příjmení Josef Záruba má více nositelů:\n\n"}
{"id": "1473205", "url": "https://cs.wikipedia.org/wiki?curid=1473205", "title": "Fara v Hněvčevsi", "text": "Fara v Hněvčevsi\n\nBudova barokní fary v Hněvčevsi se nalézá přes silnici východně od kostela svatého Jiří, v mírném svahu, na jižním okraji vsi Hněvčeves v okrese Hradec Králové. Budova bývalé fary postavené roku 1767 včetně kamenné nádrže, studny a zbytku ohradní zdi je od 23. prosince 1994 chráněna jako kulturní památka ČR. Národní památkový ústav tuto faru uvádí v katalogu památek pod rejstříkovým číslem ÚSKP 10178/6-5817.\n\nFaru nechal v roce 1767 postavit vlastník cerekvického panství Filip Jiří Brown. Budova fary v minulosti prošla několika rekonstrukcemi, poslední komplexní rozsáhlá rekonstrukce skončila v roce 2009, čímž došlo k záchraně památkově chráněné historické barokní stavby. Současným nájemcem fary je občanské sdružení „Hradec Králové 777 let“.\n"}
{"id": "1473207", "url": "https://cs.wikipedia.org/wiki?curid=1473207", "title": "127mm kanón typu 3. roku", "text": "127mm kanón typu 3. roku\n\n127mm kanón typu 3. roku japonského císařského námořnictva byl lodní kanón vyvinutý ve dvacátých letech 20. století a nasazený za druhé světové války. Měl ráži 127 milimetrů, hlaveň délky 50 ráží (6350 mm) a používal dělený náboj. Hlavní dělostřelecká výzbroj torpédoborců císařského námořnictva od třídy \"Fubuki\" až po \"Júgumo\" a \"Šimakaze\" se zakládala právě na těchto kanónech v jednohlavňovém a dvouhlavňovém uspořádání.\n\nOficiální označení po přeznačení v roce 1929 bylo \"50-kókei 3-nen šiki 12-senči 7 hó\" ( nebo ~ 50kaliberní 12,7cm kanón typu 3. roku).\n\nV roce 1914, ve třetím roce éry Taišó (proto typ 3. roku: \"3-nenšiki\"), zavedlo císařské námořnictvo nový šroubový závěr typu Welin (tj. s odstupňovaným přerušovaným závitem), který následně využilo několik nových kanónů (např. 200mm kanón typu 3. roku). Dělostřelecký konstruktér Čijokiči Hada pak ve dvacátých letech navrhl další nový kanón v nové ráži, ale se stejným typem závěru a císařské námořnictvo zařadilo kanón do výzbroje v roce 1926 jako 12cm kanón typu 13. roku. Třináctého listopadu 1929 byl kanón přeznačen na 12,7cm kanón typu 3. roku.\n\nByl to první lodní kanón císařského námořnictva v ráži 127 mm. Spolu s lafetací těchto nových kanónů do tří uzavřených dvouhlavňových věží na nových torpédoborcích třídy \"Fubuki\" (první jednotka vstoupila do služby 30. června 1928) tak císařské námořnictvo předběhlo všechny ostatní. Nesly je i následující japonské torpédoborce – kromě posledních tříd \"Akizuki\" a \"Macu\" – a jako takové se dočkaly nasazení během druhé čínsko–japonské války a druhé světové války. Nesly je též torpédovky třídy \"Čidori\", ale pro takto malá plavidla byly 127mm kanóny příliš těžké, což přispělo k převrácení torpédovky \"Tomozuru\" v bouři 12. března 1934. Po tomto incidentu byla třída \"Čidori\" přezbrojena na starší, ale lehčí, 120mm kanóny typu 3. roku.\n\nPlášťová hlaveň se skládala ze tří prstenců, které byly u pozdějšího modelu zredukovány na dva. Šroubovací závěr typu Welin se otevíral do boku – v dvouhlavňové lafetaci u levého kanónu doleva a u pravého doprava. Vývrt hlavně měl délku 5351 mm a byl tvořen 36 drážkami 1,52 mm x 6,63 mm. Pole mezi drážkami mělo šířku 4,45 mm. Drážkování bylo konstantní a jeden závit měl hloubku 28 ráží (3556 mm). Životnost hlavně byla přibližně 550 výstřelů.\n\nNábojová komora měla 16 dm a při výstřelu v ní (podle DiGiuliana) vznikal tlak 2840 kg/cm, respektive 2800 kg/cm (podle 0-47(N)-1).\n\nDělo bylo nabíjeno manuálně při elevaci +5 až +10 °.\n\nKanón používal dělený náboj a postupem času bylo pro něj zavedeno do výzbroje (minimálně) těchto sedm typů granátů:\n\n\nBěhem války probíhal vývoj nového protiletadlového granátu, který měl mít větší dostřel díky delšímu a špičatějšímu tvaru. Před koncem války se podařilo dokončit testy a byla zahájena produkce.\n\nPrachovou nálož tvořil jeden hedvábný vak, který v běžné velikosti obsahoval 7,7 kg prachu. Tím byl nejprve bezkouřový prach typu 13. roku (značený též jako DC ~ německý kordit) a od roku 1931 stabilnější bezkouřový prach typu 90 (F nebo F).\n\nNa lodích císařského námořnictva se 127mm kanón typu 3. roku používal v celkem šesti různých elektrohydraulicky ovládaných nestabilizovaných lafetacích: čtyřech dvouhlavňových a dvou jednohlavňových:\n\nVšechny lafetace byly uzavřené a poskytovaly obsluze ochranu před nepřízní počasí, střepinami a bojovými plyny. První lafetace (dvouhlavňový typ A na \"Fubuki\") měly stěny silné 9 až 12 mm. U modelu B byla z důvodu úspory hmotnosti tloušťka stěn redukována na pouhé 3,2 mm. Takto slabé stěny ale nedokázaly odolat vlnobití a musely být dodatečně zesíleny.\n\nVe všech lafetacích byly granáty dopravovány k dělu pomocí výtahu poháněného elektromotorem, zatímco prachové nálože byly podávány manuálně. Rychlost otáčení věží byla 4 až 6 °/s.\n\nTorpédoborce používaly k řízení palby 127mm kanónů typu 3. roku metodu centrálního řízení palby „sleduj zaměřovač“ (', '), která byla většinou založená na zaměřovači ( \"hóiban\") typu 94. Zaměřovač typu 94 doplňoval zjednodušený dělostřelecký počítač (\"biodoban\") typu 94.\n\nV roce 1942 byl pro 127mm kanóny testován nový systém řízení palby typu 2 (ex typ 94 model 6), který měl být použitelný i k vedení protiletadlové palby, ale stavba nových torpédoborců s těmito zaměřovači se již neuskutečnila.\n\nPodle 0-47(N)-1 byly výkony 127mm kanónů typu 3. roku hodnoceny císařským námořnictvem jako excelentní, ale s příliš velkým rozptylem salvy při dopadu. Kvůli pomalému otáčení a malé kadenci bylo použití těchto kanónů pro vedení protiletadlové palby značně problematické. V letech 1943 a 1944 tak došlo na přežívajících torpédoborcích k sejmutí jedné dělové lafetace na zádi a jejímu nahrazení za 25mm kanóny typu 96 (většinou 2xIII). Pouze torpédoborce, které nesly dvouhlavňové lafetace typu D s elevací až 75 ° (čili \"Júgumo\" a \"Šimakaze\"), si své 127mm kanóny ponechaly.\n\nPosledními torpédoborci císařského námořnictva, které byly vyzbrojeny 127mm kanóny typu 3. roku, byly třída \"Júgumo\" (typ A) a \"Šimakaze\" (typ C). Současně s nimi stavěné torpédoborce tříd \"Akizuki\" (typ B) a \"Macu\" (typ D) ale nesly 100mm kanóny typu 98, respektive 127mm kanóny typu 89, které lépe vyhovovaly požadavkům na vedení protiletadlové palby.\n\n\n"}
{"id": "1473208", "url": "https://cs.wikipedia.org/wiki?curid=1473208", "title": "Seznam dílů seriálu Roswell", "text": "Seznam dílů seriálu Roswell\n\nToto je seznam dílů seriálu \"Roswell\". Americký dramatický seriál \"Roswell\" byl premiérově vysílán v letech 1999–2002. První dvě řady byly vysílány na americké stanici The WB, závěrečná série byla uvedena na stanici UPN.\n\n<onlyinclude></onlyinclude>\n\n"}
{"id": "1473209", "url": "https://cs.wikipedia.org/wiki?curid=1473209", "title": "Polom (seismologická a meteorologická stanice)", "text": "Polom (seismologická a meteorologická stanice)\n\nStanice Polom je odloučené pracoviště Vojenského geografického a hydrometeorologického úřadu (VGHMÚř) v Dobrušce. Tato seismologická a meteorologická stanice se nachází v Orlických horách na jihozápadně orientovaném úbočí Sedloňovského vrchu (vzdušnou čarou asi 1,5 km na severovýchod od obce Sedloňov), asi 3 km na západ od státní hranice s Polskem v nadmořské výšce 748 m. Stanice Polom slouží potřebám Armády České republiky (AČR), které souvisí s geofyzikálním zabezpečením a speciálními monitorovacími službami (GPS, seismologie, meteorologie, sledování bolidů...).\n\nStanice Polom byla vybudována v podzemní a nadzemní části objektu bývalého pěchotního srubu (z konce 30. let dvacátého století), jenž byl součástí hraničního opevnění (dále jen „bunkr“). V nadzemní části tohoto prvorepublikového „bunkru“ jsou umístěna geodetická, meteorologická a jiná observační (pozorovací) zařízení. Ve druhém podzemním podlaží „bunkru“ jsou na masivním fundamentu - betonové desce (spojené s rostlým skalním podložím nacházejícím se pod „bunkrem“) - umístěna čidla (snímací prvky) seismických aparatur. Mimo „bunkr“ se ve vojenském objektu nachází hlavní budova – obyvatelný srub (chata) - s vyhrazenými prostory pro obsluhu stanice Polom (např. je tu pracoviště službu konajícího seismického analytika). Stanice Polom se nachází v místě dostatečně vzdáleném od frekventovaných silnic nebo železnic – v oblasti s mimořádně nízkou úrovní seismického neklidu, současně i v lokalitě s příhodnou konfigurací geologického podloží jakož i v oblasti s malým světelným znečištěním. \n\nNa základě dohody států Varšavské smlouvy byla v roce 1968 zahájena výstavba stanice Polom. Konečným cílem bylo vybudování velkého geofyzikálního centra. Stanice Polom byla vybavena seismickou aparaturou. Také se zde provádělo přesné fotografování družic (fotokomorou AFU) za účelem zpřesnění globálních charakteristik zemského tělesa. (Později bylo fotografování družic nahrazeno měřením jejich vzdáleností laserovým dálkoměrem LD-1.) Nějaký čas se na stanici Polom prováděla i geomagnetická měření. \n\nPo roce 1989 došlo k všeobecnému uvolnění informací o seismických jevech pro všeobecné (vědecké i laické) použití. S tímto „odtajněním“ byla zásadně změněna i koncepce stanice Polom, byla navázána spolupráce s geografickými službami NATO, od roku 1992 pak byla využita i odborná pomoc Geofyzikálního ústavu akademie věd (GFÚ AV ČR) jakož i mapovací agentury DMA ozbrojených sil USA. \n\nV současnosti (rok 2019) stanice Polom dodává kontinuálně data z referenční GPS stanice; zajišťuje permanentní seismická měření; provádí registraci meteorologických údajů; slouží jako polygon – porovnávací (komparační) a výcviková základna pro validaci (ověřování) geodetických přístrojů a GPS přijímačů; v areálu stanice je bod referenčního rámce systému WGS84; nachází se tu také body základní gravimetrické a geodynamické sítě České republiky. \n\nOd roku 1992 se na stanici Polom provádí měření GPS. (Kontinuální měření GPS pak od roku 1999.) Byl zde vybudován observační bod „GPS POL1“ jako jeden z definičních bodů WGS84. Tento bod je také součástí základní geodynamické sítě České republiky. Permanentní stanice GPS je osazena anténou GPS (Zephyr Geodetic), referenčním přijímačem GPS NetRS; k vyhodnocování se používá řídicí programové vybavení (software) GPSBase.\n\nZa účelem ověřování správného fungování geodetických přístrojů byla v letech 1999 až 2001 vybudována v objektu stanice Polom a v jejím nejbližším okolí geodetická testovací základna. \n\nV rámci mezinárodního pozorovacího programu Evropské bolidové sítě je na stanici Polom prováděno od konce června 2005 systematické fotografování přeletu jasných meteoritů (bolidů). Program fotografického výzkumu meteorů je v České republice koordinován oddělením Meziplanetární hmoty Astronomického ústavu Akademie věd ČR v Ondřejově. \n\nVe druhé polovině 90. let dvacátého století proběhla v areálu stanice Polom příprava na vybudování sekulárního magnetického bodu. V něm se měly kontinuálně měřit změny magnetického pole Země. Byl vybudován měřický pilíř a základní deska sloužící k usazení měřických zařízení. Současně s budováním pilíře byla na stanici Polom zkoušena magnetometrická souprava pro polní měření. Tato souprava byla tvořena nemagnetickým theodolitem Zeiss Theo 015B s magnetickou sondou Bartington MAG01H (k zjišťování magnetické deklinace/inklinace) a jednoosým protonovým magnetometrem PMG-1 (k zjišťování absolutní hodnoty intenzity magnetického pole Země).\n\nOd 90. let dvacátého století je na stanici Polom prováděno měření tíhového zrychlení Země pomocí absolutního gravimetru. Tíhový bod „79 Polom“ (v podzemí „bunkru“) je jedním z patnácti absolutních tíhových bodů, které tvoří základní tíhové bodové pole České republiky. První absolutní měření tíhového zrychlení v tíhovém bodě „79 Polom“ se uskutečnilo v roce 1993 a to gravimetrem FG5 číslo 107, který byl obsluhován pracovníky DMA. Další měření (v roce 2003) v tíhovém bodě „79 Polom“ zajišťovali pracovníci Výzkumného ústavu geodetického, topografického a kartografického (VÚGTK) s pomocí absolutního gravimetru FG5 číslo 215 (státní etalon tíhového zrychlení České republiky).\n\nMeteorologická část stanice Polom je historicky první vojenskou horskou meteorologickou stanicí. Její údaje (zejména o spodní základně oblačnosti) využívá mimo jiné i vojenské letectvo při letech nad horským terénem v blízkosti státní hranice s Polskem. Český hydrometeorologický ústav (ČHMÚ) se tak dostal k synoptickým a klimatologickým údajům z Orlických hor. Meteorologická stanice Polom vyplnila „prázdné místo“ mezi stanicí Ústí nad Orlicí a Pecí pod Sněžkou, které jsou od sebe vzdáleny okolo 90 km. \n\n\n\n\n\n\n\nPro případ poruchy automatických čidel je meteorologická stanice Polom vybavena stále i klasickými meteorologickými přístroji s manuálním odečítáním hodnot.\n\nOd 70. let dvacátého století jsou na stanici Polom prováděna kontinuální seizmická měření. Na stanici je rovněž (od roku 1975) pro vědecké a výzkumné úkoly veden analogový archiv seizmických jevů. Seizmická a telemetrická záznamová aparatura „Quanterra“ zde funguje od roku 1992. Aparatura a seizmická čidla jsou umístěna na betonovém bloku ve druhém podzemním podlaží „bunkru“. Stanice Polom je součástí globálního seismologického systému SPYDER. Tento systém je provozován konsorciem IRIS (Incorporated Research Institutions for Seismology), které sdružuje více než čtyřicet amerických univerzit. Stanice Polom byla v roce 1996 začleněna mezi 120 (až 200) vybraných seizmických stanic sdružení FDSN (Federation of Digital Broad–Band Seismograph Network – Světové federace digitálních seismických sítí). (FDSN sdružuje vybrané seizmické světové observatoře.) Současně patří stanice Polom (stanice DPC) i mezi opěrná seizmická pracoviště České národní (regionální) seizmické sítě. \nDigitální data seizmických měření jsou ukládána jednak na paměťová média a dále jsou přes Internet přenášena on-line na server GFÚ AV ČR za účelem dalšího zpracování a k vědeckému využití. Z GFÚ AV ČR jsou data dále odesílána do USA do datového centra v Albuquerque v Novém Mexiku. Odtud jsou data následně zařazována do světové seismologické databáze IRIS, která se nachází v Seattlu (stát Washington). \n\nPersonální obsluha seizmické stanice Polom je zajišťována v nepřetržitém směnném provozu. Tento režim umožňuje okamžitou registraci a vyhodnocení síly, lokality a předpokládaných účinků seizmických jevů na postiženou oblast. Hlášení o významných seizmických jevech v zájmových oblastech (Evropa, severní Afrika, Blízký východ nebo o jevech celosvětově lokalizovaných) jsou neprodleně předávána Společnému operačnímu centru Ministerstva obrany (MO), Odboru vojskového průzkumu a elektronického boje MO (OVPzEM MO) a stálé směně Integrovaného záchranného systému (IZS). Prostřednictvím serveru GFÚ AV ČR (nebo pomocí dalších seizmických serverů) jsou tyto jevy ověřovány. Hlášení o nich jsou (do 30 minut od registrace) odesílány do štábu IZS a dle jeho požadavků jsou i dále upřesňována.\n\nSeismické vybavení stanice Polom je schopno registrovat nejen blízká slabá zemětřesení, ale i nejsilnější světová zemětřesení (včetně pokusných jaderných výbuchů). Aparatura stanice Polom umožňuje navíc i registraci dlouhoperiodických kmitů Země (vznikají po silných zemětřeseních). \n\n\nNa stanici Polom byla ponechána aparatura Quanterra Q4120, jejímž vlastníkem je GFÚ AV ČR. K této aparatuře jsou připojeny seismometry VEGIK-M a EpiSensor FBA ES-T.\n\n"}
{"id": "1473213", "url": "https://cs.wikipedia.org/wiki?curid=1473213", "title": "Wolfhart Westendorf", "text": "Wolfhart Westendorf\n\nWolfhart Westendorf (18. září 1924 – 23. února 2018) byl německý egyptolog. Studoval u Hermanna Grapowa, s nímž se podílel na knize \"Grundriss der Medizin der alten Ägypter\" (anglicky \"Ancient Egyptian Medicine\", celosvětově nejrozsáhlejší publikaci o starověké egyptské medicíně. \nZároveň publikoval mnoho knih o egyptologii a o starověkém egyptském jazyce.\n"}
{"id": "1473214", "url": "https://cs.wikipedia.org/wiki?curid=1473214", "title": "Jaroslav Vojta (rozcestník)", "text": "Jaroslav Vojta (rozcestník)\n\nJméno a příjmení Jaroslav Vojta má více nositelů:\n\n"}
{"id": "1473216", "url": "https://cs.wikipedia.org/wiki?curid=1473216", "title": "Jaroslav Císař (rozcestník)", "text": "Jaroslav Císař (rozcestník)\n\nJméno a příjmení Jaroslav Císař má více nositelů:\n\n"}
{"id": "1473218", "url": "https://cs.wikipedia.org/wiki?curid=1473218", "title": "Jan Kudrna (rozcestník)", "text": "Jan Kudrna (rozcestník)\n\nJméno a příjmení Jan Kudrna má více nositelů:\n\n"}
{"id": "1473222", "url": "https://cs.wikipedia.org/wiki?curid=1473222", "title": "Přemysl Hnilička", "text": "Přemysl Hnilička\n\nPřemysl Hnilička (* 1977, Brno) je český knihovník, divadelní vědec, rozhlasový historik, publicista a zakladatel stránky \"Panáček v říši mluveného slova\". Je synovcem trumpetisty, hudebního aranžéra, skladatele, jazzového hudebníka a pedagoga Jaromíra Hniličky. Pracuje v Knihovně univerzitního kampusu MU v Brně.\n\nPo maturitě na Střední škole informačních a knihovnických služeb v Brně vystudoval teatrologii na Filozofické fakultě Masarykovy univerzity v Brně. Během studia se zabýval herectvím ve spolku \"Kočkodani\", ve studentském divadelním sdružení \"TheAtrum Cmundi\" a působil také jako umělecký šéf a dramaturg v brněnském \"Divadle Čára\". Věnoval se také zpěvu a konferování hudební skupiny \"Divadla Čára – BF Orchestry\". Je členem souboru \"Prkno\" a po úmrtí režiséra souboru Pavla Vašíčka připravil sborník k jeho poctě \"Sborníček Vašíček\" (2014).\n\nTextem bookletu se podílel na vydání 2 CD – písně Oldřicha Nového na CD \"Kombiné něžné\", \"František Rychtařík 2003\" a \"Zpěvák E. F. Burian\", 2006. Od roku 2005 zpracovává s kolegy otevřený internetový katalog mluveného slova \"Panáček v říši mluveného slova.\"\n\nV letech 2007-2009 organizoval v brněnském oddělení Židovského muzea cykly poslechových a komentovaných přednášek rozhlasových her (2007 – cykly \"Holocaust v rozhlasové hře\", \"Rudolfínská Praha v rozhlasové tvorbě\", 2008 – \"10x Josef Červinka\" 2009 – \"Rozhlasové hry Karola Sidona\"). V roce 2009 moderoval dvě vydání \"Radiovky Přemysla Hniličky\", ve kterých vystoupily Hana Hložková a Tereza Semotamová. Od roku 2010 přispívá do Týdeníku Rozhlas, ve kterém píše recenze na rozhlasové pořady, vydávané nosiče s mluveným slovem, píše booklety k CD Radioservisu a od července 2011 zde vydává i seriál \"Panáčkův průvodce rozhlasovou hrou\".\n\nPro Moravskou zemskou knihovnu připravil přednášku \"Rozhlasový portrét Karla Högera\" a \"Rozhlasové hry Františka Kožíka\".\n\nPíše recenze a články pro časopisy Týdeník Rozhlas, Naše rodina a pro web Naposlech.cz.\n\nPro brněnský Český rozhlas, konkrétně pro pořad Aleny Blažejovské \"Zelný rynk,\" připravil cyklus \"Vzpomínky na Soboty\", ve kterém připomínal nejzajímavější momenty z rozhlasového pořadu \"Nashledanou v sobotu\" z let 1961-1970. Později totéž téma zpracoval ve stejnojmenném pořadu pro cyklus \"Páteční večer\" (ČRo Vltava). Pro \"Zelný rynk\" vytvořil také několik medailonků brněnských herců (Josef Karlík, Lubomír Černík, Jan Purkrábek, Miloš Kročil) a četbu z rukopisných \"Rozhlasových vzpomínek Františka Kožíka\".\n\nPřednáší historii české rozhlasové hry a inscenace v Praze, Brně a Olomouci. Za Českou republiku vystoupil na Mezinárodním odborném semináři pro rozhlasové tvorby na téma \"Klasické drama a klasická literatura ve veřejnoprávním rozhlase.\"\n\n\n"}
{"id": "1473224", "url": "https://cs.wikipedia.org/wiki?curid=1473224", "title": "Kostel Nejsvětější Trojice (Chlumec nad Cidlinou)", "text": "Kostel Nejsvětější Trojice (Chlumec nad Cidlinou)\n\nKostel Nejsvětější Trojice je situován na vyvýšené terase jihovýchodně od návrší, na kterém stojí zámek Karlova Koruna. Kostel je nejstarší dochovanou stavební památkou v Chlumci nad Cidlinou. Jeho vyobrazení je také součástí městského znaku.\n\nPrvní písemná zmínka o kostele pochází z roku 1358, sondami byly ale zjištěny románské základy kostela. V soukromé knize chlumeckého měšťana Dárka je uvedeno: „\"R. 1734 vykopán byl na zdi kostela sv. Trojice kámen a dle nápisu na něm uplynulo od zbudování tohoto kostela 600 let a několik měsícův.\"“ To by ukazovalo na založení kostela v roce 1134, tedy již za panování Soběslava I.\n\nDo roku 1544 byl farním kostelem, poté – po výstavbě kostela sv. Voršily – už sloužil jen jako kostel hřbitovní. Roku 1556 se uskutečnila pozemkové směna mezi obcí a měšťanem Janem Macurou: Macura přenechal svoji zahradu, která s kostelem sousedila, obci na rozšíření hřbitova, a na oplátku dostal „\"jedno jitro louky a nějaký kousek obecní za lukami rychtářskými\"“ k dědičnému užívání. Tehdy nabyl hřbitov asi té velikosti a rozsahu, jaké měl až do svého zrušení v roce 1904, kdy byl přeměněn v park.\n\nJediným pozůstatkem bývalého hřbitova je Zubatovská hrobka (též Zubatovské kaple) vybudovaná v letech 1836–1842 J. Wunderlichem. Jedná se o empírovou hrobku chlumeckého poštmistra Aloise Zubatého. Krypta hrobky sloužila k pohřbům chlumeckých děkanů, mimo jiné zde byl pochován děkan Alois Velich (1774–1853) a mecenáš Boženy Němcové Josef Šafránek (1806–1880). Hrobka byla opravována v letech 1870 a poté 1970. V roce 2014 provedla celkovou rekonstrukci objektu v hodnotě cca 680 000 Kč společnost Stavoka Kosice. Od roku 1964 je kostel i s kaplí kulturní památkou.\n\nSoučasná podoba kostela pochází pravděpodobně z doby po husitských válkách. Jedná se o jednolodní stavbu uzavřenou trojbokým presbytářem, západní příčná loď byla přistavěna až v 19. století. Z této doby také pochází dřevěná věž (tzv. sanktusník). Valbová střecha s příčným sedlem kruchty opatřeným z obou stran štíty je kryta břidlicí, obedněný čtyřboký sanktusník plechovou jehlancovou střechu s trojúhelnými štítky na všech čtyřech stranách, zakončenou makovicí s plechovou korouhví tvaru kohouta. Na vnějších stěnách jsou cenné renesanční náhrobky ze 16. století a okolo presbytáře empírové pomníky ze Suchardovy dílny pocházející z doby kolem roku 1800.\n\nZubatovská hrobka je empírová stavba s dórským portikem, mohutným kladím a tympanonem s božím okem.\n\nV lodi kostela i v presbytáři je dřevěný trámový strop. Na oltářním obraze kostela je zachycena podoba původního chlumeckého vodního hradu. Barokní kruchta pochází ze 17. století. V podkroví odpočívá bohatě profilovaná rakev z josefínské doby, která se při epidemiích během pohřbů vracela od hrobu zpět k dalšímu použití.\n\nV interiéru Zubatovské hrobky je obraz \"Vzkříšení\" od J. Hellicha z roku 1838.\n\nKostel je po většinu roku uzavřen. Bohoslužby se zde konají pouze v letním období (v roce 2018 od května do října), a to v úterý od 18.00. V adventním čase se v kostele pořádá výstava Čekání na Vánoce.\n\nVe znaku města Chlumce nad Cidlinou je údajně zjednodušené zobrazení tohoto kostela. Spíše se ale jedná o původní, historickou podobu kostela.\n\nDěkan Karel Khun ve své publikaci z roku 1932 uvádí, že ve znaku lze vidět: „\"V modrém poli kostel stříbrné barvy se třemi okny, cihlovou střechou, stříbrnou vížkou též s cihlovou stříškou, na jejímž nejvyšším bodě jest kulička se zlatým křížem.\"“ Tento popis se v několika detailech liší od současné podoby znaku a zdá se tedy, že znak v průběhu 20. století prošel drobnou proměnou.\n\nMěstský znak prý Chlumeckým daroval Ota IV. z Bergova.\n"}
{"id": "1473225", "url": "https://cs.wikipedia.org/wiki?curid=1473225", "title": "Kaple svaté Trojice (Zlaté Hory)", "text": "Kaple svaté Trojice (Zlaté Hory)\n\nKaple svaté Trojice (dříve \"Sensenkapelle\") se nachází na jižním předměstí Zlatých Hor v okrese Jeseník. Ministerstvem kultury České republiky byla v roce 1992 prohlášena kulturní památkou ČR.\n\nVe Zlatých Horách v roce 1633 řádila morová epidemie. Oběti moru byly pohřbívány daleko mimo město v místě, kde stál morový sloup. Morový sloup byl zbořen, když epidemie skončila, a na jeho místě byla postavena morová kaplička. V roce 1930 byla kaple poškozena podmáčením, proto ji nechal děkan V. Brauner přestavět. Kaple byla rekonstruována v letech 2004–2008. \n\nKaple je samostatně stojící drobná zděná omítaná jednolodní stavba na půdorysu obdélníku s barokními prvky. Je uzavřena půlkruhovým závěrem a krytá sedlovou střechou s polygonální věžičkou s lucernou. Okapové stěny mají po jednom obdélném odsazeném okně v plochých šambránách. Fasáda je členěna lizénami a korunní římsou. Vstupní průčelí, které zakončeno volutovým štítem, je prolomen vstup se stlačeným obloukem zakončeným klenákem a s dřevěnými dvoukřídlými dveřmi. \n\n\n"}
{"id": "1473227", "url": "https://cs.wikipedia.org/wiki?curid=1473227", "title": "Antonis Daglis", "text": "Antonis Daglis\n\nAntonis Daglis ( Αντώνης Δαγλής, známý jako \"Athénský rozparovač\", 1974 Athény – 2. srpna 1997) byl řecký sériový vrah. 23. ledna 1997 byl odsouzen za vraždu tří žen a pokusy o vraždu dalších šesti osob k třináctinásobnému trestu doživotí a 25 letům odnětí svobody k tomu. \n\nOd 14 let opakovaně páchal trestné činy. Měl záznam, v němž byl obviněn ze svádění nezletilé v roce 1988, a v roce 1989 byl v Zappeionu v Aténách zatčen za napadení skupiny mužů nožem. Později pracoval jako řidič kamionu. V letech 1992 a 1995 byly jeho oběti aténské prostitutky. \n\nByl zatčen kvůli znásilnění a únosu Angličanky Ann Hamsonové. Tu pustil, když ho přesvědčila, že vlastně není prostitutka, ale vydělává si na jízdenku do Británie. Již od začátku byl podezřelý ze dvou vražd a brzy se přiznal k znásilnění, uškrcení a rozřezání dvou žen a pokusu o vraždu dalších šesti, a také okradení všech osmi žen. Později připustil, že rozřezal těla dvou žen, Eleni Panagiotopoulouové (29 let) a Athiny Lazarouové (26 let) pilkou na železo a těla zlikvidoval poblíž Athén. Také se přiznal k dříve nevyřešené vraždě prostitutky, jejíž rozřezané tělo bylo nalezeno na skládce v roce 1992.\n\nBěhem soudu řekl soudci: „Nenáviděl jsem všechny prostitutky a nadále je nesnáším. Šel jsem s nimi na schůzku kvůli sexu, ale náhle se mi do hlavy dostaly jiné obrázky. Slyšel jsem hlasy, které mi přikázaly je zabít. Jednou jsem uvažoval o uškrcení své snoubenky, ale ovládl jsem se.“\n\nAntonis Daglis spáchal sebevraždu dne 2. srpna roku 1997.\n"}
{"id": "1473232", "url": "https://cs.wikipedia.org/wiki?curid=1473232", "title": "Vojenský lázeňský ústav (Karlovy Vary)", "text": "Vojenský lázeňský ústav (Karlovy Vary)\n\nVojenský lázeňský ústav (rovněž Vojenská lázeňská léčebna, německy \"Militär-Badehaus\") je komplexní lázeňské zařízením v Karlových Varech postavené v letech 1853–1855 pro účely rakouské armády. \n\nNachází se v lázeňském území při levém břehu říčky Teplá asi 600 metrů severně od nejznámějšího karlovarského pramene Vřídla. V suterénu léčebny vyvěrá Sadový pramen. Přístup pro veřejnost k jedné pramenní váze je od Sadové kolonády ve Dvořákových sadech.\n\nŠiroké veřejnosti nabízí své služby v tříhvězdičkovém lázeňském hotelu \"Sadový pramen\" jako součást Vojenských lázeňských a rekreačních zařízení.\n\nOd roku 1994 je chráněn jako kulturní památka.\n\nRoku 1850 vypracoval projekt budovy Václav Hagenauer, architekt hraběte Buquoye z Červeného Hrádku, častého lázeňského hosta Karlových Varů.\n\nPro objekt bylo vybráno místo, kde se na trávníku u břehu Teplé bílilo prádlo. Roku 1851 prodal pozemky o výměře 4 820 m² jejich majitel pan Stadler Spolku pro postavení vojenské nemocnice. Za pozemky zaplatil Spolek 6 300 zlatých, což pro něj byla výhodná cena. O dvacet let později musela městská rada dát za vedlejší pozemek dnešních Dvořákových sadů 300 tisíc zlatých. V roce 1852 byla zahájena sbírka na stavbu, částečně byly náklady výtěžkem ze dvou loterií, povolených rakouským císařem. Přispěla i karlovarská městská rada darem 50 000 cihel. Stavba budovy, tehdy nazývané \"Militärbadehaus\" byla zahájena dne 18. srpna 1852. V průběhu výstavby však došly finanční prostředky, získané ze sbírek a darů. Podporovatel ústavu, člen výboru pro založení ústavu Dr. Gallus Hochberger, tehdy věnoval pro rychlé dokončení stavby k dispozici celý svůj majetek. Za obětavou činnost byl vyznamenán propůjčením titulu dvorního rady, udělením Řádu železné koruny III. třídy a povýšen císařem do rytířského stavu. Stavba ústavu byla dokončena dne 30. června 1855 a slavnostní otevření a vysvěcení budovy nového ústavu se za účasti předních církevních, vojenských i civilních osobností konalo dne 12. července 1855. Vysvěcena byla nejen budova ústavu, ale i zdejší kaple. Karlovarští občané nebyli stavbou nadšeni. Budova se jim zdála příliš jednoduchá a posměšně ji nazývali \"Kommissbrot\" (Komisárek). V roce 1881 byl do budovy přiveden potrubím Tereziin pramen. Vojenský lázeňský ústav byl prvním komplexním lázeňským zařízením v Karlových Varech a zároveň jedním z prvních stálých lázeňských ústavů a jedním z největších vojenských lázeňských ústavů v Evropě. Poskytoval bezplatné ubytování a lékařskou péči, nejprve pouze během lázeňské sezony od 15. dubna do 15. října, od roku 1901 již celoročně.\n\nK první přestavbě došlo v roce 1905, kdy byly doplněny fasády a sochařská výzdoba. K výrazné přestavbě a změně dispozice budovy došlo v roce 1924. Ministerstvo národní obrany se rozhodlo přeměnit přízemí ústavu na jedenáct obchodních místností a přistavět třetí podlaží, aby nebyl snížen počet lůžek. Přestavbu provedla stavební firma Müller a Kapsa z Plzně a za tři měsíce předala dílo do provozu. Během druhé světové války se stal ústav součástí válečných nemocnic pro zraněné německé vojáky. V této době byly provedeny úpravy pro potřeby nemocničnímu provozu. I po druhé světové válce sloužil ústav armádě a byl postupně nově vybaven o lékárnu, novou lékařskou techniku a nové procedury. Jeden čas sídlila v ústavu okresní vojenská správa. K ústavu byl přičleněn lázeňský dům Chopin se čtyřiceti lůžky, a tak bylo pro příslušníky československé armády k dispozici celkem 240 lůžek. Od roku 1952 převažovali pacienti k doléčování onemocnění zažívacího traktu po předchozí nemocniční léčbě. Vojenská lázeňská léčebna – lázeňský dům Sadový Pramen má kapacitu 162 lůžek a poskytuje léčebnou péči, zaměřenou zejména na problematiku metabolických poruch, cukrovky a léčbu onemocnění pohybového aparátu. Na podzim roku 2011 proběhla kompletní rekonstrukce vnějších fasád budovy.\n\nAreál vojenského léčebného ústavu je třípatrový, původně dvoupatrový komplex s vnitřním dvorem, postavený na téměř čtvercovém půdorysu o rozměrech 59x53 metrů. Budova je krytá sedlovými plochými střechami. Původně se vyznačovala strohou fasádou a přísnou symetričností. V prvním patře jižního křídla byla umístěna kaple s polygonálním arkýřem, opatřená nástropní freskou Boha Otce a Ducha svátého s anděly a nástěnnými malbami čtyř Evangelistů od Wilhelma Kandlera. Zařízení kaple tvoří jednoduchý oltář se sousoším ukřižovaného Krista se dvěma klečícími anděly po stranách: Sochařské dílo z bílého kararského mramoru vytvořil sochař Julius Malzer a dokončil v roce 1856 Václav Levý. Oltář byl za komunistického režimu zakryt závěsem. Do jídelny byl zavěšen velkoplošný obraz \"Objevení horkých pramenů Karlem IV. \" od malíře Viléma Kandlera z roku 1848, za nějž získal autor státní ocenění. Původně byl vytvořen k oslavám 500. výročí založení Karlovy univerzity, avšak do Prahy se nedostal a později jej získal Vojenský lázeňský ústav. Původní nástropní fresky v jídelně od Viléma Kandlera byly patrně počátkem 20. století zabíleny. V dubnu 1900 byla z parku bývalé střelnice přemístěna pod arkýře kaple do uzavřeného vnitřního atriového nádvoří busta dr. Galluse Hochbergera, iniciátora a mecenáše stavby Vojenského ústavu. Sochu vytvořil roku 1890 Tomáš Seidan.\n\nV roce 1905 došlo ke klasicistním úpravám. Fasády budovy byly doplněny vysokým pilastrovým iónským řádem s hlavicemi a obohaceny o trojúhelníkové štíty a sochařskou výzdobu. Mezi dvě krajní okna v prvním poschodí byly přidány dvě niky a do nich byly umístěny sochy. Do jedné niky socha římského gladiátora, do druhé pak socha bohyně Hygieie. Nad ně v druhém poschodí byla prázdná místa v tympanonech vyzdobena ornamenty s reliéfy zbraní pěšáků a dragounů rakouské armády. Další úpravy pocházejí z roku 1924, kdy došlo k přístavbě třetího patra. Ve třetím patře budovy byl roku 1855 umístěn unikátní a nejstarší hodinový stroj v Karlových Varech, dochovaný v autentické podobě a ve funkčním stavu.\n"}
{"id": "1473240", "url": "https://cs.wikipedia.org/wiki?curid=1473240", "title": "Brown Bird", "text": "Brown Bird\n\nBrown Bird byla americká neofolková skupina pocházející z Rhode Islandu, založena Davidem Lambem (kytara, banjo, zpěv) jako sólový projekt v roce 2003. Později se k Lambovi přidala jeho manželka MorganEve Swainová (housle, kontrabas, violoncello, zpěv) jako stálý člen skupiny. Mezi nestálé členy skupiny patřili Jerusha Robinson, Jeremy Robinson a Mike Samos. Skupina se rozpadla roku 2014 z důvodu smrti Davida Lamba, který zemřel na leukémii. \n\n"}
{"id": "1473242", "url": "https://cs.wikipedia.org/wiki?curid=1473242", "title": "Petr Svoboda (kurátor)", "text": "Petr Svoboda (kurátor)\n\nPetr Svoboda (* 21. května 1956) je český umělecký kurátor, galerista a kunsthistorik.\n\nAbsolvoval Střední průmyslovou školu keramickou v Karlových Varech a poté jedenáct let pracoval v porcelánce ve Staré Roli. V roce 1985 se stal odborným kurátorem v Galerii umění Karlovy Vary a v roce 1990 byl jmenován ředitelem Okresní galerie výtvarného umění v Mostě. V roce 1991 tuto galerii delimitoval a převedl pod ministerstvo kultury; současně pro ni vyhledal a administrativně i technicky zajistil nové, vysoce reprezentativní prostory v přestěhovaném děkanském chrámu Nanebevzetí Panny Marie. V následujících letech zde vybudoval unikátní výstavní prostor spojující modernost s geniem loci pozdně gotického kostela. \n\nBěhem dalších desítek let (v roce 2001 byla Státní galerie výtvarného umění v Mostě, podobně jako jiné státní galerie, převedena v souvislosti s územně-správní reformou pod správu kraje) zde uspořádal desítky často objevných výstav, přičemž k mnoha z nich vytvořil i průvodní katalogy. Díky dlouhodobě důsledně prosazované umělecké koncepci a systematické publikační a osvětové aktivitě získala mostecká galerie pod vedením Petra Svobody renomé nejen mezi odbornou a laickou veřejností v České republice, ale prostřednictvím intenzivní spolupráce se zahraničními a mezinárodními odbornými institucemi a umělci i v Německu, Francii, Belgii či Finsku. \n\nV květnu 2017 byl Petr Svoboda odvolán z funkce v rámci tzv. „ústecké kulturní čistky“, během níž Rada Ústeckého kraje ovládaná KSČM a ČSSD odvolala bez jakéhokoli relevantního zdůvodnění pět ředitelů tamních galerií a muzeí. Dnem 1. ledna 2019 pak samostatná mostecká galerie zanikla formou sloučení s tamním regionálním muzeem. Případ vyvolal silnou negativní odezvu v kulturních i politických kruzích v Čechách i v zahraničí.\n\nDne 30. května 2018 udělil tehdejší ministr kultury ČR Petru Svobodovi medaili Artis Bohemiae Amicis, a to za jeho dlouholetou nepřetržitou systematickou kurátorskou, osvětovou a publikační činnost, za vybudování a více než pětadvacetileté řízení významné umělecké galerie a za šíření dobrého jména české kultury v zahraničí.\n"}
{"id": "1473243", "url": "https://cs.wikipedia.org/wiki?curid=1473243", "title": "Demecser", "text": "Demecser\n\nDemecser [demečer] () je město ve východním Maďarsku v župě Szabolcs-Szatmár-Bereg, spadající pod okres Kemecse, blízko hranic se župou Borsod-Abaúj-Zemplén. Nachází se asi 21 km severovýchodně od Nyíregyházy. V roce 2015 zde žilo 4 205 obyvatel. Podle údajů z roku 2001 zde bylo 91 % obyvatel maďarské a 9 % romské národnosti.\n\nNejbližšími městy jsou Ajak, Baktalórántháza, Dombrád a Kemecse. Blízko jsou též obce Berkesz, Gégény, Kék, Nyírbogdány, Nyírtass, Nyírtura, Pátroha a Székely.\n"}
{"id": "1473245", "url": "https://cs.wikipedia.org/wiki?curid=1473245", "title": "Alstromérie", "text": "Alstromérie\n\nAlstromérie nebo také alstremerka či boubelka je jednoděložná rostlina z čeledi alstremerkovité (\"Alstroemeriaceae\"), dříve řazená do čeledi liliovité (\"Liliaceae\"). Především kvůli jihoamerickému původu se této rostlině často přezdívá peruánská lilie nebo lilie Inků.\n\nTato vytrvalá bylina, která dorůstá do výšky až 1,5 metru, svými květy na první pohled připomíná drobné lilie. Je tvořena oddenkem se svazečky hlíz, lodyhou, kopinatými listy a květenstvím se souměrnými nálevkovitými květy se šesti okvětními lístky. Vyskytuje se v nejrůznějších barevných variantách od červené, fialové nebo růžové přes oranžovou a žlutou až po bílou. Na květech jsou patrné drobné tečky a čárkování v tmavších barvách.\n\nPochází z Jižní Ameriky, roste především v Chile, Argentině nebo Brazílii. Má ráda dostatek vláhy, a proto se vyskytuje spíše ve vlhkých křovinatých oblastech. Pro krásný tvar a zbarvení květů se však rozšířila do celého světa. V USA, Austrálii, Mexiku, na Novém Zélandě, Kanárských ostrovech nebo Madeiře byla dokonce naturalizována.\n\nPředností alstromérie je bohaté květenství s atraktivními květy. Z toho důvodu se často používá pro květinové dekorace nebo kytice. Také našla využití jako okrasná rostlina často pěstovaná v zimních zahradách a sklenících.\n\n"}
{"id": "1473246", "url": "https://cs.wikipedia.org/wiki?curid=1473246", "title": "Václav Bervid", "text": "Václav Bervid\n\nVáclav Bervid (* 5.ledna 1973 Praha) je český automobilový závodník. V roce 1992 jel poprvé v soutěži Deutsche Tourenwagen-Meisterschaft, kde v domácím závodě v Brně jel s vlastním týmem v soukromém BMW. V roce 1993 strávil již celou sezónu v soutěži Deutsche Tourenwagen-Meisterschaft. V roce 1994 se přemístil do belgického šampionátu cestovních vozů. V roce 1994 také závodil v německém poháru \"Super Touring Car\" a účastnil se \"Světového poháru FIA Touring Car\". V roce 1995 závodil v českém šampionátu cestovních vozů v němž skončil třetí v celkovém pořadí. V této sérii závodil i v roce 1996 a umístil se celkově na druhém místě. V roce 1997 se startoval ve středoevropském šampionátu \"Super Touring Car\" v němž zvítětil, v roce 1998 v této sérii skončil celkem šestý.\n"}
{"id": "1473251", "url": "https://cs.wikipedia.org/wiki?curid=1473251", "title": "Porsche Taycan", "text": "Porsche Taycan\n\nPorsche Taycan je připravované čistě elektrické luxusní sportovní kupé německé automobilky Porsche. Vůz, který vychází z konceptu Porsche Mission E, jež byl představen v roce 2018, bude prvním sériově vyráběným elektromobilem automobilky. Jeho prodej by měl začít na konci roku 2019 a jeho výroba bude probíhat v továrně v Zuffenhausenu. Cena za vůz by měla začínat na dvou milionech korun.\n\nAutomobil bude poháněn dvěma synchronními elektromotory, které by dle tvrzení Porsche měly dohromady poskytovat výkon 440 kW (600 koní). Zrychlení z 0 na 100 km/h by díky tomu mělo trvat 3,5 sekundy. Normovaný dojezd by měl být 500 km.\n"}
{"id": "1473252", "url": "https://cs.wikipedia.org/wiki?curid=1473252", "title": "Jan Hála (malíř)", "text": "Jan Hála (malíř)\n\nJan Hála, křtěný Jan Antonín (19. ledna 1890 Blatná – 17. května 1959 Važec) byl český a slovenský malíř, grafik ilustrátor a spisovatel.\n\nNarodil se v jihočeském městě Blatná v rodině pekařského mistra Jana Hály a od mládí se u něho projevovalo umělecké cítění. Absolvoval obecnou školu v Blatné a následně gymnázium v Českých Budějovicích, kde v roce 1909 maturoval a odešel studovat do Prahy. Krátce studoval na filozofické fakultě Univerzity Karlovy historii a soukromě se školil v malířské škole F. Engelmüllera. V letech 1910-1916 studoval na pražské malířské akademii u prof. V. Bukovce a M. Pirnera a po absolvování akademie se věnoval převážně krajinomalbě v rodném kraji. V roce 1922 navštívil Most, kde i sfáral do dolu a vytvořil zde díla s motivy hornické práce. Napřesrok zavítal na Slovensko, navštívil podtatranskou obec Važec, byl okouzlen krajinou a blízkým okolím a zůstal zde po celý svůj život. V roce 1925 se stal členem Spolku slovenských výtvarných umělců a v následujícím roce byl ve Vážci spoluzakladatelem „Tovarišstva výtvarných umění Tatran“.\nRoku 1929 se Jan Hála oženil s Annou Marií Chlupsovou, měli spolu 3 děti, nejmladší syn Jan Mikuláš Hála (*1937) je rovněž malířem-restaurátorem. Pro Národní muzeum v Martině namaloval cyklus - \"\"Len\"\" a v roce 1939 pro československý zemědělský pavilon pro světovou výstavu v New Yorku, velký vlys s názvem - \"\"Tance\"\". V roce 1938 byl na základě rozpadu Československa po Mnichovském diktátu Hála vypovězen s tehdejšího Slovenského štátu do Čech a tak odešel do rodné Blatné, ale už v roce 1940 na četné žádosti obyvatel Važce se mohl vrátit a žít zde dál. V roce 1944 se zúčastnil Slovenského národního povstání, po jeho potlačení byl krátce ve vyšetřovací vazbě a později byl za účast v SNP vyznamenaný „Zlatou hviezdou partizánskeho oddielu Vysoké Tatry“. Jan Hála zemřel v květnu 1959 ve Važci.\n\nJan Hála ve své tvorbě po celý svůj život čerpal náměty ze života obyvatel Važce, tvořil rovněž obrazy figurální, podobizny a ztvárňoval motivy z jižních Čech a z pod Tater. Kromě malby se věnoval i literární tvorbě a knižní ilustraci. Patřil k zakladatelům moderní slovenské ilustrační tvorby pro děti. Byl spolu s malířem Jaroslavem Augustou prvním českým výtvarníkem, který se trvale usadil na Slovensku a stál při počátcích naší společné výtvarné kultury 20. století.\n\nVytvořil stovky kreseb, olejomaleb a ilustrací knih\n\n\n\n\n\n"}
{"id": "1473254", "url": "https://cs.wikipedia.org/wiki?curid=1473254", "title": "Stádlec (zámek)", "text": "Stádlec (zámek)\n\nZámek Stádlec je pozdně barokní. Je chráněn jako kulturní památka.\n\nZámecká budova byla vystavěna na místě původní tvrze. Současná pozdně barokní podoba pochází z přestavby v letech 1830–1840.\n\nOd roku 1870 patřil zámek dědicům svobodného pána Fellnera z Feldeggu. Sňatkem Anny Fellnerové z Feldeggu s Janem Křižíkem (synem vynálezce Františka Křižíka) přešel zámek (spolu se zámkem Oltyně) do držení rodu Křižíků, František Křižík zde u syna ve stáří občas pobýval a roku 1941 zde zemřel.\n\nV současné době jsou majiteli zámku potomci Jana Křižíka, kteří získali v restituci zámek zpět.\n"}
{"id": "1473255", "url": "https://cs.wikipedia.org/wiki?curid=1473255", "title": "Šíleně bohatí Asiati (film)", "text": "Šíleně bohatí Asiati (film)\n\nŠíleně bohatí Asiati je americký romantický komediálně-dramatický film z roku 2018. Režie se ujal Jon M. Chu a scénáře Peter Chiarelli a Adele Lim. Film je inspirován stejnojmenným románem z roku 2013 od Kevina Kwana. Hlavní role hrají Constance Wu, Henry Golding, Gemma Chan, Lisa Lu, Awkwafina, Ken Jeong a Michelle Yeoh.\n\nFilm měl premiéru dne 7. srpna 2018 v TCL Chinese Theatre v Los Angeles a dne 15. srpna 2018 se začal promítat v kinech Spojených států. Film získal pozitivní recenze od kritiků. Celosvětově vydělal více než 238 milionů dolarů, což z něj činí nejvýdělečnější romantickou komedii desetiletí. Film získal nominaci na Zlatý glóbus v kategoriích Nejlepší film (komedie/muzikál) a Constance Wu získala nominaci na cenu Nejlepší herečka (komedie/muzikál). Film také získal čtyři nominace na cenu Critics' Choice Moview Awards a jednu z nich vyhrál (za nejlepší komedii). Získal cenu Screen Actors Guild Awards v kategorii Nejlepší obsazení.\n\nV současné době se připravují dvě pokračování.\n\n\nKevin Kwan vydal dne 11. června 2013 stejnojmenný román. V roce 2014 se o film začala zajímat americká asijská filmová investiční skupina Ivanhoe Pictures a spojila se s Ninou Jacobson, aby financovala a produkovala film. Scenáristé Peter Chiarelli a Adele Lim byli najati, aby napsali scénář. V květnu 2016 se k projektu v roli režiséra připojil Jon M. Chu. V říjnu 2016 získala společnost Warner Bros. distribuční práva.\nPoté, co roli Rachel Chu získala Constance Wu, Henry Golding byl obsazen do role Nicka Young. Michelle Yeoh získala roli Eleanor Young, Nickovy matka v březnu 2017. V dubnu se k obsazení připojila Gemma Chan a Sonoya Mizuno. Dne 18. dubna 2017 byla obsazena herečka Kris Aquino. Dne 12. května se připojil Ken Jeong.\n\nNatáčení bylo zahájeno dne 24. dubna 2017 a ukončeno dne 23. června. Film se natáčel na Kuala Lumpur, v Langkawi, Penangu, Malajsii a v Singapuru.\n\nFilm \"Crazy Rich Asians\" měl premiéru ve Spojených státech dne 15. srpna 2018. V dubnu 2018 se v Theatre at Ace Hotel v Los Angeles konalo první promítání, které získalo od diváků silné emocionální reakce; další předběžné projekce se konaly v San Franciscu, Washingtonu a New Yorku. Film měl premiéru dne 7. srpna 2018 v TCL Chinese Theatre v Los Angeles. V České republice nebyl do kin uveden.\n\nFilm vydělal 174,5 milionů dolarů v Severní Americe a 64 milionů dolarů v ostatních oblastech, celkově tak vydělal 238,5 milionů dolarů po celém světě. Rozpočet filmu činil 30 milionů dolarů. V říjnu 2018 se stala nejvýdělečnější romantickou komedií posledního desetiletí.\n\nProjektován byl výdělek 18–20 milionů dolarů za prvních pět dní v kinech. Film za svůj první víkend získal 35,2 milionů dolarů. Za druhý víkend získal 24,8 milionů dolarů. Za třetí víkend vydělal 22 milionů dolarů a stále si držel prvenství v nejvyšší návštěvnosti. Čtvrtý víkend byl v žebříčku poražen novinkami \"Sestra\" a \"\", s výdělkem 13,1 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoeszískal z 301 započtených recenzí 91 procent s průměrným ratingem 7,6 bodů z deseti. Na serveru Metacritic snímek získal z 50 recenzí 74 bodů ze sta. Na Česko-Slovenské filmové databázi si snímek k 21. únoru 2019 drží 64%.\n\nDne 22. srpna 2018 společnost Warner Bros. potvrdila vývoj sequelu a to na základě pokračování knihy \"China Rich Girlfriend\". Producentka Nina Jacobson později oznámila, že \"China Rich Girlfriend\" a poslední díl trilogie \"Rich People Problems\" se budou natáčet souběžně v roce 2020, aby se snížila čekací doba mezi těmito dvěma filmy.\n\n"}
{"id": "1473256", "url": "https://cs.wikipedia.org/wiki?curid=1473256", "title": "Tedražice (tvrz)", "text": "Tedražice (tvrz)\n\nTedražice jsou tvrz ve stejnojmenné vesnici u Hrádku v okrese Klatovy. Postavena byla ve druhé polovině patnáctého století jako centrum malého panství. Později byla renesančně a barokně upravena, ale většina slohových prvků zanikla při úpravách v devatenáctém století. Budova tvrze je od roku 1964 chráněna jako kulturní památka.\n\nStavebníkem tvrze byl Jan Mutrplos z Tedražic poté, co ve druhé polovině patnáctého století koupil Tedražice od velhartického panství. První písemná zmínka o tvrzi pochází z roku 1491, kdy ji prodal Janovi a Petrovi Markoltům. Časem se jediným majitelem statku stal Jan, který zemřel před rokem 1505. Hořejší část Tedražic v roce 1535 patřila Petrovu synovi Divišovi. Jinou část vesnice vlastnila Anna z Tedražic, která ji odkázala Divišovu bratrovi Brykcímu. Divišovým synům Adamovi, Jiřímu, Petrovi, Jakubovi a Klimentovi po otcově smrti připadly jen malé díly panství, protože část zdědily také jejich tři sestry. Jan z Dlouhé Vsi a na Zavlekově roku 1553 koupil Petrův podíl a roku 1557 panství spojil do jednoho celku. O třináct let později je prodal Petru Novohradskému z Kolovrat. Kolovratům statek patřil jen do roku 1571, kdy jej koupil Volfgang Gothard Perglár z Perglasu. Starou tvrz nechal přestavět v pozdně renesančním slohu. V severní části tehdy přistavěl nový průjezd a šestibokou věž s kaplí. V roce 1601 Tedražice prodal (nebo je zdědila) jeho dcera Mandaléna Perglárová z Janovic.\n\nNa počátku třicetileté války tvrz obsadily císařské oddíly Baltasara Marradase, ale Mandaléna Perglárová u soudu roku 1623 prokázala svou neúčast na stavovském povstání v letech 1618–1620, a majetek jí byl vrácen. Tvrz poté zdědila její dcera Mandaléna Gryselda Perglárová, která se provdala za Jana Jindřicha Janovského z Janovic. Krátce před svou smrtí odkázala Tedražice svým dětem, které se o ně rozdělily v roce 1655. Jiří Gothart a Oldřich Vilém Janovští z Janovic obdrželi polovinu a druhou dostala dcera Eva. Jí patřilo v tvrzi několik světnic a sklepů s částí dvora. Její podíl po krátké době koupila Alena Eliška Varlýchová z Modliškovic. I po její smrti v roce 1670 zůstalo tedražické panství rozdělené na díly. Alenin díl zdědili její synové, z nichž jej od roku 1678 vlastnil pouze Ctibor, který o tři roky později zemřel. Podíl mělo zdědit pět synů, ale vzhledem k vysokým dluhům jej vdova Sibylla Bubnová z Čachrova prodala Isabelle Emilii Švihovské, rozené ze Salmu a z Neuburka nad Inem. Druhá část Tedražic nejprve patřila Oldřichu Vilémovi Janovskému, po němž ji převzal bratr Jiří Gothard Janovský. Jeho polovinu Tedražic v roce 1663 koupil Volf Adam Perglár z Perglasu.\n\nVolf Adam Perglár musel kvůli dluhům Tedražice už v roce 1668 prodat. Za 3351 kop grošů je koupil Petr Jiří ze Vchynic, který je brzy poté postoupil Janu Karlovi Ježovskému z Lub. Ten potom vyměnil s Isabellou Emilií Švihovskou svou část Tedražic za Stěchovice. Poslední část panství (dva dvory a půl mlýna) získala Isabella Emilie v roce 1690 od Jana Kryštofa Koce z Dobrše. Statek zdědil syn František Antonín Švihovský z Rýzmberka, ale zemřel na cestě do zahraničí, a majetek tak připadl jeho otci Jaroslavovi Švihovskému z Rýzmberka. Tedražice od té doby tvořily součást nalžovského panství. Na počátku osmnáctého století nechal Florián Jaroslav Švihovský tvrz barokně upravit zejména v interiérech. Podoba tvrze se ještě jednou změnila ve druhé polovině devatenáctého století, kdy byla zbořena severní část s věží.\n\nDochovanou tvrz tvoří jednopatrová budova s půdorysem ve tvaru písmena L. Většina ozdobných barokních prvků na fásádách zanikla koncem devatenáctého století. Fasády tak jsou členěné pouze kordonovou a korunní římsou a obdélnými okny v šambránách. V interiéru se dochovaly dva sály s hřebínkovými klenbami, štukovými dekoracemi a hrotitými lunetami.\n"}
{"id": "1473257", "url": "https://cs.wikipedia.org/wiki?curid=1473257", "title": "Robert Wiene", "text": "Robert Wiene\n\nRobert Wiene (27. dubna 1873 Vratislav – 17. července 1938 Paříž) byl německý filmový režisér a herec židovského původu narozený na území dnešního Polska. Proslavil se filmovým hororem \"Kabinet doktora Caligariho\" (\"Das Kabinett des Doktor Caligari\"), který natočil roku 1919, a který je považován za zakladatelské dílo filmového expresionismu. Z dalších snímků zaujala jeho adaptace \"Zločinu a trestu\" Fjodora Michajloviče Dostojevského nazvaná \"Raskolnikow\" (1923) či horor \"Orlakovy ruce\" (1924). S pádem expresionismu a koncem němého filmu na konci 20. let 20. století jeho sláva pohasla. Po nástupu nacismu k moci odešel do Spojeného království a posléze do Francie, kde spolupracoval mj. s Jean Cocteauem a kde před začátkem druhé světové války také zemřel. Jeho otec Carl Wiene a bratr Conrad Wiene byli známí herci. \n"}
{"id": "1473260", "url": "https://cs.wikipedia.org/wiki?curid=1473260", "title": "Kostel svatého Kříže (Zlaté Hory)", "text": "Kostel svatého Kříže (Zlaté Hory)\n\nKostel svatého Kříže se nachází v severní části města před bývalou Dolní branou v ulici Polská ve Zlatých Horách v okrese Jeseník. Ministerstvem kultury České republiky byl v roce 1992 prohlášen kulturní památkou ČR. Patří římskokatolické farnosti Zlaté Hory, děkanát Jeseník, arcidiecéze olomoucká.\n\nPrvní písemná zmínka o existenci městského špitálu ve Zlatých Horách je z roku 1552. V jeho blízkosti nechal postavit měšťan Johann Georg Nentwig, poštmistr a výběrčí daní ve Zlatých Horách, kapli (před rokem 1687). V blízkosti kaple byl v roce 1695 založen nový hřbitov. Pozemek tzv. Dolní zahrada, dalo k dispozici město. Naproti kapli v roce 1738 byl založen chudobinec (v roce 1899 byl přestavěn). V období prusko-rakouské války bylo v roce 1741 město pruskými vojsky obleženo a zapáleno. Při požáru shořelo na 300 domů včetně této kaple. Položení základního kamene nového kostela v roce 1764 se zúčastnil vratislavský knížecí biskup hrabě Filip Gotthard von Schaffgotsch. Dostavěn byl v roce 1768 a zasvěcen byl 6. září 1772 opět vratislavským biskupem Schaffgotschem. Náklady na stavbu činily 2347 tolarů a 33 grošů. V roce 1837 byla vyměněna střecha věže, v roce 1888 byl poprvé opravován, v roce 1906 byla opět vyměněna věžní hlavice a v letech 1997–1999 proběhla opravy krovů, střechy fasády a vstupních dveří. V období 2000–2006 bylo přistoupeno k opravě interiéru. Obnova kostela proběhla v za podpory Programu regenerace a Havarijního programu Ministerstva kultury ČR.\n\nK jižní straně kostela byla v letech 1864–1873 přistavěna budova městské nemocnice (částečně sloužila jako útulek pro místní staré občany). Do roku 1945 zabezpečovaly provoz chudobince a nemocnice řeholní sestry řádu boromejek.\n\nKostel je orientovaná barokní jednolodní zděná stavba na půdorysu obdélníku s půlkruhovým kněžištěm, na jehož jižní straně je přistavěna sakristie zaklenuta valenou klenbou s lunetami. Kněžiště je zaklenuto konchou se dvěma výsečemi, která je nesena na oběžné římse podepřenou čtyřmi pilastry. Okna s půlkruhovým záklenkem jsou prolomena v bocích kněžiště. Vítězný oblouk je půlkruhový na pilastrech. Loď je zaklenuta valenou klenbou s výsečemi, které nasedají na pilastry. Kruchta je posazena na dvou zděných pilířích, je podklenuta třemi klenebními poli (krajní je křížové, prostřední je zaklenuto plackou). V západní průčelí je vchod s půlkruhovým záklenkem. Okna po stranách vchodu jsou se segmentovým zakončením. Na hlavní římsu nasedá štít s dvojicí pilastrů, které nesou konkávně prohnutou římsu s barokním tympanonem. Mezi pilastry je okno. Fasáda je lodi a kněžiště je členěna podnoží, lizénami a korunní římsou. Střecha je sedlová nad kněžištěm zvalbená. Na hřebenu střechy je zvonice s cibulí, lucernou a makovicí.\n\n"}
{"id": "1473261", "url": "https://cs.wikipedia.org/wiki?curid=1473261", "title": "Peter Tork", "text": "Peter Tork\n\nPeter Tork (13. února 1942 – 21. února 2019), vlastním jménem Peter Halsten Thorkelson, byl americký herec a hudebník, klávesista a baskytarista skupiny The Monkees. \n\n\n\n"}
{"id": "1473263", "url": "https://cs.wikipedia.org/wiki?curid=1473263", "title": "Schwarzbach (přítok Sebnice)", "text": "Schwarzbach (přítok Sebnice)\n\nSchwarzbach () je 10,2 km dlouhý potok v Sasku. Pramení na západním úpatí Ungerbergu a pod zříceninou hradu Schwarzberg ústí zprava do Sebnice.\n\nSchwarzbach pramení na západním úpatí Ungerbergu. Odtud teče do Krumhermsdorfu a skrze něj jižním a jihozápadním směrem do Lohsdorfu. Na horním toku vytváří ploché údolí a je obklopen převážně loukami. Dále pokračuje zalesněnou krajinou Saského Švýcarska směrem na jih až k ústí do Sebnice, které se nachází pod zříceninou hradu Schwarzberg. Na dolním toku jižně od Lohsdorfu protéká Schwarzbach úzkým údolím se strmými svahy. Údolím potoka procházela od roku 1897 úzkorozchodná železniční trať Goßdorf-Kohlmühle – Hohnstein zvaná \"Schwarzbachbahn\" (Dráha Černého potoka), která však byla roku 1951 zrušena.\n\nPodloží horního toku tvoří erozi odolný lužický granodiorit, v podloží dolního toku se nachází pískovec. V potoce se vyskytuje malé množství zlata, zirkonu a epidotu.\n\n"}
{"id": "1473265", "url": "https://cs.wikipedia.org/wiki?curid=1473265", "title": "Kostel Nanebevzetí Panny Marie (Mikulčice)", "text": "Kostel Nanebevzetí Panny Marie (Mikulčice)\n\nKostel Nanebevzetí Panny Marie je římskokatolický chrám v Mikulčicích okrese Hodonín. Jde o farní kostel římskokatolické farnosti Mikulčice. Je chráněn jako kulturní památka České republiky.\n\nJde o původně gotickou stavbu zřejmě z 14. století. první zmínkypocházejí z roku 1353. Nejstarší částí kostela je presbytář pocházející z 15. století. Loď, presbytář a věž byly postaveny kolem roku 1500. Po požárech v roce 1605 a 1683 byl obnoven. V 30. letech 18. století prošel kostel většími stavebními úpravami. V 30. letech 18. století prošel kostel většími barokními stavebními úpravami, v 19. století byl přistavěn depozitář a roku 1981 proběhly stavební úpravy interiéru. V interiéru se nachází unikátní oltář z dubových kmenů nalezených v korytě Moravy.\n\nKostel je jednolodní orientovaná stavba na půdorysu obdélníku zakončena trojbokým kněžištěm. K západnímu průčelí navazuje hranolová věž (s čtvercovým půdorysem a zakončena jehlanovou střechou) a polygonálním schodištěm. Sakristie je přistavěna ke kněžišti na jižní straně. Kněžiště, které je zaklenuto křížovou a paprsčitou pozdně gotickou klenbou o jednom poli, je otevřeno do lodi vítězným obloukem. Žebra klenutí jsou klínové s výžlabkem dosedající na jehlanovité konzolky. V bočních stěnách jsou gotická okna zakončena půlkruhovým obloukem. V lodi při přestavbě byla původní plochostropá klenba nahrazena dvěma poli křížové klenby mezi pasy. Klenební pasy nasedají na mohutné polopilíře s pilastry. V západní části lodi je vestavěna kruchta nesena dvěma sloupy s archivoltami.\n\n"}
{"id": "1473266", "url": "https://cs.wikipedia.org/wiki?curid=1473266", "title": "Volba prezidenta Československa 1938", "text": "Volba prezidenta Československa 1938\n\nVolba prezidenta Československa se odehrála 30. listopadu 1938 v budově Rudolfina na společné schůzi obou komor Národní shromáždění republiky Československé. Společnou schůzi Národního shromáždění vedl předseda poslanecké sněmovny, agrárník Jan Malypetr. Jediný kandidát Emil Hácha, bývalý prezident Nejvyššího správního soudu, byl zvolen třetím československým prezidentem. Ze schůze byl pořízen rozhlasový záznam.\n\nPolitická situace v Československu byla poznamenána uzavřením Mnichovské dohody a následnou ztrátou pohraničních území. 5. října 1938 abdikoval prezident Eduard Beneš a uchýlil se do zahraničního exilu. 17. srpna byl Národním shromážděním přijat Ústavní zákon o autonomii Slovenské země.\n\nNa základě Ústavního zákona o autonomii Slovenské země hlasovali slovenští volitelé separátně do zvláštní urny. Jejich hlasovací lístky byly odlišně označené.\n\nVolitelé odevzdali 312 platných hlasů z nichž 58 byly hlasy slovenských poslanců. Volitelé odevzdali 39 prázdných hlasovacích lístků. Emil Hácha obdržel celkem 272 hlasů překonal tedy požadovanou třípětinovou většinu a byl tak zvolen prezidentem.\n\nPo krátkém přerušení schůze složil zvolený prezident Emil Hácha prezidentský slib do rukou předsedy poslanecké sněmovny Jana Malypetra:\nHácha vykonával funkci prezidenta samostatného státu do 16. března 1939, kdy zbytek českých zemí obsadilo německé vojsko a byl vyhlášen Protektorát Čechy a Morava a faktickou moc nad územím převzaly německé ozbrojené síly reprezentované říšským protektorem. Hácha zůstal v roli protektorátního prezidenta až do německé kapitulace v květnu 1945.\n\n"}
{"id": "1473271", "url": "https://cs.wikipedia.org/wiki?curid=1473271", "title": "Miroslav Peterka (fotograf)", "text": "Miroslav Peterka (fotograf)\n\nMiroslav Peterka (1. prosince 1924 Mšené-lázně – 15. listopadu 1990 Praha) byl český fotograf.\n\nV letech 1939–1943 vystudoval Státní grafickou školu v Praze. Poté byl až do roku 1945 totálně nasazen v ČKD Karlín. Po válce působil až do roku 1949 jako fotoreportér v deníku Obrana lidu, poté do roku 1953 jako fotoreportér v agentuře ČTK. V letech 1952–1966 byl členem Svazu československých výtvarných umělců, a působil jako samostatný výtvarník. Hlavní činností byla fotodokumentace k článkům nejen v Literárních novinách, ale i v dalších časopisech (\"Svět v obrazech\", \"Květy\"). Fotografoval většinu divadelních premiér a portrétoval většinu našich slavných divadelních a filmových herců tehdejší doby. Vytvořil archiv téměř všech žijících českých spisovatelů a většiny zahraničních spisovatelů, kteří navštívili Prahu jako hosté Svazu československých spisovatelů. Přes deset let pravidelně fotografoval koncerty a hosty hudebního festivalu Pražské jaro. Z této činnosti vzniklo několik výstav a byly vydány fotografické knihy.\n\nV letech 1966–1969 pracoval jako fotoreportér týdeníku \"Květy\". Kromě reportáží po celé naší republice byl vyslán redakcí i na Olympijské hry v Mexiku v roce 1968. V květnu 1969, na protest proti novému normalizačnímu vedení týdeníku Květy, solidárně s ostatními členy redakce ukončil pracovní poměr. Následně měl jako člen Svazu výtvarných umělců povolen roční pobyt v NSR do roku 1970. Vzhledem k finančním a smluvním pracovním závazkům v časopisu \"Bild Zeitung\" žádal o prodloužení pobytu, což nebylo povoleno, a v zahraničí setrvával dál jako emigrant. Po skončení pracovního poměru v časopisu \"Bild Zeitung\" v roce 1971 odjel do New Yorku, kde pracoval pro časopisy \"Life\", \"Look\" a \"Stern\" a jako reklamní fotograf ve studiích American Art Agency a pro Times Sport. Během pobytu v USA uspořádal v Kalifornii tři fotografické výstavy, zaměřené hlavně na propagaci Československa a její kultury.\n\nV roce 1973 se vrátil do ČSSR. Přestože se vrátil na amnestii prezidenta republiky, byl jako bývalý emigrant pět let perzekuován a nebylo mu povoleno vykonávat jeho povolání. Živil se proto jako kopáč při budování pražského metra, topič OPBH a dělník v JZD. V roce 1978 nastal obrat k lepšímu a byl vzat do evidence Svazu českých výtvarných umělců. Spolupracoval na uspořádání celostátních výstav, reprezentujících Československo doma i v zahraničí. Mohl pracovat jako externí spolupracovník fotooddělení Československé televize a Metrostavu až do odchodu do důchodu v roce 1984.\n\nJeho synem je badatel v oblasti teratologie a vedoucí vědecký pracovník Ústavu experimentální medicíny AV ČR Doc. MUDr. Miroslav Peterka DSc.\n\nSpolečné výstavy: Od roku 1953 se zúčastňoval členských výstav pořádaných foto-sekcí Svazu československých výtvarných umělců.\n\nSamostatné výstavy:\n\nFotografické knihy:\n\nV pozůstalosti Miroslava Peterky je návrh na publikaci \"Tváře\", který obsahuje na 194 stranách 247 fotografií 114 osob. Je to dokument doby, kterou spoluvytvářely osobnosti našeho kulturního a společenského života jako jsou herci, spisovatelé, výtvarníci a hudebníci v letech 1950–1970. Mezi výtvarníky se objevují například: Vincenc Makovský, Karel Pokorný, Josef Sudek, Vladimír Preclík, Cyril Bouda, Josef Kaplický, Jiří Trnka, Zdeněk Burian, Jan Lauda, Max Švabinský, Jan Zrzavý, Karel Svolinský a další. Mezi spisovateli: František Hrubín, Vítězslav Nezval, Jaroslav Seifert, Jan Drda, Josef Kainar, Jaroslav Dietel, Václav Štech, Bohumil Hrabal, Ludvík Souček apod. Mezi herci Zdeněk Štěpánek, Eduard Kohout, Ladislav Pešek, Václav Vydra, Dana Medřická, Jan Pivec, Jaroslav Vojta, Miroslav Horníček, Jan Werich, Jana Brejchová, Rudolf Hrušínský nebo Radovan Lukavský.\n\n\n"}
{"id": "1473278", "url": "https://cs.wikipedia.org/wiki?curid=1473278", "title": "Mándok", "text": "Mándok\n\nMándok () je město ve východním Maďarsku v župě Szabolcs-Szatmár-Bereg, spadající pod okres Záhony, blízko hranic se župou Borsod-Abaúj-Zemplén a trojmezí Maďarska ze Slovenskem a Ukrajinou. Nachází se asi 56 km severovýchodně od Nyíregyházy. V roce 2015 zde žilo 4 143 obyvatel. Podle údajů z roku 2001 zde bylo 96 % obyvatel maďarské a 4 % romské národnosti.\n\nBlízko Mándoku protéká řeka Tisza. Nejbližšími městy jsou Kisvárda, Vásárosnamény a Záhony. Blízko jsou též obce Benk, Eperjeske, Komoró, Mezőladány, Tiszamogyorós, Tornyospálca a Tuzsér.\n"}
{"id": "1473279", "url": "https://cs.wikipedia.org/wiki?curid=1473279", "title": "Pavel Vrána (spisovatel)", "text": "Pavel Vrána (spisovatel)\n\nPavel Vrána (* 7. října 1946 Praha) je český publicista a spisovatel knížek pro děti.\nNarodil se 7. října 1946 v rodině lékárníků. V dětství ministroval v kostele Nejsvětějšího srdce Páně na náměstí Jiřího z Poděbrad. V deseti letech se s rodiči odstěhoval z Prahy do Vodňan. Ve Vodňanech začal navštěvovat střední školu, ze které po neshodách s třídním učitelem v polovině prvního ročníku odešel a začal studovat knihkupeckou školu v Turnově. Tu dokončil v roce 1966. V tomtéž roce se poprvé oženil. Od té doby pracoval jako knihkupec, úředník v Jednotě LSD, průvodčí v autobuse, obsluha chemického zařízení, asfaltér, v mezidobích několikrát opět jako knihkupec a oblastní vedoucí podniku Kniha. Deset let se živil jako profesionální fotograf. \n\nPo rozpadu prvního manželství se znovu oženil a v roce 2002 se vrátil s rodinou do Prahy, kde začal pracovat jako čítarník. Od té doby se věnuje práci s dětmi. Píše poezii pro děti i básně pro dospělé a také o žižkovských a vinohradských strašidlech. \n\n"}
{"id": "1473284", "url": "https://cs.wikipedia.org/wiki?curid=1473284", "title": "Nový hřbitov (Třebíč)", "text": "Nový hřbitov (Třebíč)\n\nNový hřbitov je hřbitov v Třebíči, je umístěn v městské části Týn na okraji města u ulice Táborská, na hřbitově se nachází obřadní síň a rozptylová loučka. Součástí hřbitova je i muslimské pohřebiště, založené v roce 1994 jako první v České republice z popudu Mohameda Aliho Šilhavého.\n\nHřbitov byl zřízen v roce 1977, kdy už přestalo dostačovat místo na původním tzv. Starém hřbitově. Dne 19. dubna 1994 bylo v zakryté části třebíčského nového hřbitova zřízeno muslimské pohřebiště, to stálo na místech určených pro tzv. \"papaláše\". Muslimské pohřebiště bylo zřízeno z popudu Mohameda Ali Šilhavého, původně bylo zakoupeno 30 hrobových míst, kdy investorem bylo velvyslanectví Saúdské Arábie. K roce 2014 bylo na muslimském pohřebiště pohřbeno asi 50 lidí.\n\nNa hřbitově je mimo jiné pohřben český herec Jaroslav Šmíd nebo Mohamed Ali Šilhavý.\n\n\n"}
{"id": "1473294", "url": "https://cs.wikipedia.org/wiki?curid=1473294", "title": "Kostel svatého Jiří (Hněvčeves)", "text": "Kostel svatého Jiří (Hněvčeves)\n\nKostel svatého Jiří se nalézá v centru obce Hněvčeves v okrese Hradec Králové. Barokně přestavěný, původně gotický kostel tvoří významnou dominantu obce a celého jejího okolí. Kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 19075/6-604.\n\nPůvodní farní kostel svatého Jiří byl vystavěn v gotickém stylu koncem 14. století. Roku 1424 jej však zbořila husitská vojska. Na počátku 16. století provedl obnovu kostela Václav Záruba z Hustířan. Nový kostel byl již vystavěn ve slohu renesančním. Současná barokní podoba kostela pochází z přestavby na přelomu 17. a 18. století, kdy byl majitelem panství Adam Záruba z Hustířan. V roce 1992 prošel celý kostel kompletní rekonstrukcí.\n\nKostel stojí na malé vyvýšenině uprostřed zhruba čtvercové návsi a byl původně obklopen dnes již zrušeným hřbitovem. Vchod do kostela má pozdně gotický profilovaný portál. Kostel je jednolodní sklenutá dřevěnou valenou klenbou s lunetami, s hranolovitou dvoupatrovou věží s barokní cibulí a protáhlou lucernou na západní straně. Původní gotické zdivo tvoří lomový kámen (spravovaný cihlou), novější přestavby jsou cihelné. Kostel je omítnut krémovou štukovou omítkou a fasáda je zakončena podstřešní římsou. \n\nPrůčelí věže je na rozích zesíleno pilastry. Od roku 1893 je věž kostela osazena hodinami. Ve věži byly původně 4 zvony: 1. Sv. Jiří - 12q (r. 1510), 2. Sv. Václav - 6 q (r. 1500), 3. Sv. Josef - 3 q (r. 1683) a 4. Umíráček 1 q těžký, které byly zrekvírovány za I. světové války. V roce 1929 byly pořízeny zvony nové, z nichž byly dva zvony v roce 1942 opět zabaveny. V roce 2009 byl pořízen nový zvon zasvěcený svaté Anežce České a svaté Ludmile.\n\nKostelní loď osvětlují okna v kamenných ostěních s klenáky a ozdobnými rámci, v oknech jsou bohaté barokní mříže.\n\nSakristie nalézající se na severní straně je čtvercová, vstupuje se do ní oplechovanými dveřmi v pravoúhlém ostění s uchy a lištou a ornamentálním klenákem. \n\nStřecha je sedlová s eternitovou krytinou. \n\nSoučasné vybavení kostela pochází z 18. století. Bohatě vyřezanému hlavnímu oltáři dominuje obraz svatého Jiří. Dále jsou v kostele ještě tři postranní oltáře a kazatelna. Dřevěná kruchta spočívá na vyřezávaných sloupech. V roce 1901 byly instalovány na kůru nové varhany.\n\n"}
{"id": "1473296", "url": "https://cs.wikipedia.org/wiki?curid=1473296", "title": "Socha svatého Jana Nepomuckého (Černožice, u čp. 38)", "text": "Socha svatého Jana Nepomuckého (Černožice, u čp. 38)\n\nSocha svatého Jana Nepomuckého se nalézá v zahradě domu čp. 38 v Sehnoutkově ulici v obci Černožice v okrese Hradec Králové. Barokní pískovcová socha pocházející od neznámého autora z roku 1712 je chráněna od 23. listopadu 1994 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 51130/6-5825.\n\nLidová barokní socha světce v životní velikosti stojící na kamenném soklu se nalézá v zahradě domu čp. 38 v Sehnoutkově ulici, kam byla přenesena roku 1930 z blíže neurčeného místa v obci. \n\nHranolový podstavec s profilovaným soklem a robustní římsou má na stěnách obdélná, lehce vpadlá pole s hruběji opracovaným povrchem, v čelní stěně s drobnou nikou s půlkruhovým záklenkem a s nápisem v rozvinutém svitku: SWATI IENE NEPOMVCZKI/ ORODUG ZANAS ZAWSSECZKI/ BICHOM MOCHLI HAMBI/ CZASNE I WECZNE VSITI/ STEBAV VATWARZ BOZI/ NESKONALE PATRZITI/ ANNO 1712 DNE 9 IVLI// \n\nPostava světce je oblečena v tradičním kanovnickém rouchu se sponou a střapci, s biretem na hlavě. Pravá noha je pokrčena, v rukou drží krucifix, v pravé ruce je zastrčena palmová ratolest. Nad hlavou má svatozář.\n\n"}
{"id": "1473299", "url": "https://cs.wikipedia.org/wiki?curid=1473299", "title": "Socha svatého Jana Nepomuckého (Černožice, u čp. 20)", "text": "Socha svatého Jana Nepomuckého (Černožice, u čp. 20)\n\nSocha svatého Jana Nepomuckého se nalézá v zahradě domu čp. 20 v Sehnoutkově ulici v obci Černožice v okrese Hradec Králové. Barokní pískovcová socha pocházející od neznámého autora z roku 1735 je chráněna od 23. listopadu 1994 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 10190/6-5799.\n\nPozdně barokní socha světce stojícího na na mohutném konvexkonkávně tvarovaném podstavci s mohutným čtyřbokým, shora profilovaným soklem a s profilovanou římsou se nalézá v zahradě u domu čp. 20 v Sehnoutkově ulici. V čelní stěně podstavce je drobná, segmentem zaklenutá nika pro lucernu.\n\nBarokní socha pochází z roku 1735 a představuje stojící postavu světce s pokrčenou pravou nohu, který oběma rukama svírá krucifix. Světec je v tradičním kanovnickém rouchu s biretem na hlavě, kolem které má svatozář s pěti hvězdami.\n\n"}
{"id": "1473302", "url": "https://cs.wikipedia.org/wiki?curid=1473302", "title": "Sehnoutkův dům (Černožice)", "text": "Sehnoutkův dům (Černožice)\n\nBudova tzv. Sehnoutkova domu, dnes Domova důchodců, se nalézá v Revoluční ulici v obci Černožice v okrese Hradec Králové. Významná funkcionalistická stavba předního českého architekta Otakara Novotného, žáka Jana Kotěry, z roku 1927 je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 25755/6-592.\n\nSehnoutkův dům je třípatrová budova bývalého internátu s přízemní vstupní částí a čtyřpodlažní spojovací schodišťovou věží. Je vyzděna z režných červených cihel v kombinaci s hladkými plochami a šedobílými tvrdými omítkami. Ploché zastřešení. Obdélná dispozice nepravidelného půdorysu se dvěma užšími bočními rizality a novou přístavbou výtahu, převážně dvoutraktová, obdélný vstupní objekt také dvoutraktový.\n\n"}
{"id": "1473307", "url": "https://cs.wikipedia.org/wiki?curid=1473307", "title": "Moros", "text": "Moros\n\nMoros (\"Posel zkázy\") byl rod teropodního dravého dinosaura, žijícího v období rané svrchní křídy (geologický stupeň cenoman, asi před 96 miliony let) na území dnešního Utahu v USA.\n\n\"M. intrepidus\" představuje nejstaršího známého křídového tyranosauroida z území Severní Ameriky (o 4 miliony let mladší byl ve stejném roce formálně popsaný druh \"Suskityrannus hazelae\" z Nového Mexika). \"Moros\" byl mnohem menším a geologicky starším příbuzným slavného druhu \"Tyrannosaurus rex\". Jeho fosilie byly objeveny v sedimentech souvrství Cedar Mountain. Formálně byl popsán týmem paleontologů v roce 2019.\n\n\"Moros intrepidus\" byl malý a lehce stavěný teropod, který zřejmě dokázal rychle běhat. Měl také bystré smysly a relativně velký mozek, představoval proto nebezpečného predátora pro všechny menší obratlovce ve svém ekosystému. Objevený exemplář byl ještě nedospělý a plně nedorostlý, zřejmě zahynul ve věku 6 až 7 let. Jeho noha byla vysoká kolem 1,2 metru (což odpovídá délce těla kolem 3 metrů) a podle odhadů vážil zhruba 78 kilogramů. Délka lebky je odhadována na 30 až 40 centimetrů.\n\n"}
{"id": "1473308", "url": "https://cs.wikipedia.org/wiki?curid=1473308", "title": "Sloup se sousoším Panny Marie (Slatina nad Úpou)", "text": "Sloup se sousoším Panny Marie (Slatina nad Úpou)\n\nSloup se sousoším Panny Marie patrně z roku 1831 se nalézá proti odbočce k Boušínu v obci Slatina nad Úpou v okrese Náchod. Vrcholně barokní sousoší je zapsáno v Ústředním seznamu kulturních památek ČR. Sousoší bylo restaurováno roku 2003.\n\nPomník byl postaven v roce 1829 jako sousoší \"Početí blahoslavené Panny Marie\". Bylo postaveno na náklady obce Slatina nad Úpou a částečným přispěním handlíře s plátnem Václava Vlčka z domu čp. 12. Pomník byl posvěcen v den Narození Panny Marie boušínským administrátorem Václavem Kernerem.\n\nV červnu 1909 byl památník vymalován a pozlacen na náklady majitelů blízkého hostince Emílie Řehákové a Václava Ruffera. \n\nDalší renovace byla provedena v roce 1931 v týdnu před svátkem svatého Václava a 28. září téhož roku byl památník vysvěcen boušínským knězem Antonínem Svatošem. Opravy provedl sochař Postupa z České Skalice. \n\nDne 3. dubna 1958 bylo susoší zapsáno do Ústředního seznamu kulturních památek Československé republiky. \n\nV roce 2003 sochař a restaurátor Antonín Wágner provedl restaurování a obnovu polychromie sousoší. \n\nNa stupňovitém podstavci stojí tři pískovcové hranolovité sloupy propojené křídly. Boční jsou menší ukončené stupňovitou římsou a sochami svatého Jana Nepomuckého a svatého Václava. Svatý Jan Nepomucký ve zvrásněném rouchu stojí v kontrapostu pravé nohy, k napravo nakloněné hlavě se svatozáří směřuje krucifix v pokrčených rukou. Svatý Václav ve vojenském oděvu stojí v kontrapostu levé nohy, u pravé nohy je štít s orlicí, v levé ruce drží prapor, na hlavě má knížecí korunu. Prostřední hranol má reliéf se svatým Josefem a obvodovou římsu, na něm stojí sloup s pozlacenou patkou a korintskou hlavicí na níž je Panna Marie Immaculata stojící na zeměkouli obtočené hadem. \n\n"}
{"id": "1473312", "url": "https://cs.wikipedia.org/wiki?curid=1473312", "title": "Neferirkare (8. dynastie)", "text": "Neferirkare (8. dynastie)\n\nNeferirkare (Neferirkare II.) byl egyptský faraon z 8. dynastie během prvního přechodného období. Vládl nad oblastí kolem města Memfisu, kde též sídlil. O Neferirkarovi se dochovaly zmínky v abydoském seznamu králů a v turínském seznamu králů, kde je také uvedena doba jeho vlády „1 rok a 6 měsíců”. Neferirkare byl posledním panovníkem 8. dynastie a byl pravděpodobně svržen zakladatelem 9. dynastie Meryibre Chetejem.\n\nFarouk Gomaà, William Hayes a Darell Baker ztotožňují Neferirkareho s faraonem Demedžibtawy, který se objevuje na jedné s Koptoských vyhlášek. To odmítl Jürgen von Beckerath, který Neferirkareho identifikuje s Wadžkarem.\n"}
{"id": "1473322", "url": "https://cs.wikipedia.org/wiki?curid=1473322", "title": "Cyberdog", "text": "Cyberdog\n\nCyberdog je technologicko–informační centrum s robotickou vinárnou v Praze v Nových Butovicích.\n\nNávštěvník vinárny se s lidskou obsluhou téměř nesetká, vše si lze objednávat pomocí mobilní aplikace. Víno zde nalévá robotická ruka a objednávky hostům doručuje speciální distribuční systém.\n\nCyberdog je projekt výtvarníka a sochaře Davida Černého, který je založený na myšlence pokroku 21. století. Doba od zpracování původní vize až po samotnou realizaci technologicko–informačního centra Cyberdog trvala více než rok. Kromě Davida Černého se na přípravě projektu podíleli i další členové architektonického týmu ateliéru Black n' Arch pod vedením architekta Tomáše Císaře (ateliér je součástí koncernu Trigema). Provoz technologicko–informačnícho centra byl zahájen na podzim roku 2018. Cyberdog, sousedící socha \"Trifot\" a celková obnova místní pěší zóny byly hrazeny z vlastních zdrojů investora – společnosti Trigema.\n"}
{"id": "1473323", "url": "https://cs.wikipedia.org/wiki?curid=1473323", "title": "Volodymyr Zelenskyj", "text": "Volodymyr Zelenskyj\n\nVolodymyr Oleksandrovyč Zelenskyj (, – \"Vladimir Alexandrovič Zelenskij\", * 25. ledna 1978, Krivoj Rog) je prezident Ukrajiny, dříve herec, dabér, scenárista, televizní moderátor a ředitel ukrajinského studia Kvartal 95 (Квартал-95). Zelenskyj kandidoval na ukrajinského prezidenta ve volbách v roce 2019, v jejichž druhém kole porazil dosavadního prezidenta Petra Porošenka ziskem 73 % hlasů.\n\nVolodymyr Zelenskyj se narodil v roce 1978 v městě Krivoj Rog v židovské rodině v Sovětském svazu. Jeho otec je profesorem kybernetiky, matka je inženýrka. Volodymyr Zelenskyj vystudoval právo na Kyjevské národní ekonomické univerzitě, ale nikdy v této oblasti profesionálně nepůsobil.\nV sedmnácti letech se poprvé účastnil televizní humoristické soutěže KVN populární v zemích bývalého Sovětského svazu. V roce 1997 v soutěži KVN zvítězil. Ve stejném roce založil skupinu Kvartal 95, se kterou v letech 1998 až 2003 pokračoval v nejvyšších kolech KVN. Skupina během tohoto období vystupovala v dalších post-sovětských zemích, přičemž měla základnu v Moskvě. V roce 2003 začal Kvartal 95 produkovat televizní pořady pro ukrajinskou televizi 1+1, později pro televizi Inter.\n\nZnámější se stal na Ukrajině díky své účasti v pořadu \"Tanec s hvězdami\" (\"Танці з зірками\", 2006). Poté hrál v ruských filmech \"Láska ve velkém městě\" (\"Любовь в большом городе\", 2009) a v jejich dvou pokračování, \"Služební román - Náš čas\" (\"Служебный роман - Наше время\", 2011), rusko-ukrajinském filmu \"Rževskij proti Napoleonovi\" (\"Ржевский против Наполеона\", 2012) a \"8 prvních schůzek\" (\"8 первых свиданий\", 2012) a v jejich dvou pokračování.\n\nZelenskyj podpořil hnutí Euromajdan a hovořil před jeho účastníky, finančně také podpořil ukrajinskou armádu na Donbasu. V srpnu 2014 se dostal do střetu s ukrajinským ministerstvem kultury, když kritizoval zákaz vystupování ruských umělců na ukrajinské půdě.\n\nRoku 2015 hrál v populárním komediálním seriálu \"Služebník lidu\" (\"Слуга народу\") fiktivního ukrajinského prezidenta Vasilije Holoborodka. V seriálu Zelenskyj představuje mladého středoškolského učitele historie, který vyhraje prezidentské volby poté, co se rozšíří virální video, ve kterém kritizuje zkorumpovanou ukrajinskou vládu. Politická strana Služebník lidu, za kterou kandiduje v prezidentských volbách, je pojmenovaná právě podle úspěšného stejnojmenného seriálu. Zelenskyj vyhrál v ukrajinských volbách v roce 2019, v jejichž druhém kole porazil dosavadního prezidenta Petra Porošenka se ziskem 74 % hlasů.\n\nRodná řeč Zelenského je ruština, mluví však také plynule ukrajinsky. Zelenskyj hovoří také anglicky.\n\nNa Silvestra 2018 oznámil svou kandidaturu v ukrajinských prezidentských volbách v březnu 2019 a začátkem února jej předvolební průzkumy považovaly za jednoho z favoritů. V prvním kole voleb získal největší počet hlasů z 39 kandidátů a společně s úřadujícím prezidentem Petrem Porošenkem postoupil do druhého kola prezidentské volby.\n\nZelenskyj, který kandidoval za politickou stranu Služebník lidu, byl považován za antisystémového kandidáta, který vystupoval především proti všudypřítomné korupci. Podporoval by \nčlenství Ukrajiny v EU i v NATO, ale o obojím by podle něj měli Ukrajinci rozhodnout formou referenda. Jako prezident se chtěl snažit ukončit probíhající konflikt v Donbasu jednáním s Ruskem a nevylučoval pořádání referenda o této záležitosti. Podle něj existovaly dva scénáře pro návrat Donbasu pod kontrolu Kyjeva. První zahrnoval rozsáhlou informační válku, kterou by vyhrála ukrajinská strana, přičemž obyvatelé Donbasu by si měli uvědomit, že jsou Ukrajinci. Kromě toho by měly ukrajinské orgány ukázat obyvatelům konfliktních regionů, že je považují stále za své občany. „Měli bychom jim platit důchody. Ano, toto je velká ztráta pro rozpočet země, ale Luhansk a Doněck jsou také součástí naší země“. Uvedl, že realisticky vzato Krym nyní není možné vrátit pod ukrajinskou kontrolu, jedině po změně režimu v Rusku. Jako rodák z Krivého Rogu na jihovýchodě Ukrajiny se silnou ruskojazyčnou menšinou Zelenskyj mluví rusky a na rozdíl od dalších dvou favorizovaných kandidátů – Petra Porošenka a Julie Tymošenkové – se stavěl proti potlačování ruského jazyka a zákazu umělců za jejich politické názory.\n\nV prvním kole voleb dne 31. března získal více než 30 % hlasů a z prvního místa postoupil – spolu s Petrem Porošenkem – do druhého kola voleb, které se konalo 21. dubna 2019. To přineslo podle očekávání vítězství Zelenského. Při volební účasti, která se předběžně pohybovala kolem 58 %, získal vítězný kandidát podle průzkumů provedených u volebních uren 74 % hlasů voličů, zatímco na dosavadního prezidenta Porošenka připadlo 26 % hlasů.\n\nPo sečtení hlasů ve volbách se Zelenskyj stal zvoleným prezidentem. Ihned po zvolení vyvolal kontroverzi, když nabídl všem Rusům ukrajinské občanství, čímž reagoval na ruského prezidenta Vladimira Putina, který dříve navrhl ruské občanství pro Ukrajince výměnou za slib věrnosti Rusku. Také se dožadoval přesunutí data inaugurace na 19. května, namísto původního 28. května. Kritici tvrdili, že chce Zelenskyj datum posunout, aby mohl rozpustit parlament. To Zelenskyj skutečně udělal den po vstoupení do úřadu 20. května poté, co premiér Volodymyr Hrojsman podal, na nátlak Zelenského, demisi. Rozpuštění odůvodnil tím, že jeho strana nemá v parlamentu zastoupení a tudíž by nebyl schopný prosazovat změny, které chce uskutečnit.\n\nVolodymyr Zelenskyj je ženatý, s manželkou Olenou mají dvě děti.\n"}
{"id": "1473325", "url": "https://cs.wikipedia.org/wiki?curid=1473325", "title": "Seznam dílů seriálu Dawsonův svět", "text": "Seznam dílů seriálu Dawsonův svět\n\nToto je seznam dílů seriálu \"Dawsonův svět\". Americký dramatický seriál \"Dawsonův svět\" byl premiérově vysílán v letech 1998–2003 na stanici The WB.\n\n<onlyinclude></onlyinclude>\n\n"}
{"id": "1473328", "url": "https://cs.wikipedia.org/wiki?curid=1473328", "title": "Moravský meč", "text": "Moravský meč\n\nMoravský meč byl symbol moci moravských zemských hejtmanů a používal se při zasedáních moravského zemského sněmu a různých ceremoniích. V současné době jsou známy dva dochované meče.\n\nPrvní meč patřil moravskému zemskému hejtmanovi hraběti Františku Karlovi Libštejnskému z Kolovrat. Byl vyroben pravděpodobně v roce 1667, kdy byl hrabě císařem Leopoldem I. jmenován moravským zemským hejtmanem. Meč váží 2,7 kg a má ocelovou zlacenou čepel. Jílec je zdobený říšskou orlicí s nápisem \"„Pro Deo Rege et Patria“\" a moravskou orlicí s jménem hraběte. \n\nNa lícní straně pochvy je znázorněna postava Spravedlnosti a nápisy „Recte iudicate filii hominum“ a „seCVnDVM IVra LegIS“, na rubové straně je znázorněn erb Kolovratů a nápisy \"„Moraviae Capitaneus“\" a \"„VoLente aVgVstIssIMo LeopoLDo“\". Meč byl zapůjčen na výstavu o historii Moravy konané v roce 2009 a na výstavu Poklady Moravy konané v letech 2010–2011 v Praze. Uvažovalo se o odkoupení tohoto meče Jihomoravským krajem resp. o výrobě repliky a stálém vystavování např. na hradě Veveří. Nyní je vystavován na zámku v Rychnově nad Kněžnou.\n\nDruhý dochovaný meč byl vyhotoven pro hejtmana hraběte Jana z Rottalu v roce 1650. I tento meč má ocelovou čepel se zlatým zdobením. Na jílci meče je vyobrazena Spravedlnost jako symbol soudní moci a zbraně jako symbol moci vojenské. Dřevěná pochva meče je zdobená stříbrným kováním s říšskou a moravskou orlicí a erbem Rottalů. Na kování je také uvedeno jméno hraběte z Rottalu. Meč je uložen v Městském muzeu a galerii v Holešově.\n"}
{"id": "1473330", "url": "https://cs.wikipedia.org/wiki?curid=1473330", "title": "Kaple svatého Floriána (Dolany)", "text": "Kaple svatého Floriána (Dolany)\n\nBarokní kaplička svatého Floriána se nalézá na návsi u křižovatky silnice vedoucí do Křičně v obci Dolany v okrese Pardubice. Kaplička tvoří spolu s kostelem svatého Vojtěcha významnou dominantu návsi.\n\nBarokní kaplička svatého Floriána v Dolanech byla postavena okolo roku 1850 a je tudíž jedním z nejstarších dochovaných objektů v Dolanech. Kaplička sloužila od roku 1915 po vybudování obecního kostela svatého Vojtěcha jako součást Křížových cest. Kaplička byla v opravována v letech 2006 a 2012. V roce 2014 byla znovu slavnostně vysvěcena generálním vikářem královéhradecké diecéze Josefem Sochou.\n\nKaplička má čtvercový půdorys s nárožními lizénami a s věžičkou s cibulovitou bání pokrytou šindelovou krytinou. Ve věžičce je umístěn obecní zvonek.\n\n"}
{"id": "1473332", "url": "https://cs.wikipedia.org/wiki?curid=1473332", "title": "Gwilym Lee", "text": "Gwilym Lee\n\nGwilym Lee (* 24. listopadu 1983) je velšský herec. Proslavil se rolí kytaristy Briana Maye v životopisném filmu \"Bohemian Rhapsody\" pojednávajícím o hudební skupině Queen.\n\nNarodil se v Bristolu velšským rodičům Tomovi a Ceinwen. Má tři starší sourozence, Gerainta, Owena a Rhiannon. Když byl malý, jeho rodina se přestěhovala do Sutton Coldfieldu v Birminghamu, ale Lee se sám považuje stále za Velšana. Studoval anglickou literaturu na Univerzitě v Cardiffu a herectví na Guildhall School of Music and Drama, kde v roce 2008 získal Guildhall Gold Medal.\n\nV dospívajícím věku začal chodit do hereckého kroužku. V letech 1997 a 1998 se objevil v televizní adaptaci dětských knížek \"Animal Ark\". Ve svých šestnácti letech nastudoval roli v Richardovi III. s Royal Shakespeare Company. Ztvárnil hlavní roli v poslední sérii seriálu \"Vojandy\" a několikrát hostoval v různých dalších televizních seriálech (například v \"Ashes to Ashes\", \"Čerstvém masu\" nebo \"Monroe\"). Též účinkoval v rozhlasových hrách (\"The Emerald Tiger\", \"The Silver Turk\" nebo v \"The Cruel Sea\").\n\nV roce 2008 byl nominován na cenu Iana Charlesona za ztvárnění Oidipa ve hře londýnského národního divadla. V roce 2009 si zahrál Laerta ve westendském uvedení \"Hamlet\"a, přičemž titulní roli ztvárnil Jude Law. V roce 2011 získal cenu Iana Charlesona za roli Edgara v \"Královi Learovi\".\n\nNa konci roku 2013 se začal objevovat v seriálu \"Vraždy v Midsomeru\" jako nový policista Charlie Nelson. V dubnu 2016 bylo oznámeno, že v 19. sérii seriálu již nebude účinkovat. Lee to potvrdil na Twitteru a zmínil, že bude hrát v chystaném seriálu \"Jamestown\". V roce 2018 ztvárnil kytaristu skupiny Queen, Briana Maye, v životopisném snímku \"Bohemian Rhapsody\".\n\n"}
{"id": "1473333", "url": "https://cs.wikipedia.org/wiki?curid=1473333", "title": "Letitia Vriesdeová", "text": "Letitia Vriesdeová\n\nLetitia Vriesdeová (* 5. října 1964 Coronie) je bývalá surinamská běžkyně na středních tratích. Od roku 1985 se připravovala v Rotterdamu pod vedením trenéra Henka Kraaijenhofa. \n\nJe sedminásobnou rekordmankou Jižní Ameriky (800 m, 1000 m a 1500 m venku a 800 m, 1000 m, 1500 m a 3000 m v hale). Startovala na pěti olympijských hrách (na dvou byla vlajkonoškou surinamské výpravy) a sedmi mistrovstvích světa v atletice. Na olympiádě nikdy nepostoupila do finále, na MS získala v běhu na 800 m stříbrnou medaili v roce 1995 a bronzovou v roce 2001, v roce 1991 skončila pátá. Na halovém mistrovství světa v roce 1995 obsadila na osmisetmetrové trati třetí místo. Je také vítězkou Panamerických her z roku 1999, mistryní Jižní Ameriky na 1500 m z roku 2001 a pětinásobnou vítězkou Středoamerických a karibských her (v letech 1990 a 1993 vyhrála na 1500 metrů a v letech 1993, 1998 a 2002 na 800 metrů). Po vítězství na Panamerických hrách v roce 2003 byla diskvalifikována pro překročení povolené hladiny kofeinu v těle, nebyla však potrestána následným distancem a o rok později Světová antidopingová agentura vyřadila kofein ze seznamu zakázaných látek. \n\nJe vdaná a má dceru. Byla podle ní pojmenována ulice v Paramaribu a sportovní stadion ve městě Totness.\n\n\n"}
{"id": "1473338", "url": "https://cs.wikipedia.org/wiki?curid=1473338", "title": "Kostel svatého Vojtěcha (Dolany)", "text": "Kostel svatého Vojtěcha (Dolany)\n\nKostel svatého Vojtěcha je římskokatolický filiální kostel v Dolanech v okrese Pardubice. Novorománský kostel tvoří spolu s kaplí svatého Floriána dominantu návsi.\n\nVěřící z Dolan chodili dříve na bohoslužby do kostela sv. Václava v sousedních Starých Ždánicích a rozhodli se proto vystavět si vlastní kostel v roce 1913. Projekt vypracoval pardubický architekt Bóža Dvořák, oltář zhotovil Bohumil Bek a výmalbu interiéru Antonín Häusler. Dne 29. listopadu 1913 byly na věž umístěny hodiny, které zhotovil hodinář Karel Adamec z Čáslavi. Varhany v roce 1914 zhotovila firma Jan Tuček z Kutné Hory. Vysvěcení nového kostela se konalo 5. července 1914 za účasti královéhradeckého biskupa Josefa Doubravy. Kostel sv. Vojtěcha je ve vlastnictví obce Dolany a je zapsán v návrhu žádosti o kulturní památku.\n\n"}
{"id": "1473350", "url": "https://cs.wikipedia.org/wiki?curid=1473350", "title": "Gallinara", "text": "Gallinara\n\nGallinara nebo také Isola d'Albenga (ligursky \"A Gainâa\") je neobydlený ostrov v Ligurském moři, který patří k italské provincii Savona. Pro svůj tvar je přirovnáván k želvě, má délku 470 metrů a šířku 450 metrů, nejvyšší bod se nachází 87 metrů nad mořskou hladinou. Od pobřeží Riviera di Ponente je vzdálen 1,5 km, nejbližším městem je Albenga.\n\nNázev znamená „slepičí ostrov“, o velkém množství zdivočelých kurů se zmiňuje již Marcus Terentius Varro Reatinus. Svatý Martin z Tours se na ostrov uchýlil v padesátých letech 4. století po konfliktu s ariány a žil zde jako poustevník. Později zde řád svatého Kolumbána zřídil klášter, který po něm převzali benediktini. Od roku 1842 je Gallinara v soukromém vlastnictví. Vedle rozvalin kláštera se zde nachází také gotický kostelík a strážní věž proti pirátům ze 16. století. Za druhé světové války využívala ostrov německá armáda jako pozorovatelnu a váleční zajatci zde vybudovali rozsáhlý systém podzemních chodeb.\n\nOstrov je porostlý původní středomořskou vegetací a jako významné hnízdiště racka středomořského byl v roce 1989 vyhlášen přírodní rezervací (\"lokalita významná pro Společenství\"), kam je možný vstup jen na zvláštní povolení. Okolní moře je vyhledáváno potápěči, vyskytuje se zde muréna obecná, kanic gauza, ropušnice obecná, nahožábří a sasanky. Oblast kolem Gallinary prozkoumal průkopník podmořské archeologie Nino Lamboglia.\n\n\n"}
{"id": "1473351", "url": "https://cs.wikipedia.org/wiki?curid=1473351", "title": "Tuková hypotéza", "text": "Tuková hypotéza\n\nTuková hypotéza, někdy cholesterolová hypotéza, je lékařská teorie deklarující vztah mezi hladinami cholesterolu v krvi a výskytem srdečních onemocnění. Závěr z roku 1976 zněl: „opatření používaná ke snížení plazmatických lipidů u pacientů s hyperlipidemií vedou ke snížení nových příhod onemocnění srdce“. Jinak řečeno „snižování hladiny cholesterolu v krvi … významně snižuje koronární onemocnění srdce“. \n\nKumulace důkazů vedla k přijetí lipidové hypotézy většinou lékařské komunity; avšak menšina alternativních vědců tvrdí, že důkazy ji nepodporují a že existují jiné mechanismy nezávislé na hladině cholesterolu v krvi. \n\nNěmecký patolog Rudolf Virchow popsal akumulaci lipidů (termín pro molekuly rozpustné v tucích) v arteriálních stěnách. V roce 1913 studie Nikolaje Anitschkowa ukázala, že u králíků požírajících cholesterol se vyvinuly léze v tepnách podobné ateroskleróze, což naznačovalo roli cholesterolu při aterogenezi. V roce 1951 bylo akceptováno, že ačkoli příčiny ateromu jsou dosud neznámé, ukládání tuku byla hlavním rysem chorobného procesu. Tukové skvrny nebo pruhy tepen jsou počáteční lézí aterosklerózy a … mohou se vyvinout do pokročilejších lézí této nemoci.“ \n\nS nástupem názoru, že kardiovaskulární onemocnění jsou hlavními příčinami úmrtí v západním světě v polovině 20. století získala lipidová hypotéza větší pozornost. Ve čtyřicátých letech výzkumník z University of Minnesota, Ancel Keys, předpokládal, že zjevná epidemie srdečních záchvatů u mužů středního věku v Americe souvisí s jejich modelem života a možná změnou fyzikálních vlastností. Nejprve prozkoumal tuto myšlenku ve skupině obchodníků z Minnesoty a zaměstnanců, které přijal do prospektivní studie v roce 1947, což je první z mnoha kohortních studií, které se nakonec staly mezinárodně známými. Muži byli sledováni v roce 1981 a první velká zpráva se objevila v roce 1963. Po patnácti letech sledování studie potvrdila výsledky větších studií, které dříve uváděly o prediktivní hodnotě srdečního záchvatu u několika rizikových faktorů: krevní tlak, hladinu cholesterolu v krvi a kouření cigaret. Mezitím, v polovině padesátých let, s vylepšenými metodami a designem, Keys přijal spolupracovníky výzkumných pracovníků v sedmi zemích, aby provedli první interkulturní srovnání rizika srdečního záchvatu u populací mužů, kteří se zabývají tradičními povoláními v kulturách kontrastujících ve stravě, zejména v podíl tukových kalorií různého složení, studie sedmi zemí, která je dnes stále pozorována. Dokonce ještě předtím, než začala studie, kritizovala její metody. Yerushalmy a Hilleboe poukázali na to, že Keys si pro studium vybral země, které by mu daly výsledky, které chtěl, a zároveň uvedli údaje ze šestnácti zemí, které by to neudělaly. Také poukázali na to, že Keys studoval spíše „slabé spojení“ než jakýkoli možný důkaz o příčině. \n\nStudie ze sedmi zemích byla formálně zahájena v roce 1958 v Jugoslávii. Celkem bylo v sedmi zemích ve čtyřech regionech světa (USA, severní Evropa, jižní Evropa, Japonsko) zapsáno 12 763 mužů ve věku 40 až 59 let. Jedna kohorta byla ve Spojených státech, dvě kohorty ve Finsku, jedna v Nizozemsku, tři v Itálii, pět v Jugoslávii (dvě v Chorvatsku a tři v Srbsku), dvě v Řecku a dvě v Japonsku. Vstupní zkoušky byly provedeny v letech 1958 až 1964 s průměrnou mírou účasti 90 %, nejnižší v USA, se 75 % a nejvyšší v jedné japonské kohortě se 100 %. Keysova kniha \"Eat Well and Stay Well\" popularizovala doplňkovou myšlenku, že snížení množství nasycených tuků ve stravě by snížilo hladinu cholesterolu a riziko závažných onemocnění způsobených ateromem. Keys byl následován během 20. století dalšími pracemi, které opakovaně prokázaly souvislost mezi hladinou cholesterolu (a dalšími modifikovatelnými rizikovými faktory včetně kouření a nedostatku cvičení) a rizika srdečních onemocnění. To vedlo k přijetí lipidové hypotézy jako dogmatu většinou lékařské komunity. \n\nKoncem osmdesátých let existovala rozsáhlá akademická prohlášení, že hypotéza lipidů byla prokázána bez jakýchkoli pochybností nebo, jak jeden článek uvedl, \"„všeobecně uznávanou jako zákon“.\" \n\nV konsensu z roku 2017 Evropské společnosti pro aterosklerózu dospělo k závěru, že „důkazy z mnoha různých typů klinických a genetických studií jednoznačně dokazují, že LDL způsobuje ASCVD“. \n\nUffe Ravnskov publikoval článek v roce 1992, který se zaměřil na četnost testovacích citací snižujících hladinu cholesterolu, uvedl, že studie, které podporovaly lipidovou hypotézu, byly citovány téměř šestkrát častěji než ty, které nebyly, a ačkoli u existoval podobný počet testů nepodporujících hypotézu, žádná z nich nebyla citována po roce 1970; některé z podpůrných recenzí rovněž vylučují a ignorují některé pokusy, které byly pro hypotézu méně příznivé. \n\nKlíčová hypotéza o tom, že redukce nasycených tuků ve stravě sníží kardiovaskulární onemocnění, byla popsána Ravnskovem a Gary Taubesem jako „omyl“. Metaanalýza v roce 2014 zjistila, že „současné důkazy jasně nepodporují kardiovaskulární směrnice, které povzbuzují vysokou konzumaci polynenasycených mastných kyselin a nízkou spotřebu celkových nasycených tuků“. Tato metaanalýza byla nazvána „vážně zavádějící“ Walterem Willetem, předsedou oddělení výživy na Harvardu, který vysvětlil, že dokument obsahuje závažné chyby a opomenutí, především že potraviny používané na náhradu nasycených tuků byly jiné nezdravé potraviny, jako je rafinované cukry a škroby. \n\nV roce 2016 Uffe Ravnskov, ředitel Mezinárodní sítě cholesterolu skeptiků (THINCS) a jeho kolegové zveřejnili systematický přehled, aby zjistili, jak je lipoprotein cholesterol s nízkou hustotou spojen s mortalitou u starších dospělých. Dospěli k závěru, že „vysoká hladina LDL-C je nepřímo spojena s úmrtností u většiny lidí nad 60 let“ a vzhledem k tomu, že „starší lidé s vysokým LDL-C žijí dlouhodobě nebo dlouhodobě než pacienti s nízkým LDL-C, což vyvolalo pochybnosti o platnosti tukové hypotézy“. Review bylo kritizováno z důvodu vyzobávání rozinek a zaujatosti. Devět z autorů je členy THINCS. Národní zdravotní služba konstatovala, že „přezkum prohledával pouze jednu databázi literatury, vyloučil studie dostupné pouze v neanglickém jazyce a vyloučil studie, u kterých se zdálo, že název a abstrakt neobsahují informace o vztahu mezi LDL a mortalitou u starších osob“. Několik lékařských odborníků reagovalo na přezkum tvrzením, že má řadu „vážných slabých míst“ a bylo v rozporu se silnými experimentálními údaji z klinických studií. Profesor Jeremy Pearson, Associate Medical Director společnosti British Heart Foundation uvedl, že „v tomto příspěvku není nic, co by podpořilo návrhy autorů, že studie, které zkoumaly, zpochybňují myšlenku, že LDL cholesterol je hlavní příčinou onemocnění srdce nebo že směrnice o snížení LDL u starších lidí potřebují přehodnocení.“ \n\n„Tuková hypotéza osteoporózy“ předpokládá, že lipidy podílející se na vzniku srdečních onemocnění přispívají také k vzniku osteoporózy. Osteoporóza je charakterizována poklesem buněk kostní dřeně nebo osteoblasty a zvýšením tukových buněk nebo adipocytů. Tvorba osteoblastů z pre-osteoblastů je snížena oxidovanými lipidy a u myší krmených dietou s vysokým obsahem tuku. Pozorování z tohoto modelu naznačují, že oxidační produkty LDL mohou způsobit osteoporózu změnou vývojového osudu kostních buněk, což vede ke snížení počtu osteoblastů a zvýšeného počtu tukových buněk. \n\nU rostlin a mikroorganismů byly změny v složení lipidů buněčných membrán spojeny s tolerancí vůči chladu. Zvýšená odolnost vůči působení za studena se zdá být způsobena zvýšeným množstvím desaturáz mastných kyselin produkovaných za studeného namáhání, které se v membráně transformují nasycenými na nenasycené mastné kyseliny. Tento efekt lze uměle reprodukovat v geneticky upravených rostlinách. Změny v membránové lipidové kompozici vedou k vyšší tekutosti membrány, čímž se udržuje membrána z „mrazu“ při nízkých teplotách. Tato „lipidová hypotéza studené tolerance“ je u zvířat méně podporována. U ovocných mušek se aklimatizace za studena neshoduje se sníženým množstvím nasycených mastných kyselin a nedávné genetické studie na nematodech naznačují, že mechanismy, které se podílejí na úpravě za studena u zvířat, se mohou lišit od mechanismů, které se vyskytují u rostlin a mikroorganismů. \n\n\n"}
{"id": "1473356", "url": "https://cs.wikipedia.org/wiki?curid=1473356", "title": "Hungarian Ladies Open 2019", "text": "Hungarian Ladies Open 2019\n\nHungarian Ladies Open 2019 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem Rebound Ace v BOK Hall komplexu Sportovního a kongresového centra Syma. Probíhal mezi 18. a 24. únorem 2019 v maďarské metropoli Budapešti jako dvacátý třetí ročník turnaje.\n\nUdálost s rozpočtem 250 000 dolarů patřila do kategorie WTA International. Nejvýše nasazenou hráčkou ve dvouhře se stala obhájkyně trofeje a padesátá žena klasifikace[Alison Van Uytvancková. Jako poslední přímá účastnice do dvouhry nastoupila 122. hráčka žebříčku Nizozemka Arantxa Rusová.\n\nTřetí singlový titul na okruhu WTA Tour a první obhájený získala Belgičanka Alison Van Uytvancková. Premiérovou společnou trofej ze čtyřhry si odvezla ruská dvojice Jekatěrina Alexandrovová a Věra Zvonarevová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená::\n\n\nNásledující páry získaly do soutěže divokou kartu:\n\n\n\n"}
{"id": "1473358", "url": "https://cs.wikipedia.org/wiki?curid=1473358", "title": "Volimír (biskup kujavsko-pomořanský)", "text": "Volimír (biskup kujavsko-pomořanský)\n\nVolimír (polsky Wolimir) († 10. června 1275) – kujavsko-pomořanský biskup (1252–1275), měl také titul biskup wloclawský. Byl biskupem v jednom z nejstarších biskupství v polském království, které bylo založeno v roce 1015.\n\nPrvní záznamy o jeho činnosti se objevují v roce 1235, kdy byl kaplanem hnězdenského arcibiskupa Pelka (polsky \"Pełk\"). Koncem 30. let byl proboštem krušvické kapituly (podle města \"Kruszwica\") a arcijáhen rudzký (podle města \"Rudzica\").\n\nV roce 1241 se stal kancléřem mazovského knížete Konráda I. Mazovského († 1247). Vedl dvorní kancelář, prováděl zahraniční politiku knížectví a zodpovídal za kontakty s vyššími duchovními. V tomto úřadu byl do roku 1247, tedy do smrti knížete.\n\nNásledně byl kancléřem lenčickým (podle města \"Łęczyca\") a kujavským ve službách Kazimír I. Kujavský († 1267).\n\nZa kujavsko-pomořanského biskupa byl vybrán v druhé polovině roku 1252. První zápis o něm, jako o biskupovi byl ze 14. února 1253. Jako biskup změnil smířlivou, vstřícnou politiku vůči Řádu německých rytířů (součásti diecéze bylo území, které patřilo tomuto řádu), tento krok vedl k častým konfliktům s řádem.\n\nDohodou z roku 1253 ukončil dlouhotrvající spory, které začal jeho předchůdce Michal (polsky \"Michał, biskup kujawsko-pomorski\") s knížetem Gdaňského Pomořanska Svatoplukem II. Velkým (polsky \"Świętopełk II. Wielki\"). Za toto přislíbil kníže ctění práva kujavsko-pomořanských biskupů na výběr kandidátů pro kostely a církevní úřady, vč. církevní jurisdikce. Jakož i právo konfiskovat majetek těm, kteří po více než rok byli v exkomunikaci (latinsky \"ex-communicare\").\n\nV dalších létech protestoval proti nedodržování této dohody ze strany Svatopluka II. Velkého a jeho nástupců.\n\nV roce 1253 uzavřel s Svatoplukem II. Velkým dohodu o desátkách ze vsi Racožku (polsky \"Raciążek\").\n\nNa přelomu roku 1254/1255 se účastnil ve vyjednávání mezi řádem (Řád německých rytířů) a kujavským knížectvím, které skončilo úspěchem knížete Kazimíra I. Kujavského.\n\nDne 12. února 1259 byl delegovaný prostřednictvím Apoštolského stolce na úřad soudce. V rámci soudu proti řádu přisoudil plockému (podle města \"Płock\") biskupovi Ondřeji Ciolkovi (polsky \"Andrzej Ciołko\") diecézní jurisdikci na území chelmicka (polsky \"Ziemia chełmińska\").V dalších letech biskup Volimir změnil politickou orientaci a přešel na stranu řádu. Čímž si znepřátelil jak Svatopuka II. Velkého, tak i Kazimíra I. Kujavského.\n\nV roce 1264 bez souhlasu knížete Kazimíra I. Kujavského opevnil biskupské sídlo v Racožku. Kníže zaútočil na sídlo, vyplenil je a zcela zbořil jeho opevnění. Kníže napadl i dalších vesnice, které patřily pod biskupství. Biskup knížete exkomunikoval, ale i tak musel opustit biskupství. V dubnu 1266 byla uzavřená smírčí dohoda mezi biskupstvím a knížecím dvorem.\n\nBiskup Volimir byl aktivní účastník provinčních synodů. Při obsazování úřadů nedbal na původ adepta, tedy jeho společenské postavení. Na důležité místa jmenoval také lidi měšťanského původu, jako např. děkana wloclawské kapituly jistého Albierza (latinsky \"Alberus\", † 1283).\n\nByl jedním ze dvou papežských komisařů, které jmenoval Urban IV., kteří zkoumali zázraky Hedviky Slezské (polsky \"Jadwiga Śląska\").\n\nDne 17. ledna 1274 jej papež Řehoř X. pověřil uvolněné arcidiecéze Hnězdno (polsky \"Gniezno\"), kde byl až do své smrti v 10. června 1275.\n\n\n"}
{"id": "1473370", "url": "https://cs.wikipedia.org/wiki?curid=1473370", "title": "Rouben Mamoulian", "text": "Rouben Mamoulian\n\nRouben Mamoulian (8. října 1897 Tbilisi – 4. prosince 1987 Los Angeles) byl arménsko-americký filmový a divadelní režisér, průkopník a propagátor zvuku ve filmu. V Hollywoodu se proslavil klasickým hororem \"Dr. Jekyll a pan Hyde\" (1931), na Broadwayi klasickými muzikály (\"Porgy and Bess\", \"Oklahoma!\").\n\nNarodil se v Tbilisi v tehdejší Ruské říši v bohaté rodině arménského bankéře.Díky tomu mohl střední školu vystudovat v Paříži, práva pak vystudoval na univerzitě v Moskvě. V Moskvě ho zlákalo herectví, které se zde učil u slavného Konstantina Sergejeviče Stanislavského v jeho Vachtangovově studiu. Po Říjnové revoluci odešel nejprve do rodného Tbilisi, později do Londýna (1919), Paříže (1922) a nakonec New Yorku (1925). Zde režíroval v Theater Guild, mj. nastudoval i Čapkovu hru \"R.U.R.\" V roce 1929 v New Yorku režíroval první film \"Applause\". Průkopnickým způsobem v něm pracoval se zvukem. Snímek měl úspěch, a tak přišla nabídka z Hollywoodu. Jeho prvním snímkem na západním pobřeží byla \"Ulice velkoměsta\", oceňované dílo s Gary Cooperem v hlavní roli. Krátce na to přišel do kin jeho asi nejslavnější film, horor \"Dr. Jekyll a pan Hyde\". Úspěch měla i \"Královna Kristýna\" (1933) s Gretou Garbo v hlavní roli a později dobrodružná podívaná \"Zorro mstitel\" (1940), dlouho nejúspěšnější zpracování zorrovského tématu. Po válce uspěl muzikál \"Hedvábné punčochy\" (1957) s Fredem Astairem. Poslední dva snímky v jeho filmografii, ač oba poměrně úspěšné, už ovšem dotáčeli jiní režiséři: muzikál \"Porgy and Bess\" (1959) a historický velkofilm \"Kleopatra\" (1963) s Elizabeth Taylorovou a Richardem Burtonem.\n\n"}
{"id": "1473373", "url": "https://cs.wikipedia.org/wiki?curid=1473373", "title": "Berlin, I Love You", "text": "Berlin, I Love You\n\nBerlin, I Love You je romantický a dramatický film z roku 2019. Film je součástí série \"Cities of Love\" vytvořené Emmanuelem Benbihym. \n\nFilm měl premiéru dne 8. února 2019 ve Spojených státech. \n\n\nV říjnu roku 2017 bylo oznámeno zahájení natáčení posledního filmu série \"Cities of Love.\" Natáčení skončilo by v listopadu 2017. Mezi první herecké obsazení byli oznámeni Helen Mirren, Keira Knightley, Jim Sturgess, Mickey Rourke a Diego Luna. Emily Beecham byla obsazená v červnu roku 2018. Díky zveřejněnému traileru jsme se dozvěděli, že ve filmu hrají také Dianna Agron, Luka Wilsona, Charlotte Le Bon a Iwana Rheona. \n\nSpolečnost Saban Films získala distribuční práva na film v květnu roku 2018. \n\nNa recenzní stránce Rotten Tomatoes získal film 19 procent. \n"}
{"id": "1473374", "url": "https://cs.wikipedia.org/wiki?curid=1473374", "title": "Pentlogram", "text": "Pentlogram\n\nPentlogram (také pentlogram intenzit dopravy či kartogram intenzit dopravy) je dopravně-inženýrský diagram, který ukazuje intenzitu dopravy v určitých směrech. Svým způsobem se jedná o liniový kartodiagram, který je výsledkem dopravního průzkumu prováděného zejména formou průběžného nebo příležitostného sčítání dopravy. Může být určen pro lokální problémy (např. pentlogram intenzity v křižovatce), pro mapu intenzit dopravy v určitém městě, dopravní síti (silniční, železniční, integrovaná doprava) či pro rozsáhlé územní (národní či nadnárodní) celky.\n\nZ pentlogramu je možno vyčíst vytíženost určitého úseku, výhodou je i přehlednost a rychlá identifikace páteřních dopravních tahů. Na druhou stranu z údajů pentlogramu nelze vyčíst údaje např. o kongesci. Pentlogram neuvádí kapacitu komunikace – u silničních komunikací např. nerozlišuje, zda se jedná o dálnici, či běžnou silnici.\n\n"}
{"id": "1473380", "url": "https://cs.wikipedia.org/wiki?curid=1473380", "title": "Las Leñas", "text": "Las Leñas\n\nLas Leñas je osada a lyžařské středisko v Argentině. Nachází se v Andách, v departamentu Malargüe v provincii Mendoza. Je součástí města Malargüe, kde se nachází nejbližší letiště a odkud také vede do resortu jediná příjezdová silnice. V roce 2001 zde žilo 75 obyvatel. Osada leží v údolí řeky Las Leñas v nadmořské výšce 2 240 m. Společně s areálem Cerro Catedral u San Carlos de Bariloche je Las Leñas nejvýznamnějším lyžařským střediskem v Argentině.\n\nOsada se skiresortem vznikla v 80. letech 20. století. V roce 1983 zde byl postaven první, 300lůžkový hotel, následně zde vyrostly další hotely, apartmánové hotely, ubytovny, nákupní centrum, restaurace a kavárny. V areálu se nachází čtrnáct lanovek a 40 sjezdovek, z nichž některé začínají ve výšce 3430 m n. m.\n\nV letech 1985, 1986 a 1989 zde byly uspořádány závody Světového poháru v alpském lyžování. Roku 1990 hostilo Las Leñas jediné zimní panamerické hry.\n"}
{"id": "1473386", "url": "https://cs.wikipedia.org/wiki?curid=1473386", "title": "Szendrő", "text": "Szendrő\n\nSzendrő [sendré] () je město v severovýchodním Maďarsku v župě Borsod-Abaúj-Zemplén, spadající pod okres Edelény. Nachází se asi 33 km severozápadně od Miškovce. V roce 2015 zde žilo 4 260 obyvatel. Podle údajů z roku 2001 zde bylo 83 % maďarské a 17 % romské národnosti.\n\nMěstem protéká řeka Bódva. Nejbližšími městy jsou Edelény a Rudabánya. Blízko jsou též obce Galvács, Szalonna, Szendrőlád a Szuhogy.\n"}
{"id": "1473391", "url": "https://cs.wikipedia.org/wiki?curid=1473391", "title": "Studna Tří bratří (Těšín)", "text": "Studna Tří bratří (Těšín)\n\nStudna Tří bratří – její existence je pravděpodobně od středověku, jako městská studna v Těšíně. V současné době je studna zakryta litinovým, novogotickým altánem z roku 1868. Je známá jako místo setkání tří bratrů z rodu Piastovců, zakladatelů města Těšín. Studna je symbolem města Těšín. \n\nStudna byla využívána již pravděpodobně ve středověku jako zásobárna vody pro obyvatele města (měšťany) a pro blízký měšťanský pivovar. Historicky již není možné doložit, kdy byla spojena s legendou o vzniku města Těšín a od kdy nese název Tří bratří.\n\nV polovině 19. století, z iniciativy Pavla Stalmacha byla studna obnovena a v roce 1868 byla zastřešena litinovým altánem., který byl speciálně k tomuto účelu vyrobený v huti v Třinci (dnes Třinecké železárny), která byla součásti Těšínské komory. \n\nAltán má na výšku zhruba 3m, byl vyroben jako masivní hranol (prisma). Půdorys je šestiúhelník. Střecha je stanového typu. Boky jsou částečně otevřené, resp. tři jsou plné a tři otevřené. Na vnitřní straně je plastická řezba, která zpodobňuje setkání tří knížat. Plastika je od Jana Raszky. Uvnitř altánu byla umístěna cedulka s textem legendy v polském, latinském a německém jazyce. Dochovala se pouze polská a latinská.\n\nOd doby, kdy byl altán vyroben a umístěn, se studna stala jedním ze symbolů města a je to místo, které je často navštěvováno turisty. Studna se nachází v ulici Trzech braci (mezi ulicemi Śrutarska i Sejmowa), která je dlážděná kočičími hlavami a je poměrně strmá. Dle tradice je povoleno do studny vhazovat drobné mince, a to aby se zde návštěvník mohl opět rád vrátit. \n\nTento text (jeho latinská verze je chronogram) byl umístěn na altánu nad studnou:\n\nOriginální text:\nPřeklad:\nPřesné datum, kdy se poprvé objevila legenda o založení města Těšín nebyla nikdy historicky doložena. Mnoho historiků poukazuje na fakt, že mohla vzniknout v polovině 19. století, v období tzv. Jara národů (1848). Je připisována polským buditelům, kteří se byli činní v regionu Těšínského Slezska. Vznik této legendy měl souznít s názvem města, tedy Těšín (polsky \"Cieszyn\") a polské slovo \"těšit\" (polsky \"cieszyć\").\n\nSoučasní historičtí vědci se shodují, že tato legenda a připodobnění slov je málo pravděpodobné. Mimo to, za symbolické datum vzniku města, v souladu s legendou, je přijímám rok 810. Ve skutečnosti datum založení města není snadné doložit. Nejstarší písemné záznamy o Těšíně pochází z roku 1155 a archeologické výzkumy ukazují na mnohem starší stopy osídlení na území současného města (6.-5. stol. př.n.l.). \n\nNěkteří badatelé dokládají, že město Těšín bylo založeno kmenem Holasiců, (polsky \"Golęszyce\", německy \"Golensizen\"), resp. byl zde založen hrad (\"hradiště\") Starý Těšín (polsky \"Stary Cieszyn\", nebo také \"Cieszynisko\"), který však byl o několik kilometrů jižněji od současného centra města. Dnes v místech Archeoparku Chotěbuz-Podobora.\n\n\"Sosna Władysław\": Cieszyn. Warszawa: Wydawnictwo Arkady, 1982, s. 5. <nowiki>ISBN 83-213-3062-2</nowiki>.\n"}
{"id": "1473397", "url": "https://cs.wikipedia.org/wiki?curid=1473397", "title": "Pád (film)", "text": "Pád (film)\n\nPád (anglicky \"Fallen\") je americký romantický fantasy dramatický film z roku 2016 od režiséra Scotta Hickse, založený na stejnojmenném románu Lauren Kate z roku 2009. V hlavních rolích se představili Addison Timlin, Jeremy Irvine, Harrison Gilbertson a Joely Richardson.\n\nFilm měl původně vyjít na podzim roku 2015, avšak autorka Lauren Kateová zasáhla, a tak byl film vydán v roce 2016 pro země včetně Malajsie, Filipín a Singapuru. Film byl distribuovaný \"Lotus Entertainment\" a pod potvrzením Lauren Kate vydání proběhlo 10. listopadu na Filipínách, v Singapuru a Malajsii. Kdy bude film vydán v Astrálii se stále neví. Ve Velké Británii se objevil dne 10. března 2017. 2. srpna 2017 Lauren Kate potvrdila, že \"Pád\" bude ve Spojených státech amerických vydán pod \"Vertical Entertainment\". Tak proběhlo 10. října 2017 na DVD / Blu-ray.\n\nHlavní hrdinka Lucinda \"„Luce“\" Priceová je zaslána na internátní školu \"Meče & kříže\", na školu pro mladé dospělé a dospívající, poté, co je obviňována za smrt \"Trevora\"- chlapce, který se kdysi Luce líbil. Trevor byl po polibku zabit v ohni krátce poté, co Luce viděla tvz. \"stíny-\" neboli paranormální inkoustové šmouhy, které vídá již od dětství.\n\nPo příchodu na svou novou školu se Luce setkává s různými studenty, včetně Camerona \"„Cam“\", který se o ni zajímá; Arriane Alterovou, která si Luce vezme na starost a provede jí školou; Molly Zaneovou, která Luce obtěžuje; Pennyweather \"„Penn“\", se kterou se Luce spřátelí; a Danielem. Také se setká se slečnou Sophií, učitelkou filozifie a náboženství.\n\nBěhem trestu ve formě sbírání odpadků, je Luce téměř rozdrcena andělskou sochou. Později s ní Cam flirtuje a téměř ji políbí, než ji pozve na párty. Na večírku se Luce zakecá s Camem, což je překážkou jejího neustálého pocitu neobvyklého spojení s Danielem. Molly se pak objeví a začne Luce obtěžovat a téměř ji zabije, než Arriane zasáhne. Jak Luce odchází, vidí znovu \"stíny.\"\n\nLuce slyšela, jak slečna Sophia Danielovi říká, že za andělskou sochou možná stojí Cam, Luce téměř upadá. Ti dva si uvědomí, že je Luce poslouchá a jde za ní. Poté, co ji najde, odhalí, že během tříd pracoval na grafickém románu. V tomto románu se chlapec a dívka zamilují do sebe, ale jsou prokletí tak, že pokaždé, když se políbí, dívka umře; dívka se pak reinkarnuje, setká se s chlapcem (který nikdy stárne nebo se nezmění) o 17 let později a znovu se políbí, čímž se cyklus opakuje.\n\nCam přitáhne Luce do klubu, kde se ji pokouší políbit, jenže je násilně přeruší Daniel, který křičí, že řekl Camovi, aby se držel dále od Luce; Luce, která prchá ze scény, pak poví Penn, co se stalo. Penn a další chlapec, Todd, pomohou Luce vklouznout do školní knihovny a společně objeví fotku Daniela a Luce z roku 1854. Když Penn jde pro fotografii z tiskárny, Luce jde do knihovny, kde znovu vidí \"stíny\". Dalším tajemným požárem umírá další chlapec- Todd. Daniel Luce (která je v podvědomí) zachrání.\n\nLuce odejde z nemocničního pokoje, a nechá tam spát Penn. Na střeše Luce najde Daniela a zjistí, že Luce a Daniel jsou chlapcem a dívkou z Danielova grafického románu a že Daniel je padlý anděl, čímž vysvětluje svoji nesmrtelnost. Stihli si dát dva polibky a Luce tu stále byla. Cam brzy přichází a říká Luce, že ji ochrání před Luciferem. Snaží se přesvědčit Luce, aby si vybrala jeho místo Daniela, ale Daniel si Luce vezme k sobě a předá jí slečne Sophii, následně odchází bojovat s Camem, aby zamezil příchodu Lucifera.\n\nJak ti dva bojují, Cam odhaluje, že nebyl ten, který má stát za Luciinou vraždou; mezitím Sophie zabije Penn. Luce vykřikne a Daniel přijde Lucindě na pomoc a ochrání ji před Sophií, která se jí pokoušela zabít. Sophia ospravedlňuje její činy tím, že vysvětluje, že kdyby Luce nežila, Daniel by byl nucen zvolit stranu (zda se přidat k Luciferovi do pekla, nebo jako anděl do nebe) a pořádek by byl obnoven. \"Stíny\" se pomalu objevují za Sophií (když mluví) a pohltí ji.\n\nDaniel viditelně otřesené Luce vysvětluje, že kvůli absenci křtu by její další smrt byla trvalá; Sophia si myslela, že po Luciině trvalé smrti by se Daniel vrátil do nebe. Také jí varuje před Luciferem, který o křtu ví. Řekl jí, že ji musí někam bezpečně vzít a oba vyjádří svou lásku k tomu druhému.\n\n"}
{"id": "1473403", "url": "https://cs.wikipedia.org/wiki?curid=1473403", "title": "Adriaen Brouwer", "text": "Adriaen Brouwer\n\nAdriaen Brouwer (asi 1605, Oudenaarde – leden 1638, Antverpy) byl belgický malíř.\n\nMalířství nejspíše vystudoval u svého otce, návrháře tapisérií. V šestnácti odešel do Antverp, pak studoval v dílně Franse Halse v Haarlemu. Okolo roku 1621 působil v Amsterdamu, roku 1631 se vrátil do Antverp, kde strávil zbytek života jako řemeslný malíř a byl členem cechu sv. Lukáše.\n\nRoku 1633 byl uvězněn. Důvod věznění je nejasný. Možná byly příčinou daňové úniky, v úvahu však připadá i obvinění ze špionáže pro Nizozemskou republiku. Jeho obrazy měli ve své sbírce Rubens i Rembrandt. Někteří životopisci dávají jeho smrt do souvislosti se zneužíváním alkoholu. Jiní tvrdí, že příčinou smrti byla epidemie moru. K důkazům patří i pohřbení do společného hrobu.\n\nByl inovátorem žánrových obrázků prostých lidí, rolníků, vojáků a podobně například při zábavě v hospodách, při pití alkoholu, při kouření či hraní hazardních her. Na jeho obrazech nechybí emoce, agrese, bitky, konflikty, podivné výrazy obličeje. Tomuto druhu obrazů říkají odborníci tronie. Dodnes se odborníci a historikové umění neshodnou, zda obrazy nesou i morální poselství. V závěru života se věnoval krajinářství. Připisováno je mu dnes 60 dochovaných děl, většinou menších formátů. Autorství je ovšem často nejisté, neboť byl ve své době hojně napodobován.\n"}
{"id": "1473413", "url": "https://cs.wikipedia.org/wiki?curid=1473413", "title": "Skandál v italské lize 1980", "text": "Skandál v italské lize 1980\n\nSkandál v italské lize v rose 1980 známý též jako Totonero zasáhl italský fotbal v sezoně 1979/80 a byli v ní zapleteni hráči, vedení a kluby z nejvyšší ligy i z druhé ligy.\n\nDo skandálu byly zapleteny kluby z nejvyšší ligy: AC Milán (vítěz posledního ročníku), Juventus Turín, SSC Neapol, Lazio Řím, FC Bologna, US Avellino, Perugia Calcio a Pescara Calcio.\n\nKluby z druhé ligy: Janov 1893, US Lecce, SSC Palermo, US Pistoiese a AS Taranto.\n\nJednalo se o první velký skandál nelegálního sázení při zápasech v italském fotbalu a to natolik že prezident fotbalového svazu Artemio Franchi odstoupil ze své funkce. Skandál vypukl 3 měsíce před ME 1980, které se navíc konalo v Itálii.\n\nPrvní rozsudky byli zveřejněny disciplinární komisí od poloviny května do poloviny června.\n\nkluby ze Serie A\n\n\nčinovníci klubů\n\n\nfotbalisté\n\n\nkluby ze Serie B\n\n\nfotbalisté\n\n\nKonal se mezi 19. červencem a 31. červencem roku 1980.\n\nkluby ze Serie A\n\n\nčinovníci klubů\n\n\nfotbalisté\n\n\nkluby ze Serie B\n\n\nfotbalisté\n\n\nPo MS 1982 které vyhrál celek z Itálie se italský svaz rozhodl prominout dvouletý odklad pro hráče, kteří v té době byli diskvalifikováni (Stefano Pellegrini, Massimo Cacciatori, Mauro Della Martira, Enrico Albertosi, Bruno Giordano, Giuseppe Wilson, Lionello Manfredonia, Carlo Petrini, Giuseppe Savoldi, Luciano Zecchini ze Serie A, Guido Magherini a Lionello Massimelli ze Serie B). \nTaké činovníkům klubů byly prominuty tresty: maximální doba vyloučení byla omezena na pět let na základě návrhu.\n"}
{"id": "1473420", "url": "https://cs.wikipedia.org/wiki?curid=1473420", "title": "Mirek Čejka", "text": "Mirek Čejka\n\nMirek Čejka (31. srpna 1929 Olomouc – 27. prosince 2017) byl český lingvista, bohemista, sinolog, editor, překladatel, pedagog.\n\nPo maturitě na gymnáziu ve Valašském Meziříčí studoval v letech 1949–1953 češtinu a ruštinu na Filozofické fakultě Masarykovy univerzity v Brně. Po absolvování fakulty působil krátce na průmyslové škole v Kopřivnici, v letech 1954–1956 pracoval jako odborný pracovník v brněnské pobočce Ústavu pro jazyk český Československé akademie věd (ČSAV), kde se podílel na výzkumné fázi přípravy \"Českého jazykového atlasu\", předmětem jeho výzkumu byly hlavně moravské dialekty.\n\nV letech 1956–1958 působil jako lektor českého jazyka v \"Institutu/Ústavu evropských jazyků a kultur Pekingské univerzity zahraničních studií\". Od roku 1959 do roku 1995 byl zaměstnán na Katedře českého jazyka, slovanské, indoevropské a obecné jazykovědy Filozofické fakulty Univerzity Jana Evangelisty Purkyně (dnes Masarykovy univerzity) v Brně.\n\nV letech 1966–1968 byl lektorem českého jazyka na \"School of Slavonic and East European Studies\" v Londýně, v letech 1993–1994 v Regensburgu.\n\nAž po změnách politické situace v listopadu 1989 získal v roce 1994 titul docent na brněnské filozofické fakultě, téma jeho habilitační práce bylo \"Přání jako intencionální stav a mluvní akt\". V roce 1995 odešel do důchodu.\n\nVědeckou činnost zahájil jako dialektolog, jeho vědecké působení se vyznačuje širokým rozpětím věcně tematickým i teoretickým a metodologickým. Část své vědecké činnosti věnoval pracím orientovaným k jazykové historii a koncipovaným v historickosrovnávacích souvislostech a mířícím přes slavistiku a indoevropeistiku do nostratického společenství.Od počátku vědecké práce se ale orientoval spíše na problematiku synchronního popisu jazyka, využíval přitom svých rozsáhlých jazykových znalostí pro porovnání jazyků nepříbuzných.\n\nVěnoval se obecné jazykovědě, zejména lexikologii, modalitě, pragmalingvistice, otázkám překladu, dějinám českého jazyka i české literatury. V historickém bádání jazykovým problémům starší české literatury, zejména dílu Jana Blahoslava a Adama Michny z Otradovic. Přispěl k popisu syntaxe češtiny v obecnějším teoretickém rámci.\n\nNa filozofické fakultě vedl přednášky a semináře z úvodu do jazykovědné bohemistiky a obecné lingvistiky a do lexikologické problematiky, pro posluchače napsal skripta \"Úvod do studia českého jazyka a fonetiky\" (1963), \"Český jazyk a jazykověda\" (1970), \"Úvod do studia jazyka pro bohemisty\" (1987), \"Česká lexikologie a lexikografie\" (1992). Do akademické \"Mluvnice češtiny\", III. dílu, přispěl výkladem \"Polarita kladu a záporu.\"\n\nPo návratu z Pekingu organizoval na fakultě kurzy hovorové čínštiny a přednášky o čínských dějinách, kultuře a filozofii, zpracoval \"Stručný česko-čínský terminologický slovník. Obor traktory.\" (Brno, 1986)\n\nDůležitou součástí jeho činnosti byly editorské práce, například \"Gramatika česká Jana Blahoslava (1991),\" společně s Dušanem Šlosarem a Janou Nechutovou, soubor \"Adam Michna z Otradovic, Básnické dílo\" (1999), \"Jan Blahoslav: Čtyři menší spisy\" (2013).\n\nVěnoval se také překladatelství, v 70. a 80. letech propůjčil své jméno překladům Antonína Přidala (např. Frederick Forsyth: Den pro Šakala, 1975 a řada dalších), sám přeložil z angličtiny knihu Johna Tyrrella \"Česká opera\" (Praha: Odeon, 1992) a George Lakoffa a Marka Johnsona \"Metafory, kterými žijeme\" (Brno: Host, 2002).\n\n\n\n"}
{"id": "1473421", "url": "https://cs.wikipedia.org/wiki?curid=1473421", "title": "Inkandescence", "text": "Inkandescence\n\nInkandescence (záření černého tělesa, anglicky: black-body radiation) je tepelné záření, neboli sálání materiálu. Vyžaduje, aby materiál byl tepelně zahříván a na jeho teplotě závisí barva vyzařovaného světla. Díky ní svítí třeba hvězdy nebo žárovky.\n\nVšechny předměty kolem nás vydávají elektromagnetické záření. To se v případě studených těles nachází v infračervené části spektra, která není pro lidské oko viditelná. Jak se ale teplota zvyšuje, mění se pomalu spektrum produkovaného záření a roste jeho intenzita. Nejnižší teplota, při které je záření daného tělesa pozorovatelné pouhým okem, se označuje jako Draperův bod – ten odpovídá zhruba 525 °C. Při této teplotě vyzařují všechny objekty červené světlo, bez ohledu na materiál, z něhož jsou vyrobeny. Při nižších teplotách (asi 600 °C) se zahřáté těleso jeví jako červené, při dalším zahřívání má barvu bílou (asi 1300 °C) a při ještě vyšších teplotách se barva tělesa mění v modrobílou. Bílá barva tělesa je dána tím, že v záření jsou zastoupeny všechny vlnové délky viditelné části spektra ve správném poměru. Při dalším zvyšování teploty se poruší tento poměr, a proto se nám těleso jeví modrobílé.\n"}
{"id": "1473422", "url": "https://cs.wikipedia.org/wiki?curid=1473422", "title": "Pavel Vrána", "text": "Pavel Vrána\n\nPavel Vrána může být:\n\n"}
{"id": "1473428", "url": "https://cs.wikipedia.org/wiki?curid=1473428", "title": "Mistrovství světa v rychlobruslení ve sprintu 2019", "text": "Mistrovství světa v rychlobruslení ve sprintu 2019\n\nMistrovství světa v rychlobruslení ve sprintu 2019 se konalo ve dnech 23. a 24. února 2019 v rychlobruslařské hale Thialf v nizozemském Heerenveenu. Celkově se jednalo o 50. světový sprinterský šampionát. Z předchozího šampionátu obhajoval titul pouze Nor Håvard Holmefjord Lorentzen, zatímco Nizozemka Jorien ter Morsová na šampionátu nestartovala. V Heerenveenu zvítězili Rus Pavel Kuližnikov a Japonka Nao Kodairaová. Čeští závodníci se šampionátu nezúčastnili.\n\n"}
{"id": "1473430", "url": "https://cs.wikipedia.org/wiki?curid=1473430", "title": "Brera", "text": "Brera\n\nBrera může být:\n\n\n"}
{"id": "1473431", "url": "https://cs.wikipedia.org/wiki?curid=1473431", "title": "Generální ředitelství cel (Německo)", "text": "Generální ředitelství cel (Německo)\n\nGenerální ředitelství cel (GZD; německy \"Generalzolldirektion\") je německý vyšší spolkový úřad v působnosti Spolkového ministerstva financí. Je odpovědné za řízení chodu Spolkové celní správy SRN.\n\nPrezidentkou Generálního ředitelství cel je od 1. srpna 2018 Colette Hercher.\n\nGenerální ředitelství cel je dle §1 bodu 2 zákona o Finanční správě (\"Finanzverwaltungsgesetz\" - FVG) spolkovým finančním úřadem v postavení vyššího spolkového úřadu.\nPodle § 5a ve spojení s § 4 odst. 2 a 3 zákona o Finanční správě vykonává generální ředitelství cel úkoly, které mu byly svěřeny zákonem nebo Spolkovým ministerstvem financí nebo s jeho souhlasem jiným příslušným federálním ministerstvem.\n\nGenerální ředitelství cel řídí na spolkové úrovni plnění úkolů celní správy. Jako ústřední orgán spolkové celní správy odpovídá za organizační a personální záležitosti spolkové celní správy, za právní a odborný dohled nad podřízenými útvary (hlavními celními úřady a celními pátracími úřady). Generální ředitelství cel také stanovuje místní působnost a sídla hlavních celních úřadů a celních pátracích úřadů. \n\nV některých případech plní Generální ředitelství cel také operativní úkoly. Například § 5a, odstavec 2 zákona o finanční správě stanovuje, že v rámci generální ředitelství cel musí být zřízeno oddělení odpovědné za celní vyšetřovací službu (Zollkriminalamt) v jeho rámci centrální úřad pro vyšetřování finančních transakcí (Financial Intelligence Unit), který přijímá, shromažďuje a vyhodnocuje hlášení o neobvyklých nebo podezřelých finančních transakcích v souvislosti s praním špinavých peněz (legalizací výnosů z trestné činnosti) nebo financování terorismu.\n\nGenerální ředitelství cel se člení na devět ředitelství. Z toho jsou dvě ředitelství ústředními ředitelstvími a sedm odbornými ředitelstvími.\n\nSídlo: Bonn\n\n\nSídlo: Bonn\n\n\nSídlo: Potsdam\n\n\nSídlo: Hamburk\n\n\nSídlo: Norimberk\n\n\nSídlo: Kolín nad Rýnem\n\n\nSídlo: Kolín nad Rýnem\n\nOddělení A – Mezinárodní spolupráce, řízení rizik a centrálního odborného řízení (Abteilung A – Internationale Zusammenarbeit, Risikomanagement, Zentrales Fachmanagement)\nOddělení B – Dohledu nad zahraničním obchodem a celní kriminality (Abteilung B – Außenwirtschaftsüberwachung und Zollkriminalität)\nOddělení C – Podpory pátrání (Abteilung C – Unterstützung des Zollfahndungsdienstes)\nOddělení D - Centrála pro prověřování finančních transakcí (Abteilung D – Zentralstelle für Finanztransaktionsuntersuchungen (Financial Intelligence Unit - FIU))\nRegionální kontaktní kancelář Světové celní organizace pro západní Evropu (Regionales Verbindungsbüro der Weltzollorganisation für Westeuropa)\nSídlo: Münster\n\nOddělení Vzdělávání\n\nOddělení vědy a techniky\n\nPrezident(ka) generálního ředitelství cel je zařazen(a) do platové třídy B9. Viceprezident je zařazen do platové třídy B7. Od 1. srpna 2018 je prezidentkou generálního ředitelství cel bývalá vedoucí oddělení cel a spotřebních daní spolkového ministerstva financí paní Colette Hercher.\n"}
{"id": "1473432", "url": "https://cs.wikipedia.org/wiki?curid=1473432", "title": "Hotel Clarion Špindlerův Mlýn", "text": "Hotel Clarion Špindlerův Mlýn\n\nHotel Clarion (do roku 2011 \"hotel Arnika\", původně \"rekreační zařízení Krausovy boudy\") je objekt v části Špindlerova Mlýna zvané Labská. Rekreační zařízení se skládá z tří navzájem propojených objektů, jedná se o jednu z největších staveb v pohoří Krkonoše. Komplex zahrnuje kromě ubytování také restauraci, posilovnu, konferenční sály, wellness a bazén. Hotel disponuje 197 pokoji s kapacitou až 580 osob. Projekt budov vznikl v roce 1976, k realizaci došlo mezi roky 1977 až 1981. Investorem byla Ústřední rada odborů Praha, architektem Karel Schmied. Od roku 2011 hotel vlastní česká skupina CPI Hotels a hotel spadá pod značku Clarion Hotels.\n\n"}
{"id": "1473433", "url": "https://cs.wikipedia.org/wiki?curid=1473433", "title": "Jan Hostáň", "text": "Jan Hostáň\n\nJan Hostáň (2. června 1898 Brzice (okres Náchod) – 16. května 1982 Praha) byl český levicový spisovatel a pedagog.\n\nJan Hostáň pocházel z učitelské rodiny. Jeho otec Jan Hostáň starší (1869–1940) byl učitel a řídící učitel v menších obcích. Byl autor šachových úloh a divadelních her, básní a písní, propagoval racionální chov ryb. \n\nPo absolvování základní školy v Brzicích byl Jan Hostáň v roce 1909 přijat na gymnázium ve Dvoře Králové. Jako osmnáctiletý byl v roce 1916 povolán do armády a převelen na východní frontu.\n\nPo první světové válce krátce studoval lékařskou fakultu na Karlově univerzitě. Studium neukončil a absolvoval kurs při učitelském ústavu v Praze. V roce 1920 nastoupil jako učitel, nejprve v Záluží u Mostu, krátce v rodných Brzicích a v letech 1922 až 1927 učil na \"Volné socialistické škole práce\" v Kladně.\n\nV roce 1921 vstoupil do KSČ.\n\nJeho politické postoje způsobily, že byl po odvolání z \"Volné socialistické školy práce\" často překládán na různé školy. Od roku 1932 byl zaměstnán v redakci \"Státního nakladatelství\" v Praze. Intenzivně se věnoval četbě pro děti, přednášel (zejména o SSSR a dětské literatuře), spolupracoval s rozhlasem. \n\nZa nacistické okupace se navrátil k učitelskému povolání v Praze-Vršovicích. V době květnové revoluce byl jako rukojmí vězněn s dalšími obyvateli Spořilova (Hostáňovo bydliště) na Pankráci, odkud byl osvobozen 9.května 1945. \n\nPo válce se vrátil do Státního nakladatelství v Praze, kde pracoval nejprve jako správce, později jako jeho vrchní ředitel. Přednášel o dětské literatuře na odborných učilištích a v knihovnických kurzech. Od roku 1951 až do svého důchodu se opět stal pedagogem. Jeho posledním působištěm byla základní škola v Baarově ulici (Praha 4), kde byl ředitelem v letech 1953–1959. \n\nPodle vzpomínek spisovatele A. C. Nora roznášel Jan Hostáň po invazi v roce 1968 do schránek na Spořilově \"Zprávy\" (okupační tiskovina tištěná v NDR a distribuovaná na československém území v masovém nákladu od 30. srpna 1968 do 10. května 1969, zmíněna i v posledním dopise Jana Palacha). V sedmdesátých letech se po zákazu \"Svazu československých spisovatelů\" podílel na založení normalizačního \"Svazu spisovatelů\". V roce 1977 byl signatářem prohlášení \"Ztroskotanci a samozvanci\", tzv. Anticharty.\n\nDcera Jana Hostáně se provdala za romanistu Jana Otokara Fischera.\n\n\nNěkteré pedagogické pomůcky a jiné publikace Jana Hostáně vyšly i v němčině nebo slovenštině (zde neuvedeny). Většina jeho prací byla věnována dětem, ať už jako učební pomůcky nebo četba pro děti. Mezi nejznámější z Hostáňových děl patří opakovaně vydávaná sbírka veršů pro děti \"Repetilka\".\n\nZa první republiky psal převážně pro levicové časopisy a deníky jako Proletkult, Rudé právo, Rudé květy a jiné.\nV letech 1935 byl členem redakční rady časopisu \"Mladý svět\".\nPo roce 1945 přispíval pravidelně do dětského časopisu Mateřídouška a dalších.\n\nJan Hostáň publikoval též pod řadou pseudonymů a šifer, např.:\n\n\n\n\n\n"}
{"id": "1473437", "url": "https://cs.wikipedia.org/wiki?curid=1473437", "title": "Křižovnický dvůr (Hloubětín)", "text": "Křižovnický dvůr (Hloubětín)\n\nKřižovnický dvůr v Hloubětíně je komplex budov hospodářského zázemí pro rytířský řád Křižovníků s červenou hvězdou na mírném návrší ve Starém Hloubětíně na Praze 14 na adrese Hloubětínská čp. 5/28. Od roku 1958 je památkově chráněn.\n\nKomplex hospodářských budov křižovnického řádu pochází ve svém jádru z konce 17. století, kolem roku 1800 byl přestavěn ve stylu klasicismu. Stodola získala svou současnou podobu po roce 1841. Ve dvorci byly stáje, podkovářská, kovářská a kolářská dílna. Nacházel se v něm i špitál a fara. Ke dvoru patřily pozemky o rozloze 216 hektarů. V Hloubětíně stál hospodářský dvůr zcela jistě již před třicetiletou válkou. Dodnes není prokázáno, zda současný dvůr navázal na původní válkou poničené budovy nebo byl postaven na novém místě. V letech 1827–1863 byla jedna místnost v obytné části využívána jako třída místní školy. Křižovníci zde buď hospodařili ve vlastní režii nebo dvůr pronajímali. V roce 1881 se nájemcem stal rytíř Bedřich mladší Frey z Freyenfelsu (1835–1901), majitel cukrovaru, mlékárny a starosta v sousedních Vysočanech. V poválečné době využíval dvůr státní statek. V tomto období byla zazděna kolna a do některých budov byly přidány vnitřní příčky. Po Sametové revoluci řád dvůr podle zákona č. 428/2012 Sb. restituoval, k fyzickému předání došlo 15. září 2014.\n\nNa současném území hlavního města Prahy bývaly křižovnické dvory i v Ďáblicích a ve Slivenci.\n\nKomplex na obdélníkovém půdoryse se skládá ze čtyř částí. Zachovaly se dvě starší dvoukřídlé budovy na východě a západě, ke kterým na jižní straně přibyla v 19. století stodola, uprostřed dvora je kolna. Přísně symetrický ráz ruší jen k východu vysunutá stodola. K východní straně dříve přiléhala zahrada a sad. Vstup do komplexu je z ulice Klánovická prolukou mezi předzahrádkami, které mají zaoblený půdorys a jejichž zdi byly přistavěny dodatečně. Severní křídlo západní poloviny dvora je obytné.\n"}
{"id": "1473440", "url": "https://cs.wikipedia.org/wiki?curid=1473440", "title": "Vlachova vila", "text": "Vlachova vila\n\nVlachova vila je jednopatrová vila na rohu ulic Kozelkova a Smetanova v Chlumci nad Cidlinou. Společně s Kozelkovou vilou tvoří dvojici honosných novorenesančních obytných domů v centru města. Od roku 1992 je Vlachova vila kulturní památkou.\n\nVila pochází z roku 1900 a je postavena v neorenesančním slohu. Nápadný je nárožní věžovitý nakoso postavený arkýř zakončený lucernou a obklopený dvěma mělkými rizality vyvrcholenými volutovými štíty. Směrem do Kozelkovy ulice je v prvním patře sloupová lodžie. Štukové omítky jsou původně zlatě okrové a doplněné malovanou a štukovou výzdobou (z malované výzdoby se dochovala jen torza). V interiéru lodžie jsou dosud viditelné figurální i ornamentální malby spíše horizontálního charakteru s národně obrozeneckým podtextem.\n"}
{"id": "1473443", "url": "https://cs.wikipedia.org/wiki?curid=1473443", "title": "Stará hospoda (Hloubětín)", "text": "Stará hospoda (Hloubětín)\n\nStará hospoda je barokní budova zájezdního hostince ve Starém Hloubětíně na Praze 14 na adrese Poděbradská čp. 1/110. Od roku 1958 je památkově chráněna. V přízemí je dodnes restaurační zařízení.\n\nKde se nacházela původní hloubětínská krčma, o které máme zprávy z počátku 17. století, není známo. Snad stála na místě domu čp. 7 v ulici V Chaloupkách 52.\n\nTento zájezdní hostinec s čestným číslem popisným jedna byl postaven v roce 1711. Někteří odborníci zastávají názor, že stavbu navrhl Kryštof Dientzenhofer. Přestože fasáda je až pozdně barokní z konce 18. století, obvodové zdivo a klenby v přízemí jsou z prvotní fáze. Pozornost upoutá sedlová střecha s barokními štíty a koulemi, průčelí a brána však odpovídají vkusu klasicismu. Hostinec býval spolu se sklepy a stájemi od samého počátku křižovnickým řádem, který byl hloubětínskou vrchností, pronajímán. Soukromí majitelé byli v roce 1953 násilně vystěhováni, v roce 1961 byl hostinec vyvlastněn. Po restituci v roce 1990 je opět v soukromých rukou a je tam provozována restaurace \"Na staré hospodě\".\n\nMezi nejslavnější hosty, kteří se v hospodě občerstvili, patřili císař Karel VI. (30. června 1723 cestou na korunovaci) nebo císař František I. Štěpán Lotrinský se svou chotí Marií Terezií (1743) a jejich syn císař Josef II. dokonce několikrát (1781–1784). Josefa II. připomíná císařský pokoj v prvním patře, kde je krb s vročením 1783. \n\nKomplex tvoří zájezdní hostinec, hospodářská budova půdorysu písmene U, hospodářská budova ve východní části, vozová kolna, ohradní zeď a pilířová brána na západě, kterou zdobí piniové šišky.\n"}
{"id": "1473447", "url": "https://cs.wikipedia.org/wiki?curid=1473447", "title": "Ota IV. z Bergova", "text": "Ota IV. z Bergova\n\nOta IV. (mladší) z Bergova (1399–1452) byl český šlechtic, příslušník panského rodu z Bergova, a jeden z vůdců protihusitského boje. Za manželku měl Markétu (??? – 1415), dceru Smila Dlaska ze Vchynic.\n\nOta z Bergova v roce 1415 přepadl opatovický klášter. „\"Jan Městecký z Opočna, vybujnělý potomek svého rodu… a Ota z Bergova spáchali na kněžstvu skutek násilný a loupežný, a to nikoli z náboženského stranictví, nýbrž ze zisku mrzkého. Slezli totiž 1. listopadu 1415 v temné noci Opatovický klášter, chtíce se velikých tajných pokladů jeho zmocniti. Proto učinili násilí mnichům a chtíce od opata Lacury o pokladech zvěděti, tak ho utrýznili, že v krátkém čase zemřel. Nenalezše pokladu, jehož žádostivi byli, vybrali klášter i chrám a s velikou loupeží odtud odešli. Král Václav opomenul pachatele za ten zločin stíhati.\"“ \n\nPo svém otci Otovi III. z Bergova zdědil Ota IV. nejen hlavní rodinné sídlo Trosky, ale také panství Chlumec nad Cidlinou, na které roku 1424 zaútočili Pražané pod vedením Zikmunda Korybutoviče a Jana Hvězdy (Bzdinky) a dobyli je. Chlumecké panství bylo zřejmě předáno panu Hynku Bočkovi z Poděbrad, který se husitské výpravy také účastnil. Krátce poté se ale panství Chlumec ujímá znovu Ota se svým synem Janem z Bergova, tentokrát už ale oba jako kališníci. Chlumec nad Cidlinou během husitských válek značně utrpěl, nicméně „\"Ota se synem svým Janem vykonali pro chlumecké velice záslužný čin, všech robot je osvobodivše, čímž umožnili vývoj jejich hospodářství i živností.\"“\n\nOta zemřel roku 1452 před sv. Havlem.\n"}
{"id": "1473449", "url": "https://cs.wikipedia.org/wiki?curid=1473449", "title": "Kostel svaté Kateřiny (Mutěnice)", "text": "Kostel svaté Kateřiny (Mutěnice)\n\nKostel svaté Kateřiny je římskokatolický chrám v Mutěnicích v okrese Hodonín. Jde o farní kostel římskokatolické farnosti Mutěnice. Je chráněn jako kulturní památka České republiky.\n\nPrvní písemná zmínka o Mutěnicích pochází z roku 1349. V tuto dobu zřejmě existovala v obci komenda (klášter) řádu johanitů, která měla v čele představeného – komtura. Během husitských válek Mutěnice velmi trpěly probíhajícími boji válkami. Za třicetileté války zde zanikla farnost i škola a kostel byl zcela zpustošen. V následujících desetiletích (do roku 1718) byly Mutěnice spravovány z Kyjova a Hodonína. \n\nZakládací listina duchovní správy v Mutěnicích je datována 5. dubna 1718, kdy zde vznikla Capellania localis, původně pouze expozitura. V březnu 1785 byla v Mutěnicích zřízena samostatná duchovní správa, tzv. Curatia localis (místní duchovní správce již nebyl závislý na hodonínském faráři). V roce 1769 dala císařovna Marie Terezie jako patronka hodonínského panství svým nákladem v Mutěnicích postavit na místě původního zchátralého kostela nový farní chrám. Stavba byla dokončena roku 1775, vysvěcena však až roku 1940.\n\nKostel prošel několika významnými stavebními úpravami např. byla rozšířena kruchta, přistavěna sakristie, vybudovány přístavby s oratořemi, zbourána kaple Božího hrobu, zvýšena kostelní věž. Hlavní oltář zdobí obrazy sv. Kateřiny a Nejsvětější Trojice.\n\n"}
{"id": "1473453", "url": "https://cs.wikipedia.org/wiki?curid=1473453", "title": "Hal David", "text": "Hal David\n\nHarold Lane \"Hal\" David (25. května 1921 New York – 1. září 2012 Los Angeles, Kalifornie) byl americký textař. Vyrůstal v Brooklynu v New Yorku. Je známý jako spolupracovník skladatele Burta Bacharacha a Dionne Warwick.\n\nNarodil se 25. května 1921 v New Yorku, do židovské rodiny, rodiči byli Lina (née Goldberg) a Gedalier David. Pracoval s Morty Nevinsem z The Three Suns na čtyřech písních pro film Two Gals a Guy (1951) s Janice Page a Robert Alda. Od roku 1957 pracoval v duetu s hudebním skladatelem Bertem Bacharachem, s nímž spolupracoval během následujících dvou desetiletí. Poprvé se setkali se slavnou hudbou v budově Brill v New Yorku (1957). Jednou z jejich prvních spoluprací byla píseň \"Příběh mého života\", kterou natočil Marti Robbins (1957), a píseň \"Magic Moments\", napsaná pro Perry Como. V šedesátých a počátkem sedmdesátých let dvacátého století David napsal mnoho hitů pro umělce, jako byli Dion Warwick (Walk on By a Do You Know the Way to San Jose), Carpenters, Dusty Springfield (The Look of Love a Wishin a Hopin), BJ Thomas, Jean Pitney, Tom Jones (What’s New, Pussycat?), Jackie De Shannon a další. V roce 1967 Hal David a Bacharach napsali hudbu pro špionážní film \"Casino Royale\" (píseň The Look of Love). Jednou z nejpopulárnějších melodií v roce 1968 byla píseň \"This Guy’s in Love with You\" (video), kterou vydal majitel jeho labelu A & M Records - Herb Alpert. V roce 1969 získali Oscara za slavnou píseň \"Raindrops keep Fallin 'on My Head\" (video, čtyři týdny č. 1 na Billboard Hot 100) z filmu Butch Cassidy a Sundance Kid. V roce 1970 získali Grammy Award v kategorii pro hudební album \"Promises, Promises\". V roce 2011 byla dvojice David a Bacharach oceněna prestižní Gershwinovou cenou Kongresu za svůj příspěvek k populární skladbě. Takové ocenění před nimi získal například Paul Simon, Stevie Wonder nebo Paul McCartney), nicméně kvůli nemoci se David nemohl osobně účastnit slavnostního předání 9. května 2012 ve Washingtonu.\n\n\n"}
{"id": "1473454", "url": "https://cs.wikipedia.org/wiki?curid=1473454", "title": "Bodajk", "text": "Bodajk\n\nBodajk () je město v Maďarsku v župě Fejér, spadající pod okres Mór. Nachází se asi 16 km severozápadně od Székesfehérváru a asi 60 km západně od Budapešti. V roce 2015 zde žilo 4 066 obyvatel. Dle údajů z roku 2011 zde žili z 80,5 % Maďaři, 0,9 % Němci, 0,4 % Romové a 0,2 % Rumuni.\n\nNejbližšími městy jsou Csákvár, Mór a Székesfehérvár. Blízko jsou též obce Bakonycsernye, Balinka, Csókakő, Fehérvárcsurgó, Isztimér, Nagyveleg a Söréd.\n\nO středověké historii Bodajku toho není mnoho známo, je však pravděpodobné, že na místě v minulosti měli svoje sídla Avaři a Římané. První písemná zmínka o Bodajku pochází z roku 1543, zde je však zmíněno, že byl v tomto roce kompletně vypálen Turky během turecké okupace Maďarska, těsně po zničení města \"Fehérvár\" (dnešní Székesfehérvár). Po vypálení byl však brzo obnoven, v roce 1691 rozhodla rodina Hochburgů, které tehdy obec patřila, že se stane součástí města Mór pod názvem \"Csókakő-Mór\".\n\nV roce 1774 se Bodajk osamostatnil a získal status \"mezőváros\" (doslovně \"polní město\", jednalo se však o status podobný českému městysu), žilo zde tehdy asi 1 200 obyvatel. Od té doby Bodajk rychle rostl, takže na konci 19. století zde žilo asi 2 300 obyvatel. V roce 1870 byl obci odebrán titul \"mezőváros\" a byl nově přidělen titul velké obce (\"nagyközség\"). Počet obyvatel se později výrazně zvyšoval, především díky stěhování obyvatel z okolních obcí.\n\nStatus města získal Bodajk 1. července 2008.\n"}
{"id": "1473456", "url": "https://cs.wikipedia.org/wiki?curid=1473456", "title": "Josef Venc", "text": "Josef Venc\n\nJosef Venc (* 6.května 1966 v Havlíčkově Brodě) je český automobilový závodník.\n\nVenc začal svou kariéru v závodech do vrchu, kde jezdil od roku 1988 do roku 1994. V roce 1991 nastoupil do Českého poháru Ford Fiesta Cup a skončil na čtvrtém místě. V letech 1991 a 1992 nastoupil do DTM v domácím závodě v Brně, v roce 1993 v DTM skončil 20. s jedním bodem. V roce 1994 se přestěhoval do poháru Peugeot 306 a skončil čtvrtý. V roce 1995 nastoupil do německého Super Touring Car Cupu a byl v celkovém pořadí na 22. místě, také v Českém šampionátu cestovních vozů a skončil sedmý v celkovém pořadí. V roce 1996 zůstal věrný této sérii a stal se mistrem. V letech 1997 a 1998 šel do středoevropského šampionátu cestovních vozů a v obou letech se stal šampiónem. V roce 1999 jezdil v Českém poháru Ford Puma. V roce 2000 působil ve vytrvalostních závodech. V letech 2001 až 2005 působil jednorázově v závodech FIA GT ve třídách NGT a GT2.\n"}
{"id": "1473458", "url": "https://cs.wikipedia.org/wiki?curid=1473458", "title": "Václav Šolc (rozcestník)", "text": "Václav Šolc (rozcestník)\n\nJméno a příjmení Václav Šolc má více nositelů:\n\n"}
{"id": "1473459", "url": "https://cs.wikipedia.org/wiki?curid=1473459", "title": "Bedřich Schnirch", "text": "Bedřich Schnirch\n\nBedřich Schnirch, také Šnirch, ; (7. června 1791 Pátek nad Ohří u Loun – 25. listopadu 1868 Vídeň) byl inženýr, stavitel, císařský rada a vrchní inspektor c. k. státních drah, který proslul v 19. století především návrhy řetězových mostů. Jeho synovcem byl stavitel a inženýr Josef Emanuel Schnirch, prasynovcem pak sochař Bohuslav Schnirch.\n\nBedřich Schnirch studoval střední školu v Hornu a v dolnorakouské Kremži. Ve studiích pokračoval v letech 1819 až 1821 na vídeňské polytechnice. Roku 1821 vstoupil do služeb hraběte Franze Antona Magnise, majitele Strážnického panství, kde měl řídit rekonstrukce budov. Majitel panství chtěl rozšířit park za řeku a potřeboval vybudovat přístupovou komunikaci, Schnirch jako řešení navrhl technickou novinku - řetězový most (v kontinentální Evropě dosud nerealizovaný).\n\nV roce 1842 se Schnirch stal hlavním inženýrem na vídeňském ředitelství železnic. V roce 1848 stál u založení Rakouského svazu inženýrů, roku 1864 u založení Svaz inženýrů a architektů. Od roku 1861 byl i hlavním inspektorem staveb na drahách. V roce 1863 odešel do penze.\n\nPodle záznamu v matrice zemřelých zemřel ve věku 77 let na slabost stářím (Altersschwäche).\n\nZa své zásluhy dostal rytířský kříž řádu Františka Josefa.\n\nVůbec první řetězový most v Evropě byl vybudován podle Schnirchova projektu ve Strážnici přes řeku Moravu v roce 1824. Byl dlouhý 29 m, měl rozpětí 29,7 m a šířku 4 m. Řetězy nebylo možné ukotvit do skály, byly proto kotveny do zděných kotevních bloků. Na každé straně mostu bylo devatenáct závěsných tyčí, které nesly podélné nosníky. Na tyto nosníky byly uloženy příčníky. Vlastní mostovka byla ze dřeva. Pro bezpečnost chodců měl most zábradlí z drátů ovinutých kolem závěsných tyčí. Most byl otevřen 8. června 1824 pro chodce a lehké i těžké povozy.\n\nŽelezná konstrukce i dřevěná mostovka vyžadovaly údržbu. Bylo nutno například pravidelně obracet dřevěné příčné nosníky mostovky, aby nedocházelo k jejich trvalému průhybu. Pravděpodobně v roce 1860 byl řetězový most nakonec rozebrán (jedním z důvodů bylo zřejmě i zanedbání pravidelné údržby).\n\nPodle zápisu v rodokmenu Schnirchovy rodiny se stavby mostu zúčastnil rovněž Schnirchův synovec, Ing. Josef Emanuel Schnirch, kterého Bedřich Schnirch v tomto období zaměstnával.\n\nZákladní kámen řetězového mostu přes Ohři u Žatce byl položen dne 27. července 1826. Slavnostní otevření proběhlo 4. října 1827. Z pamětní desky vyplývá, že o zdárnou výstavbu řetězového mostu se zasloužil nejvyšší purkrabí Českého království hrabě František Kolovrat, dále královské město Žatec, stavební ředitel Pavel Strobach a železárny v Rychnově. Řetězový most měl délku 64 metrů (z toho přes řeku ve volné šíři 59,72 metrů). Na severním i jižním břehu se nacházely zděné věže, mezi kterými byla natažena trojice řetězů po pravé i levé straně, a ty nesly 5,55 metru širokou mostovku. Při stavbě byly použity řetězy složené z plochých železných prvků, které vynalezl Josef Božek. V roce 1891 byl po důkladné technické kontrole zjištěn nepříznivý stav řetězů. Kovy, které byly ve zdivu pod chodníkem, podlehly masivní korozi a řetězový most byl v provozu do roku 1895, poté byl zbourán a nahrazen mostem ocelovým.\n\nMost císaře Františka I. byl v Praze po Karlově mostě v pořadí teprve druhým trvalým mostem přes Vltavu. Vznikl v letech 1839–1841 u dnešního Národního divadla a jeho stavba stála přibližně 330 000 zlatých. Ze všech Schnirchových řetězových mostů byl největší: délka dosahovala 413 metrů, šířka mezi zábradlím byla 9 metrů. Most měl dvě části, obě podpíral mohutný prostřední pilíř na Střeleckém ostrově, založený na dřevěném roštu a na 156 dřevěných pilotách. Roku 1898 byl provoz na mostě ukončen a převeden na dřevěné provizorium.\n\nMost dal v letech 1847–1848 postavit podle projektu Bedřicha Schnircha a Františka Josefa Gerstnera českobudějovický podnikatel Vojtěch Lanna. Původně vedl přes Vltavu v Podolsku (na silnici z Tábora do Písku). Kvůli rostoucímu objemu dopravy jej ve 30. letech 20. století nahradil železobetonový Podolský most. Oba mosty zde existovaly společně osmnáct let, do roku 1960. V sedmdesátých letech 20. století byl řetězový most rozebrán a přemístěn ke Stádlci do údolí Lužnice. Slavnostní otevření obnoveného Stádleckého mostu se konalo 25. května 1975.\nRoku 1841 se podle Schnirchových plánů stavěl řetězový most ve Strakonicích přes Otavu o délce 42 m a o rok později řetězový most v Poděbradech přes Labe o délce 101 m. V roce 1845 následoval řetězový most o délce 41 m u Jaroměře, rovněž přes Labe. Z roku 1853 je řetězový most v Postoloprtech přes Ohři o délce 99 m.\n\nV roce 1826 získal Schnirch výsadu na stavbu střech z kujného železa, tj. visutých nebo zavěšených střech, a společně se svým synovcem Ing. Josefem Emanuelem Schnirchem se věnoval jejich stavbě další dva roky. Racionálním důvodem pro stavbu řetězových střech byla snaha o omezení častých požárů, neboť původní dřevěné střechy vykazovaly proti vzniku požáru menší odolnost než střechy na bázi železa. Jedinou střechou, která se zachovala do dnešní doby, je střecha domu v historickém centru Banské Bystrice, na náměstí Štefana Moyzesa 7. Střešní krytina je ale nahrazena klasickými eternitovými šablonami a půdní prostory řetězové střechy, jediné svého druhu na světě, jsou veřejnosti nepřístupné.\n"}
{"id": "1473460", "url": "https://cs.wikipedia.org/wiki?curid=1473460", "title": "Čachrov (tvrz)", "text": "Čachrov (tvrz)\n\nČachrov je tvrz ve stejnojmenné obci v okrese Klatovy. Založena byla jako šlechtické sídlo Kanických z Čachrova ve druhé polovině čtrnáctého století. V polovině patnáctého století byla opuštěna, ale o sto let později ji obnovili a na konci šestnáctého století rozšířili o renesanční křídlo. Na počátku osmnáctého století byl u tvrze vybudován barokní zámek, který ve dvacátém století dvakrát vyhořel a v letech 1971–1972 byl zbořen. Tvrz je od roku 1964 chráněna jako kulturní památka.\n\nČachrovskou tvrz založil v letech 1380–1390 Vilém z Čachrova, zakladatel šlechtického rodu Kanických z Čachrova. První písemná zmínka o ní pochází až z roku 1543. Vilém měl tři syny, z nichž Petr se stal kustodem a později také opatem strahovského kláštera, Racek sídlil na tvrzi v Dešenicích a nejmladšímu Jencovi patřil roku 1404 hrad Netřeb. Rackův syn Vilém z Čachrova na čachrovské tvrzi sídlil ještě v roce 1419, ale brzy poté nejspíše zemřel. Posledním příslušníkem rodu, kterému tvrz patřila, se stal Vilém z Čachrova připomínaný roku 1446.\n\nNěkdy po roce 1446 čachrovský statek koupil Děpolt z Rýzmberka a připojil jej k velhartickému panství. Nepotřebná tvrz byla opuštěna a začala chátrat. Po roce 1541 bylo velhartické panství rozděleno mezi věřitele pánů z Rožmitálu, a Čachrov připadl Janu Rendlovi z Úšavy. Po Janově smrti v roce 1566 prodaly jeho sestry čachrovský statek Janu Bohuchvalovi z Hrádku. Ten nechal tvrz, v roce 1568 označenou jako pustou, obnovit. V únoru 1595 panství zdědili Janovi synové, z nichž Jiří zemřel před rokem 1597 a zbývající čtyři si majetek rozdělili. Vilém dostal vsi Březí a Bradné, Jindřich s Mikulášem se rozdělili nejspíše o Nemilkov a samotný Čachrov zůstal Viktorinovi. Viktorin starou tvrz rozšířil o renesanční křídlo. Roku 1612 prodal městečko Čachrov s poplužním dvorem, starou a novou tvrzí a dalším majetkem své manželce Kateřině, rozené ze Šlovic, za 5 000 kop míšeňských grošů. Po Viktorínově smrti se Kateřina znovu vdala za Viléma Protivu Šofmana z Hemrlesu a později se majitelem statku stal neznámým způsobem Protivův bratr Václav Markvart Šofman z Hemrlesu. Po potlačení stavovského povstání v letech 1618–1620 se statek vrátil do vlastnictví Viléma Protivy a jeho manželky Kateřiny.\n\nVilém Protiva z Hemrlesu zemřel v roce 1664 a z jeho tří synů Čachrov zdědil Jiří Bohuchval z Hemrlesu. Od něj jej v roce 1685 koupil hrabě František Mikuláš z Morzinu a dalšími majiteli se stali roku 1692 Adam Humprecht Fortunat Koc z Dobrše, v roce 1695 František Eusebius Khuen z Bellasy a o dva roky později jeho bratr Jakub Ferdinand Khuen z Bellasy. Vdova Anna Kateřina nedokázala zadlužené panství udržet, a roku 1708 je proto prodala Oldřichu Benjamínu Ehrenfriedu Fruweinovi z Podolí. Nový majitel nechal ke tvrzi přistavit trojkřídlý barokní zámek, na kterém sídlil až do své smrti v roce 1739. Vdova Anna Barbora dokázala statek udržet ještě několik let, ale v roce 1747 byla nucena jej prodat za 33 650 zlatých Alžbětě Horové z Ocelovic. Po Alžbětě panství spravovaly její děti, ale později si majetek rozdělily, a roku 1767 se jediným majitelem stal Jan Hora. Ani on nedokázal dostat panství z dluhů, a v roce 1792 je proto koupil Václav Kordík a jeho syn Jan. Jejich potomkům zámek patřil až do roku 1895. Kordíkové nechali roku 1878 barokní zámek přestavět v novogotickém slohu. Při přestavbě zanikl vodní příkop.\n\nV roce 1895 zámek koupili Friedrich a Jenny Brabcovi, kterým patřil až do konce první světové války, po které jako zadlužený připadl mostecké spořitelně. V roce 1926 jej od ní koupil František Faltys, kterému byl zabaven roku 1948. Ještě předtím však zámek v roce 1933 vyhořel, ale byl opraven a v průběhu druhé světové války jej zabrala německá nucená správa. V roce 1948 byl zámek zestátněn a o dva roky později znovu vyhořel. Jeho areál přesto v letech 1951–1978 využívalo jednotné zemědělské družstvo, které nechalo poškozené zdivo zámku strhnout. V roce 1992 areál získali zpět dědici původního majitele.\n\nJádrem tvrze je věžovitý pětipodlažní palác. Jeho první dvě podlaží sloužila jen k provozním účelům. V přízemí jsou dvě místnosti přístupné z venku, každá vlastním vchodem. V prvním patře palácem vede střední chodba, po jejíchž stranách se nachází dvě místnosti osvětlené malými štěrbinovými okny. Do chodby se vcházelo po schodišti hrotitým portálkem. Stejné uspořádání má i druhé patro. Obě místnosti v něm jsou osvětleny velkým oknem, proti němuž se nachází malé štěrbinové okénko a prevét. Ve třetím patře bývala roubená komora a velká obytná místnost se dvěma okny. Tato místnost však mohla být rozdělena chodbičkou do dvou pokojů. Interiér posledního patra mohl být rozdělen na čtyři místnosti přístupné snad z vnějšího ochozu. K jihozápadní straně paláce byla na konci šestnáctého století přistavěna renesanční budova, jejíž střecha zakryla okénka roubené komory. Jednopatrový barokní zámek z osmnáctého století měl tři křídla a dvě nárožní věže.\n\nK památkově chráněnému areálu patří kromě dochované gotické tvrze a renesančního přístavku místo, kde u severovýchodního průčelí stávala zámecká budova a park. Součástí památky je také sýpka, která stojí dále od tvrze směrem na severovýchod u hlavní silnice.\n\n"}
{"id": "1473465", "url": "https://cs.wikipedia.org/wiki?curid=1473465", "title": "Státní znak Svazijska", "text": "Státní znak Svazijska\n\nStátní znak Svazijska je tvořen modrým, gotickým štítem, na kterém je položen (ve svislé poloze) černo-bílý válečný štít emasočského pluku, vyrobený z volské kůže, bílou částí nahoru. Na štítu jsou čtyři šestice (obrázek neodpovídá zdroji) kožených řemínků v černé nebo bílé barvě (vždy v protikladu s podkladem). Kožené řemínky zabraňují nepřátelským šípům v odrážení, takže se dají opakovaně použít. V dolní, černé části štítu je položen heraldicky vpravo okrasný, modrý třapec (tinjobo) z ptačího peří vidy kohoutí nebo turaka (na obrázku chybí). Za štítem je uprostřed bojová hůl Zulů se stejnými modrými třapci na obou koncích (na obrázku černo-bílé) a vedle ní dvě kopí s hroty v přirozených barvách, obrácených vzhůru. Na štítu (velkém) je položena kožešinová pokrývka hlavy emasočského pluku, ozdobená dvěma zelenými ptačími pery. Pokrývka hlavy bývá někdy zobrazena jako zlato-modrá točenice. Štítonoši jsou lev (heraldicky vpravo) a slon (na opačné straně). Pod štítem je stříbrná, dvakrát přeložená stuha s černým nápisem SIYINQABA ().\n\nŠtítonoši představují krále, jehož domorodý titul je Ngwenyama (lev) a jeho matku Ndlovukatli (velká slonice), která ho v nepřítomnosti zastupuje (diarchie).\n\n25. dubna 1967 získalo Svazijsko omezenou samosprávu s názvem \"Chráněný stát Svazijsko\", se statutem státu pod ochranou Spojeného království. V této souvislosti byla poprvé vyvěšena první svazijská vlajka, která byla inspirována praporem emasočského pluku, svazijské vojenské jednotky z roku 1941, která byla za II. světové války v britských službách. Státní znak Svazijska byl schválen králem Sobhuzou II. a zaveden až 30. dubna 1968, ale ještě před vyhlášením plné nezávislosti 6. září 1968. Užívá se i po přejmenování země na \"Království eSwatini\" () 19. dubna 2018.\n\n"}
{"id": "1473470", "url": "https://cs.wikipedia.org/wiki?curid=1473470", "title": "Soupisky BK Žabiny Brno", "text": "Soupisky BK Žabiny Brno\n\nČlánek obsahuje soupisky hráček basketbalového klubu Basket Žabiny Brno od roku 2008.\n\n\n\n"}
{"id": "1473472", "url": "https://cs.wikipedia.org/wiki?curid=1473472", "title": "Ketevan Losaberidzeová", "text": "Ketevan Losaberidzeová\n\nKetevan „Keto“ Losaberidzeová ( ქეთევან ლოსაბერიძე, Кетева́н Багра́товна Лосабери́дзе, 1. srpna 1949 Tkibuli) je bývalá gruzínská lukostřelkyně, reprezentující Sovětský svaz. Byla členkou klubu Burevěstnik Kutaisi a od roku 1980 Burevěstnik Tbilisi.\n\nNa Letních olympijských hrách 1972 v Mnichově obsadila v soutěži žen čtvrté místo, na Letních olympijských hrách 1980 v Moskvě zvítězila. Na mistrovství světa v lukostřelbě získala v letech 1973 a 1981 se sovětským družstvem zlatou medaili, je také čtyřnásobnou mistryní Evropy: v roce 1972 vyhrála individuální soutěž a v letech 1972, 1978 a 1980 byla členkou vítězného týmu. V letech 1973 a 1979 se stala mistryní SSSR.\n\nPo ukončení sportovní kariéry byla profesorkou matematiky na Tbiliské státní univerzitě. Zastávala také funkci předsedkyně Gruzínské lukostřelecké federace.\n\nObdržela Řád družby národů a titul zasloužilý mistr sportu SSSR. V anketě o nejlepšího gruzínského sportovce dvacátého století skončila na čtvrtém místě za Nonou Gaprindašviliovou, Majou Čiburdanidzeovou a Nino Salukvadzeovou. \n"}
{"id": "1473475", "url": "https://cs.wikipedia.org/wiki?curid=1473475", "title": "Rio Open 2019", "text": "Rio Open 2019\n\nRio Open presented by Claro 2019 byl profesionální tenisový turnaj mužského okruhu ATP Tour, hraný v areálu Jockey Clubu Brasileiro na otevřených antukových dvorcích. Konal se mezi 18. až 24. únorem 2019 v brazilském Riu de Janeiru jako šestý ročník turnaje.\n\nTurnaj se řadil do kategorie ATP Tour 500 s celkovou dotací\n1 937 740 amerických dolarů. Nejvýše nasazeným v singlové soutěži se stal osmý tenista světa Dominic Thiem z Rakouska, který dohrál v úvodním kole na raketě Srba Lasla Djereho. Jako poslední přímý účastnik do dvouhry nastoupil portugalský 103. hráč žebříčku Pedro Sousa.\n\nPlán přestěhování turnaje z antukových kurtů v Jockey Clubu Brasileiro na otevřené dvorce s tvrdým povrchem v Olympijském tenisovém centru, kde se hrál tenisový turnaj Letních olympijských her 2016 v zázemí Olympijského parku Barra, se v roce 2019 neuskutečnil. \n\nZáměr přemístit událost na tvrdý povrch byl podmíněn zatraktivněním startu pro přední světové hráče Novaka Djokoviće, Rogera Federera či Andyho Murrayho, kteří ve svých kalendářích nepreferovali antukový povrch. Argentinec Juan Martín del Potro se řediteli turnaje Luizi Carvalhovi zmínil, že by startoval v Riu, pokud by se změnil povrch.\n\nPrvní titul na okruhu ATP Tour vybojoval ve dvouhře 23letý Srb Laslo Djere, který poprvé pronikl do elitní světové padesátky na 37. příčku žebříčku. Poražený z boje o titul Kanaďan Félix Auger-Aliassime se v osmnácti letech stal historicky nejmladším finalistou dvouhry turnaje v kategorii ATP Tour 500. Premiérovou společnou trofej na túře ATP si ze čtyřhry odvezl brazilsko-chilský Máximo González a Nicolás Jarry.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující páry postoupily z kvalifikace jako tzv. šťastné poražené:\n\n\n\n"}
{"id": "1473484", "url": "https://cs.wikipedia.org/wiki?curid=1473484", "title": "Fara v Osicích", "text": "Fara v Osicích\n\nFara v Osicích pocházející z poloviny 18. století se nalézá vedle kostela Nanebevzetí Panny Marie v obci Osice v okrese Hradec Králové. Barokní fara je chráněna jako kulturní památka ČR. Národní památkový ústav tuto faru uvádí v katalogu památek pod rejstříkovým číslem ÚSKP 21103/6-679.\n\nBudova fary stojí v bývalé farní zahradě na návsi severovýchodně od kostela. V ohradní zdi na jihozápadním nároží je zděná oblouková brána s novodobými vraty, vlevo od ní je do ohradní zdi zazděn kamenný smírčí kříž. Na sever od budovy fary se nalézá kamenný špýchar. \n\nV 1. patře fary se dochovaly pozdně klasicistní malby.\n\nV bývalé jídelně osické fary se nalézá Pamětní síň skladatele české národní hymny Františka Škroupa. Jsou zde vystaveny se zde památky celé rodiny Škroupů, obzvláště pak Františka Škroupa.\n\n"}
{"id": "1473487", "url": "https://cs.wikipedia.org/wiki?curid=1473487", "title": "Sousoší svatého Josefa s Ježíškem a andílky (Osice)", "text": "Sousoší svatého Josefa s Ježíškem a andílky (Osice)\n\nSocha svatého Josefa s Ježíškem a andílky se nalézá v centru obce Osice v okrese Hradec Králové na uměle navršené vyvýšenině pod kostelem Nanebezetí Panny Marie. Toto vrcholně barokní pískovcové sousoší je chráněno jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 29757/6-5497.\n\nToto vrcholně barokní pískovcové sousoší bylo vytvořeno v roce 1735 barokním sochařem Ignácem Devotym.\n\nSousoší svatého Josefa stojí na pískovcové základové desce na masivním soklu několikrát konvexně a konkávně uskočeném, zdobeném po stranách volutami a na čelní straně kartuší s reliéfními ornamenty. Sokl je ukončen profilovanou krycí deskou, na které byli v rozích na čelní straně osazeni dva andílci. Mezi nimi na kuželovitém podstavci stojí vlastní sochy sv. Josefa s Ježíškem v náručí. \n\nSvětec je představen jako starší vousatý, prostovlasý muž v mírně nadživotní velikosti oděný do řasnatého pláště. Na levé ruce drží děcko. Je rozkročen, pravou nohu má pokrčenou v koleni, které je vysunuto vpřed a noha ukročena, levá noha je poněkud nepřirozeně vytočena chodidlem ven. \n\nSedící Ježíšek spočívá na pěstounově levé ruce. Je oděn do řasnaté košilky, hlava je vytočena vzhůru a přiklání se vpravo k obličeji svého pěstouna. Levou ručkou se dotýká ruky sv. Josefa. Bosé nožky má překříženy. Obě sochy mají svatozář. \n\nV minulosti doplňovali kompozici sousoší dva andílci. Levý z čelního pohledu držel v levé ruce zvonek. Pravý andílek držel rovněž v rukou silně poškozenou harfičku. Oba měli řasnatý pláštík a shlíželi vzhůru k Ježíškovi. Od roku 2005 se andílci na sousoší nenalézají.\n\n"}
{"id": "1473488", "url": "https://cs.wikipedia.org/wiki?curid=1473488", "title": "Adriaen van Ostade", "text": "Adriaen van Ostade\n\nAdriaen van Ostade (10. prosince 1610, Haarlem – 2. května 1685, Haarlem) byl nizozemský malíř a rytec, řazený obvykle k baroku.\n\nNarodil se v rodině tkalce. Malířství se vyučil u Franse Halse v rodném Haarlemu, a tam se také stal členem cechu sv. Lukáše a živil se po zbytek života jako řemeslný malíř. Malířský cech v Haarlemu několik let i vedl (1647, 1661–1662). Od svých současníků se lišil tím, že krom olejomaleb se hodně věnoval i akvarelu. Po jeho smrti jeho obrazy rozprodal Ostadeův přítel Jan Vermeer. Zachovalo se přes 800 obrazů, řada z nich byla zakoupena k výzdobě Buckinghamského paláce v Londýně.\n\nK jeho nejznámějším žákům patří jeho bratr Isaack van Ostade, Cornelis Bega a patrně i Jan Steen.\n\nJeho doménou byly žánrové obrázky, na nichž byli většinou rolníci – na poutích, v hospodách i při práci. V tom se podobal svému spolužáku Adriaenu Brouwerovi, přičemž stejně jako u něj časem v Ostadeových malbách přibývalo grotesknosti. V závěru života se navíc přeorientoval na rolnické výjevy z krajiny, zatímco v raných dílech převládaly interiéry. \n"}
{"id": "1473492", "url": "https://cs.wikipedia.org/wiki?curid=1473492", "title": "Bena", "text": "Bena\n\nBena je město v Cass County, v Minnesotě, ve Spojených státech amerických. Při sčítání lidu v roce 2010 mělo 116 obyvatel. Je součástí Brainerd Micropolitan Statistical Area.\n\nPošta byla uvedena do provozu v roce 1898. V básni Píseň o Hiawathovi, je zmínka o bažantovi jménem Bena. Odžibvejsky je bena tetřev. \n\nNa konci druhé světové války byl v místě starého tábora CCC poblíž města Bena umístěn tábor pro válečné zajatce. Dvěma německým válečným zajatcům se v roce 1944 podařilo na krátkou dobu uprchnout z tábora.\n\nPodle United States Census Bureau město má rozlohu 1,29 kilometrů čtverečných. Bena se nachází u silnice US 2 a Cass County Road 8.\n\n"}
{"id": "1473493", "url": "https://cs.wikipedia.org/wiki?curid=1473493", "title": "Josef Šnajdr (rozcestník)", "text": "Josef Šnajdr (rozcestník)\n\nJméno a příjmení Josef Šnajdr má více nositelů:\n\n"}
{"id": "1473495", "url": "https://cs.wikipedia.org/wiki?curid=1473495", "title": "Jeanloup Sieff", "text": "Jeanloup Sieff\n\nJeanloup Sieff (30. listopadu 1933 Paříž – 20. září 2000 tamtéž) byl francouzský fotograf. Narodil se v Paříži polským rodičům. Fotografii vystudoval u německé fotografky Gertrudy Fehrové. Je proslulý portréty politiků, významných umělců, modními fotografiemi, krajinami, známé jsou jeho akty a použití širokoúhlého objektivu. Pracoval hlavně v černobílém provedení.\n\nV době největší slávy časopisu \"Camera\" v něm otiskoval svá nejnovější díla spolu s dalšími předními světovými fotografy, jako například Edward Steichen nebo Robert Frank.\n\nJeho dcera Sonia Sieff (* 1979) je francouzská portrétní a novinářská fotografka.\n\nZemřel na rakovinu 20. září 2000.\n\n\n\n"}
{"id": "1473497", "url": "https://cs.wikipedia.org/wiki?curid=1473497", "title": "Škroupův dům (Osice)", "text": "Škroupův dům (Osice)\n\nŠkroupův dům v Osicích se nalézá v obci Osice v okrese Hradec Králové u křižovatky, na níž se stýkají silnice od Syrovátky, Lhoty pod Libčany a Starých Ždánic.\n\nŠkroupův dům v Osicích byl postaven na počest zdejšího slavného rodáka - skladatele české národní hymny Františka Škroupa v roce 1928 z veřejné sbírky občanů jako památník a kulturní i společenské zařízení s divadelním sálem a tělocvičnou Sokola u příležitosti 10. výroční vzniku samostatného Československa. Pozemek pro stavbu poskytla obec Osice.\n\nBudova od roku 1966 chátrá, opravena byla pouze střecha, která se propadla v roce 1988. Stavbu v roce 2018 převzal Královéhradecký kraj.\n\n"}
{"id": "1473499", "url": "https://cs.wikipedia.org/wiki?curid=1473499", "title": "ISO/IEC JTC 1/SC 17", "text": "ISO/IEC JTC 1/SC 17\n\nISO/IEC JTC 1/SC 17,  Karty a bezpečnostní prostředky pro osobní identifikaci  je normalizační subkomise Společné technická komise ISO/IEC JTC 1, ISO (Mezinárodní organizace pro normalizaci) a IEC (Mezinárodní elektrotechnická komise). Cílem této komise je vypracovávat, udržovat a propagovat normy v oblasti karet a bezpečnostních prostředků pro osobní identifikaci. \n\nSC 17 zahrnuje mj. následující pracovní skupiny:\n\n\nČipová karta (Smart karta) je obvykle plastová a má často rozměr ID-1. Do karty je zabudován integrovaný obvod  s pamětí resp. s mikroprocesorem. Karta ICC může být s kontakty nebo bez kontaktů\".\" Smart karta se používá např. pro:\n\n\nSIM karta je zmenšená smart karta používaná v mobilních telefonech, která používá identické technologie. Velikost SIM karet se postupně zmenšuje, od ID-1 až do ID-000.\n\nBezpečnostní token může mít též formu smart karty s USB rozhraním a je často používán např. pro autentizaci a šifrování dat.\n\nBiometrický systém na kartě zahrnuje např. kompletní biometrický ověřovací systém, tj. biometrickou akvizici, zpracování obrazu/signálu, paměť, porovnávání a rozhodování (zda otisk prstu je shodný se vzorem uloženým na kartě) \n\n\n"}
