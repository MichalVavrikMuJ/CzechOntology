{"id": "1528769", "url": "https://cs.wikipedia.org/wiki?curid=1528769", "title": "Ethoxylace", "text": "Ethoxylace\n\nEthoxylace je chemická reakce, při níž se na substrát připojuje molekula ethylenoxidu. Jedná se o nejčastěji prováděnou alkoxylaci, což může být jakékoliv připojování epoxidu na substrát.\n\nNejběžnějším uplatněním tohoto procesu je přeměna alkoholů a fenolů na sloučeniny se vzorcem R(OCH)OH, kde \"n\" je 1 až 10, nazývané obecně alkoholethoxyláty. Často se z nich dále získávají ethoxysulfáty. Alkoholethoxyláty a ethoxysulfáty se dále používají jako tenzidy například v kosmetických přípravcích. Tímto postupem se ročně vyrobí přes 2 miliony tun ethoxylátů.\n\nV průmyslu se ethoxylují zejména mastné alkoholy, a to za účelem získání jejich ethoxylátů, které se používají jako neiontové tenzidy (takovou látkou je například oktaethylenglykolmonododecylether). Některé z těchto alkoholů se získají hydrogenací nebo hydroformylací mastných kyselin z rostlinných olejů.\n\nPři ethoxylaci se zahřívá ethylenoxid s příslušným alkoholem při teplotě 180 °C a tlaku 100-200 kPa za přítomnosti hydroxidu draselného, který slouží jako katalyzátor. Reakce je značně exotermní (ΔH = 92 kJ/mol).\n\nVýchozími látkami jsou obvykle primární alkoholy, protože reagují 10krát až 30krát rychleji než sekundární alkoholy.\n\nNa každý alkohol se obvykle napojí 5 až 10 molekul ethylenoxidu, ovšem ethoxylované alkoholy jsou často náchylnější k ethoxylaci náchylnější než výchozí alkoholy, kvůli čemuž je regulace reakce obtížná a vznikají produkty s rozdílnými počty připojených ethylenoxidových jednotek. Lepší regulace lze dosáhnout použitím pokročilejších katalyzátorů, které vytvářejí ethoxyláty s užším rozmezím molekulových hmotností.\n\nEthoxylace se někdy kombinuje s propoxylací, obdobnou reakcí, kdy se místo ethylenoxidu používá propylenoxid. Obě reakce obvykle probíhají v jednom reaktoru a mohou probíhat současně, za vzniku náhodných polymerů, nebo postupně za vzniku blokových kopolymerů jako jsou poloxamery. Propylenoxid je hydrofobnější než ethylenoxid a přidání jeho malého množství do reakční soustavy může výrazně ovlivnit vlastnosti produktu. Ethoxylované mastné alkoholy s přídavkem přibližně jedné jednotky propylenoxidu se často označují za málo pěnící tenzidy.\n\nEthoxylované mastné alkoholy se často převádějí na příslušné organosulfáty, které je snadné deprotonovat za vzniku aniontových tenzidů jako je laurethsulfát sodný. Jelikož jde o soli, tak jsou dobře rozpustné ve vodě. Přeměna se provádí reakcí ethoxylovaných alkoholů s oxidem sírovým. Při laboratorní přípravě lze použít kyselinu chlorsulfonovou:\n\nVzniklé sulfátové estery se neutralizují na soli:\n\nMalé objemy lze také neutralizovat pomocí aminoalkoholů jako je triethanolamin.\n\nI když se ethoxylace většinou provádí u alkoholů, tak mohou s ethylenoxidem reagovat i mnohé další nukleofily. Primární aminy readují za vzniku dvouřetězcových produktů. Reakcí amoniaku lze získat mimo jiné ethanolamin, diethanolamin a triethanolamin.\n\nEthoxyláty a ethoxysulfáty alkoholů jsou tenzidy používané v prostředcích na čištění oblečení, v kosmetických výrobcích, barvách a zemědělských produktech.\n\nJelikož jsou ethoxyláty alkoholů neiontové tenzidy, tak jsou u nich k zajištění rozpustnosti ve vodě zpravidla potřebné delší ethoxylátové řetězce než u ethoxysulfátů. Příklady vyráběných ethoxylátů jsou oktylfenolethoxylát, polysorbát 80 a poloxamery. Ethoxylace se často, i když v menším měřítku, využívá v biotechnologiích a farmaceutickém průmyslu na zlepšení rozpustnosti látek ve vodě. Zde se používá označení „PEGylace“, protože se k reakci používá polyethylenglykol (zkráceně PEG). Hlavní řetězec obsahuje 8 až 18 atomů uhlíku, zatímco ethoxylační řetězec se obvykle skládá ze 3 až 12 ethylenoxidových jednotek. Tyto látky se skládají z dlouhého hydrofobního řetězce a polární části obsahující skupiny s obecným vzorcem (OCH)OH.\n\nBěžně používané ethoxysulfáty jsou většinou lineární alkoholy, jejichž molekuly mohou být kombinací lineárních a jednonásobně rozvětvených alkylových řetězců. Příkladem takové látky je laurethsulfát sodný, používaný jako pěnotvorná látka v šamponech a zubních pastách i v průmyslových přípravcích.\n"}
{"id": "1528771", "url": "https://cs.wikipedia.org/wiki?curid=1528771", "title": "Teplica", "text": "Teplica\n\nTeplica může být:\n\n"}
{"id": "1528773", "url": "https://cs.wikipedia.org/wiki?curid=1528773", "title": "Jaroslav Ježek (matematik)", "text": "Jaroslav Ježek (matematik)\n\nJaroslav Ježek (5. března 1945 – 13. února 2011) byl český algebraik, spoluzakladatel vědního oboru univerzální algebra. Byl také také spisovatelem sci-fi.\n\nVyučoval na Matematicko-fyzikální fakultě Univerzity Karlovy. Roku 2003 byl jmenován profesorem. Přednášel mj. též na Vanderbiltově univerzitě v USA.\n\n"}
{"id": "1528776", "url": "https://cs.wikipedia.org/wiki?curid=1528776", "title": "Tommy Hilfiger", "text": "Tommy Hilfiger\n\nTommy Hilfiger (* 24. března 1951 Elmira) je americký módní návrhář, zakladatel společnosti Tommy Hilfiger Corporation. Narodil se jako druhý z devíti dětí do katolické rodiny. Jeho bratři Andy a Billy byli hudebníci. O módu se zajímal od mládí. Léto 1969 strávil prací v oděvním obchodu na mysu Cape Cod a v roce 1971 si otevřel svůj vlastní obchod \"People's Place\" v rodné Elmiře. V té době začal navrhovat vlastní oděvy. Obchod zbankrotoval v roce 1977. V roce 1979 založil společnost Tommy Hill, v roce 1981 20th Century Survival a následujícího roku Click Point, která se zaměřovala na dámské oblečení. Společnost Tommy Hilfiger Corporation založil v roce 1985. Vystupoval ve filmech \"Zoolander\" (2001) a \"Debbie a její parťačky\" (2018). V letech 1980 až 2000 byla jeho manželkou Susan Cirona, s níž měl čtyři děti. Jeho druhou manželkou se v roce 2008 stala módní návrhářka Dee Ocleppo, se kterou má jednoho syna.\n\n"}
{"id": "1528777", "url": "https://cs.wikipedia.org/wiki?curid=1528777", "title": "Eutyrannosauria", "text": "Eutyrannosauria\n\nEutyrannosauria (\"praví tyranosauři\") je klad teropodních dinosaurů ze skupiny (nadčeledi) Tyrannosauroidea a kladu Pantyrannosauria. Podle definice do něj spadají vývojově vyspělí zástupci tyranosauroidů, zejména pak čeleď Tyrannosauridae a její nejbližší vývojoví příbuzní. Definice uvádí, že se jedná o nejmladšího společného předka druhů \"Tyrannosaurus rex\" a \"Dryptosaurus aquilunguis\" a všechny jejich potomky. Nespadají sem tedy zástupci čeledi Proceratosauridae, ani vývojově primitivnější pantyranosauři, jako jsou druhy \"Aviatyrannis jurassica\" z Portugalska, \"Moros intrepidus\" z USA nebo třeba \"Xiongguanlong baimoensis\" z Číny. Tento klad byl formálně stanoven v roce 2018 paleontology Rafaelem Delcourtem a Orlandem Nelsonem Grillem.\n\nEutyranosauři byli poměrně významnou a druhově rozmanitou skupinou tyranosauroidů, žijících v období svrchní křídy (asi před 81 až 66 miliony let). V současnosti je nejstarším známým zástupcem severoamerický druh \"Lythronax argestes\" (stáří až 81 milionů let), ačkoliv mongolský \"Alectrosaurus olseni\" může být ještě o dva miliony let starší. Dále sem kromě pravých tyranosauridů patří také dva východoamerické druhy, \"Appalachiosaurus montgomeriensis\" a mnohem mladší \"Dryptosaurus aquilunguis\". Zástupci této skupiny byli rozšířeni na severních kontinentech Laurasie, především v Severní Americe a na východě Asie. Ke konci křídového období se stali nejvýznamnějšími predátory svých ekosystémů.\n\nTento kladogram vychází z práce Delcourt a Grillo, 2018. Pod číslem \"1\" jsou označeni zástupci čeledi tyranosauridů, tedy vývojově nejvyspělejší skupiny tyranosauroidů.\n\n\n"}
{"id": "1528781", "url": "https://cs.wikipedia.org/wiki?curid=1528781", "title": "Steven Gardiner", "text": "Steven Gardiner\n\nSteven Gardiner (* 12. září 1995) je bahamský atlet, sprinter, závodící v bězích na 200 a 400 metrů.\n\nJako teenager hrál volejbal, ale později se začal věnovat atletice. Největších úspěchů dosáhl na Mistrovství světa v atletice v Londýně roku 2017, kde si doběhl pro stříbrnou medaili v běhu na 400 metrů a na následujícím Mistovství světa v atletice v katarském Dauhá v roce 2019, kde získal na stejné trati zlatou medaili v osobním rekordu 43,48 s. Jedná se zároveň o národní bahamský rekord, stejně jako v případě jeho osobního rekordu 19,75 s. na trati 200 metrů. Je zatím jediným bahamským sprinterem, který dokázal zaběhnout zároveň 200 metrů pod 20 sekund a 400 metrů pod 44 sekund.\n\n\n"}
{"id": "1528782", "url": "https://cs.wikipedia.org/wiki?curid=1528782", "title": "Tádž ol-Molouk", "text": "Tádž ol-Molouk\n\nTâj ol-Moluk Âyromlu, rozená Nimtâj Âyromlu (17. března 1896 – 10. března 1982) byla íránská královna díky sňatku s Rezou Šáhem, zakladatelem dynastie Pahlaví a císařem v letech 1925 - 1941. Titul, který získala při korunovaci, znamená v arabštině \"koruna králů.\" Byla úplně první íránskou královnou, která od podmanění Persie muslimy, vystupovala na veřejnosti a hrála hlavní roli při vytváření zákonu Kashfe hijab (zákaz zahalování žen) v roce 1936. \n\nByla dcerou brigádního generála \"Teymura Khana Ayromlou\". Její manželství bylo nejspíše domluvené a Rezá Šáh díky němu získal výhody ve vojenské kariéře. Díky jejímu otci pak byl mnohem výše postavený ve vojenské hierarchii.\n\nDne 23. února 1921 Rezá Šáh převzal do svých rukou Teherán a nastal převrat. \n\n15. prosince 1925 se její manžel prohlásil za \"Šáhdžahána-Šáha\" (král králů) a Tádž získala titul \"Maleke\" (královna). \n\nV této době však Tádž se svým manželem Rezou nežila, jelikož se údajně více věnoval svým dalším manželkám \"Touram Amir Soleimani\" a od roku 1923 manželce Esmat Dowlatshahi. Politiky se tedy neúčastnila z vlastní iniciativy. Nicméně to ona byla během vlády manžela určena královnou, což znamenalo její význam politiky vůči ženám. Byla první královnou Íránu, která vystupovala na veřejnosti. \n\nJejí role královny pak byla významnou záštitou nového zákonu pro ženy, když její manžel zakázal íránským ženám zahalování, čímž chtěl dosáhnout modernizace státu podle západního modelu, kde se inspiroval Atatürkovým Tureckem. Sama na veřejnosti chodila nezahalená a oblečená stejně jako západní ženy. Odhalování žen pak zasáhlo do náboženského založení státu a proto Reza zaváděl pravidlo nenošení hidžábu a závojů postupně, aby v zemi nevypukly nepokoje - zatímco učitelky ve školách nesměly být zahalené od roku 1933, žačky a studentky škol tento zákaz dostaly až v roce 1935. Oficiální zákaz pro všechny ženy pak nastal v lednu 1936, kde hrály největší roli právě královna Tádž a další manželky a dcery Rezy. V den uvedení tohoto zákonu v platnost se Rezá Šáh zúčastnil maturitního ceremoniálu na univerzitě v Teheránu, kde právě jeho manželky spolu s dcerami byly nezahalené a oblečené podle tehdejší západní módy. Královna předávala studentům diplomy, zatímco Rezá Šáh měl proslov a rozdělování společnosti podle pohlaví a ženám sdělil, že budoucnost je nyní v jejich rukou. V tento den se tedy poprvé íránská královna Tádž objevila na veřejnosti. Poté, co Rezá Šáh nechal zveřejnit fotografie své manželky a dcer, po celém Íránu se začaly ženy oblékat bez zahalování. \n16. září 1941 byl její manžel z trůnu sesazen a vyhnán do exilu. Svého manžela Tádž do jižní Afriky nenásledovala. Místo toho zůstala se svým synem na císařském dvoře v Íránu. \n\nBěhem vlády svého syna měla stále velký vliv a vládla i jeho paláci. Konflikt mezi ní a její snachou Fawzií upoutal pozornost veřejnosti a údajně měl za následek rozvedení manželství v roce 1945. S princeznou Šahnáz pak měla velmi blízký vztah. \n\nV roce 1950 zorganizovala sňatek svého syna se Soraya Esfandiari-Bakhtiari. Během funkčního období ministra Mosaddekka opustila Írán a zpět se vrátila až po pádu jeho vlády v roce 1953. \n\nBěhem vlády syna již veřejně nevystupovala a nereprezentovala dynastii; v této době ji reprezentovaly synovy manželky a dcery. Více se zaměřila na charitu. V říjnu 1967 se ani neúčastnila korunovace šáha, pouze se objevila na večírku, který po korunovaci následoval. Ve svém paláci se pak účastnila pouze dvou večírků - poprvé při příležitosti oslav narozenin jejího nejstaršího vnuka, poté při oslavách pádu vlády Mosaddekka. Když se v roce 1971 začalo šáhovo zdraví zhoršovat, držela se tato informace v tajnosti, aby to nijak nezasáhlo stárnoucí Tádž. \n\nPřed íránskou islámskou revolucí v roce 1979 stihla na přání Muhammada Rezy odjet do domu princezny Šams v Beverly Hills. Do Los Angeles dorazila v prosinci 1978 královským Air Force Boeingem 747. Krátce po jejím příjezdu, 2. ledna 1979, íránští studenti napadli její dům a spálili jej. Poté zůstala ona spolu s dcerou Šams v Palm Springs, na americké ambasádě Spojeného království. \n\nTádž zemřela v Acapulcu v Mexicu v březnu 1982 po krátkém boji s leukémií. Bylo to pouhých sedm dní před jejími 86. narozeninami.\n\nKrálovna Tádž -ol-Molouk měla celkem 4 děti:\n"}
{"id": "1528786", "url": "https://cs.wikipedia.org/wiki?curid=1528786", "title": "Seznam slovenských hráčů v KHL v sezóně 2019/2020", "text": "Seznam slovenských hráčů v KHL v sezóně 2019/2020\n\nToto je seznam hráčů Slovenska v sezóně 2019/2020 KHL.\n\n"}
{"id": "1528787", "url": "https://cs.wikipedia.org/wiki?curid=1528787", "title": "Olga Knipperová", "text": "Olga Knipperová\n\nOlga Leonardovna Knipperová-Čechovová (Ольга Леонардовна Книппер-Чехова; 21. září 1868 Glazov – 22. března 1959 Moskva) byla ruská herečka.\n\nPocházela z rodiny rakouského inženýra a baltskoněmecké učitelky hudby, která žila od roku 1870 v Moskvě. Studovala na Ruské akademii divadelního umění. Když roku 1898 Konstantin Sergejevič Stanislavskij založil Moskevské umělecké akademické divadlo, stala se Knipperová jednou z členek původního souboru. Vynikla zejména v hrách Antona Pavloviče Čechova, ztvárnila roli Raněvské ve \"Višňovém sadu\" a Máši ve \"Třech sestrách\". V MCHATu působila do roku 1950, hrála také ve filmech a v kočovném divadle Vasilije Kačalova.\n\nV roce 1901 se za A. P. Čechova provdala, manželství ukončila spisovatelova smrt v roce 1904. \n\nZískala titul Národní umělec SSSR, Leninův řád, Stalinovu cenu a další ocenění. \n\n"}
{"id": "1528799", "url": "https://cs.wikipedia.org/wiki?curid=1528799", "title": "Palmerston North", "text": "Palmerston North\n\nPalmerston North je město na jihu Severního ostrova Nového Zélandu, hlavní město regionu Manawatu-Wanganui. Ve městě žilo v červnu 2018 zhruba 88 700 obyvatel.\n\n"}
{"id": "1528800", "url": "https://cs.wikipedia.org/wiki?curid=1528800", "title": "Borchardt C-93", "text": "Borchardt C-93\n\nBorchardt C-93 byla první komerčně úspěšnou a masově vyráběnou samonabíjecí pistolí na světě. Zbraň sestrojil německý vynálezce Hugo Borchardt v roce 1893 na základě konstrukčních mechanismů Maximova kulometu (tj. krátký zákluz hlavně a uzamčení pomocí kloubu).\nPo návratu ze Spojených států se Hugo Borchardt usadil v Německu a navázal spolupráci s Ludwig Loewe & Company (která se v průběhu výroby zbraně přejmenovala na Deutsche Waffen- und Munitionsfabriken), kde pro ni navrhl svou pistoli a náboj 7,65 × 25 mm Borchardt. Společnost Loewe začala zbraň nabízet jak na civilní, tak na vojenský trh. Zbraň testovalo několik armád, žádná ale nezavedla pistoli do výzbroje. Poměrně vážný zájem zavést samonabíjecí pistoli do výzbroje projevila švýcarská armáda, která zbraň podrobila testům. Švýcarská výzbrojní komise ocenila vysokou přesnost zbraně, ale vytkla její velké rozměry, neergonomickou téměř vertikální rukojeť, nerovnoměrné rozložení váhy zbraně a silný zpětný ráz. Kromě toho byla zbraň složitá a drahá na výrobu. Pokud by ale byla C-93 upravena, měla švýcarská armáda zájem pistoli zavést do výzbroje. Společnost DWM přetlumočila výsledky testů Borchardtovi a požádala jej o provedení změn na zbrani. Borchardt odmítl provést požadované úpravy, protože pistoli považoval za dokonalou a tak DWM pověřilo Georga Lugera přepracovaním zbraně. Georg Luger pak na základě C-93 vytvořil vlastní pistoli Parabellum.\n\nZbraň přinesla několik konstrukčních novinek, odnímatelný zásobník umístěný v rukojeti a tlačítko vypouštění zásobníku umístěné na straně zbraně vedle spouště. Zbraň bylo možné vybavit nástavnou pažbou, která z pistole vytvořila poměrně přesnou karabinu.\n"}
{"id": "1528805", "url": "https://cs.wikipedia.org/wiki?curid=1528805", "title": "Paul Langerhans", "text": "Paul Langerhans\n\nPaul Langerhans (25. července 1847, Berlín – 20. července 1888, Funchal, Madeira) byl německý patolog a biolog, objevitel pankreatických Langerhansových ostrůvků. Nedožil se však objevů, které prokázaly jejich zásadní význam pro léčbu diabetu.\n\nMatka Paulovi zemřela, když mu bylo šest let. Jeho otcem byl významný berlínský lékař Paul Langerhans st. Přes 30 let byl členem berlínské městské rady, kde s ním zasedal i jeho blízký přítel, patolog Rudolf Virchow. Langerhansovy často navštěvoval a pro mladého Paula se stal vzorem, kterému se toužil vědecky vyrovnat.\n\nPo maturitě v roce 1865 Langerhans zahájil studium na lékařské fakultě v Jeně, kde tehdy působil biolog Ernst Haeckel. Po dvou letech se ale vrátil do Berlína a začal pracovat jako dobrovolník ve Virchowově patologicko-anatomickém ústavu. \n\nRoku 1870 se Langerhans zúčastnil expedice do Sýrie a dalších zemí Blízkého východu, která si mj. kladla za cíl studium lepry. Langerhans dostal za úkol měření lebek obyvatelstva Palestiny. V červenci 1870 však vypukla prusko-francouzská válka, Langerhans proto musel svou účast předčasně ukončit a narukoval jako vojenský lékař do lazaretu ve Francii. Když válka o rok později skončila, nastoupil jako asistent na patologii v Lipsku. Ještě téhož roku získal na přímluvu Virchowa místo prosektora na lékařské fakultě ve Freiburgu.\n\nJeho vědeckou dráhu však přerušila tuberkulóza. Její léčba ho nejdříve přivedla do švýcarského Davosu, později na ostrov Capri a nakonec na portugalský ostrov Madeira. Přijel sem v říjnu 1875. Díky zlepšení svého zdravotního stavu si zde o čtyři roky později otevřel lékařskou praxi. Jeho pacienty byli zejména bohatí Němci a Angličané, rovněž trpící tuberkulózou. Patřil k nim také syn majitele velké německé papírny Alfred Ebart. Dva roky po jeho smrti se Langerhans oženil s jeho ženou Margaretou. \n\nLangerhans zde začal zkoumat také mořské živočichy – během dalších pěti let popsal více než 20 neznámých druhů červů. Jeho jméno dnes nese několik druhů (Myrianida langerhansi, Demonax langerhansi) a také rod Langerhansia.\n\nZemřel těsně přes svými 41. narozeninami, pravděpodobně na selhání ledvin. Jeho otec přežil dva ze svých synů, i mladší Robert zemřel na tuberkulózu. Paul Langerhans st. pak po zbytek života jako člen berlínského městského kuratoria prosazoval opatření, která by přispěla k snížení výskytu tuberkulózy.\n"}
{"id": "1528806", "url": "https://cs.wikipedia.org/wiki?curid=1528806", "title": "Pavel Kováčik (1901)", "text": "Pavel Kováčik (1901)\n\nPavel Kováčik (1. července 1901 Chynorany – 1976 Třebíč) byl český kovář, zemědělec, voják a horník. Byl dědem poslance Pavla Kováčika. \n\nPavel Kováčik se narodil v roce 1901 v topolčanském okrese na Slovensku. Nastoupil do učení ke kováři, ale po vyučení pracoval jako dělník v zemědělství, již roku 1926 však odešel do Francie, kde pracoval také v zemědělství. Tam pracoval až do roku 1939, kdy v Agde vstoupil do československé armády a byl umístěn do 2. pěšího pluku. Bojoval při bitvách na obranu Francie před Německem, byl však při boji zajat a uvězněn v zajateckém táboře v Düsseldorfu. Roku 1941 pak byl přesunut na nucené práce a roku 1943 dostal dočasnou propustku k návštěvě rodiny na Slovensku. Zpět do vězení se již nevrátil a skrýval se na Slovensku až do roku 1945.\n\nPo skončení druhé světové války pracoval jako dělník a od roku 1947 do roku 1963 pak v Ostravě v uhelných dolech, následně se v roce 1963 odstěhoval za synem Viliamem do Třebíče, kde v roce 1976 zemřel.\n"}
{"id": "1528809", "url": "https://cs.wikipedia.org/wiki?curid=1528809", "title": "Petru Ianulov", "text": "Petru Ianulov\n\nPetru Ianulov nebo z cyrilice Pjotr Janulov (* 27. února 1986) je moldavský zápasník–volnostylař gagauzské národnosti.\n\nPochází z gagauzské obce Copceac, kde začínal se zápasem v 11 letech pod vedením Fjodora Frandževa. Ve 14 letech se přesunul do Comratu, kde se na střední sportovní škole specializoval na volný styl. Vrcholově se připravuje v Kišiněvě v policejním sportovní centru Dinamo. V moldavské mužské reprezentaci se pohybuje od roku 2006 ve váze do 86 (84) kg. V roce 2008, 2012 a 2016 neuspěl v kvalifikaci na letní olympijské hry.\n\n"}
{"id": "1528810", "url": "https://cs.wikipedia.org/wiki?curid=1528810", "title": "Ronald Duncan", "text": "Ronald Duncan\n\nRonald Frederick Henry Duncan (6. srpna 1914 Mashonaland – 3. června 1982) byl anglický spisovatel, básník a dramatik německého původu, známý svou básní \"The Horse\" a libretem pro operu Benjamina Brittena, \"Zneuctění Lukrécie\". Opera byla poprvé uvedena v roce 1946.\n\nDuncan se narodil v roce 1914 jako Ronald Frederick Henry Dunkelsbühler v Salisbury v Jižní Rhodesii (nyní Harare v Zimbabwe). Po vypuknutí první světové války přestěhovala jeho matka Ethel Cannon rodinu do Londýna. Jeho otec, Reginald Dunkelsbühler, byl kvůli německému původu internován. Zemřel při chřipkové epidemii v roce 1918, ještě dříve, než se mohl připojit k rodině.\n\nStudoval na Downing College, Cambridge pod F. R. Leavisem. Během třicátých let se stal pacifistou a v roce 1936 publikoval knihu \"The Complete Pacifist\". O rok později napsal slova pro pacifistický pochod Benjamina Brittena. Tato práce nebyla úspěšná a proto také brzy stažena. Ve stejném roce také navštívil Gándhího v Indii a od roku 1938 byl v přátelském vztahu s britským hispanistou Geraldem Brenanem. Během druhé světové války ho jeho pacifismus vedl k založení družstevního zemědělského podniku („Agricultural cooperative\") ve vesničce Goosehamu v hrabství Cornwall a statku s hospodářskými zvířaty („Mead Farm\") poblíž osady Welcombe ve hrabství Devon. Tato jeho činnost v roce 1943 selhala, avšak roku 1944 se Duncan před soudem úspěšně obhájil.\n\nV jedné ze svých autobiografií tvrdil, že jeho otec byl nelegitimním synem posledního korunního prince Bavorska, Rupprechta a Julie Wertheimerové. Duncan a jeho partnerka Rose Marie Hansom se přestěhovali do Devonu v roce 1939 a vzali se v roce 1941. Hansom byla umělkyní, ilustrovala řadu svých děl. Byla z rodiny úspěšných architektů a inženýrů, včetně Josepha Hansoma, vynálezce patentovaného kočáru Hansom Cab, taženého koňmi. Měli spolu dceru Briony, která se stala úspěšnou sochařkou, a syna Rogera, který se stal právníkem.\n\nDuncan zemřel v Bidefordské nemocnici v Barnstaple ve hrabství Devon v Anglii 3. června 1982.\n\nV roce 1937 potkal amerického básníka Ezru Pounda, který ho vybídl k založení „malého časopisu“ \"Townsman\", 1938–1945. Z 24 čísel vyšla čísla 21-24 (1944–45) jako \"The Scythe\", titul, který signalizoval Duncanův rostoucí zájem o zemědělství a chov.\n\nByl také autorem povídek a novinářem. Napsal scénář filmu \"Dívka na motocyklu\" („\"Girl on a Motorcycle\"),\" který režíroval Jack Cardiff, 1968) a hlavní role hráli Marianne Faithfull a Alain Delon. Poezii mu vydávalo nakladelství Faber and Faber v Londýně za ředitele T. S. Eliota, který se stal jeho přítelem.\n\nTaké byl horlivým jezdcem a chovatelem arabských koní na své farmě ve hrabství Devon. V roce 1960 vydal sbírku básní \"The Solitudes\", kterou věnoval svému oblíbenému koni Dil Fareb.\n\nV roce 1964 publikoval \"All Men are Islands\", první ze série vzrušujících, ale někdy také sporných a protichůdných autobiografií. \"How to Make Enemies\" následovala v roce 1968, a \"Obsessed\" v roce 1977. Poslední kontroverzní autobiografie, \"Working with Britten\": \"A Personal Memoir,\" se objevila v jeho vlastním Rebel Press v roce 1981 poté, co byla hlavními vydavateli odmítnuta.\n\nV letech 1970 – 1974) pracoval na dlouhé básni o vědě, \"Man\". Spolu s Mirandou Weston-Smith, vnučkou kosmologa Edwarda Arthura Milne, připravili roku 1978 k vydání sbírku esejí o předních vědcích, \"The Encyclopedia of Ignorance\".\n\nV letech 1942–43 pomáhal Brittenovi s poslední scénou opery \"Peter Grimes.\" V letech 1945–46 napsal celé libreto pro operu \"Zneuctění Lukrécie\".\n\nDuncanova hra \"This Way to the Tomb\" byla uvedena v divadle Mercury Theatre v Notting Hill Gate v roce 1945. Následovala jeho adaptace Cocteauovy \"L'aigle à deux têtes\" na \"The Eagle has Two Heads\" (1946). V americké produkci se objevili herečka Tallulah Bankhead a herec Marlon Brando.\n\nV roce 1950 byl uveden \"Stratton\". \"Our Lady's Tumbler\" byla předvedena v katedrále v Salisbury na Festivalu Británie 5. června 1951 před hrabětem a hraběnkou z Harewoodu.\n\nNa začátku padesátých let (1950) přeložil a upravil řadu francouzských her, včetně \"The Apollo of Bellac\" od Jeana Giraudoux a \"The Typewriter\" od Jeana Cocteau.\n\n\"Don Juan\" byl poprvé uveden v roce 1953 a komedie \"The Death of Satan\" v roce 1954. Společnou produkci těchto dvou her představila v roce 1956 anglická divadelní společnost v Royal Court Theatre v režii George Devina.\n\nV roce 1962 došlo ke sporu kvůli odmítnutí Lorda Chamberlaina povolit veřejné představení \"The Catalyst\", hry o \"ménage à trois\". Tyto veršované hry, hrané způsobem podle T. S. Eliota byly od poloviny šedesátých let (1960) méně populární.\n\nByl nápomocný při zakládání a pojmenování divadelní společnosti \"English Stage Company\" v londýnském divadle Royal Court Theatre, které bylo otevřeno v roce 1956.\n\n"}
{"id": "1528816", "url": "https://cs.wikipedia.org/wiki?curid=1528816", "title": "Primas Polského království", "text": "Primas Polského království\n\nPrimas Polského království ( \"Prymas Królestwa Polskiego\", \"Primas Regni Poloniae\" \"Примас королевства польского\") byl čestný titul varšavských arcibiskupů v letech 1818–1829. \n\nV roce 1925 byl titul doživotně obnoven pro Aleksandra Kakowského, po jehož smrti v roce 1938 již nebyl udělen.\n\n"}
{"id": "1528817", "url": "https://cs.wikipedia.org/wiki?curid=1528817", "title": "Neuwiedia", "text": "Neuwiedia\n\nNeuwiedia je rod pozemních orchidejí se zvonkovitými květy v hustém vzpřímeném hroznu. Květy jsou opylovány zejména včelami rodu \"Trigona\". Plodem je bobule nebo tobolka. Rod zahrnuje 8 druhů a vyskytuje se v tropické Asii a Tichomoří. Náleží do nejbazálnější větve čeledi \"Orchidaceae\" (podčeleď \"Apostasioideae\") a více než orchidej připomínají rod zobatec (\"Curculigo\") z čeledi tvrzeňovité. Ve sbírkách orchidejí nejsou tyto rostliny dosud zastoupeny.\n\nZástupci rodu \"Neuwiedia\" jsou vzpřímené pozemní byliny s tuhým, většinou nevětveným, na bázi dřevnatějícím stonkem. Ve spodní části stonku jsou často adventivní (vzdušné) kořeny. Listy jsou spirálně uspořádané, zřasené, na bázi se zužující ve stopku připomínající řapík. Horní lodyžní listy jsou zmenšené, listenovité. Květenstvím je téměř vrcholový, hustý, vzpřímený, nevětvený hrozen.\nKvěty jsou stopkaté, přetočené (resupinátní), téměř pravidelné, zvonkovité. Kališní i korunní lístky jsou podobné, volné, kopinaté až úzce obvejčité. Jeden korunní lístek (pysk) bývá trochu odlišný ve tvaru a o něco větší než ostatní.\nPlodné tyčinky jsou 3, s nitkami na bázi přirostlými ke čnělce a volnými prašníky. Sloupek je přímý a krátký. Semeník obsahuje 3 komůrky s mnoha vajíčky.\nPlodem je buď dužnatá bobule, nebo suchá, pukavá tobolka. Semena jsou černá, někdy s protáhlými přívěsky na obou koncích.\n\nRod zahrnuje 8 druhů a je rozšířen v tropické Asii od jižní a jihovýchodní Číny přes Indočínu a jihovýchodní Asii po Novou Guineu a ostrovy západního Tichomoří. Největší areál mají druhy \"Neuwiedia zollingeri\" a \"N. veratrifolia\".\nRostliny rostou na vlhkých stanovištích v podrostu primárních nížinných až podhorských tropických lesů.\n\nKvěty orchidejí rodu \"Neuwiedia\" jsou navštěvovány různým hmyzem. U druhu \"Neuwiedia veratrifolia\" byly v přírodě pozorovány zejména třásněnky, blanokřídlí a drobné druhy brouků. Jako jediní efektivní opylovači se však jeví nebodavé včely rodu \"Trigona\". Tyto včely navštěvují pouze čerstvé, otevírající se květy a opouštějí je poprášené pylem. Mimo to dochází i k samoopylení.\n\nRod \"Neuwiedia\" je v rámci čeledi \"Orchidaceae\" řazen do podčeledi \"Apostasioideae\". Je to nejbazálnější větev celé čeledi, obsahující pouze 2 rody: \"Apostasia\" a \"Neuwiedia\". Vzhledem k morfologii odlišné od jiných orchidejí byly často v minulosti řazeny do samostatné čeledi \"Apostasiaceae\".\n\nZástupce rodu \"Neuwiedia\" se dosud nepodařilo přenést do kultury a nejsou proto zastoupeny ve sbírkách orchidejí.\n\n"}
{"id": "1528823", "url": "https://cs.wikipedia.org/wiki?curid=1528823", "title": "Armand Massard", "text": "Armand Massard\n\nArmand Émile Nicolas Massard (* 1. prosince 1884 Paříž – 9. dubna 1971 tamtéž) byl francouzský sportovní šermíř, novinář a politik.\n\nByl synem politika a novináře Émile Massarda. V roce 1909 vyhrál soutěž kordistů na La Grande semaine des armes, v roce 1914 zvítězil na otevřené soutěži šermířů v Nice. Bojoval v první světové válce, byl zraněn a obdržel Válečný kříž a Řád Čestné legie.\n\nNa Letních olympijských hrách 1920 získal zlatou medaili v kordu jednotlivců a s francouzským družstvem kordistů skončil na třetím místě. Na Letních olympijských hrách 1924 obsadil v soutěži jednotlivců páté místo a v soutěži družstev nestartoval. Na Letních olympijských hrách 1928 zkompletoval medailovou sbírku stříbrem z týmové soutěže, mezi jednotlivci vypadl v semifinálové skupině.\n\nByl redaktorem deníků \"Le Figaro\" a \"La Liberté\". Ve třicátých letech byl místopředsedou pařížské městské rady, zvoleným za Fédération républicaine. Byl také sportovním funkcionářem, založil pařížskou šermířskou federaci a později stál v čele Francouzské šermířské federace. V letech 1933 až 1967 byl předsedou Francouzského olympijského výboru, působil také ve vedení Mezinárodního olympijského výboru a zasadil se o přidělení Zimních olympijských her 1968 Grenoblu. \n\nPosmrtně mu byl udělen titul Gloire du sport. Jeho jméno nese plavecký stadion Piscine Armand-Massard v Paříži. Také je po něm a jeho otci pojmenována ulice Avenue Émile-et-Armand-Massard v Quartier de la Plaine-de-Monceaux. \n\n"}
{"id": "1528825", "url": "https://cs.wikipedia.org/wiki?curid=1528825", "title": "Vrácení zboží", "text": "Vrácení zboží\n\nVrácení zboží znamená odstoupení od kupní smlouvy mezi obchodem a zákazníkem. Vracenému zboží se říká vratka (anglicky return.)\n\nZákazník se může rozhodnout vrátit zboží bez udání důvodu do 14 dnů od přijetí zboží. Lhůta se počítá od doby převzetí zboží. Toto ale platí jen pro zboží pořízené na dálku (tedy obvykle přes e-shop.) Pro vracení bez udání důvodu dále existují výjimečné případy, ve kterých na odstoupení nemá zákazník právo, například při nákupu rychle se kazících produktů.\n\nV roce 2018 byla v České republice nejčastěji vraceným segmentem móda. Podobný trend existuje i v jiných zemích. Někteří zákazníci praktikují tzv. bracketing, neboli nakoupení více podobných produktů a následné vracení těch nevyhovujících. Někteří prodejci na toto reagují monitorováním často vracejících zákazníků, kterým následně vrácení nebo výměnu produktu znemožní.\n\nZatímco k reklamaci může zákazník přistoupit ve všech případech, kdy se domnívá, že zboží neodpovídá smlouvě, vrácením zboží se zpravidla myslí to bez udání důvodu. Tedy reklamace se uskutečňuje například v případech, kdy je zboží poškozené a chceme jej vyměnit nebo zboží nesplňuje vlastnosti uvedené ve smlouvě. Naproti tomu k vrácení se zákazník uchyluje i v případech, kdy se \n\nProces začíná zákazníkovým odstoupením od smlouvy. Pokračuje přepravou zboží zpět do obchodu a následnou refundací, neboli vrácením peněz.\n\nV České republice některé obchody ke správě a automatizaci vratek a reklamací používají službu Retino - zabudovaný software, který umožňuje např. samozaložení vratky, sledování statistik vratkovosti a automatizaci dopravy. Jiné obchody řeší vratky \"manuálně\", pomocí excelových tabulek, e-mailu nebo telefonicky. Některé e-shopy nabízejí pro vracení zboží bez udání důvodu nadstandardní lhůtu (delší než povinných 14 dnů.)\n\nV České republice se k roku 2018 při nákupu online 21 % lidí obává potíží při reklamaci. Devět z deseti lidí za poslední tři roky něco vrátilo do internetového obchodu. Česko nicméně stále zaostává za zahraničím, kde více e-shopů využívá k řešení vratek speciální nástroje podobné českému Retinu. \n"}
{"id": "1528828", "url": "https://cs.wikipedia.org/wiki?curid=1528828", "title": "Refundace", "text": "Refundace\n\nRefundace je náhrada výdajů, kompenzace obvykle finančních prostředků. Refundaci provádí dlužník směrem k věřiteli. Častým případem je například refundace při vracení zboží do obchodu nebo jeho reklamaci. Refundovat se dá také mzda nebo služba. V případě odstoupení od smlouvy, kdy zákazník vrací zboží zakoupené na dálku bez udání důvodu, je prodejce povinen poskytnout refundaci do 14 dnů od odstoupení, a to včetně dopravy k zákazníkovi.\n\nV případě refundace mzdy je zaměstnanci vyplacena mzda, kterou následně zaměstnavatel požaduje od jiného subjektu. Problematiku refundace mezd řeší Zákoník práce č. 262/2006 Sb. v Hlavě II. \n\nZvláštním případem refundace je refundace letenky. Ta se řídí podmínkami legislativních předpisů i pravidly, která si stanovil konkrétní dopravce. Klíčové z hlediska právní ochrany cestujícího je Nařízení Evropského parlamentu a Rady č. 261/2004. \n"}
{"id": "1528835", "url": "https://cs.wikipedia.org/wiki?curid=1528835", "title": "Primorsk (Abcházie)", "text": "Primorsk (Abcházie)\n\nPrimorsk nebo Druhá Gudava ( Приморск nebo Аҩбатәи Гәдаа, მეორე გუდავა – Meore Gudava) je vesnice v Abcházii v okrese Gali ležící na pobřeží Černého moře, které ji omývá ze západní strany. Leží přibližně 21 km západně od okresního města Gali. Na severozápadě a severu sousedí s Ačgvarou v okrese Očamčyra, které odděluje řeka Chob vlévající se do Černého moře, na východě s Riapem a na jihovýchodě a jihu s Dolním Bargjapem. Ze všech ostatních stran, kde není moře, je obec obklopena hlubokým lesem.\n\nOficiálním názvem obce je Vesnický okrsek Primorsk \"(rusky Приморская сельская администрация, abchazsky Приморск ақыҭа ахадара)\". Za časů Sovětského svazu byl okrsek součástí Gagidského selsovětu \"(Гагидский сельсовет)\".\n\nPrimorsk resp. Druhá Gudava byl za časů Sovětského svazu založen na březích Černého moře, izolovaný a skrytý uprostřed rozsáhlého lesa, jako pracoviště Všesovětského výzkumného ústavu zavlažování a rekultivace. V okolí Primorsku se nacházejí pozůstatky výzkumné činnosti této organizace. Obec jako takovou tvoří několik panelových domů, které byly domovem pro více než 2000 obyvatel, převážně ruské či ukrajinské nebo gruzínské národnosti.\n\nBěhem války v Abcházii v letech 1992–1993 byla obec opuštěna a ruské obyvatelstvo bylo evakuováno. Domů se poté vrátilo jen mizivé procento, a tak Primorsk od té doby spíše připomíná město duchů hluboko v lesích. Přesto zde zůstala v provozu Gindze-Ecerská střední škola.\n\nDvacet let po válce se objevily spekulace, že se z Primorsku stane speciální ekonomická zóna Galského okresu a bude zde vybudován přístav. Předseda okresu Gali Temur Nadaraja však taková tvrzení odmítal.\n\nDle nejnovějšího sčítání lidu z roku 2011 je počet obyvatel této obce 101 a jejich složení následovné:\n\n\nPřed válkou v Abcházii žilo v obci 2403 obyvatel.\n\n"}
{"id": "1528855", "url": "https://cs.wikipedia.org/wiki?curid=1528855", "title": "Héctor Santos", "text": "Héctor Santos\n\nHéctor Santos (29. října 1944 – 7. května 2019 Montevideo) byl uruguayský fotbalový brankář.\n\nHrál za uruguayské týmy Defensor Sporting, CA Peñarol, CA Bella Vista, Nacional Montevideo a Liverpool FC (Montevideo), dále za ekvádorský tým Barcelona SC, v Uruguayi za Centro Atlético Fénix, v Chile za Club de Deportes Green Cross a opět v Uruguayi za CA Cerro. \n\nZa reprezentaci Uruguaye nastoupil v letech 1970–1976 ve 14 utkáních. Byl členem uruguayské reprezentace na Mistrovství světa ve fotbale 1970 a 1974, ale v zápase nenastoupil, zůstal mezi náhradníky.\n\n"}
{"id": "1528866", "url": "https://cs.wikipedia.org/wiki?curid=1528866", "title": "Milénium křtu Polska", "text": "Milénium křtu Polska\n\nMilénium křtu Polska (polsky \"Milenium chrztu Polski\") je označení církevních oslav a obřadů v roce 1966 spojených s 1000. výročím christianizace Polska. Slavnosti se konaly v Čenstochové na Jasné Hoře.\n\nMiléniu předcházela \"Velká Novéna (Wielka Nowenna)\", která se slavila devět po sobě jdoucích let v letech 1957-1966. Iniciátorem oslav \"milénia Svěcení Polska\" byl kardinál Stefan Wyszyński. Při nich byl symbolicky obnoven \"akt svěření polského národa Matce Boží\" a jeho \"svěření pod ochranu na příštích 1000 let\". \n\nHlavní oslavy se pak konaly 3. května na Jasné Hoře. Tehdejší komunistická vláda nepovolila příjezd papeže Pavla VI. do Polska.\n\nVelké jubileum mělo částečně posloužit jako propaganda. Církev plánovala oslavy \"milénia křtu Polska\", zatímco lidová vláda \"Tisícletí polského státu\". Obě strany se tak mj. snažily získat větší podíl osob na svou stranu.\n\n"}
{"id": "1528879", "url": "https://cs.wikipedia.org/wiki?curid=1528879", "title": "Ali Šabanov", "text": "Ali Šabanov\n\nAli Šabanovič Šabanov (* 25. srpna 1989 Dagestán) je ruský zápasník–volnostylař avarské národnosti, který od roku 2011 reprezentuje Bělorusko.\n\nPřipravuje se v Machačkale pod vedením Anvara Magomedgadžijeva. V ruské volnostylařské reprezentaci se neprosazoval a v roce 2010 přijal nabídku reprezentovat Bělorusko. V roce 2012 se vítězstvím na evropské olympijské kvalifikaci v Sofii kvalifikoval na olympijské hry v Londýně. V Londýně shazoval váhu do kategorie do 66 kg a prohrál ve čtvrtfinále s ázerbájdžáncem Džabrajilem Hasanovem ve třech setech v poměru 1:2. Od roku 2013 přestoupil do vyšši váhy do 74 kg. V roce 2016 si na březnovém Mistrovství Evropy v Rize vážně poranil koleno a kvůli nutné operaci přišel o start na olympijských hrách v Riu. Od roku 2019 startuje ve váze do 86 kg.\n\n"}
{"id": "1528883", "url": "https://cs.wikipedia.org/wiki?curid=1528883", "title": "Paul Webb", "text": "Paul Webb\n\nPaul Douglas Webb (* 16. ledna 1962 Londýn) je anglický hudebník. Byl basistou anglické skupiny Talk Talk. Webb navštěvoval střední školu v Thundersley v Essexu s Leem Harrisem a stali se dobrými přáteli. Hráli v reggae skupině Escalator předtím, než byli přijati do skupiny Talk Talk v roce 1981. Webb hrál na baskytaru v Talk Talk do roku 1991. Jeho jediná píseň \"Another Word\" z alba \"The Party's Over\" je jediná píseň Talk Talk, kterou nenapsal zpěvák Mark Hollis. V roce 1990, Webb a Harris tvořil O.rang. Na počátku roku 2000 přijal přezdívku \"Rustin Man\" a spolupracoval s Beth Gibbons na \"Out of Season\" (2002). Také produkoval album Jamese Yorkstona \"The Year of the Leopard\" (2006), a Dez Mona \"Hilfe Kommt\" (2009). Jeho druhé album pod názvem Rustin Man Moniker \"Drift Code\" vyšlo 1. února 2019 na Domino Records.\n"}
{"id": "1528897", "url": "https://cs.wikipedia.org/wiki?curid=1528897", "title": "Top Tower", "text": "Top Tower\n\nTop Tower je plánovaný multifunkční mrakodrap, který má vyrůst v pražských Nových Butovicích. Měl by mít výšku 135 metrů, po dostavení se tak stane nejvyšší budovou v zemi. Za projektem stojí pražský developer Trigema, který v Nových Butovicích a jinde vybudoval již několik rezidenčních a dalších budov. Po zajištění stavebního povolení by měla v roce 2021 začít výstavba, která by měla trvat maximálně do roku 2024. Uvnitř by se mělo nacházet asi 250 menších bytů, kanceláře a kulturní centrum. Investiční náklady přijdou přibližně na dvě miliardy korun.\n\nNávrh od Davida Černého a Tomáše Císaře ze studia Black n' Arch je výrazným červeno-oranžovým vrakem lodi, který se bude o šedou budovu opírat. Vrak porostlý zelení by měl upozorňovat na klimatickou změnu a připomínat loď, která narazila do budovy během bouře způsobené globálním oteplováním.\n\n\n"}
{"id": "1528906", "url": "https://cs.wikipedia.org/wiki?curid=1528906", "title": "Evan Freed", "text": "Evan Freed\n\nEvan Phillip Freed (* 11. září 1946) je právník a fotograf na volné noze, který fotografoval prezidentskou kampaň Roberta Kennedyho, kterého během cest doprovázel. Freed byl také při tom, když Sirhan Sirhan Kennedyho zastřelil.\n\nEvan Freed se narodil v Los Angeles. Vystudoval Kalifornskou státní univerzitu v Los Angeles a University of West Los Angeles School of Law. \n\nFreed fotografoval Kennedyho prezidentskou kampaň. V době atentátu Freed vstoupil do prostoru spíže za Velvyslaneckým sálem hotelu Ambassador, aby opravil svůj poškozený fotoaparát. Slyšel výstřely a náhle viděl, jak Sirhan Sirhan střílí revolverem na senátora Kennedyho. Freed byl potom přitlačen na zeď lidmi v tlačenici. Sledoval, jak se snaží Sirhana porazit, a viděl dva muže a ženu, kteří utíkali k východu na východním konci. Pracovnice Kennedyho kampaně Sandy Serrano prohlásila, že viděla dívku v tečkovaných šatech, jak běží ze scény s mužem, který ji doprovázel a dívka volala: „Zastřelili jsme ho! Zastřelili jsme ho! “ Když se Serranové ptali, o kom ta dívka mluví, uvedla, že dívka říkala: „Zastřelili jsme senátora Kennedyho!“ Evan Freed také viděl dívku v tečkovaných šatech, která byla spojena s teorií spiknutí Roberta F. Kennedyho. Freed se objevil v dokumentu Shane O'Sullivana z roku 2007 \"RFK Must Die\".\n\nFreedovo svědectví bylo citováno na podporu teorií spiknutí o atentátu na Roberta F. Kennedyho.\n\nV roce 1979 byl Freed přiznán k výkonu práva u státního soudu v Kalifornii. Od roku 1982 do roku 1987 byl Freed zaměstnán jako veřejným ochráncem v Los Angeles jako trestní obhájce. V roce 1987 nastoupil do advokátní kanceláře náhradního obhájce v Los Angeles, kde pracoval až do roku 1995. \n\nV roce 1995 byl Freed najat městským zástupcem v Los Angeles jako trestní žalobce. Zatímco tam byl zaměstnán, Freed poskytoval informace americkému právníkovi používané v případu policejní korupce, ve kterém bylo vyneseno obvinění, zatímco úřady nadále vyšetřovaly obvinění z přestupku, kriminality a porušování občanských práv na policejním oddělení v Los Angeles.\n\nFreed opustil kancelář právníka v Los Angeles v roce 1997 a nyní je právníkem v oblasti trestní obrany v Redondo Beach v Kalifornii. Pozoruhodný případ byl Freedova obrana mladého řidiče zapojeného do smrtelné nehody. Freed tvrdil, že nehoda byla způsobena oslněním a ne špinavým čelním sklem. Případ byl vyřízen dohodou o námitkách. V jiném případě získal Freed snížený trest odnětí svobody za muže usvědčeného z obchodování s nosorožci. Freed zastupoval jednoho obžalovaného v incidentu šikany v kalifornské vesnici Rowland Heights v roce 2015, který obdržel třináctiletý trest ve výhodné dohodě. \n"}
{"id": "1528911", "url": "https://cs.wikipedia.org/wiki?curid=1528911", "title": "Operace Pramen míru", "text": "Operace Pramen míru\n\nOperace Pramen míru (turecky: \"Barış Pınarı Harekâtı\") je krycí název pro vpád ozbrojených sil Turecka do severní Sýrie, která je pod kontrolou kurdských milic, jež Turecko považuje za teroristickou organizaci. Operaci zahájila turecká armáda 9. října 2019 a jejím cílem je podle tureckých představitelů \"vytvoření bezpečné zóny zbavené kurdských milic, ve které budou také umístěni syrští uprchlíci\".\n\n13. října 2019 se syrská vládní vojska dohodla se syrskými Kurdy na ruské vojenské základně Hmímím a vládní jednotky se začaly přesouvat k syrsko-turecké hranici na pomoc Kurdům s cílem turecký vpád odrazit. Koncem října Turecko souhlasilo s příměřím výměnou za úplné stažení SDF z „bezpečné zóny“, ustanovené v oblastech do vzdálenosti 30 km jižně od hranic Sýrie a Turecka.\n\nV roce 2011 vypukla v Sýrii občanská válka mezi baathistickým režimem prezidenta Bašára Asada, povstaleckou opozicí, Islámským státem a nově vzniklým autonomním Kurdistánem. Do války se postupně přímo i nepřímo zapojily mocnosti regionální (Izrael, Írán, Saúdská Arábie a Turecko) a světové (Spojené státy, Rusko, Francie atd.).\n\nV lednu 2018 spustilo Turecko operaci Olivová ratolest, během níž se zmocnilo kontroly nad Afrínem, který se nachází blízko vládou kontrolovaného Aleppa. Na jaře 2019 byl definitivně poražen Islámský stát Syrskými demokratickými silami (SDF), které získaly kontrolu nad většinou východního břehu řeky Eufrat.\n\nV říjnu oznámil turecký prezident Erdoğan, že Turecko plánuje na severu Sýrie vytvořit pohraniční koridor. Bílý dům turecké záměry potvrdil a zároveň prohlásil, že se americké ozbrojené síly operace nezúčastní, naopak se z oblasti z regionu stáhly. Prezident Donald Trump operaci podpořil, ale pohrozil zničením turecké ekonomiky, pokud Turecko překročí určité hranice. Kurdské milice označily americké počínání za zradu a vyhlásily třídenní všeobecnou mobilizaci a vyzvaly k odporu proti tureckým vojskům.\n\n9. října oznámil prostřednictvím Twitteru turecký prezident Erdoğan začátek operace Pramen míru. Po prohlášení zahájily turecké vzdušné síly letecký útok na kurdské cíle v Tell Abyadu a Ras al-Aynu. Okolo čtvrté hodiny SELČ zahájila turecká armáda dělostřeleckou palbu na pozice YPG (Lidové obranné jednotky). Podle kurdských tvrzení turecká vojenská letadla útočí až 50 km od turecko-syrských hranic, čímž porušují vlastní tvrzení o udržení operací pouze 30 km od hranic. SDF zároveň vyzvala USA a jejich spojence k vytvoření bezletové zóny nad celou oblastí.\n\nNa turecké letecké útoky odpověděla podle tureckých médií SDF raketovými útoky proti cílům v jižním Turecku, šest raket dopadlo na turecké město Nusaybin. Kolem 22 hodiny zahájila turecká armáda společně se Svobodnou syrskou armádou (FSA) pozemní útok. V třicetikilometrovém pásmu, které Turecko hodlá obsadit, se nacházejí i věznice, ve kterých jsou internováni zajatí příslušníci Islámského státu. Turecko odmítlo v případě obsazení těchto táborů ostrahu zajatců zajišťovat a vyzvalo mezinárodní společenství, aby se tohoto úkolu ujalo.\n\nKurdská SDF oznámila, že ukončila boj proti zbytkům Islámského státu, neboť tento boj není nyní prioritní. Podle vyjádření CNN tak prakticky není síla, která by IS mohla zničit. Během večera oznámila SDF, že boje probíhají po celé turecko-syrské hranici a z oblasti po leteckých útocích prchají tisíce civilistů. podle tvrzení serveru Kurdistan24 by cílem mohla být snaha vytlačit civilisty z prostoru, kde budou probíhat pozemní boje.\n\nPřed 23. hodinou oznámil Mustafa Bali, mluvčí SDF, že v Til Abyad byl turecký pozemní útok odražen.\n\nSpojené státy v reakci na vpád uvalily na turecké ministerské a vládní úředníky sankce. Donald Trump také oznámil svůj záměr zavést ekonomické sankce, ten však po americko-turecké úmluvě o zastavení palby odvolal.\n\nPodle zprávy, kterou 10. října vydalo turecké ministerstvo obrany, \"zasáhly turecké letecké síly s dělostřeleckou podporou 181 cílů\" a dále uvedlo, že \"se podařilo další vybrané cíle obsadit\", aniž specifikovalo, o jaké cíle se jedná. Podle mluvčího SDF se po zahájení pozemních operací odehrávají těžké boje a v městě Kámišlí byla údajně dělostřeleckou palbou zasažena věznice, ve které jsou internováni zajatí příslušníci Islámského státu. Podle exilové Syrské observatoře pro lidských práva (SOHR) se Kurdům podařilo odrazit další pozemní turecký útok u Tal Halafu. V další zprávě turecké ministerstvo obrany uvedlo, že ofenziva pokračuje úspěšně a turecké armádě se podařilo obklíčit pohraniční města Ras al-Ain a Tal Abyad, podle tvrzení kurdských zdrojů a SOHR ale ofenziva nedosáhla významného pokroku. Podle kurdského Červeného půlměsíce zahynulo při tureckém bombardování 11 civilistů, kurdské ostřelování tureckého pohraničí si vyžádalo 5 mrtvých civilistů včetně jednoho dítěte. Podle SOHR padlo 29 ozbrojenců SDF a 19 ozbrojenců z povstaleckých a protureckých syrských jednotek. V dalších bojích proturecké jednotky ztratily dalších 7 příslušníků. Turecko přiznalo ztrátu 1 vojáka. Turecká tisková agentura Anadolu uvedla, že se turecké armádě podařilo neutralizovat 228 kurdských militantů. Podle humanitárních organizací je v pohybu asi 64 tisíc civilních uprchlíků a podle jejich prognóz by se s pokračováním bojů tento počet mohl zvýšit až na 450 tisíc.\n\nTurecká armáda pokračovala během dne v leteckém a dělostřeleckém bombardování pozic SDF po celé syrsko-turecké hranici, např. město Kamišli, vesnice Ain Dewar, Zuharijah či Tall Abajah. V obci Tall Džihane zasáhlo bombardování asyrský kostel Panny Marie. V Tall Abajadu byla uzavřena nemocnice provozovaná organizací Lékaři bez hranic. Turecké pozemní jednotky společně se syrskými protureckými jednotkami pokračovaly i v pozemní operaci, při které se jim podařilo obsadit další vesnice a postoupit až do hloubky 8 km na syrském území.\n\nPodle OSN se počet uprchlíků z oblastí postižených boji pohybuje kolem 100 tisíc. SDF oficiálně přiznalo 7 padlých bojovníků, turecká armáda přiznala další dva padlé vojáky, čímž se počet jejich ztrát zvýšil na tři mrtvé.\n\nPodle vlastního tvrzení se turecké armádě podařilo dosáhnout strategické dálnice M4 spojující Manbidží a Kámišlí. Podle kurdských zdrojů byla příslušníky proturecké Svobodné syrské armády popravena kurdská politička Hevrin Chalafová a dalších 8 civilistů. Podle tureckého ministra obrany turecké armáda dobyla strategické město Rás al-Ajn, kurdské zdroje ale uvádějí, že díky protiútoku se kurdským jednotkám podařilo získat město zpět pod svou kontrolu. Pouze částečnou tureckou kontrolu nad tímto městem potvrdila i Syrská observatoř pro lidská práva (SOHR).\n\nOd ranních hodin pokračovalo turecké ostřelování Tall Abajadu a společně s SNA obsadila město Suluk a 5 dalších vesnic, naproti tomu se SDF podařilo získat kontrolu nad oblastí kolem města Ras al-Ajn. Podle kurdských zdrojů turecká armáda zajala dva zdravotníky z kurdské organizace Červený půlměsíc.\n\nPodle OSN oblasti bojů opustilo kolem 130 tisíc civilistů. Podle kurdských zdrojů turecké útoky brání přísunu humanitární pomoci uprchlíkům.\nBěhem odpoledne se turecké armádě podařilo obsadit Tall Abajad. V oblasti Ajn Issa, ze které USA evakuovaly své vojáky, se podle SDF v důsledku bojů podařilo z tábora uprchnout 785 lidem napojeným na IS. Dle SDF se jim dostalo pomoci ze strany protureckých syrských skupin.\n\nPo obsazení Tall Abajadu došlo k dohodě mezi SDF a syrskou vládou, podle které se syrské vládní jednotky včetně ruských speciálních jednotek zapojí do bojů proti turecké armádě a jejím spojencům z řad syrských povstalců. Během noci syrské vládní jednotky vstoupily do Manbidže, následující den by měly vstoupit do Kobani.\n\nDne 14. října vstoupily jednotky Syrské arabské armády po dohodě s představiteli kurdské samosprávy na kurdské území s \"cílem osvobodit oblasti zabrané tureckou armádou a žoldáky\". Velení turecké armády prohlásilo, že jeho cíle zůstávají stejné, nikoliv obsadit syrské území, ale vytvořit podmínky pro návrat syrských Arabů. Turecko dále zveřejnilo informaci, že vězněné příslušníky IS pustili sami Kurdové. Stalo se tak poté, co kurdští představitelé oznámili, že vlivem tureckého bombardování se z věznice Ain Issa podařilo uprchnout 785 rodinným příslušníkům členů IS. Zprávu o propouštění příslušníků IS Kurdy oznámil na svém twitterovém účtu i americký prezident Trump. Podle amerických představitelů ale neexistují žádné známky toho, že by SDF něco takového učinily. Svou připravenost převzít do vazby zajaté příslušníky IS deklarovalo jak Rusko, tak Sýrie.\n\nJednotky SDF podle SOHR zaútočily na pozice turecké armády a protureckých povstalců západně od města Ras Al-Ajn a podařilo se jim tyto pozice obsadit. Střety si údajně vyžádaly ztráty na obou stranách. Podle tvrzení tureckého prezidenta Erdogana se turecké jednotky staly cílem útoku syrských vládních sil vedenému z Manbidže. Během útoku zahynul jeden turecký voják. a turecké armádě se podařilo zajistit přibližně 1000 km².\n\nBěhem dne pokračoval přesun dalších syrských vládních jednotek do Manbidže, ve vstupu do Kobani ale jim zabránily jednotky americké armády.\n\nPodle informací SOHR se pod tureckou palbou ocitly vesnice poblíž měst Al Hasaka a Ras al-Ajn. Poblíž Ajn Issa se podle SOHR SDF podařilo znovuobsadit dvě dříve ztracené pozice. podle tureckého prezidenta Erdogana již turecká armáda obsadila 1200 km². K těžkým bojům došlo v prostoru měst Ajn Issa a v oblasti Tal Abjad. Tureckým jednotkám s jejich spojenci se podařilo obsadit město Tal Half. Syrské vládní jednotky zároveň podnikly několik raketových útoků proti pozicím protureckých milicí. Během večera se ruské jednotky dostaly do blízkosti Kobani. Do samotného města poté za soumraku vstoupily syrské vládní jednotky.\n\nBěhem dopoledne se ze své základny poblíž Kobani stáhly poslední jednotky americké armády, přičemž několika leteckými údery zničily přistávací plochy pro těžká dopravní letadla.\n\nTurecké armádě a jejím spojencům se podařilo obsadit polovinu města Ras al-Ajn poté, město obklíčily a odřízly všechny přístupové cesty.\n\nBěhem dne dosáhli americký viceprezident Mike Pence a turecký prezident Recep Erdoğan dohody o 120hodinovém příměří. Turecká armáda a její spojenci zastavili vojenské útoky, aby umožnili jednotkám SDF opustit místa bojů a stáhnout se do vzdálenosti 32 km od turecko-syrské hranice. Podle tureckého ministra zahraničí Mevlüta Çavusoğlua se nejedná o příměří, ale o pauzu v probíhající operaci. Pokud se Kurdové stáhnou do požadované vzdálenosti, turecká operace bude ukončena, pokud ne, operace bude pokračovat. Podle americké strany vyhlášením příměří pominuly důvody pro ohlášené americké sankce proti Turecku.\n\nPoté, co bylo sjednáno příměří, došlo mezi bojujícími stranami pouze k drobným střetům v obleženém Ras al-Ajn. Z ostřelování civilních oblastí v tomto prostoru SDF obvinilo turecké ozbrojené síly. Z porušování příměří obvinili nejmenovaní američtí představitelé proturecké syrské milice s tím, že tito bojovníci \"jsou mimo tureckou kontrolu nebo Turecko nezajímá, co dělají\". Turecko oznámilo, že je \"bizarní tvrdit, že porušují dohodu, která se jim líbí\". Zároveň odmítlo tvrzení, že se jedná o příměří. Podle tureckého tvrzení se jedná o \"pauzu v bojích\".\n\nVelení turecké armády oznámilo plán na vytvoření 12 pozorovatelen v obsazené oblasti.\n\nJak turecká armáda, tak SDF se navzájem obviňují z porušování příměří. Podle SOHR turecká armáda její spojenci od začátku operace obsadili 2429 km² syrského území. podle tvrzení SDF i SOHR turecká armáda brání humanitárnímu konvoji s lékařskou pomocí ve vstupu do Ras al-Ajn.\nDo Ras al-Ajn byl humanitární konvoj vpuštěn během odpoledne.\n\nObě strany se navzájem obviňovaly z porušování příměří. Turecký voják byl zabit při ostřelování ze strany YPG u Tall Abjadu. Podle tvrzení SDF zahynulo 16 jeho bojovníků po tureckém ostřelování. Z prostoru Ras al-Ajn se společně s humanitárním konvojem stáhly i zbývající jednotky SDF.\n\nZe svých základen poblíž Sarrinu a Tall Bejdaru se stáhly poslední americké jednotky. Americký konvoj zamířil k syrsko-irácké hranici. Na svém odchodu byli Američané napadáni místními obyvateli, kteří považují jejich odchod za zradu shnilou zeleninou. Dle tvrzení amerického prezidenta Trumpa Spojené státy preferují americkou vojenskou přítomnost v guvernorátu Dajr az-Zauru, kde by se podílely na střežení ropných polí před Islámským státem. Podle prohlášení SDF jsou ropná pole plně v jejich rukou a platí dohoda syrskou vládou o sdílení zisků z těchto polí.\nPodle SOHR došlo přes pokračující příměří k jeho porušování ze strany tureckýh jednotek a jejich spojenců. Poblíž města Ajn Issa byli tureckým bezpilotním letounem zabiti 4 příslušníci SDF.\n\nPři své návštěvě v provincii Idlíb řekl syrský prezident Asad, že Sýrie je připravena podpořit každou skupinu, která se postaví turecké okupaci. V telefonickém rozhovoru s ruským prezidentem Vladimirem Putinem podle syrských médií odmítl tureckou okupaci Sýrie. Ruský ministr obrany Šojgu sdělil, že Rusko je připraveno odeslat do Sýrie další vojenské jednotky na ostrahu hranic.\n\nBěhem dne se v Soči sešli ruský prezident Putin a turecký prezident Erdoğan. Na setkání byla uzavřena dohoda, podle které do tzv. bezpečné, 32 kilometrů široké bezpečnostní zóny měla 23. října vstoupit ruská vojenská policie. Ta bude dohlížet na stažení kurdských jednotek z celého prostoru a to až 32 km od syrsko-turecké hranice. Prostor tzv. bezpečné zóny je vymezen územím obsazeným tureckou armádou. Celou oblast, včetně pásma 10 km na východ a na západ za prostorem vymezeným operací Pramen míru budou monitorovat společné turecko-ruské vojenské hlídky tvořené vojenskými policisty. Prezident Putin následně v telefonickém rozhovoru o dohodě informoval syrského prezidenta Asada, který dohodu podpořil.\n\nAmeriký prezident Donald Trump oznámil ukončení amerických sankcí proti Turecku. Toto rozhodnutí se ale setkalo s kritikou ze strany amerických zákonodárců. Podle časopisu Newsweek se Spojené státy chystají k nasazení pozemních jednotek na ochranu ropných polí ve východní Sýrii před útoky IS.\n\nV prostoru syrského města Tal Tamr došlo podle syrských státních médií k útoku turecké armády a jejich spojenců proti pozicím syrské armády. Útočící jednotky se střetli i s kurdskými milicemi.\n\nNěmecká ministryně obrany Annegret Kramp-Karrenbauerová představila na zasedání NATO plán, podle kterého by v severní Sýrii bylo vytvořeno tzv. bezpečnostní pásmo pod kontrolou NATO.\n\nRuský ministr zahraničí Sergej Lavrov odmítl plán na vytvoření bezpečné zóny pod kontrolou jednotek NATO vzešlý ze zasedání této organizace.\n\nDo Sýrie dorazilo 300 ruských vojenských policistů. jejich úkolem bude monitorování pohraničního regionu a napomáhání s odsunem jednotek SDF.\n\nAmerický ministr obrany Mark Esper oznámil plán na vyslání jednotek do východní Sýrie na ochranu ropných polí před IS. Kurdský vůdce Ilham Ahmed k tomu i podotkl, že pokud přítomnost USA nebude pro Kurdy přínosem, nebudou americké jednotky vítány. Zároveň dodal, že není jasné, jak Kurdové Američany přivítají po jejich stažení.\n\nKe střetům mezi jednotkami SDF a protureckými milicemi došlo v prostoru měst Tal Tamr a Ras al-Ajn. Oběti jsou hlášeny na obou stranách. V oblasti Ras al-Ajn se začaly také rozmisťovat jednotky syrské armády.\n\nPlán německé ministryně obrany Annegret Kramp-Karrenbauerové na vytvoření bezpečnostní zóny v severní Sýrii pod kontrolou NATO odmítl turecký ministr zahraničí M. Cavusoglu jako nerealistický. Turecký prezident Erdoğan prohlásil, že pokud se z tzv. bezpečnostní zóny nestáhnou teroristé v dohodnutém časovém horizontu, vyřeší tuto situaci samo Turecko a provede očistu území. Erdogan dále kritizoval EU, že ze slíbené pomoci pro syrské uprchlíky v Turecku ve výši 6 miliard eur dorazila pouze polovina, přičemž Turecko na zvládnutí tohoto problému vynaložilo již 40 miliard eur. Pokud evropské země neposkytnou vyšší finanční podporu pro repatriaci syrských uprchlíků zpět do Sýrie, otevře Turecko hranice a vpustí tři miliony uprchlíků do Evropy, pohrozil Erdoğan.\n\nKolona amerických jednotek zamířila k ropným polím v Deir el-Zour.\n\nPodle prohlášení SDF se její jednotky stahují na předem dohodnuté pozice aby tam, jak tvrdí, chránily kurdské obyvatelstvo v regionu před tureckými útoky.\n\nPokračovaly střety mezi SDF a protureckými silami v oblasti Ras al-Ajn. Jednotky syrské armády přítomné v této oblasti se během těchto bojů z oblasti stáhly. Podle SOHR byly proturecké jednotky při střetech podporovány tureckými bezpilotními letouny.\n\nDalší střety se odehrály v oblasti Abú Rasin, kde se proturecké milice podporované bezpilotními letouny turecké armády střetly s jednotkami SDF a syrské armády.\n\nVšechny strany těchto střetů zaznamenaly ztráty.\n\nV oblasti Tal Amr a Ras al-Ajn došlo podle SOHR ke střetům mezi syrskou armádou a SDF na straně jedné a tureckými jednotkami na straně druhé. Při bojích zahynulo 9 syrských vojáků. Turecká armáda uvedla, že zajala 18 ozbrojenců, kteří se hlásí k syrské armádě.\n\nVe svém prohlášení uvedl ruský ministr obrany Šojgu, že všechny kurdské jednotky dokončily stahování z tzv. bezpečnostní zóny.\n\nPodle SOHR ztratila k 30. listopadu 2019 turecká armáda během operace 10 vojáků, proturecká Národní syrská armáda ztratila 216 bojovníků, kurdská SDF 283 bojovníků.\n\nBěhem operace zahynulo v důsledku bojů celkem 130 civilistů, z toho 33 při tureckém bombardování. Další civilisté byli popraveni příslušníky protureckých milicí.\n\nTureckou vojenskou operaci podpořily všechny turecké parlamentní opoziční strany s výjimkou strany HDP. V zemi začali být zatýkáni kurdští opoziční vůdci za kritiku vojenské operace.<br>\n\nSyrská vláda režimu Bašára Asada tureckou invazi silně odsoudila jako ostudné porušení mezinárodního práva a rezolucí OSN. Mluvčí Syrských demokratických sil hovořil o jejich připravenosti prudce odpovědět na jakýkoli turecký útok na syrskou půdu.\n\n\n\n\n\n\n\n\n\n\n\n"}
{"id": "1528919", "url": "https://cs.wikipedia.org/wiki?curid=1528919", "title": "Monbecu", "text": "Monbecu\n\nMonbecu () je město na ostrově Hokkaidó v Japonsku. K roku 2019 v něm žilo přes jednadvacet tisíc obyvatel.\n\nMonbecu leží na severovýchodním pobřeží ostrova Hokkaidó na břehu Ochotského moře. Nalézá se severozápadně od Kitami a Abaširi a severovýchodně od Asahikawy.\nPřibližně osm kilometrů jihovýchodně od centra města leží letiště Monbecu. Přes město dříve vedla železniční trať Najoro – Engaru, ale ta je od roku 1989 mimo provoz.\n\nMěstem je Monbecu od 1. července 1954.\n\n"}
{"id": "1528920", "url": "https://cs.wikipedia.org/wiki?curid=1528920", "title": "Boleslav III. Minsterberský", "text": "Boleslav III. Minsterberský\n\nBoleslav III. Minsterberský, též Bolko III. (1344/1348 – 13. června 1410), byl minsterberský kníže z rodu slezských Piastovců a dvořan českých králů karla IV. a Václava IV.\n\nJeho otcem byl kníže Mikuláš Malý Minsterberský z rodu slezských Piastovců a matkou Anežka z Lichtenburka († 1370), z východočeského rodu Žlebských z Lichtenburka. V době úmrtí svého otce v roce 1358 nebyl Bolko III. plnoletý, proto za něj zpočátku vládla matka. Vládu převzal roku 1360 a stejně jako dva jeho předchůdci pokračoval ve výprodeji své země. Po smrti svého strýce Bolka II. Minsterberského v roce 1368 se neúspěšně pokusil dostat ke svému dědictví.\n\nRoku 1369/1370 se Bolko oženil s Eufemií († 1411), dcerou vévody Boleslava Bytomsko-Kozelského. Eufemie byla roku 1364 poprvé provdána za Václava z Falkenberka, který zemřel roku 1369. Měli osm dětí, z nichž syn Jindřich († 1420) byl posledním mužským potomkem této rodové větvě.\n\nSňatkem Bolko III. získal město Gliwici, ale již v roce 1373 ji prodal Konrádovi II. z Olešnice, který od něj v roce 1379 koupil také Kąty Wrocławskie nedaleko Vratislavi. V roce 1385 přišel také o Střelin, takže mu zůstalo jen město Minsterberk s okolím.\n\nBolko III. byl věrným dvořanem českého krále Karla IV., u něhož několikrát pobýval. V roce 1394 byl zatčen spolu s Karlovým synem Václavem IV. Pravděpodobně proto mu Václav IV. propůjčil v letech 1396–1400 úřad soudce dvorského soudu. Roku 1403 se ve Vídni nabídl spolu se svým synem Mikulášem († 1405) a lehnickým knížetem Ruprechtem rakouskému arcivévodovi Albrechtovi IV. jako rukojmí namísto krále Václava IV., který tam byl ve vazbě. V letech 1404–1406 byl zemským fojtem Horní Lužice.\n\nBolko III. zemřel 13. června 1410; jeho tělo bylo pohřbeno v rodinné kryptě cisterciáckého kláštera v Jindřichově.\n\n"}
{"id": "1528928", "url": "https://cs.wikipedia.org/wiki?curid=1528928", "title": "Diecéze Adada", "text": "Diecéze Adada\n\nDiecéze Adada je titulární diecéze římskokatolické církve.\n\nAdada identifikovatelné s městem Karabaulo v dnešním Turecku, bylo starobylé biskupské sídlo nacházející se v římské provincii Pisídie. Byla součástí konstantinopolského patriarchátu a sufragánnou arcidiecéze Antiochie v Pisídii.\n\nDiecéze je zapsána v Notitiae Episcopatuum ze 12. století.\n\nZnáme pět biskupů tohoto sídla. Ananias který se roku 381 zúčastnil Prvního konstantinopolského koncilu. Eutropius zúčastněný roku 451 chalkedonského koncilu. Ioannes zúčastněný roku 692 Trullské synody. Niceforus který se zúčastnil roku 787 Druhého nikajského koncilu a Basilius zúčastněný Čtvrtého konstantinopolského koncilu.\n\nDnes je využívána jako titulární biskupské sídlo; v současnosti nemá svého titulárního biskupa.\n\n\n\n"}
{"id": "1528929", "url": "https://cs.wikipedia.org/wiki?curid=1528929", "title": "Arménská eparchie Adana", "text": "Arménská eparchie Adana\n\nEparchie Adana je titulární diecéze arménské katolické církve.\n\nAdana je město v dnešním Turecku.\n\nEparchie byla zřízena roku 1774 kdy došlo k rozdělení Arménské apoštolské církve a část věřících se připojila k Svatému stolci.\n\nRoku 1972 byla eparchie zrušena a bylo z ní vytvořeno titulární biskupské sídlo arménské katolické církve; současným titulárním (arci)biskupem je Neshan Karakéhéyan, emeritní patriarchální administrátor eparchie Isfahán.\n\n\n\n"}
{"id": "1528933", "url": "https://cs.wikipedia.org/wiki?curid=1528933", "title": "Rue de Jouy", "text": "Rue de Jouy\n\nRue de Jouy je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue des Nonnains-d'Hyères\" a \"Rue de Fourcy\", kde navazuje na \"Rue Tiron\", a končí na křižovatce s \"Rue François-Miron\", odkud pokračuje \"Rue Charlemagne\".\n\nVe 13. století byl v ulici postaven palác, který v letech 1297–1658 sloužil opatům kláštera Notre-Dame de Jouy, po kterém získala své označení – \"Rue de l'abbé de Jouy\" či \"Rue de l'abbé de Joy\". V \"Le Dit des rues de Paris\" je uvedena pod názvem \"Rue de Joy\".\n\nV roce 1366 byla ulice rozdělena městskými hradbami na dvě části. Část uvnitř hradeb od \"Rue Saint-Antoine\" ke klášteru Ave-Maria se nazývala \"Rue de Jouy\" nebo \"Rue de l'abbé-de-Jouy\". Druhá část vedoucí k \"Rue Saint-Paul\" nesla název \"Rue de la Fausse-Poterne-Saint-Paul\", protože končila sv. Pavla (Poterne Saint Paul).\n\nMinisterskou vyhláškou z 27. května 1799 byla stanovena šířka ulice na 9 metrů. Tato šířka se na základě královského výnosu z 12. července 1837 zvětšila na 11 metrů.\n\n\n"}
{"id": "1528935", "url": "https://cs.wikipedia.org/wiki?curid=1528935", "title": "Mopti", "text": "Mopti\n\nMopti je město v Mali. Leží na soutoku řek Bani a Niger 460 km severovýchodně od Bamaka. Má okolo 115 000 obyvatel a je hlavním městem regionu Mopti. Patří k oblasti Sahelu se semiaridním podnebím.\n\nMěsto je pro svoji polohu na říčních ostrovech známé jako „africké Benátky“. Je významným obchodním přístavem, hlavními produkty jsou rýže a ryby. Většinu obyvatel tvoří Fulbové, Bozové a Bambarové. Významnou památkou je Velká mešita z roku 1908.\nV Mopti se narodil bývalý malijský prezident Amadou Toumani Touré a slovenský zpěvák Ibrahim Maiga.\n\nMístní fotbalový stadion Stade Baréma Bocoum byl dějištěm Afrického poháru národů 2002. \n"}
{"id": "1528938", "url": "https://cs.wikipedia.org/wiki?curid=1528938", "title": "Isaac Smith", "text": "Isaac Smith\n\nIsaac Smith (1752 Londýn, Anglie – 2. července 1831 Merton) byl admirál britského královského námořnictva Royal Navy. Smith byl bratrancem Elizabeth, manželky kapitána Jamese Cooka, se kterým se zúčastnil dvou průzkumných cest po jižním Pacifiku. Smith byl prvním Evropanem, který vkročil na území východní Austrálie a jako první také připravil průzkumné mapy různých tichomořských ostrovů a pobřeží, včetně Ohňové země v Jižní Americe.\n\nIsaac Smith se narodil v Londýně v roce 1752 jako nejstarší ze sedmi dětí Karla a Hannah Smithových. Byl bratrancem manželky Jamese Cooka Elizabeth. Do námořní služby nastoupil v roce 1767 ve věku třinácti let. Rodinné kontakty mu zabezpečily rychlý postup na pozici schopného námořníka na palubě HMS Grenville pod Cookovým velením na průzkumné plavbě podél západního pobřeží Newfoundland. Dne 27. května 1768 byl převelen na druhou Cookovu loď, na HMS Endeavour\".\" To bylo před Cookovou výpravou do Pacifiku roku 1769, kde měl Cook za úkol pozorovat přechod Venuše přes Slunce. Poté bylo jeho úkolem prozkoumat jižní Pacifik a hledat předpokládanou \"Terra Australis Incognita\" (neznámá jižní zem).\n\nSmith odplul s Cookem na Tahiti, poté na Nový Zéland a podél východního pobřeží Austrálie. Dne 28. dubna 1770 se stal prvním Evropanem, který vkročil na australskou půdu. Cook mu řekl: „Issacu, vyskoč!“ když se příď člunu dotkla pobřeží u Botany Bay. O měsíc později, 23. května 1770, poté, co James Magra zrušil podezření, že Smith napadl Cookova úředníka, byl povýšen do hodnosti „midshipman“ (tedy zkušený námořník, odpovídající za střední palubu lodi. Tato hodnost byla postupně rušena začátkem 18. století.)\n\nV květnu 1771 zemřel na tuberkulózu Zachary Hickes, který zastával funkci druhého důstojníka na Cookově lodi. Na jeho místo byl povýšen Charles Clerke. Isaac Smith tak převzal Clerkovo místo a po zbytek cesty se osvědčil. Cook ho označil v dopise na Secretary of the Admiralty z roku 1772 za výborného námořníka. Napsal, že Smith „pro mě byl velmi užitečný při přípravě průzkumů, kreseb a map, ve kterých je velmi znalý.“\n\nSmith odplul znovu s Cookem v roce 1772 jako velitel a palubní důstojník na palubě HMS Resolution. Během plavby pomáhal prvnímu dústojníkovi Josephovi Gilbertovi při kreslení map pro Cooka a mapových přehledů, včetně jedné z prvních zaznamenaných map Tierry del Fuego v roce 1773. Smithův umělecký talent byl také demonstrován akvarelem zobrazujícím ledovec. Obraz Smith namaloval v roce 1773 kdy se HMS Resolution plavila blízko Antarktidy. Po návratu Cook znovu chválil Smitha a sdělil admiralitě: „Smith je mladý muž vychovaný na moři pod mou péčí a byl pro mě opravdu velkým pomocníkem při tvorbě map, a to jak na této, tak i na mé dřívější plavbě.“\n\nV roce 1775 se loď HMS Resolution vrátila do Anglie. Smith byl povýšen na poručíka a byl pověřen velením na vojenské plachetnici HMS Weazel s 16 děly. Post velitele na této lodi zastával dva roky. V prosinci 1787 byl povýšen na kapitána a dostal velení na fregatě HMS Perseverance, vybavené 36 děly. Budoucí admirál John Surman Carden byl členem Smithovy posádky v letech 1787 až 1793, v době před jeho převelením na loď HMS Marlborough. HMS Marlborough byla 74dělová loď třetího stupně řady Royal Navy, postavená v docích v Deptfordu. Poprvé byla uvedena do provozu v roce 1771. Byla jednou z třídy Ramillies postavené za účelem aktualizace námořnictva a výměny lodí ztracených po sedmileté válce. Jako kapitán HMS Perseverance byl Smith přidělen do tzv. východní flotily „East Indies Station“ pod velením admirála sira Williama Cornwallise a podílel se na zajetí francouzské fregaty Résolue na moři v roce 1791 během bitvy o Tellicherry, krátce před vypuknutím první z francouzských revolučních válek.\n\nNavzdory tomuto úspěchu a pokračujícímu ocenění jeho nadřízených se Smithovy dny v aktivní službě blížily ke konci. V roce 1794 se nakazil hepatitidou a jeho špatné zdraví mu postupně bránilo v plnění velitelských povinností. V letech 1804 nebo 1807 požádal o povýšení na admirála a vrátil se do Anglie, aby odešel do důchodu.\n\nZpočátku po odchodu důchodu bydlel s Cookovou vdovou Elizabeth. V roce 1820 zdědil po svém švagrovi panství Merton Abbey v Mertonu, Surrey. Dělil pak svůj čas mezi tyto dva domovy až do své smrti 2. července 1831. Zemřel ve věku 78 let.\n\nVe své závěti odkázal částku 700 liber církvi Panny Marie v Mertonu, s cílem podporovat chudé farníky. V místním kostele stojí pomník Isaaca Smitha, původně financovaný Elizabeth Cookovou.\n\n\n"}
{"id": "1528939", "url": "https://cs.wikipedia.org/wiki?curid=1528939", "title": "Tommaso Grossi", "text": "Tommaso Grossi\n\nTommaso Grossi (23. ledna 1791, Bellano – 10. prosince 1853, Milán) byl italský romantický básník a prozaik píšící v duchu romantického sentimentalismu.\n\nRoku 1810 dokončil studia práv na univerzitě v Pavii. Aktivně se zapojil do politického a kulturního života v Miláně. Přátelil se s Alessandrem Manzonim a Carlem Portou, jejichž tvorbu z části napodoboval a se kterými tvořil jakýsi romantický triumvirát v Lombardii.\nZpočátku psal satircké básně a veršované novely v milánském nářečí, později přešel ke spisovné italštině a pod vlivem Manzoniho, za jehož epigona je považován, se věnoval historickým tématům. Jeho díla byla původně vysoce ceněna, později byla kritizována za sentimentálnost a za absenci vlastní umělecké síly.\n\nRoku 1838 se oženil, ukončil svou literární kariéru a až do své smrti pak pracoval v Miláně jako notář. Zemřel na meningitidu a byl pohřben na hřbitově San Gregorio. Roku 1874 byly jeho ostatky přeneseny na milánský hřbitov Cimitero Monumentale.\n\n\n"}
{"id": "1528943", "url": "https://cs.wikipedia.org/wiki?curid=1528943", "title": "Sally Soames", "text": "Sally Soames\n\nSally Soames (rozená Winkleman; 21. ledna 1937 – 5. října 2019) byla britská novinářská a portrétní fotografka. V novinách \"The Observer\" pracovala od roku 1963 a pak na volné noze pro \"The Sunday Times\" (1968–2000).\n\nSoames se narodila v Londýně jako Sally Winkleman. Leonard, její otec, byl podnikatel, umělecký znalec a člen komunistické strany. Vystudovala King Alfred School v Golders Green a St Martin's College of Art v Londýně.\n\nV soutěži, kterou pořádaly noviny \"London Evening Standard\", vyhrála pět guineí za svou fotografii mladíka na Trafalgarském náměstí na Silvestra roku 1960. „Moje první fotografie byla moje nejlepší fotografie. To, co jsem dělala bylo nebojácné; v posledních letech jsem byla profesionálnější a trochu institucionalizovaná,“ řekla Barbaře Hodgsonové v roce 2010.\n\nJejí první pravidelná práce jako fotografka byla pro noviny \"The Observer\" v roce 1963. Po období na volné noze, během kterého se její práce objevila také v \"The Guardian\" a \"The New York Times\", Soames vstoupila v roce 1968 do štábu \"The Sunday Times\", kde zůstala až do roku 2000. Neomezila se pouze na portréty prominentů, které popisovala jako „fotografie lidí“, ale pracovala také ve válečných zónách. V roce 1973 dokumentovala arabsko-izraelskou válku spolu s reportérem \"Sunday Times\" Nicholasem Tomalinem. Ten si poznamenal během své poslední expedice, zatímco kolem nich explodovaly bomby, že Soames byla „první anglickou fotografkou, která během toho (leteckého útoku) stála vzpřímeně a pořizovala snímky, jako kdyby dokumentovala golfový turnaj“. Soames utrpěla posttraumatickou stresovou poruchu poté, co byla svědkem Tomalinovy smrti během konfliktu. \n\nSoames pracovala výhradně v černobílém provedení, téměř vždy s využitím dostupného přirozeného světla. Odmítla pracovat v barvě, což považovala za formu „vulgárnosti“, i když noviny v té době zaváděly barevný tisk. Její práci využívalo mnoho televizních a filmových společností ve Velké Británii a USA.\n\nSoames žila celý život v Londýně. Vdala se za Leonarda Soamese, majitele společnosti Snob high street clothing chain, ale rozvedla se s ním v roce 1966. Pár měl jednoho syna, Trevora, který je advokátem a fotografem. Problémy s fyzickou mobilitou ukončily její kariéru. Její neteře jsou Claudia a Sophie Winkleman, respektive televizní moderátorka a herečka. \n\nSoames zemřela 5. října 2019 ve věku 82 let, ve svém domě v severním Londýně. Její portréty jsou ve dvou londýnských sbírkách, Národní galerii portrétů (Edward Heath a Salman Rushdie) a Victoria and Albert Museum (Rudolf Nurejev a Lord Denning). Svou osobní sbírku fotografií a dokumentů věnovala nadaci Scott Trust Foundation.\n\n\nPráce Soamesové jsou součástí stálých veřejných sbírek: \n\n"}
{"id": "1528944", "url": "https://cs.wikipedia.org/wiki?curid=1528944", "title": "Státní znak Rwandy", "text": "Státní znak Rwandy\n\nStátní znak Rwandy, který však nemá heraldickou podobu a proto se hovoří o státní pečeti, je tvořen kruhovým, bílým polem, lemovaným tmavě zeleným lanem, dole s uzlem (ambulanční spojka). V bílém poli je v přirozených barvách domorodý koš s víkem s hnědým vzorem, dole podložený modrým ozubeným kolem. Z kola vyrůstají podél koše (opět v přirozených barvách) klas sorga a větévka kávovníku. Nad košem je zlaté slunce a nad ním je žlutá stuha (na koncích několikrát přeložená) s černým nápisem REPUBULIKA Y'U RWANDA (). Po stranách jsou zobrazeny (neobvykle ze strany) dva okrové, domorodé štíty. Pod uzlem je další žlutá stuha s národním mottem UBUMWE - UMURIMO - GUKUNDA IGIHUGU ().\n\nZelené lano s uzlem symbolizuje (dle rwandské vlády) průmyslový rozvoj, dosažený těžkou prací. Štíty představují vlastenectví, obranu národní svébytnosti, integrity a spravedlnost. Rostliny (dle jiných zdrojů) symbolizují prosperitu a štíty vlastenecký zápal.\n\nZnak byl zaveden společně s novou vlajkou a hymnou po tzv. rwandské genocidě (1994). Vlajka byla změněna rwandským parlamentem 25. října 2001, k její představení však došlo až 31. prosince 2001.\n\n"}
{"id": "1528946", "url": "https://cs.wikipedia.org/wiki?curid=1528946", "title": "Richard Cosway", "text": "Richard Cosway\n\nRichard Cosway RA (5. listopadu 1742 Tiverton – 4. července 1821 Londýn) byl přední anglický portrétní malíř doby nazývané v Anglii regentství. Byl známý svými miniaturami. Byl současníkem Johna Smarta, George Englehearta, Williama Wooda a Richarda Crosse. Jeho manželkou byla anglo-italská malířka, hudebnice a okouzlující společenská hostitelka Maria Cosway. Byla blízká přítelkyně Thomase Jeffersona.\n\nRichard Cosway se narodil v Tivertonu v Devonu jako syn ředitele školy. Zpočátku byl vzděláván na Blundell's School v Devonu. Ve dvanácti letech mu bylo umožněno cestovat do Londýna, kde se učit malovat. V roce 1754 získal cenu od Society of Artists (Umělecké společnosti) a v roce 1760 si založil vlastní firmu. První díla vystavoval už v roce 1762, kdy mu bylo 20 let. Velmi brzy se stal oblíbeným a požadovaným umělcem. Cosway byl jedním z prvních mimořádných členů Royal Academy (Královské akademie), stal se jím v srpnu roku 1770, a v březnu následujícího roku byl zvolen řádným členem hlasem prezidenta Academie, sira Joshua Reynoldse. Cosway je zobrazen na skupinovém portrétu členů Royal Academy malíře Johana Zoffanyho. Zoffany začal obraz malovat v roce 1771, Cosway byl do kompozice přidán později na zvláštním pruhu plátna po pravé straně obrazu.\nV roce 1780 maloval budoucího krále Jiřího IV. a v roce V roce 1785 byl jmenován jeho dvorním malířem. Byl jediným, kdo v té době tento titul obdržel. Mezi jím portrétované osoby patřila princova první manželka Maria Anne Fitzherbert a další angličtí a francouzští aristokraté, včetně Madame du Barry, milenky francouzského krále Ludvíka XV. Mezi žáky Coswaye byl Andrew Plimer (1763–1837).V letech 1995 - 1996 uspořádala londýnská National Portrait Gallery (Národní galerie portrétů) výstavu nazvanou Richard a Maria Cosway: Regency Artists of Taste and Fashion, na níž bylo vystaveno 250 děl.\n\nDne 18. ledna 1781 se Cosway oženil s anglo-italskou umělkyní Marií Hadfield. Maria byla nejen uznávanou malířkou, ale také hudebnicí, skladatelkou a v neposlední řadě autoritou v oblasti dívčího vzdělávání a byla velmi obdivována Thomasem Jeffersonem, se kterým si dopisovala až do jeho smrti. Odsuzoval ji za její účelově uzavřené manželství s nemilovaným mužem, přesto si nechal udělat rytinu jednoho z jejích obrazů \"Maria at Monticello\".\n\nSňatek uzavřený Marií s Robertem Coswayem, který byl o 20 let starší, byl pro ni možností užívat výhod spořádaného a zajištěného života v manželství. Richard byl „dobře známý jako libertin a býval popisován jako muž připomínající opici“. Film \"Jefferson v Paříži\" líčí vztah Marie Cosway a Thomase Jeffersona a také popisuje Richarda Coswaye jako zženštilého, což není historicky ověřeno.\n\nV roce 1784 se Coswayovi přestěhovali do domu Schomberg House na Pall Mall. Dům se stal módním salonem pro londýnskou smetánku. V roce 1791 se přestěhovali do většího domu ve Stratford Place. Manželství však nebylo šťastné a nakonec bylo zrušeno.\n\nV pozdějších letech Cosway také trpěl duševními poruchami a strávil nějaký čas v různých institucích. Zemřel v Londýně v roce 1821 a byl pohřben v Marylebone New Church. Po Coswayově smrti koupil anglický architekt sir John Soane v aukci více než 30 předmětů určených k prodeji.\n\nPortrét Richarda Coswaye, R. A., stojícího pod širokým obručím spodního prádla vysoké dámy, jeho manželky Marie, která ho objímá. Jeho hlava a ramena vykukují ze spodničky, jeho tvář je zobrazena z profilu, pohled směřuje vzhůru. Jeho pravá ruka svírá její plášť, jeho levá je kolem pasu. Ona má na sobě plochý klobouk zdobený stuhou, dívá se něj a říká: „Tis nedostane nic - dokonce - tis dostane něco horšího než nic.“ V pozadí, na zdi vpravo je obrázek malého muže, který má paruku a meč, šplhá po žebříku, který spočívá na prsou ženy. Pod ním je vyryto:\n\n„Nejhorší je žebřík mladých ambicí, kde horolezec vzhůru otočí svou tvář, ale když jednou dosáhne nejvyššího bodu, pak se k žebříku otočí zády, podívá se k oblakům - a s pohrdáním shlíží na stupně, po kterých vystoupal.\n\n\n"}
{"id": "1528947", "url": "https://cs.wikipedia.org/wiki?curid=1528947", "title": "Tchuťiaové", "text": "Tchuťiaové\n\nTchuťiaové (土家族, tujia) je národnost tibetobarmské jazykové skupiny, žijící v pohoří Wu-ling v čínských provinciích Kuej-čou, Chu-nan a Chu-pej. S více než osmi miliony příslušníků jsou osmou největší etnickou skupinou v Číně. Jsou známi také pod názvem \"Bizika\" („místní lidé“).\n\nSvůj původ odvozují od obyvatel starověkého království Ba. Hovoří převážně čínštinou, původní jazyk se uchoval jen v odlehlých oblastech (severní dialekt má okolo sedmdesáti tisíc mluvčích a jižní dialekt nanejvýš patnáct set mluvčích). Věnují se pěstování rýže, kukuřice a batátů a těžbě tungového dřeva. Pro původní náboženství je charakteristický kult bílého tygra. Součástí jejich tradic je zdobení brokátu, hudba a výrazový tanec paj-šou-a. Typickým jídlem jsou rýžové koláčky \"ciba\".\n\nZ tohoto etnika pocházel spisovatel Šen Cchung-wen.\n\n"}
{"id": "1528949", "url": "https://cs.wikipedia.org/wiki?curid=1528949", "title": "Markéta (rybník)", "text": "Markéta (rybník)\n\nRybník Markéta, někdy také \"přehrada Markéta\", ale také \"vodní nádrž Markéta\" nebo \"rybník U svaté Markéty\", se nachází v Přírodním parku Rokytka mezi částmi hlavního města Praha Královice a Hájek u Uhříněvsi.\n\nÚdolí, kterým potok Rokytka obtéká ostroh s kostelíkem svaté Markéty a zbytkem hradiště Šance, bylo přehrazeno v 70. letech 20. století. Vzniklá vodní plocha má výrazně protáhlý tvar, pomalu se rozšiřující směrem k hrázi, který od vtoku Rokytky pod Královicemi směřuje nejprve na severozápad, pak se přibližně po 200 m stáčí na severovýchod a po dalších asi 200 m na sever k hrázi u jižního konce Hájku u Uhříněvsi. \n\nDno je písčité a nádrž je vhodná ke sportovnímu rybolovu. Vyskytují se tu zejména kapři, amuři, štiky, candáti a okouni.\n\nRybník je poměrně obtížně přístupný, je obklopený soukromými pozemky a nelze ho obejít. \n\n\n"}
{"id": "1528957", "url": "https://cs.wikipedia.org/wiki?curid=1528957", "title": "CzechCrunch", "text": "CzechCrunch\n\nCzechCrunch je český online magazín zaměřující se převážně na témata ze světa byznysu, startupů, technologií, cestování, designu a vzdělávání. Články se věnují jak domácímu, tak zahraničnímu dění. Nové články vychází denně (ve všední dny mezi 6–9 články, víkendové dny mezi 3–4 články. \n\nServer byl založen v roce 2014 a původně vznikal jako nadšenecký blog o IT a startupech. Postupem času se přetransformoval v klasický online magazín a rozšířil záběr i na další témata.\n\n"}
{"id": "1528958", "url": "https://cs.wikipedia.org/wiki?curid=1528958", "title": "Pregrada", "text": "Pregrada\n\nPregrada je město v Chorvatsku v Krapinsko-zagorské župě. Nachází se v Chorvatském Záhoří, blízko hranic se Slovinskem, asi 12 km západně od Krapiny a asi 14 km jihovýchodně od slovinského města Rogaška Slatina. V roce 2011 žilo v Pregradě 1 828 obyvatel, v celé opčině pak 6 594 obyvatel.\n\nPregrada je také sídlem stejnojmenné opčiny, která (včetně samotného města) zahrnuje celkem 26 sídel:\n\nMěstem prochází silnice D206.\n"}
{"id": "1528971", "url": "https://cs.wikipedia.org/wiki?curid=1528971", "title": "China Open 2019 – ženská čtyřhra", "text": "China Open 2019 – ženská čtyřhra\n\nŽenská čtyřhra China Open 2019 probíhala v první polovině října 2019. Do deblové soutěže pekingského tenisového turnaje hraného na tvrdém povrchu nastoupilo dvacet osm dvojic. Obhájcem titulu byl český pár Andrea Sestini Hlaváčková a Barbora Strýcová, jehož členky nestartovaly společně. Sestini Hlaváčková nehrála pro mateřskou dovolenou. Spoluhráčkou světové jedničky Strýcové se stala Sie Su-wej, s níž skončila ve druhém kole na raketách Ostapenkové a Jastremské.\n\nBarbora Strýcova, Kristina Mladenovicová a Elise Mertensová vstoupily do turnaje jako soupeřky o post světové jedničky ve čtyřhře na žebříčku WTA. Vzhledem k časnému vyřazení Strýcové a ztrátě bodů si postupem do čtvrtfinále zajistila po 12týdenní pauze návrat do čela Mladenovicová. \n\nVítězem se stal americký pár hrající na divokou kartu Sofia Keninová a Bethanie Matteková-Sandsová, který ve finále zdolal lotyšsko-ukrajinskou dvojici Jeļena Ostapenková a Dajana Jastremská. Po dvousetovém průběhu 6–3 a 6–7 rozhodl až supertiebreak poměrem míčů [10–7]. Obě šampionky si do žebříčku WTA připsaly 1 000 bodů a získaly premiérovou společnou trofej. Jako pár odehrály první turnaj. Keninová vybojovala druhý deblový titul na okruhu WTA Tour. Pro Mattekovou-Sandsovou to bylo dvacáté sedmé takové turnajové vítězství. V Pekingu triumfovala již v roce 2016 s Lucií Šafářovou.\n\nČtyři nejvýše nasazené páry obdržely volný los do druhého kola.\n"}
{"id": "1528972", "url": "https://cs.wikipedia.org/wiki?curid=1528972", "title": "Růžena Žertová", "text": "Růžena Žertová\n\nRůžena Žertová (4. listopadu 1932 Ostrava – 5. října 2019 Brno) byla česká architektka.\n\nNarodila se v Ostravě. Po maturitě v roce 1951 začala studovat architekturu na ČVUT v Praze, v následujícím roce přešla na VUT do Brna, kde promovala v roce 1957. Téhož roku nastoupila do podniku Potravinoprojekt. V roce 1960 přešla do brněnského Státního projektového ústavu obchodu, v němž působila více než dvacet let. V letech 1962 až 1964 zpracovala projekt na obchodní dům v Košicích, později v majetku Tesca. Následně přepracovala původní návrh Obchodního domu Prior v Pardubicích autorky Anděly Drašarové.\n\nPod vedením kurátorky Petry Gajdůškové se v roce 2013 uskutečnila výstava aspektů tvorby Růženy Žertové v Muzeu města Brna na Špilberku.\n\n"}
{"id": "1528973", "url": "https://cs.wikipedia.org/wiki?curid=1528973", "title": "China Open 2019 – mužská čtyřhra", "text": "China Open 2019 – mužská čtyřhra\n\nMužská čtyřhra China Open 2019 probíhala v první polovině října 2019. Do deblové soutěže pekingského tenisového turnaje hraného na tvrdém povrchu nastoupilo šestnáct dvojic.\n\nVítězem se stal nenasazený chorvatsko-slovenský pár Ivan Dodig a Filip Polášek, který ve finále zdolal polsko-brazilské turnajové dvojky obhajující trofej Łukasze Kubota s Marcelem Melem po dvousetovém průběhu 6–3 a 7–6. Ve druhé sadě otočili nepříznivý poměr ze stavu her 2–5 a odvrátili setbol. Oba šampioni si do žebříčku ATP připsali 500 bodů a získali druhou společnou trofej. Jako pár odehráli sedmý turnaj a po skončení jejich celková zápasová bilance činila 18–5. Dodig vybojoval patnáctý deblový titul na okruhu ATP Tour a pro 34letého Poláška to bylo čtrnácté takové turnajové vítězství.\n\n"}
{"id": "1528974", "url": "https://cs.wikipedia.org/wiki?curid=1528974", "title": "Kaple Povýšení svatého Kříže (Přeštice)", "text": "Kaple Povýšení svatého Kříže (Přeštice)\n\nKaple Povýšení svatého Kříže, případně kaple Pozdvižení svatého Kříže, je kaple na hřbitově v Přešticích v okrese Plzeň-jih.\n\nNovogotická kaple zasvěcená Povýšení svatého Kříže je umístěna v hlavní ose přeštického hřbitova, v blízkosti silnice Plzeň–Klatovy.\n\nPřeštický hřbitov byl nejprve umístěn okolo původního kostela, v roce 1810 byl hřbitov zřízen v dosavadní poloze. V roce 1862 se podařilo zvětšit plochu hřbitova na trojnásobek přikoupením přilehlého pozemku. Přeštický děkan Josef Pekárek v souvislosti s rozšířením hřbitova usiloval o nahrazení obecného kříže novou kaplí. Pražský malíř a architekt Bedřich Wachsmann, který se v té době zdržoval na zámku Dolní Lukavici, vypracoval návrh hřbitovní kaple a tento plán schválil hrabě Ervín ze Schönbornu. Jelikož po výstavbě hřbitovní zdi zbyl dostatek stavebního materiálu a také dobrovolné příspěvky farníků na stavbu byly dostatečné, byla podle Wachsmannova návrhu kaple v témže roce postavena. Pro výsadbu po stranách hlavní hřbitovní cesty byly zakoupeny stromky z lesní školky u Ptenína. Výstavba kaple stála 1031 zlatých, přičemž materiál byl za 363 zlatých, práce řemeslníků za 424 zlatých a 244 zlatých bylo zaplaceno za ruční práce a povoz; přibližně polovina nákladů byla hrazena ze sbírky, druhá polovina byla uhrazena ze záduší Přeštického.\n\nMešní licenci kapli udělil biskupský ordinariát 20. září 1862. Kaple byla společně s rozšířeným hřbitovem posvěcena 12. října 1862 od biskupského vikáře Františka Příkosického z Vřeskovic. Ten následně s děkanem Pekárkem, kaplanem E. V. Řičákem a Jakubem Sedláčkem sloužili mši svatou.\n\nV roce 2013 byla zahájena rekonstrukce kaple, kdy byl za 115 tisíc korun od Plzeňského kraje a města Přeštice opraven krov, střecha, fasády a zajištěno odvodnění. V následujícím roce zorganizovala Římskokatolická farnost Přeštice sbírku na probíhající opravu interiéru, tj. obnovu dveří, oken a zednické a malířské práce.\n\nStavba na obdélném půdorysu s nárožními opěráky je svým hlavním průčelím orientována k severovýchodu, k hlavnímu vchodu na hřbitov. Symetrické průčelí člení dvojice odstupňovaných opěráků, mezi kterými je umístěn profilovaný, lomený portál. Jediný vstup do kaple je přes jeden kamenný schod, kovové dvoukřídlé dveře jsou zdobené. Portál je zasazen do tympanonu, na jehož špici je podstavec opticky navazující na hrotitou niku se sochou. Po stranách špice tympanonu je zvlněná páska s nápisem \"Já jsem vzkříšení i život / Jan XI. kap 25.\", pod ní je ornament slepých lomených oken. Štít průčelí je pod korunní římsou ozdoben vlysem a vrcholí latinským křížem na podstavci. Obě boční stěny kaple prolamují dělená okna s lomeným obloukem a negativní kružbou. Střecha je jednoduchá, sedlová, krytá taškami bobrovkami. V roce 2019 byla základní barvou fasády žlutá, kterou doplňovala na dekorativních prvcích bílá a pás šedé barvy při zemi. Interiér je sklenutý křížovou klenbou.\n\nK zadní stěně kaple přiléhá hrob Emanuela Václava Řičáka, přeštického děkana a historika.\n\nSocha umístěná v průčelí kaple je v průvodci \"Jižní Plzeňsko 1.\" a dalších publikacích označená jako \"socha sv. Salvátora\". Ač existuje několik svatých Salvátorů, je Salvátorem obvykle myšlen Ježíš Kristus, neboť slovo \"\" je v latině obdobou českého slova \"spasitel\". Ve farní kronice je zápis o pořízení sochy Ježíše Krista jako zahradníka ve Vídni za 20 zlatých. Motiv Ježíše jako zahradníka odkazuje ke Zjevení Marie Magdalské, jak je popsáno ve 20. kapitole Janova evangelia. Když Marie Magdalena objevila prázdný hrob, přivedla dva učedníky a ti po prohlédnutí hrobu odešli, setrvala dále před hrobem v pláči. Při naklonění do hrobu spatřila Marie dva anděly, se kterými hovořila o svém pláči. Při tom se ohlédla za sebe, kde stál muž, kterého zprvu považovala za zahradníka, ač šlo o vzkříšeného Ježíše při jeho prvním zjevení před Nanebevstoupením. V ikonografickém typu zobrazení této scény (Noli me tangere) je Ježíšovým atributem zahradnická motyka či praporec s křížem.\n"}
{"id": "1528975", "url": "https://cs.wikipedia.org/wiki?curid=1528975", "title": "Rakuten Japan Open Tennis Championships 2019 – mužská čtyřhra", "text": "Rakuten Japan Open Tennis Championships 2019 – mužská čtyřhra\n\nMužská čtyřhra Rakuten Japan Open Tennis Championships 2019 probíhala v první polovině října 2019. Do deblové soutěže tokijského tenisového turnaje hraného na tvrdém povrchu nastoupilo šestnáct dvojic. Obhájcem titulu byl japonsko-německý pár Ben McLachlan a Jan-Lennard Struff, jehož členové nestartovali společně. McLachlan nastoupil s Britem Lukem Bambridgem. V úvodním kole je vyřadili Divij Šaran a Artem Sitak. Spoluhráčem Struffa se stal Francouz Lucas Pouille, s nímž skončil v semifinále na raketách Mektiće se Škugorem.\n\nVítězem se stal druhý nasazený, francouzský pár Nicolas Mahut a Édouard Roger-Vasselin, který ve finále za 1.42 hodiny zdolal Chorvaty Nikolu Mektiće s Frankem Škugorem po dvousetovém průběhu 7–6 a 6–4. Oba šampioni si do žebříčku ATP připsali 500 bodů a získali sedmou společnou trofej, respektive první sezónní jako pár. Mahut vybojoval dvacátý šestý deblový titul na okruhu ATP Tour. Pro Rogera-Vasselina to bylo devatenácté takové turnajové vítězství.\n\n"}
{"id": "1528976", "url": "https://cs.wikipedia.org/wiki?curid=1528976", "title": "Batelov (nádraží)", "text": "Batelov (nádraží)\n\nBatelov je železniční stanice v okrese Jihlava, v severovýchodní části městyse Batelov v Kraji Vysočina při řece Jihlavě. Leží na jednokolejné elektrifikované trati 225 (Havlíčkův Brod – Veselí nad Lužnicí) mezi stanicemi Dolní Cerekev a Horní Cerekev s napájecí soustavou 25 kV, 50 Hz AC. Ve stanici zastavují Rychlíky Rožmberk vedené lokomotivou řady 242 s vozy a také osobní vlaky mezi Táborem a Jihlavou vedené motorovým vozem 814.\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku Veselí nad Lužnicí do Jihlavy. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\".\n\nPo znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 správu přebraly Československé státní dráhy. Elektrická trakční soustava zde byla dána do provozu 28. května 1980.\n\nNachází se zde tři nekrytá hranová nástupiště, příchod k vlakům zajišťují přechody přes kolejiště. Stanice je částečně bezbariérová.\n\n\n"}
{"id": "1528977", "url": "https://cs.wikipedia.org/wiki?curid=1528977", "title": "Jordan Binnington", "text": "Jordan Binnington\n\nJordan Binnington (* 9. července 1993 Richmond Hill, Ontario) je kanadský profesionální hokejový brankář hrající za klub St. Louis Blues v severoamerické lize National Hockey League (NHL). \n\nS hokejem začal v rodném Richmond Hillu a v Torontu. Byl draftován ve třetím kole z 88. místa při draftu do NHL v roce 2011. Následujících sedm sezón strávil v menších ligách, především v AHL, kromě krátkého povolání do NHL v roce 2014, kdy sloužil jako nouzový brankář. Reprezentoval Kanadu na mistrovství světa U20 v roce 2013. \n\nV prosinci 2018 byl povolán Blues a do měsíce se stal jejich hlavním brankářem. Jeho skvělé výkony v bráně pomohly Blues otočit sezónu a z posledního místa v tabulce v lednu nakonec vyhráli Stanley Cup. Stal se prvním brankářem v historii, který ve své nováčkovské sezóně vyhrál 16 zápasů v play-off. \n\nOd roku 2009 do roku 2013 hrál juniorský hokej za tým Owen Sound Attack v Ontario Hockey League (OHL). Velmi silnou sezónu měl především v ročníku 2010–11, který dokončil s rekordem 27–12–5. V OHL Playoffs v roce 2011 pomohl Binnington svému týmu přejít přes London Knights, Plymouth Whalers a Windsor Spitfires až do finále John Ross Robertson Cupu proti Mississauga St. Michael's Majors, které Attack v sedmé hře vyhráli a stali se tak šampiony. \n\nDo vstupního draftu do NHL v roce 2011 směřoval podle žebříčku NHL Centrálního úřadu skautingu NHL jako top brankář z OHL. Nakonec byl vybrán ve třetím kole z 88. místa týmem St. Louis Blues. Nováčkovskou tříletou smlouvu s Blues podepsal 29. května 2012. V sezóně 2011–2012 odehrál jednu hru v AHL, poté se na většinu sezóny vrátil do Owen Sound, kde odehrál také celou sezónu 2012-13. \n\n26. listopadu 2014 byl Binnington z Kalamazoo Wings z ligy ECHL poprvé povolán do NHL jakožto nouzový brankář kvůli zranění brankáře Blues Briana Elliotta. Následně byl poslán na farmu Blues, do týmu Chicago Wolves v lize AHL. 14. ledna 2016 debutoval v NHL proti týmu Carolina Hurricanes když vystřídal startéra Elliota, zápas však skončil prohrou 4–1. Po jediném odehraném zápase byl Binnington opět odeslán do AHL. 15. července 2016 Binnington podepsal jednoroční obousměrnou smlouvu se St. Louis Blues. \n\nJelikož hráli Blues sezónu 2017–18 bez přidruženého týmu AHL, byl Binnington 9. října 2017 vypůjčen týmu Providence Bruins. Zde odehrál 28 zápasů a 17 z nich vyhrál. Se spoluhráčem Austinem Czarnikem byli nominováni do AHL All-Star týmu 2018. \n\n6. července 2018 podepsal další jednoroční obousměrný kontrakt s Blues. Na začátek sezóny 2018–19 byl poslán na farmu Blues, do týmu San Antonio Rampage. \n\nDo NHL byl Blues povolán 9. prosince 2018. 2. ledna se Blues ocitli na konci ligové tabulky. O pět dní později Binnington poprvé nastoupil do zápasu NHL jako startující brankář, vychytal všech 25 střel a pomohl svému týmu k výhře 3–0 nad Philadelphia Flyers. Stal se tak 35. brankářem v historii NHL, který si při svém prvním startu připsal shutout. 11. února byl jmenován První hvězdou týdne NHL poté, co svými třemi výhrami v řadě pomohl Blues udržet šesti-zápasovou šňůru vítězství, čímž se posunuli do wild card pozice k postupu do play-off. Byl jmenován nováčkem měsíce v únoru a březnu 2019. \n\n4. dubna 2019 vyhrál svou 23. hru a nastavil tak historický rekord Blues za výhry nováčka. \n\n10. dubna odehrál svůj první zápas v play-off a zastavil 25 z 26 výstřelů proti Winnipeg Jets při vítězství 2–1. 27. dubna byl vyhlášen finalistou Calder Memorial Trophy. Po vyřazení Winnipegu v šesti zápasech porazili Blues s Binnigtonem i tým Dallas Stars v sedmi zápasech a postoupili do konferenčního finále. \n\n19. května se stal prvním brankářem nováčkem Blues, který zaznamenal shutout v play-off Stanley Cupu při vítězství 5–0 proti San Jose Sharks. Blues porazili Sharks v šesti zápasech a postoupili do finále Stanley Cupu, kde se setkali s Boston Bruins, šampiony východní konference. 12. června Blues porazili Bruins v sedmé hře a vyhráli tak svůj první Stanley Cup v klubové 52 leté historii. Binnington odstartoval každou hru play-off. Společně s výhrou Stanley Cupu nastavil rekord pro nejvíce vítězství v play-off jako nováček. \n\nVe svém \"Dni s pohárem\" 12. července přinesl Binnington Stanley Cup do svého rodného města Richmond Hill. Následující den podepsal s Blues dvouleté prodloužení smlouvy za 8,8 milionu dolarů. \n"}
{"id": "1528978", "url": "https://cs.wikipedia.org/wiki?curid=1528978", "title": "Soběslav (nádraží)", "text": "Soběslav (nádraží)\n\nSoběslav je železniční stanice ve východní části města Soběslav v okrese Tábor v Jihočeském kraji nedaleko řeky Lužnice. Leží na dvoukolejné elektrizkované trati 220 (25 kV, 50 Hz).\n\nŽelezniční stanici dle typizovaného stavebního vzoru vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně a Prahy s dočasnou konečnou stanici v Čerčanech, první vlak projel stanicí při zprovoznění úseku z Českých Velenic 3. září 1871. K otevření zbývající trasy do Prahy došlo 14. prosince téhož roku po dokončení železničního mostu přes Sázavu. Ten byl zpočátku provizorně postaven ze dřeva.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, c.k. státní dráhy (\"kkStB\"), po roce 1918 pak správu přebraly československé státní dráhy.\n\nKoncem 80. let 20. století byla do stanice dovedena elektrická trakce.\n\nStanicí prochází Čtvrtý železniční koridor, vede tudy dvoukolejná trať. Roku 2015 byla rekonstruována a upravena dle parametrů na koridorové stanice: byla přidána druhá traťová kolej, byla zvýšena průjezdová rychlost stanicí na 160 km/h, vznikla dvě bezbariérová vyvýšená nástupiště. Ze stanice odbočuje vlečka do přilehlého průmyslového areálu.\n\n"}
{"id": "1528980", "url": "https://cs.wikipedia.org/wiki?curid=1528980", "title": "Starica", "text": "Starica\n\nStarica () je město v Tverské oblasti v Ruské federaci. Při sčítání lidu v roce 2010 měla přes osm tisíc obyvatel.\n\nStarica leží na východním okraji Valdajské vrchoviny u ústí říčky Staricy do Volhy. Od Tveru, správního střediska oblasti, je vzdálena přibližně pětasedmdesát kilometrů jihozápadně.\n\nPřibližně dvanáct kilometrů severozápadně od města leží železniční stanice \"Starica\" na trati Lichoslavl – Toržok – Ržev – Vjazma, která byla uvedena do provozu v roce 1878.\n\nSídlo zde vzniklo v roce 1297 jako pevnost Tverského velkoknížectví, která byla zprvu nazývána \"Gorodok\" () nebo \"Gorodesk\" (). Jméno \"Starica\" se objevuje později a město jej dostává až druhotně podle říčky.\n\nOd roku 1485 se celé Tverské velkoknížectví i se Staricou stalo součástí Moskevského velkoknížectví.\n\nRoku 1775 získala Starica status újezdního města. V 18. a 19. století byla důležitou součástí vodní cesty mezi Moskvou a Petrohradem.\n\nZa druhé světové války byla Starica 12. října 1941 obsazena německou armádou a 1. ledna 1942 dobyta zpět jednotkami Kalininského frontu Rudé armády. \n\n"}
{"id": "1528982", "url": "https://cs.wikipedia.org/wiki?curid=1528982", "title": "Dubrovycja", "text": "Dubrovycja\n\nDubrovycja (, – \"Dubrovica\", ) je město v Rovenské oblasti na Ukrajině. K roku 2004 v něm žilo bezmála deset tisíc obyvatel.\n\nDubrovycja leží v údolí Horyně, pravého přítoku Pripjati v povodí Dněpru. Od Rivneho, správního střediska oblasti, je vzdálena přibližně 127 kilometrů severně. Nejbližším větším městem jsou Sarny ležící jižně.\n\nPřibližně tři kilometry východně od centra je železniční stanice na trati ze Sarn na sever do Luniňce v Bělorusku.\n\nPrvní písemná zmínka je z roku 1005, kdy byla Dubrovycja hlavním městem svého knížectví. Později byla až do roku 1783 součástí Volyňského vojvodství v Polsko-litevské unii. Pak se stala součástí Volyňské gubernie v ruském impériu.\n\nPo konci první světové války se stala Dubrovycja na meziválečné období součástí druhé Polské republiky.\n\nNa začátku druhé světové války ji zabral Sovětský svaz a následně ji dobylo v roce 1941 nacistické Německo. V roce 1945 byla začleněna do Ukrajinské sovětské socialistické republiky.\n\n"}
{"id": "1528990", "url": "https://cs.wikipedia.org/wiki?curid=1528990", "title": "Trnkov (Záběhlice)", "text": "Trnkov (Záběhlice)\n\nTrnkov je kolonie rodinných domů, která se nachází v Praze 10-Záběhlicích v jejich severozápadní části, v klínu mezi železniční tratí 221, spojovací tratí z trati 210, Jižní spojkou a ulicí V Korytech. Ze severní a západní strany ji obtéká Slatinský potok, který v místech kolonie teče volně. Západně od Trnkova je bývalá dělnická kolonie Slatiny. \n\nKolonie domů vznikla po skončení 1. světové války nejpozději do roku 1922. Ulice byly pojmenovány roku 1930, do té doby byla adresa „Trnkov I“. Výstavba probíhala ve směru západ–východ, východní konec ulice se napojoval na ulici V Korytech, za ní východním směrem pokračovala další zástavba rodinných domů v místech současné ulice Šalvějová. Většinou řadové domy s malými zahrádkami byly postaveny podél ulic Průhonická, Litochlebská, Chodovecká (později sloučená s Litochlebskou), Šeberovská a Vestecká. Další čtyři ulice Čenětická, Dobřejovická, Radějovická a Zdiměřická (uváděno k roku 1938) zanikly pravděpodobně při výstavbě nákladového obchvatu hlavního města Prahy, železniční jižní spojky, mezi roky 1958–1964; ulice Průhonická byla při této výstavbě odkloněna severovýchodním směrem. Zbylé domy v původní části ulice Průhonická při křižovatce s ulicí V Korytech pak byly zbořeny v 80. letech 20. století při druhé etapě výstavby Jižní spojky. Od svého vzniku měly domy čísla popisná.\n\nPodle Územního plánu hlavního města Prahy z roku 1986 měl být Trnkov spolu s koloniemi Slatiny a Sedmidomky asanován.\n\nČtvrť je bez dopravy, zastávka MHD je až v ulici V Korytech u podjezdu pod Jižní spojkou.\n\nZ ulice V Korytech vede Průhonickou ulicí cyklostezka do Slatin, v Litochlebské ulici se na ni z jižní strany napojuje cyklostezka vedená podjezdem z ulice Jesenická v Záběhlicích.\n\n\n"}
{"id": "1529002", "url": "https://cs.wikipedia.org/wiki?curid=1529002", "title": "Seznam slovenských hráčů v KHL v sezóně 2017/2018", "text": "Seznam slovenských hráčů v KHL v sezóně 2017/2018\n\nToto je seznam hráčů Slovenska v sezóně 2017/2018 KHL.\n\n\n\n\n"}
{"id": "1529003", "url": "https://cs.wikipedia.org/wiki?curid=1529003", "title": "Seznam slovenských hráčů v KHL v sezóně 2018/2019", "text": "Seznam slovenských hráčů v KHL v sezóně 2018/2019\n\nToto je seznam hráčů Slovenska v sezóně 2018/2019 KHL.\n\n\n\n\n"}
{"id": "1529005", "url": "https://cs.wikipedia.org/wiki?curid=1529005", "title": "Milan Florian", "text": "Milan Florian\n\nMilan Florian (* 5. dubna 1959, Brno) je bývalý český hokejový obránce. \n\nV československé lize hrál za TJ Zetor Brno a TJ Škoda Plzeň. Odehrál 6 ligových sezón, nastoupil ve 209 ligových utkáních, dal 9 ligových gólů a měl 41 asistencí. V nižších soutěžích hrál i za TJ Ingstav Brno, Duklu Jihlava „B“, Spartak ZŤS Dubnica nad Váhom a ZVL Považská Bystrica. Reprezentoval Československo na mistrovství Evropy juniorů do 18 let v roce 1977, kde tým skončil na 2. místě.\n"}
{"id": "1529014", "url": "https://cs.wikipedia.org/wiki?curid=1529014", "title": "Anzor Uryšev", "text": "Anzor Uryšev\n\nAnzor Suaddinovič Uryšev (Uryš) (* 23. ledna 1987) je ruský zápasník kabardské národností.\n\nJe rodánkem z kabardské obce Psychurej v Baksanském okrese. Zápasení se věnoval od útlého dětství pod vedením svého otce Suaddina. Od 14 let se připravoval na střední sportovní škole v Nalčiku. Jeho osobním trenérem je Anzor Tembotov. Byl členem armádního sportovního střediska v Krasnojarsku. V ruské volnostylařské reprezentaci se prosazoval od roku 2009 ve váze do 84 kg. V roce 2012 uspěl v ruské nominaci na olympijské hry v Londýně na úkor Dagestánce Alberta Saritova. V Londýně prohrál ve čtvrtfinále s Íráncem Ehsanem Lašgarím ve dvou setech 0:2. Od roku 2014 se v ruské reprezentaci neprosazoval na úkor mladého Abdulrašida Sadulajeva.\n\n"}
{"id": "1529025", "url": "https://cs.wikipedia.org/wiki?curid=1529025", "title": "Karbylaminová reakce", "text": "Karbylaminová reakce\n\nKarbylaminová reakce (také nazývaná Hoffmannova syntéza isokyanidů) je reakce, při níž vzniká isokyanid z primárního aminu, chloroformu a zásady. Meziproduktem je dichlorkarben.\n\nPříkladem může být reakce \"terc\"-butylaminu s chloroformem a hydroxidem sodným za přítomnosti benzyltriethylamoniumchloridu jako katalyzátoru:\n\nObdobná reakce byla popsána i u anilinu.\n\nJelikož jde o jedinou známou reakci specifickou pro primární aminy, tak může být karbylaminová reakce použita jako důkaz přítomnosti primárních aminů ve vzorku. Vzorek se zahřívá s alkoholovým roztokem hydroxidu draselného a chloroformem. Pokud se v něm nachází primární aminy, tak se tvoří isokyanid, což je patrné díky zřetelnému zápachu. Sekundární a terciární aminy takto nereagují.\n\nKarbylaminová reakce spočívá v adici aminu na dichlorkarben, což je reaktivní meziprodukt dehydrohalogenace chloroformu.\n"}
{"id": "1529029", "url": "https://cs.wikipedia.org/wiki?curid=1529029", "title": "Isokyanidy", "text": "Isokyanidy\n\nIsokyanidy (také nazývané isonitrily nebo karbylaminy) jsou organické sloučeniny obsahující funkční skupinu -N≡C, ta je izomerní s nitrilovou (kyanidovou) skupinou -C≡N; názvoslovná předpona je \"isokyano-\". Organický zbytek je na skupinu navázán přes dusík, zatímco u nitrilů se váže přes uhlík. Isokyanidy se použřívají jako výchozí látky na přípravu dalších sloučenin.\n\nVazby C-N u isokyanidů jsou krátké, v případě methylisokyanidu jde o 115,8 pm. Velikosti úhlů C-N-C jsou blízko 180°.\n\nPodobně jako oxid uhelnatý mají isokyanidy dvě rezonanční struktury, jednu s trojnou vazbou a jednu s dvojnou vazbou mezi dusíkovým a uhlíkovým atomem. Volný pár π elektronů u dusíku je příčinou lineárního vtvaru skupiny, i když isokyanidy reagují částečně jako karbeny. Z tohoto vyplývá, že obě rezonanční struktury dobře popisují skutečný stav; díky nim u isokyanidů dochází k polymerizaci.\n\nInfračervená spektra isokyanidů vykazují silnou absorpci při vlnočtech 2165 až 2110 cm. Elektronová symetrie v jádrech N v molekulách isokyanidů vede k pomalé kvadrupólové relaxaci, takže lze pozorovat C-N jaderný spin.\n\nNěkteré isokyanidy (například cyklohexylisokyanid) jsou toxické, zatímco ostatní nevykazují významnou toxicitu.\n\nPrvním připraveným isokyanidem byl allylisokyanid, a to reakcí allyljodidu s kyanidem stříbrným.\n\nAlkylací kyanidu alkalického kovu obvykjle vznikne nitril, ovšem stříbrný kation chrání koncový atom uhlíku.\n\nIsokyanidy se často připravují dehydratací formamidů. K dehydrataci lze použít toluensulfonylchlorid, oxychlorid fosforečný, fosgen, difosgen a nebo Burgessovo činidlo za přítomnosti zásady, například pyridinu či triethylaminu.\n\nPři karbylaminové reakci reaguje hydroxid alkalického kovu s chloroform]]em za vzniku dichlorkarbenu, který následně reaguje s primárním aminem, čímž se tvoří isokyanid. Příkladem může být příprava \"terc\"-butylisokyanidu z \"terc\"-butylaminu za přítomnosti benzyltriethylamoniumchloridu jako katalyzátoru:\n\nJelikož jde o jedinou známou reakci specifickou pro primární aminy, tak se často používá k důkazu jejich přítomnosti.\n\nIsokyanidy nereagují se silnými zásadami (často vznikají v silně zásaditém prostředí), ale reagují s kyselinami. Ve vodných roztocích kyselin se hydrolyzují na odpovídající formamidy:\n\nTato reakce se využívá k odstranění zápachu isokyanidů.\nNěkteré isokyanidy se za přítomnosti Lewisových a Brønstedových–Lowryho kyselin polymerizují.\n\nIsokyanidy se účastní mnoha vícesložkových reakcí v organické syntéze, jako jsou Ugiho reakce a Passeriniho reakce.\n\nTaké mohou podstoupit cykloadiční reakce, jako například [4+1] cykloadiční reakci s tetraziny. V závislosti na počtu substituentů na isokyanidu vznikají karbonylové sloučeniny nebo stabilní cyklické produkty. Isokyanidy také mohou reagovat s vazbami C–Cl u acylchloridů. \n\nIsokyanidy také mohou být reaktanty v reakcích, katalyzovaných palladiem, s mnoha daůšími sloučeninami.\n\nPozice α v molekulách isokyanidů vykazuje zřetelnou kyselost; například benzylisokyanid má p\"K\" 27,4, zatímco p\"K\" benzylnitrilu je 21,9. V plynném skupenství je CHNC o 7,5 kJ/mol méně kyselý než CHCN.\n\nIsokyanidy vytvářejí komplexy s většinou přechodných kovů., reagují přitom jako analogy oxidu uhelnatého. Příkladem je \"terc\"-butylisokyanid, který tvoří komplex Fe(tBuNC), analogický k Fe(CO). I když mají tyto komplexy podobnou strukturu jako příslušné komplexy CO, tak jsou v některých vlastnostech odlišné, převážně z toho důvodu, že \"t\"-BuNC je lepčí donorový ligand než CO. Fe(\"t\"-BuNC) se tak na rozdíl od Fe(CO) protonuje snadno.\n\nIsokyanidovou funkční skupinu obsahuje pouze několik málo přírodních látek. První taková byla objevena roku 1957 v extraktu z plísně \"Penicillium chrysogenum\". Tato látka, pojmenovaná xanthocillin, byla později používána jako antibiotikum. Posléze bylo z přírodních zdrojů získáno několik dalších isokyanidů. Většina isokyanidů z mořských organismů patří mezi terpenoidy, zatímco některé isokyanidy u suchozemských organismů jsou deriváty α aminokyselin.\n"}
{"id": "1529048", "url": "https://cs.wikipedia.org/wiki?curid=1529048", "title": "Josef Lorenc", "text": "Josef Lorenc\n\nJosef Lorenc (6. srpna 1897 Mastník – asi 1973 Miroslav) byl český vojenský a civilní lékař. \n\nJosef Lorenc se narodil v roce 1897 v Mastníku u Třebíče, jeho rodiče pracovali v zemědělství. Roku 1917 vystudoval Gymnázium Třebíč a nastoupil na studium medicíny na Karlově univerzitě v Praze, tu posléze ukončil. V roce 1940 pak jako nadporučík zdravotní služby odešel přes Střední východ do Anglie, kde nastoupil do československé armády a nadále působil jako vojenský lékař. \n\nPo skončení druhé světové války se vrátil zpět do Československa a usadil se v Miroslavi, kde působil jako lékař a pravděpodobně roku 1973 tam i zemřel.\n"}
{"id": "1529049", "url": "https://cs.wikipedia.org/wiki?curid=1529049", "title": "Harvey Benge", "text": "Harvey Benge\n\nHarvey Benge (27. července 1944 – 7. října 2019) byl novozélandský fotograf, který žil střídavě v Aucklandu a Paříži. Svá díla vystavoval v evropských galeriích.\n\nBenge prohlašoval, že jeho fotografie byly inspirovány čímkoli, co přitahovalo jeho pozornost při chůzi ve městě. Uvedl, že „nejúspěšnější fotografie vyvolává otázky a nabízí divákovi něco jiného“.\n\nPrvní Bengova kniha \"Four Parts Religion, Six Parts Sin\" byla o Aucklandu. Jeho druhá kniha byla o návštěvě Dalajlámy na Novém Zélandu. \"Not Here. Not There\" obsahuje panoramata měst. V díle \"You Are Here\" (2007) zaznamenal svou návštěvu v Tokiu a byl zařazen do užšího výběru na Prix du Livre v roce 2006 na festivalu Rencontres d'Arles. Byl dvakrát finalistou soutěžní ceny.\n\nBenge zemřel 7. října 2019 ve věku 75 let.\n\n\n\n"}
{"id": "1529054", "url": "https://cs.wikipedia.org/wiki?curid=1529054", "title": "Karel Čížek (překladatel)", "text": "Karel Čížek (překladatel)\n\nKarel Čížek, též Karolos Tsizek (1922 Brescia – 2013 Soluň) byl výtvarník, grafik, překladatel, básník a prozaik českého původu, který prožil většinu svého života v Soluni. Roku 1987 obdržel řecké občanství. Od počátku šedesátých let po dobu více než dvaceti pěti let učil na Katedře italského jazyka a filologie Aristotelovy univerzity v Soluni. Mluvil několika jazyky a do řečtiny přeložil díla českých, ale i italských básníků a spisovatelů, eseje a další.\n\nKarel Čížek se narodil roku 1922 v Brescii v Itálii českým rodičům. Jeho otec, řemeslník se specializací na punčochový průmysl, získal zaměstnání ve společnosti bratrů Modianových v Soluni, kam tedy roku 1929 tehdy sedmiletý Karel se svými rodiči přesídlil. Zde vychodil italskou základní školu Santorre di Santarosa a pokračoval na Italské střední škole se zaměřením na přírodní vědy Umberto O a na Italském institutu Instituto Italiano di Cultura.\n\nNa Aristotelově univerzitě studoval (v letech 1941–1950) obor Historie – Archeologie a Italskou filologii. Posléze vyučoval italštinu a zároveň pracoval jako tlumočník a překladatel. Byl polyglot: (kromě češtiny a řečtiny) ovládal například italštinu, ruštinu a angličtinu. Do řečtiny přeložil díla českých básníků (Jiřího Wolkera, Jana Skácela, Petra Bezruče a dalších), ale i italskou poezii, prózu a eseje.\n\nOd roku 1945 do roku 1948 spolupracoval s časopisem Kochlias (Κοχλίας) a od roku 1958 po více než dvacet pět let byl spolupracovníkem časopisu Diagonios (Διαγώνιος). V obou literárních časopisech uveřejňoval prozaická díla, překlady a kritiky soluňských výtvarných umělců. U časopisu Diagonismos byl navíc autorem výtvarné podoby (včetně děl, která časopis vydával), tj. obálky a vnější úpravy publikací. Grafice se věnoval od padesátých let a za svá díla byl opakovaně vyznamenán. V oblasti malby se poprvé projevil v roce 1944, kdy se zúčastnil skupinové výstavy v Soluni spolu s Janisem Svoronosem (Γιάννης Σβορώνος), Nikosem-Gavriilem Pentzikisem (Νίκος-Γαβριήλ Πεντζίκης), Nikosem Sachinisem (Νίκος Σαχίνης) a dalšími.\n\nRoku 1961 se stal učitelem na Katedře italského jazyka a filologie Aristotelovy univerzity, kde vyučoval až do roku 1988. Roku 2000 obdržel od univerzity čestný doktorát.\n\nItalská republika ocenila Karla Čížka medailí Μedaglia di Βenemerenza Culturale (1960) a řádem Οrdine di Cavaliere al Merito (2000).\n\nZemřel 14. prosince roku 2013.\n\n\n"}
{"id": "1529062", "url": "https://cs.wikipedia.org/wiki?curid=1529062", "title": "Útok na synagogu v Halle", "text": "Útok na synagogu v Halle\n\nVe středu 9. října 2019 došlo k útoku na synagogu v Halle, městě ve východoněmecké spolkové zemi Sasko-Anhaltsko. Pachatelem antisemitského útoku byl 27letý Němec, pravicový extremista Stephan Balliet, oblečený do vojenského oblečení a vyzbrojený automatickou střelnou zbraní a výbušninami.\n\nPrimárním cílem útoku byla synagoga v Halle, kde si desítky věřících připomínaly židovský svátek Jom kipur (Den smíření). Díky bezpečnostním opatřením se mu nepodařilo proniknout dovnitř, zastřelil však náhodnou kolemjdoucí a odjel autem. Zastavil pak u bistra s kebabem a začal střílet do jeho hostů, z nichž jeden zemřel. Dále odjel do nedaleké vesnice Landsberg, kde chtěl vyměnit vozidlo z autopůjčovny za jiné, nepohodl se však se zaměstnanci autodílny, došlo k další střelbě a vážnému zranění jednoho ze zaměstnanců. Střelec dále prchal ve vyměněném voze k dálnici A9 na Mnichov a sjel na silnici B91. Ve Werschenu se srazil s kamionem a vzápětí byl zadržen policií.\n\nÚtočník svůj akt natáčel a streamoval na internetu. Média jej tak přirovnávala k obdobnému činu útočníka v novozélandském městě Christchurch, který v březnu téhož roku zastřelil v tamních mešitách 51 lidí. Týdeník \"Respekt\" uvedl, že ačkoli jsou pachateli osamocení jedinci, „spojuje je ideologie, víra v konspirační teorie a internetová extremistická fóra“.\n"}
{"id": "1529071", "url": "https://cs.wikipedia.org/wiki?curid=1529071", "title": "Elza Soaresová", "text": "Elza Soaresová\n\nElza Soaresová, rozená Elza Gomes da Conceição (* 23. června 1937 Rio de Janeiro) je brazilská zpěvačka, označovaná za jihoamerický protějšek Tiny Turnerové a za královnu samby. Je známá svým chraplavým hlasem a spojováním latinskoamerické písňové tradice se scatovým projevem i doprovodem rockové nebo elektronické hudby. \n\nPochází z chudinské favely Moça Bonita, ve třinácti letech porodila první dítě a v jednadvaceti se stala vdovou s pěti potomky. Když jí bylo šestnáct let, objevil její pěvecký talent v rozhlasovém konkursu Ary Barroso; začala zpívat s orchestrem Garam de Bailes a v roce 1960 vydala první sólové album \"Se Acaso Você Chegasse\". Spolupracovala s předními osobnostmi brazilské hudby jako jsou Miltinho, Caetano Veloso, Seu Jorge nebo Chico Buarque. Poté, co kritizovala vojenskou diktaturu v písni „Opinião“, byla zatčena a donucena odejít na šest let do exilu. Angažuje se v kampaních na podporu práv žen, nízkopříjmových skupin či etnických a sexuálních menšin.\n\nKoncertovala v Chile během mistrovství světa ve fotbale 1962 a seznámila se zde s fotbalistou Garrinchou. Vztah mezi nimi vyvolal v katolické Brazílii mediální skandál, Garrincha poté odešel od rodiny a v roce 1966 se se Soaresovou oženil. Manželství skončilo v roce 1977 v důsledku Garrinchovy závislosti na alkoholu. \n\nBBC Radio ji v roce 1999 označilo za nejlepší brazilskou zpěvačku tisíciletí. Za album \"A Mulher do Fim do Mundo\" získala v roce 2016 Latin Grammy Award. Její životní příběh inspiroval knihu \"Elza Soares: Cantando para não enlouquecer\" a muzikál \"Crioula\". Federální univerzita Rio Grande do Sul jí v roce 2019 udělila čestný doktorát.\n\n"}
{"id": "1529073", "url": "https://cs.wikipedia.org/wiki?curid=1529073", "title": "Soslan Kcojev", "text": "Soslan Kcojev\n\nSoslan Kcojev (Kcojty) (* 7. října 1982 Beslan) je ruský zápasník osetské národností.\n\nZápasení se věnoval od 8 let v rodném Beslanu pod vedením Chazbije Bugulova. V 18 letech šel studovat na vysokou školu do Vladikavkazu a zároveň se připravoval pod vedením Chasana Apajeva v klubu Spartak. V ruské volnostylařské reprezentaci se prosadil po skončení studií v roce 2009 ve váze do 84 kg. V roce 2012 však neuspěl v ruské nominaci na olympijské hry v Riu a vzápětí vypadl z užšího výběru reprezentaci. \n\n"}
{"id": "1529080", "url": "https://cs.wikipedia.org/wiki?curid=1529080", "title": "Seznam seriálů a filmů vysílaných na TV Luna", "text": "Seznam seriálů a filmů vysílaných na TV Luna\n\nToto je seznam seriálů a filmů vysílaných na slovenském televizním kanálu TV Luna. Uvedený rok před názvy pořadů představuje premiérové odvysílání pořadu.\n\n\n\n\n\n"}
{"id": "1529081", "url": "https://cs.wikipedia.org/wiki?curid=1529081", "title": "Naprašování", "text": "Naprašování\n\nNaprašování řadíme spolu s napařováním do technologií fyzikální depozice par, jež jsou souhrnně označovány jako PVD (physical vapour deposition). Na rozdíl od napařování se však jedná o plazmový proces.\n\nNaprašování probíhá za nízkých tlaků v inertní atmosféře, kdy mezi katodou a anodou hoří doutnavý výboj. Katoda, na kterou je připevněn target (deponovaný materiál), je bombardována kladnými ionty inertního plynu. Tím jsou z targetu vyráženy atomy, které následně dopadají na substrát.\n\nVyužití technologie naprašování je velmi rozmanité. Používá se například k depozici otěruvzdorných tvrdých vrstev na obráběcí či tvářecí nástroje. Hojně se využívá na výrobu elektronických součástek, senzorů, hybridních obvodů, optických vrstev, dílů pro rentgenovou optiku, ap. Naprašování je rovněž hlavní technologií při výrobě některých tenkovrstvých fotovoltaických článků (především článků na bázi CdTe a CIGS).\n\nMezi hlavní výhody naprašování patří nízká teplota depozice, možnost deponovat široké spektrum různých materiálů, vysoká adheze a čistota vakuově nanášených vrstev.\n\nMezi nevýhody patří vyšší cena spojená s vakuovou aparaturou a v případě výroby elektronických součástek také s návazností na litografické procesy. Vrstvu rovněž není možné rovnoměrně nanést na složitě tvarované součásti. \nProces naprašování byl objeven roku 1852 Sirem \"W. R. Grove\"m jako jev, který \"rozkládá katodu\". Princip tohoto jevu byl správně popsán poprvé roku 1908 \"F. Stark\"em.\n\nOd roku 1925 byly naprašované vrstvy intenzivně zkoumány kvůli svým magnetickým vlastnostem. Roku 1928 je pak americká firma Western Electric začala komerčně využívat na výrobu gramofonových desek a kontaktů na vysílače mikrofonů.\n\nTyto první aplikace spočívaly ve stejnosměrném (DC) naprašování a bylo proto možné naprašovat pouze vodivé materiály. Od 70. let se začalo vyvíjet také vysokofrekvenční (VF) naprašování, které umožnilo naprašovat i dielektrika. Zhruba ve stejné době bylo vyvinuto rovněž magnetronové naprašování, které se posléze stalo nejrozšířenějším typem naprašování vůbec.\n\nVeliké uplatnění nalezly naprašované vrstvy ve výrobě elektronických součástí a v polovodičovém průmyslu, především jako kontaktní vrstvy, odporové vrstvy a dielektrika. Další velkou oblastí využití se staly tvrdé povlaky na obráběcí a tvářecí nástroje. Naprašované vrstvy se prosadili rovněž v optických aplikacích. \n\nNaprašovaný materiál (target) je zapojen jako katoda, na kterou je přiváděno stejnosměrné nebo vysokofrekvenční elektrické napětí. Protože se target silně zahřívá, připevňuje se zpravidla na měděnou vanu s vodním chlazením.\n\nV těsné blízkosti targetu je přichycena anoda, která je většinou uzemněna ke stěně pracovní komory. Jejím hlavním úkolem je udržovat plazmový výboj ve vhodné pozici vůči targetu a tím usměrňovat odprašovaný materiál směrem k substrátu.\n\nPracovní komora je vyplněna inertním plynem o nízkém tlaku, kterým bývá zpravidla argon. Pracovní tlaky se pohybují v širokém rozmezí 10 - 10 Torr (10 - 1 Pa) v závislosti na konfiguraci naprašovacího systému i naprašovaném režimu. Zvýšíme-li dostatečně potenciálový rozdíl mezi katodou a anodou, katoda (target) začne emitovat elektrony, které ionizují plyn na kladné ionty a záporné elektrony. V blízkosti targetu tak vzniká oblak plazmy.\n\nZáporně nabitá katoda přitahuje z plazmy kladné ionty, které s vysokou rychlostí dopadají na target. Z targetu jsou takto vyráženy atomy, které dopadají na substrát. Kromě atomů deponovaného materiálu jsou z targetu vyráženy také sekundární elektrony, které ionizují plyn v blízkosti katody a pomáhají tím udržovat plazmový výboj.\n\nAby byly naprašované vrstvy kvalitní, je nutné, aby pracovní atmosféra byla co nejčistší. I malé parciální tlaky kyslíku, dusíku či vodních par totiž vedou ke vzniku nekovových vměstků, které degradují vlastnosti vrstvy. Vysoké čistoty dosahujeme tím, že aparaturu napřed vyčerpáme do vysokého vákua, tj. přibližně do 10 - 10 Torr (neboli 10 - 10 Pa). Proces naprašování proto vyžaduje náročnější vakuovou techniku.\n\nVakuová aparatura naprašovacích a napařovacích zařízení má zpravidla dvě větve. První větev slouží k dosažení hrubého vákua kolem 10 Torr (10 Pa), k čemuž se nejčastěji používá rotační vývěva s olejovým těsněním. Po dosažení hrubého vákua se čerpání přepne na druhou větev, jejíž součástí je i difuzní nebo turbomolekulární vývěva, která je schopna dosáhnout vysokého vákua.\n\nK dalšímu zvýšení vákua je možné využít i kryogenní vývěvu, která pracuje s hluboce zmrazenými povrchy chlazenými kapalným dusíkem nebo dokonce heliem. Plyny jako jsou vodní pára či oxid uhličitý se na těchto plochách přichytí a zmrznou.\n\nDalší možností jsou vývěvy založené na adsorpci plynů k povrchu tvořeného aktivním uhlím či zeolitovými vrstvami.\n\nPoznamenejme, že vákuum se může zlepšovat také vlivem samotného naprašování, zvláště při depozici kovů s vysokou afinitou ke kyslíku, jako Al či Ti.\n\nMateriál určený k depozici naprašováním nazýváme target. Targety mohou mít rozmanité tvary. Často bývají obdélníkového či diskového tvaru, avšak mohou být také válcovité či tvořit negativ tvaru substrátu.\n\nProtože se target při naprašování silně ohřívá, musí být intenzivně chlazen. Targety proto bývají připevněny na měděné vaně s vodním chlazením. Aby byl zajištěn dobrý elektrický i tepelný kontakt mezi targetem a měděnou vanou, bývají targety připájeny na měděnou desku.\n\nTargety mohou být tvořeny čistým kovem, slitinou či sloučeninou. Mohou být také složeny z více různých materiálů.\n\nPokud je na target přiváděno stejnosměrné záporné napětí, hovoříme o stejnosměrném (DC) naprašování. Stejnosměrné naprašování však umožňuje deponovat pouze elektricky vodivé materiály. Pokud chceme naprašovat také dielektrika, musíme na target přivádět vysokofrekvenční (VF) napětí. Nejčastěji se používá mezinárodně standardizovaná frekvence 13,56 Mhz.\n\nVF naprašování využívá toho, že vysokofrekvenční napětí v rozsahu 0,5–30 MHz má rozdílný účinek na elektrony a kladné ionty. Zatímco lehké elektrony mezi oběma elektrodami kmitají, o několik řádů těžší ionty zůstávají v klidu. Je-li na target přiváděno VF napětí, vytvoří se na něm záporný průměrný potenciál, na který reagují kladné ionty. Target je proto bombardován ionty i přes to, že není vodivý. Princip VF naprašování je zřejmý z následujícího obrázku.\nJedná se o nejjednodušší a historicky nejstarší typ uspořádání. Target je připevněn ke katodě, substrát je spojen s anodou a plazma hoří v prostoru mezi nimi. Sekundární elektrony proudí od targetu k substrátu a ionizují plyn. Kladné ionty bombardují povrch targetu a tím dochází k naprašování materiálu na substrát.\n\nNapájení může být DC i VF. Preferováno bývá VF, a to i v případě kovů, neboť vysokofrekvenční buzení umožňuje naprašování při nižším pracovním tlaku než stejnosměrné buzení. Obecně přitom platí, že čím nižší pracovní tlak používáme, tím čistší jsou výsledné vrstvy.\n\nNaprašování v tomto uspořádání je však pomalé a výboj málo stabilní. Je třeba používat vysoká napětí až v řádu kV a vyšší tlaky, což zhoršuje jakost vrstvy.\nK překonání nevýhod spojených s diodovým uspořádáním byl vyvinut systém triody, v němž je plazma buzena samostatnými elektrodami. Elektrony jsou emitovány horkou katodou, tvořenou zahřátým wolframovým vláknem, a dopadají na studenou anodu ve formě drátu.\n\nNapětí na targetu je ovládáno nezávisle na napětí plazmového výboje. Záporně nabitý target pak přitahuje z plazmy kladné ionty, čímž dochází k naprašování. Target může být napájen jak DC tak VF napětím.\n\nU triodového uspořádání je možno naprašovat při podstatně nižších tlacích a s menším napětím než u diodového. Mnohem vyšší je také rychlost naprašování. Nevýhodou triodové konfigurace je však velká složitost.\nVynález magnetronového naprašování vyvolal revoluci v technologii naprašování. Přináší totiž v podstatě stejné výhody jako triodové naprašování, avšak je proti němu výrazně jednodušší.\n\nPři magnetronovém naprašování se v těsné blízkosti targetu nachází silné magnety. Přídavné magnetické pole je kolmé na elektrické pole a je navrženo tak, aby usměrňovalo tok elektronů do oblasti blízké targetu. Tím se lokálně zvýší stupeň ionizace plazmy a vzrostou iontové proudy.\n\nUspořádání je v principu stejné jako u diody. Avšak díky magnetronu probíhá naprašování velmi rychle i při nízkých pracovních tlacích a malém napětí (stovky voltů). Kovy se zpravidla naprašují při DC a dielektrika při VF napětí.\nPřidáme-li do pracovního plynu záměrně určité množství kyslíku, dusíku či jiných reaktivních plynů, budou tyto plyny reagovat s naprašovanými kovy. Můžeme tak záměrně vytvořit vrstvu oxidů, nitridů či jiných sloučenin. Tomuto procesu říkáme reaktivní naprašování.\n\nReaktivní naprašování zajímavým způsobem rozšiřuje již tak širokou paletu materiálů, které lze naprašovat. Takto vytvořené vrstvy jsou přitom poměrně levné.\nNěkterá naprašovací zařízení umožňují provádět i tzv. vysokofrekvenční leptání. V principu se jedná o stejný proces jako leptání, ovšem s tím rozdílem, že v tomto případě je na místo targetu odprašován substrát. Na substrát přivádíme VF- napětí tak, aby se zapálil plazmový výboj. Substráty jsou poté bombardovány argonovými ionty, čímž dochází k odstraňování povrchové vrstvy.\n\nVF-leptání se často využívá k očišťování povrchu substrátů před vlastní depozicí. Takto je možné z povrchu efektivně odstraňovat oxidy a jiné anorganické nečistoty. Velmi obtížně se však tímto způsobem odstraňuje mastnota.\n\nVF-leptání je možno využít také k tzv. suchému leptání, kdy ze substrátu odstraňujeme vrstvy, jež nejsou zakryty rezistem. Tím je možné na substrátu vytvářet různé motivy. Proces však bývá poměrně pomalý a spotřebuje se velké množství drahého rezistu. Používáme ho proto především v těch případech, kdy je použití chemického leptání nevhodné.\n\nTechnologie naprašování začala zhruba od 70. let vytlačovat napařování z celé řady aplikací. Naprašování má totiž oproti napařování několik velkých předností.\n\nNaprašování může probíhat takřka za pokojových teplot a je přitom možné deponovat i žáruvzdorné materiály včetně wolframu, molybdenu, tantalu, aj., a to s nižšími náklady. Díky nízké teplotě depozice mají naprašované vrstvy vůči napařovaným minimální vnitřní pnutí a nemají tendenci se loupat. Nízká teplota napařování také umožňuje povlakovat součásti choulostivé na zvýšení teploty.\n\nNaprašování je atomární proces. Atomy, jež během naprašování dopadají na substrát, mají vysokou kinetickou energii. Naprašované vrstvy mají proto vůči napařovaným vyšší adhezi, rovnoměrnější strukturu a menší pórovitost.\n\nDeponujeme-li slitiny kovů, tak naprašované vrstvy zachovávají stechiometrii materiálu targetu. U napařování je rychlost depozice úměrná teplotě tání. Napařované vrstvy mají proto jiný stechiometrický poměr než odpařovaná slitina a tento poměr se navíc mění s tloušťkou vrstvy.\n\nNaprašování má však vůči napařování i některé nevýhody. Naprašujeme-li sloučeniny, v nichž má jeden z prvků výrazně nižší hmotnost než druhý (oxidy, nitridy, halogenidy, aj.), bude výsledná vrstva poněkud ochuzena o lehčí prvek. To může být problém např. u optických vrstev, které často vyžadují přesný stechiometrický poměr. U napařování se s tímto problémem nepotýkáme, neboť během odpaření nedochází k rozbití molekul.\n\nNapařované slitiny vykazují gradientní strukturu, kdy se podíl jednotlivých složek mění s tloušťkou vrstvy. To je většinou nežádoucí, avšak v některých případech to může být i výhoda.\n\nNapařováním je také možné deponovat např. vnitřní stěny trubiček s malým průměrem, v nichž nelze zapálit plazma.\nVelkou výhodou naprašování oproti technologii chemické depozice par (CVD) je mnohem nižší teplota depozice. Naprašování je také vůči CVD obecně levnější, neboť není třeba pracovat s vysoce toxickými látkami a drahými vstupy. Na druhou stranu má naprašování oproti CVD vyšší nároky na vakuovou techniku. Tam, kde naprašované vrstvy vyhovují, se naprašování z ekonomických důvodů upřednostňuje před CVD.\n\nNaprašovat je možné jen tu část substrátu, která je vůči targetu natočena čelem, nebo alespoň bokem. Oproti tomu chemickou depozicí par je možné rovnoměrně povlakovat i díly s velmi složitými tvary.\n\nNaprašováním je možné deponovat vrstvy o tloušťce do několika mikrometrů. Depozice silnějších vrstev je často zdlouhavá a tím také neekonomická. Metodami CVD je možné rychle vytvářet i silné vrstvy, někdy až v řádu centimetrů.\nNaprašované tenké vrstvy jsou čistší, méně pórovité a obecně kvalitnější než tlusté vrstvy nanášené sítotiskem. To je dáno především tím, že naprašování probíhá ve vákuu, zatímco sítotisk je technologie atmosférická. Naprašováním lze také vytvářet jemnější motivy a užší linie než sítotiskem. Naprašování proto volíme tam, kde jsou na vrstvy kladeny vyšší nároky.\n\nVzhledem k tomu, že tlusté vrstvy jsou zpravidla vypalovány při teplotách kolem 800°C, zřejmou výhodou naprašování je možnost povlakovat díly, které by takto vysoké teploty nevydržely.\n\nNevýhodou naprašování je však vyšší cena, která je dána vakuovou technikou a tím, že k vytváření motivů je třeba používat litografické metody na každou paletu zvlášť. Sítotisk také umožňuje vytvářet 3D struktury nanášením mnoha vrstvových motivů na sebe, což naprašováním nelze.\n\nZdokonalování sítotisku vedlo k tomu, že levnější tlusté vrstvy postupně vytlačili naprašování z mnoha méně náročných aplikací. Týká se to např. hybridních obvodů, senzorů a jednodušších elektronických součástek.\nPro řadu podniků představuje naprašování jen jednu z mnoha výrobních operací. Vlastní naprašovací systémy provozuje také několik univerzit a výzkumných center. V ČR však působí také několik firem, pro něž představuje naprašování hlavní pole jejich působnosti.\n\nPříkladem může být firma HVM Plazma, která se soustředí především na naprašování tvrdých vrstev pro obráběcí a tvářecí nástroje. Jedná se o větší firmu, která povlakuje součásti ve velkých sériích. Firma se zabývá také počítačovým modelováním vrstev, měřením vlastností vrstev a jejich vývojem. Firma současně konstruuje i samotná naprašovací zařízení.\n\nNaprašováním kontaktních, odporových, dielektrických a optických vrstev se zabývá firma TTS s.r.o. , která pokračuje v rozvoji tenkovrstvých technologií vyvíjených v bývalém Výzkumném ústavu Tesly (VÚST). Firma se tak podílí na výrobě tenkovrstvých senzorů, piezoelektrických součástek, objektivů pro rentgenovou optiku aj. a je také zapojena do projektů Evropské vesmírné agentury ESA. TTS spolupracuje také s univerzitami jako VŠCHT či ČVÚT a nabízí naprašování požadovaných vrstev studentům.\n\nNaprašováním se zabývá i několik méně známých firem jako Vacuum Plating s.r.o. (kontaktní vrstvy, aj.) či SHM s.r.o. (tvrdé povlaky).\n\n"}
{"id": "1529087", "url": "https://cs.wikipedia.org/wiki?curid=1529087", "title": "Helmond", "text": "Helmond\n\nHelmond je město v nizozemské provincii Severní Brabantsko. Žije v něm obyvatel.\n\nHelmond založil Jindřich I. Brabantský v roce 1225. Ačkoli je v městském znaku vyobrazena helma jako mluvící znamení, název ve skutečnosti pochází z pragermánských slov \"hel\" (nízký) a \"mond\" (opevnění). Významnou památkou je hrad ze 14. století, který slouží jako muzeum a v létě se na jeho nádvoří konají koncerty. Pozoruhodnou ukázkou moderní architektury jsou domy v podobě nakoso postavené krychle (\"Kubuswoningen\"), které navrhl Piet Blom. Součástí tohoto obytného komplexu bylo také divadlo Speelhuistheater, zničené požárem v roce 2011. Město má rovněž velký park Warande, využívaný k rekreaci.\n\nMěsto bylo v devatenáctém a dvacátém století centrem textilního a kovozpracujícího průmyslu. Na tuto tradici navazuje firma Vlisco, vyrábějící batikované látky pro africký trh. Sídlí zde také pobočka automobilky VDL Nedcar. Helmondem prochází plavební kanál Zuid-Willemsvaart.\n\nMěsto je známé díky velkému karnevalovému průvodu. Sídlí zde také fotbalový klub Helmond Sport.\n\n"}
{"id": "1529088", "url": "https://cs.wikipedia.org/wiki?curid=1529088", "title": "Siamraptor", "text": "Siamraptor\n\nSiamraptor („lupič ze Siamu (Thajska)“) byl rod poměrně velkého dravého dinosaura (teropoda) z čeledi Carcharodontosauridae, žijícího v období spodní křídy na území Thajska (oblast Khorat). Formálně byl popsán v říjnu roku 2019, jediným známým druhem je typový \"S. suwati\".\n\nFosilie tohoto dinosaura byly objeveny v sedimentech souvrství Khok Kruat, pocházejících z období spodní křídy (geologický stupeň apt, asi před 125 až 112 miliony let). Objeveny byly pouze fragmenty lebky, obratle a izolované fragmenty kostí končetin, a to nejméně ze tří různých jedinců (mimo holotyp). Druhové jméno \"suwati\" je poctou Suwatu Liptapanlopovi, který finančně podporuje vykopávky.\n\n\"Siamraptor\" byl poměrně velký dravý dinosaurus, dosahující podle odhadů délky asi 6 až 8 metrů (v případě holotypu s označením \"NRRU-F01020008\").\n\n"}
{"id": "1529090", "url": "https://cs.wikipedia.org/wiki?curid=1529090", "title": "Upper Austria Ladies Linz 2019 – ženská dvouhra", "text": "Upper Austria Ladies Linz 2019 – ženská dvouhra\n\nŽenská dvouhra Upper Austria Ladies Linz 2019 probíhala v první polovině října 2019. Do singlové soutěže lineckého tenisového turnaje hraného na tvrdém povrchu v hale nastoupilo třicet dva hráček. Obhájkyní titulu byla italská tenistka Camila Giorgiová, která se odhlásila pro zranění.\nVítězkou se stala Američanka Cori Gauffová, postoupivší jako šťastná poražená z kvalifikace, jež ve finále zdolala Lotyšku Jeļenu Ostapenkovou po třísetovém průběhu 6–3, 1–6 a 6–2. Na okruhu WTA Tour si připsala premiérové turnajové vítězství z dvouhry. Gauffová se v 15 letech stala nejmladší šampionkou turnaje WTA od výhry Nicole Vaidišové na Taškent Open 2004. Ve čtvrtfinále porazila poprvé v kariéře členku elitní světové desítky, osmou v pořadí Kiki Bertensovou. Bodový zisk jí po skončení zajistil posun o 39 míst výše a debutový průlom do první stovky žebříčku, na 71. místo. \n"}
{"id": "1529094", "url": "https://cs.wikipedia.org/wiki?curid=1529094", "title": "Daniel Ståhl", "text": "Daniel Ståhl\n\nDaniel Ståhl (* 27. srpna 1992) je švédský atlet, jehož specializací je hod diskem. V roce 2019 se stal v této disciplíně mistrem světa.\n\nStåhl se do světové atletiky výrazněji zapsal až v roce 2016, kdy se sice neprobojoval z kvalifikace do finále na OH v Riu de Janeiru, později ale hodil nejdelší hod sezóny 68,72 metru. V roce 2017 už skončil na MS v Londýně těsně druhý (o 2 cm) výkonem 69,19 metru. Ve stejném roce také poprvé překonal národní rekord hodem dlouhým 71,29 metru. Ten dále vylepšil výkonem 71,86 metru v roce 2019. Ve stejném roce zvítězil na MS v katarském Dauhá výkonem 67,59 metru.\n\n\n"}
{"id": "1529096", "url": "https://cs.wikipedia.org/wiki?curid=1529096", "title": "Tsada", "text": "Tsada\n\nTsada je malé město v západní části Kypru. Nachází se v okrese Eparchía Páfou, v západní části země, 90 km západně od hlavního města Nicosia a 8 km severně od Paphosu. Tsáda leží ve výšce 619 metrů nad mořem. Má asi 1000 obyvatel.Vinařství je odedávna hlavním zaměstnáním a základním zdrojem příjmů většiny obyvatel obce. Kromě vinic, obilovin, pícnin, rohovníků, olivovníků, vlašských ořechů a mandlí, se v regionu pěstuje také několik ovocných stromů (jabloně, hrušky a pomeranče) a jen velmi málo zeleniny a luštěnin.\n\nPodnebí v této oblasti je mírné. Průměrná roční teplota v rozmezí je 16,7 °C. Nejteplejší měsíc je srpen, nejchladnější je únor. Průměrná roční srážka je 610 milimetrů. Nejvlhčím měsícem je leden se srážkami 140 mm. Nejsušší je srpen s 2 mm srážek.\n"}
{"id": "1529099", "url": "https://cs.wikipedia.org/wiki?curid=1529099", "title": "Klášter trinitářů (Zašová)", "text": "Klášter trinitářů (Zašová)\n\nBývalý klášter trinitářů v Zašové je komplex budov situovaných vedle Kostela Navštívení Panny Marie ve střední části obce. Stavba kláštera byla zahájena v roce 1725 a svému původnímu účelu sloužil až do roku 1783. Poté byla v areálu například výrobna gobelínů, sirotčinec nebo domov důchodců. Od roku 1985 sídlil v areálu Ústav sociální péče pro mentálně postiženou mládež, který byl v roce 2016 zrušen. Současným majitelem je obec Zašová.\n\nPři stavbě nového kostela, který měl nahradit již nedostačující dřevěný kostel sv. Anny, vyvstala potřeba jeho duchovní správy. Tu nakonec svěřil František Ludvík z Žerotína řádu trinitářů. V zakládací listině z 22. října 1722 souhlasí Žerotín se stavbou kláštera a předáním rozestavěného kostela a pozemků. Po schválení císařem Karlem VI 24. listopadu 1724 začala samotné stavba položením základního kamene 4. října 1725. V roce 1728 bylo hotovo východní křídlo, do kterého se mniši přestěhovali, stavba dalších části pokračovala. Trinitáři v Zašové a okolí působili až do zrušení kláštera v důsledku josefínských reforem roku 1783, většina mnichů ho však opustila až v létě následujícího roku, až na 3, kteří byli pověřeni prozatímní správou farnosti.\n\nPo zrušení kláštera byla jeho část vyčleněna pro faru. Současně vznikly v bývalých spádových obcích samostatné fary. Zbytek budov a pozemků byl určen k prodeji. Ten se povedl až v roce 1794, areál pak změnil majitele ještě několikrát, byla v něm například bělírna plátna. Od roku 1989 do roku 1908 umístil do části areálu svou dílnu na výrobu gobelínů Rudolf Schlattauer. Byl zde také zřízen Spolkem sv. Josefa sirotčinec a pro potřeby sirotků postavena v letech 1911-1913 školní budova.\nAreál byl poškozen 1. června 1871 požárem a v roce 1929 silnou bouří.\nBudovy byly spolu s kostelem elektrifikovány v roce 1930.\n\nPo zrušení Ústavu sociální péče pro mentálně postiženou mládež v roce 2016 připadl areál obci. V současné době probíhá rekonstrukce areálu. Na rekonstrukci se podílí i v roce 2017 založený spolek Matice Zašovská, která pořádá mimo jiné i prohlídky kláštera. V areálu vznikl rekonstrukcí budovy staré školy Komunitní dům seniorů, poskytující bydlení uzpůsobené pro seniory.\n\n"}
{"id": "1529100", "url": "https://cs.wikipedia.org/wiki?curid=1529100", "title": "Tianjin Open 2019 – ženská dvouhra", "text": "Tianjin Open 2019 – ženská dvouhra\n\nŽenská dvouhra Tianjin Open 2019 probíhala v první polovině října 2019. Do singlové soutěže tchienťinského tenisového turnaje hraného na tvrdém povrchu nastoupilo třicet dva hráček. Obhájkyní titulu byla Francouzka Caroline Garciaová, kterou ve druhém kole vyřadila Číňanka Wang Ja-fan.\n\nVítězkou se stala 24letá Švédka Rebecca Petersonová, jež ve finále zdolala Britku Heather Watsonovou po dvousetovém průběhu 6–4 a 6–4. V probíhající sezóně si po triumfu na Jiangxi Open připsala druhé turnajové vítězství, které zároveň představovalo druhý singlový titul na okruhu WTA Tour. Watsonová po třech finálových výhrách utržila první kariérní porážku v přímém boji o titul. \n"}
{"id": "1529105", "url": "https://cs.wikipedia.org/wiki?curid=1529105", "title": "Michail Kravčuk", "text": "Michail Kravčuk\n\nMichailo Filipovič Kravčuk ( \"Миха́йло Пили́пович Кравчу́к\", \"Михаи́л Фили́ппович Кравчу́к\", 27. září 1892 Čovnica, Volyňská oblast, Ukrajina – 9. března 1942 Kolyma, Magadanská oblast, Rusko) byl sovětský ukrajinský matematik, akademik ukrajinské akademie věd od roku 1929 a jeden ze zakladatelů ukrajinského ústavu matematiky. Je autorem asi 180 článků o matematice.\n\nZabýval se především diferenciálními a integrálními rovnicemi, přičemž studoval jak jejich teorii, tak aplikace. Jeho dvoudílnou monografii o řešení lineárních diferenciálních a integrálních rovnic metodou hraničních prvků přeložil někdy v letech 1938–1942 americký fyzik a vynálezce John Vincent Atanasoff, jemuž tato práce pomohla při sestrojování prvního elektronického digitálního počítače nazvaného Atanasoff–Berry computer (ABC).\n\nJeho studentka Klavdija Jakivna Latyševa byla první Ukrajinkou, která v roce 1936 obdržela doktorát matematických a fyzikálních věd.\n\nKravčuk byl profesorem matematiky v Kyjevském polytechnickém institutu Igora Sikorského. Mezi posluchače jeho přednášek patřili například budoucí přední raketoví a letečtí konstruktéři Sergej Koroljov, Archip Ljulka a Volodymyr Čelomej. \n\nV únoru 1938 byl Michailo Kravčuk zatčen sovětskou tajnou policií a obviněn z účasti v ukrajinské teroristické nacionalistické organizaci. Nejvyšší soud SSSR jej poslal na dvacet let do Gulagu. V jednom z kolymských táborů také 9. března 1942 zemřel. \n\nV září 1956 byl Michailo Kravčuk posmrtně rehabilitován a v roce 1992 byl opětovně přijat za člena Akademie věd Ukrajinské republiky.\n\nByly po něm pojmenovány Kravčukovy mnohočleny a Kravčukovy matice. \n"}
{"id": "1529108", "url": "https://cs.wikipedia.org/wiki?curid=1529108", "title": "Shanghai Rolex Masters 2019 – mužská dvouhra", "text": "Shanghai Rolex Masters 2019 – mužská dvouhra\n\nMužská dvouhra Shanghai Rolex Masters 2019 probíhala v první polovině října 2019. Do singlové soutěže šanghajského tenisového mastersu hraného na tvrdém povrchu nastoupilo padesát šest hráčů. Z kvalifikace se probojovalo sedm tenistů po výhrách ve dvou kvalifikačních kolech. Obhájcem titulu byl první hráč světa Novak Djoković ze Srbska, kterého ve čtvrtfinále vyřadil Stefanos Tsitsipas. \n\nVítězem se stal třetí nasazený Daniil Medveděv, jenž ve finále zdolal 22letou německou turnajovou pětku Alexandra Zvereva po dvousetovém průběhu 6–4 a 6–1. Pasivní bilanci vzájemných utkání tak 23letý Rus snížil na 1–4. V probíhající sezóně si připsal čtvrté turnajové vítězství, které představovalo sedmý singlový titul na okruhu ATP Tour, respektive druhý v sérii Masters po letní výhře v Cincinnati. Medveděv odehrál šesté finále v řadě a z posledních dvaceti tří zápasů měl bilanci 22–1.\n\nPoprvé od hamburského ATP German Open 1999 byli všichni semifinalisté turnaje v kategorii ATP Tour Masters 1000 mladší dvaceti čtyř let.\n\nOsm nejvýše nasazených hráčů obdrželo volný los do druhého kola.\n"}
{"id": "1529124", "url": "https://cs.wikipedia.org/wiki?curid=1529124", "title": "Shanghai Rolex Masters 2019", "text": "Shanghai Rolex Masters 2019\n\nShanghai Rolex Masters 2019 byl tenisový turnaj pořádaný jako součást mužského okruhu ATP Tour, který se odehrával v komplexu Qizhong Forest Sports City Arena na otevřených dvorcích s tvrdým povrchem DecoTurf. Probíhal mezi 6. až 13. říjnem 2019 v Šanghaji jako jedenáctý ročník turnaje.\n\nTurnaj se po grandslamu a Turnaji mistrů řadil do třetí nejvyšší kategorie okruhu ATP Tour Masters 1000 a představoval předposlední soutěž této devítidílné série. Dotace činila 8 322 885 amerických dolarů.\n\nNejvýše nasazeným hráčem ve dvouhře se stal první tenista světa a obhájce trofeje Novak Djoković ze Srbska. Jako poslední přímý účastník do hlavní singlové soutěže nastoupil 53. hráč žebříčku Uruguayec Pablo Cuevas.\n\nSedmý singlový titul na okruhu ATP Tour a druhý v sérii Masters vybojoval Rus Daniil Medveděv, který odehrál šesté finále v řadě a z posledních dvaceti tří zápasů měl bilanci 22–1. Premiérovou společnou trofej ze čtyřhry získal chorvatsko-brazilský pár Mate Pavić a Bruno Soares.\n\nNásledující hráčí obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1529127", "url": "https://cs.wikipedia.org/wiki?curid=1529127", "title": "Davit Bičinašvili", "text": "Davit Bičinašvili\n\nDavit Bičinašvili (* 3. února 1975) je bývalý původem gruzínský zápasník–volnostylař, který mezi lety 1995 až 2002 reprezentoval Ukrajinu a od roku 2003 reprezentoval Německo.\n\nZápasení se věnoval od 11 let v Tbilisi. V době hluboké ekonomické krize v Gruzii v polovině devadesátých let dvacátého století odešel za lepšími podmínkami na Ukrajinu. Tu reprezentoval od roku 1995 ve váze do 85 (82) kg. Připravoval se ve městě Sumy pod vedením Jurije Holuba. V roce 1996 se do ukrajinské nominace na olympijské hry v Atlantě nevešel na úkor Serhije Hubryňuka. \n\nOd roku 1997 bojoval o postavení ukrajinské reprezentační jedničky s Eldarem Asanovem. V roce 2000 uspěl v ukrajinské nominaci na olympijské hry v Sydney, kde nepostoupil ze základní skupiny před reprezentanta Makedonie Magomeda Ibragimova. Od konce 90. let jezdil pravidelně na ligové soutěže do Německa, kde se nakonec usadil ve městě Schifferstadt a v roce 2003 obdržel občanství. V roce 2004 se kvalifikoval na olympijské hry v Athénách, kde nepostoupil ze základní skupiny přes Kubánce Yoela Romera.\n\nV roce 2008 startoval na svých třetích olympijských hrách v Pekingu ve výborné formě. V úvodním kole prohrál těsně 1:2 na sety s pozdějším vítězem Gruzíncem Revazem Mindorašvilim. Přes opravy se probojoval do souboje o třetí místo proti reprezentantu Ruska Giorgi Ketojevovi. Úvodní set prohrál 0:3 na technické body, když ve druhé minutě nezachytil Ketojevův poraz s úchopem za nohu. Ve druhém setu vyrovnal na 1:1, když se mu podařil hod za 2 technické body. Ve třetím setu se ujal přítrhem vedení 2:0, ale Ketojev vzápětí maďarem vyrovnal na 2:2. Protože soupeř bodoval poslední, prohrál Bičinašvili 1:2 na sety a obsadil konečné 5. místo.\n\nOd roku 2009 se nový německý reprezentační trenér Alexander Leipold snažil dávat příležitost i mladším zápasníkům, ale Gabriel Stark ani Peter Weisenberger Bičinašviliho úrovně nedosáhli. V roce 2012 Německo nemělo ve váze do 84 kg na olympijských hrách v Londýně zastoupení. S reprezentací se rozloučil v roce 2013. Žije v Německu a věnuje se trenérské práci.\n\n"}
{"id": "1529130", "url": "https://cs.wikipedia.org/wiki?curid=1529130", "title": "Deseterac", "text": "Deseterac\n\nDeseterac (v české odborné literatuře často i \"desaterac\") je pojem z oblasti prozódie, označující nerýmovaný desetislabičný verš (tedy \"dekasylab\", \"desetislabičník\"), který je tvořen pěti zpravidla trochejskými stopami s mezislovním předělem po 4. slabice.\n\nTento verš byl typický především pro lidovou jihoslovanskou epiku, ale vyskytoval se i v milostné poezii, např. v takzvaných sevdalinkách.\n\nUkázkou poezie využívající tento druh verše je např. text srbské vlastenecké písně z první světové války „Ko to kaže, Srbija je mala”.\n\nV české literatuře se deseterac vyskytl ojediněle, a použití v Rukopisu zelenohorském a v některých písních Rukopisu královédvorského (\"Čestmír a Vlaslav\", \"Záboj\", \"Jelen\") je proto ve sporu o Rukopisy uváděno jako argument proti jejich vzniku ve 13. až 14. století. \n"}
{"id": "1529135", "url": "https://cs.wikipedia.org/wiki?curid=1529135", "title": "TV Luna", "text": "TV Luna\n\nTV Luna byla slovenskou rodinnou kabelovou televizní stanicí, vlastněnou společností WN DANUBIUS FILM (později přejmenovanou na TV Luna a.s.), vysílající v letech 1999 až 2001, kdy ukončila svůj provoz ze závažných finančních důvodů. Programovou skladbu tvořily akviziční seriály a filmy zejména americké produkce a vlastní pořady. Televize Luna natočila také vlastní sitkom Zborovňa, který následně převzala a dotočila Slovenská televize.\n\nProvozovatel slovenského kabelového televizního kanálu TV Luna, společnost WN DANUBIUS FILM, provozovala v polovině devadesátých let neúspěšný televizní projekt DCTV (\"Danubius Cable TV\"), který po půl roce vysílání prostřednictvím kabelových sítí a družice ukončil z finančních i technických důvodů svou činnost. Vysílateli se nikdy nepodařilo zajistit kvalitní signál na transpondéru družice, který měl pronajatý. Kanál byl tenkrát přenášen i v české kabelové síti Kabel Plus.\nTechnické problémy s distribuci signálu se podařilo provozovateli vyřešit v listopadu 1995. Nicméně v lednu roku 1996 opětovně požádal \"Radu SR pro rozhlasové a televizní vysílání\" \"(Rada SR pre rozhlasové a televízne vysielanie)\" o odložení obnovy vysílání z ledna na květen 1996. Následně požadoval změnu koncepce vysílání, která by mu umožnila rozšířit vysílací čas na 12 hodin denně. Součástí změny měla být také změna názvu kanálu. Namísto schválení rozhodla Vysílací rada dne 9. ledna 1996 o odebrání vysílací licence, neboť slovenský zákon neumožňoval přerušení vysílání kvůli změně koncepce vysílání. Licence byla provozovateli vrácena na základě soudního rozhodnutí teprve v roce 1998, kdy proběhla ve společnosti WN DANUBIUS FILM změna vlastnické struktury. Společnost nyní vlastnili Peter Sedlák (17%), Vladimír Matúšek (17%), Dušan Milko (16%) a Milan Nemček prostřednictvím své společnosti Alter Ego. \n\nTo vedlo k vytvoření projektu nové slovenské invenční televize s názvem TV Luna. K tomuto názvu se zakladatelé rozhodli po zpracované analýze trhu, zaměřené na cílovou skupinu, že by název nové televizní stanice měl být přátelský, jemný a bez negativních konotací. Oslovení respondenti měli možnost vybrat si mezi různými názvy, většina se však přiklonila k názvu \"TV Luna\". Podle původních návrhů provozovatele stanice měla TV Luna klást důraz na poznání, vědecké a žurnalistické objevování a na druhé straně měla poskytnout prostor pro fantazii tvůrců umělecky zapracovanou v kvalitních filmech. Při vytváření programové struktury vycházela stanice z diváckých podnětů. \n\nPočátkem listopadu 1999 se v Bratislavě konala tisková konference představující nový televizní kanál TV Luna. Ta byla prezentována jako televize, jejíž pořady obohacují diváka a nekradou jeho čas, klade důraz na duševní růst a má chuť poznávat nové a ještě nepoznané. Přislíbená byla analytická publicistika, vyvážené zpravodajství, kvalitní dokumentaristika a filmy. V odpoledním schématu měla TV Luna vysílat krátké zprávy, eventuálně dětské \"Správičky\", každou celou hodinu. Představitelé Luny také informovaly, že již mají podepsané smlouvy s více než 80 kabelovými společnostmi na Slovensku, představující pokrytí až 620 000 domácností. V roce 1999 dosahovala penetrace kabelového připojení přiblížně 40% domácností na Slovensku. Vzhledem k možnosti příjmu výhradně prostřednictvím kabelové televize se TV Luna programově orientovala na takzvaného městského diváka. Zpočátku byl plánován rozsah vysílání na 70 hodin týdně, později se měl vysílací čas rozšířit až na 100 hodin. \n\nV sobotu 27. listopadu 1999 ve 20 hodin bylo zahájeno vysílání slovenské kabelové televizní stanice TV Luna přímým přenosem koncertu a představení pořadů s názvem \"Začíname: Úvodné vysielanie TV Luna\". Provoz byl financovaný z půl miliardového úvěru slovenské Devín banky. Vysílání bylo přenášeno prostřednictvím družice Intelsat 707 na 1° západně v digitálně normě MPEG-2 a zakódované kódovacím systémem Conax. Toto vysílání bylo určeno výhradně pro distribuci signálu do kabelových sítí a později také sloužilo k přenosu signálu na terestrické analogové vysílače. Individuální příjem tohoto kanálu prostřednictvím družice nebyl možný. \n\nJiž následující den odvysílala TV Luna v premiéře původní slovenský televizní sitkom Zborovňa, vyrobený v koprodukci se společností JMB Film&TV .\n\nDo konce února 2000 byla TV Luna šířena pouze ve slovenských kabelových sítích. Již se však vedly jednání o přidání kanálu do nabídek českých kabelových televizí. \n\nV premiéře prvního dílu talk show \"Müllerád\" hostil slovenský zpěvák a moderátor Richard Müller slovenského politika a bývalého premiéra Vladimíra Mečiara. \n\nKoncem roku 1999 dal Ing.Milan Kortiš, jednatel kabelové společnosti \"Vares Banská Bystrica\", podnět k prošetření k antimonopolnímu úřadu (\"Protimonopolný úrad SR\") z důvodu možného porušení zákona a zvýhodnění jednoho operátora, kdy kabelová společnost Kabel Plus Východné Slovensko a.s. uzavřela s TV Luna exkluzivní smlouvu o distribuci kanálu ve své síti. Ta bránila distribuci stanice dalšímu kabelovému operátorovi v Košicích, společnosti Vares. Ředitel \"Kabelu Plus Východné Slovensko\" porušení zákona neviděl a poukazoval na obdobnou praxi v České republice, kdy pražský kabelový operátor Kabel Net Holding držel po dobu tří let exkluzivní práva na vysílání tematických kabelových televizních stanic HBO a TV Max (Max1, SuperMax). Tvrdil také, že tohoto práva se v obchodních vztazích využívá, když umožní šířit televizní program pro větší počet domácností. Kabel Plus v okolí Košic šířil TV Lunu do 80 000 domácností, přičemž jen v Košicích šlo o polovinu tohoto počtu. Bez nich by byl kanál šířen pouze pro 30 000 domácností. TV Luna se dohodla s kabelovým operátorem Vares na distribuci signálu do jejich sítě, avšak s výjimkou města Košice, kde byli smluvně vázáni s Kabelem Plus. Podání k antimonopolnímu úřadu měla připravené také Asociace provozovatelů kabelových televizí (\"Asociácia prevádzkovateľov káblovej televízie\") v souvislosti s nekalými praktikami některých kabelových operátorů. \n\nPo vystoupení slovenského zpěváka a moderátora TV Luna, Richarda Müllera, v televizním pořadu konkurenční TV Markíza, ve kterém otevřeně hovořil o své drogové závislosti a negativně se vyjadřoval i k TV Luna, odvolala na poslední chvíli svou účast v živém pořadu \"Müllerád\" populární slovenská zpěvačka Jana Kirschner s odůvodněním, aby se vyhla neočekávaným situacím ze strany zpěváka. Místo ní televize na rychlo sehnala náhradu ve formě české zpěvačky Anny K, díky které mohl být televizní pořad 8. března 2000 odvysílán. Po jeho vyjádření v televizi Markíza začala celou věc prošetřovat také slovenská policie pro podezření ze šíření toxikománie, přičemž v případě obvinění zpěvákovi hrozilo 1 až 5 let odnětí svobody. I přes negativní postoj vůči TV Luna s ním vedení televize spolupráci nerozvázala. Drogová závislost se však na vysílání pořadu projevovala opakovanými absencemi a nevhodným chováním, kdy musela televize sáhnout do vysílání ze záznamu. Představitelům kanálu se nelíbilo ani vystoupení zpěváka v pořadu české komerční stanice TV Nova, kde prezentoval intimnosti ze svého sexuálního života a z oblasti nestandardního sexuálního chování, které televize pokládala za nemorální. Taková prezentace údajně snížila mediální hodnotu a moderátorskou kredibilitu zpěváka. Po všech těchto problémech ztráceli obchodní partneři televize zájem o reklamní čas a televize se rozhodla vysílání tohoto pořadu 14. března 2000 ukončit. Namísto posledního dílu s pozvaným ministrem kultury SR, Milanem Kňažkem, odvysílala televize českou pohádku Šíleně smutná princezna. \n\nOd 1. dubna 2000 rozšířila TV Luna vysílací čas. Vysílání bylo zahájeno již od poledne, respektive časného odpoledne, a o víkendu od rána. Změnou prošlo i vysílací schéma. Hlavní zpravodajská relace Hlavné správy byla přesunuta z 19:15 hodiny na 18:50. Vyváženost zpravodajství za první tři měsíce vysílání potvrdila také organizace \"Memo 98\". Nově se ve vysílání objevily pořady Hromozvod, Svetobežník, Účet, Tribuna a kontaktní relace Fotelka. V nedělní odpoledne mohli nově diváci zhlédnout týdenní přehled sportu. \n\nDne 19. června 2000 prošla TV Luna novou programovou strukturou a její vysílací čas byl opět rozšířen. Vysílání nyní zahajovalo krátkým zpravodajstvím v 6:50 hodin, po kterém následoval hodinový snídaňový pořad \"Toast\" a dopolední vysílání vyplňovaly hudební bloky \"Musicreport\", \"Musicmania\" a pořady \"Last Minute\", \"3x3xS\" a \"P.O. Box\". Dopolední blok hudebních pořadů byl vysílán živě ve spolupráci se slovenskými hudebními vydavatelstvími. Právě 20% hudby tvořily videoklipy slovenské pop music, avšak na své si přišli také milovníci klipů druhé poloviny osmdesátých let. Živým hudebním vysíláním provázeli mladí moderátoři Andrej Bičan a Martin Pyco Rausch, koordinátorem projektu byl Martin Sarvaš. \n\nDne 4. listopadu 2000 bylo spuštěno terestrické vysílání na kanálu 33 v okolí měst Nižná, Tvrdošín, Trstená a Podbiel, pro více než 30 000 obyvatel .\n\nV době od 21. srpna do 17. prosince 2000 se podle společnosti \"Market & Media & Lifestyle, Median\" podařilo v průzkumu sledovanosti dosáhnout na průměrná 4%, zatímco TV Markíza ve stejném období dosáhla průměrné sledovanosti 76% a česká televizní stanice TV Nova 19%. Televizi Luna se zároveň podařilo navzdory finančním problémům získat v roce 2001 cenu \"Hudební akadémie Artmedia\" v kategorii \"Počin roku\" za její hudební vysílání z roku 2000. K výraznému poklesu sledovanosti však došlo v první polovině roku 2001, kdy televize získala pouhá 1,5% podílu na trhu, zatímco TV Markíza 85,3% a oba programy slovenské televize 13,2%. \n\nBěhem roku 2000 se TV Luna dostala do platební neschopnosti, kdy již v září přestala platit svým externím pracovníkům a o měsíc později svou mzdu nedostali ani zaměstnanci televize. Po setkání zaměstnanců s vedením televize, které proběhlo 5. prosince 2000, se více zaměstnanců rozhodlo od 15. prosince ukončit své působení v Luně, pokud nedostanou mzdu za říjen. Ze stejných důvodů opustil v prosinci televizi také moderátor mnoha diskusních pořadů, Milan Markovič. Vedení televize již několik měsíců hledalo nové investory, kteří by byli ochotni převzít dluhy a do televize investovat. \n\nV měsíci říjnu se ranní vysílání pořadů Musicmania, Musicreport, P.O.Box a Toast začaly reprízovat také v odpoledních hodinách.\n\nDo konce roku televize propustila 102 z celkového počtu 237 zaměstnanců a externích spolupracovníků, aby tím snížila provozní ztrátu. Televize ve výběru propouštěných zaměstnanců přihlédla k délce jejich praxe. Dále bylo v plánu provést redukci vysílání ve smyslu zkrácení vysílacího času a úpravu programového schématu. \n\nNa začátku roku 2001 zahájila TV Luna terestrické vysílání na kanálu 50 z městského analogového vysílače v Košicích. Ten svým signálem pokrýval celé město a okolí s přibližně 300 tisíci obyvateli. \n\nDne 1. března 2001 opustil televizi generální ředitel Peter Sedlák, aby tím zjednodušil vlastnické poměry v televizi a ta se dala snadno prodat případnému zájemci. Zájem o televizi údajně projevil nejmenovaný německý kanál. TV Luna údajně jednala také s tehdejším generálním ředitelem TV Nova, Vladimírem Železným, který projevil zájem o vstup na slovenský mediální trh. Ten se však později rozhodl o vstup do jiného televizního kanálu, TV Global. Posledním vážným zájemcem o televizi byla společnost Hanco, která však od svého záměru ustoupila. Na válné hromadě byl zvolen Pavel Meleg jako nový statutární orgán. Post generálního ředitele zůstalo neobsazený. \n\nNeúspěšné jednání mezi provozovatelem stanice a uplinkovou společností Telenor Slovakia, které TV Luna dlužila platby za objednané služby, vedlo k zastavení družicového vysílání TV Luna k 19. září 2001, což mělo za následek výpadek stanice ve všech kabelových sítích v České republice i na Slovensku, s výjimkou kabelové televize v Bratislavě, kde byla TV Luna přímo napojená na kabelový rozvod. O dva dny později byla nevysílající TV Luna v kabelových sítích společnosti UPC mimo Bratislavu nahrazena vysíláním zpravodajské stanice TA3. V samotné Bratislavě došlo 23. září ke změně kanálu v kabelové síti, na kterém TV Luna vysílala, a to z kanálu 40 na kanál S30. Ten nebylo možné naladit na starších televizorech, které neměly zabudovaný dekodér pro příjem pásma pro kabelovou televizi, takzvaného Hyperbandu. Tímto krokem se podle představitelů televize snížila sledovanost kanálu na minimum. Vysílání na tomto kanálu vydrželo pouze jeden den. Ve stejný den se představitelé TV Luna rozhodli k dočasnému zastavení výroby svého programu a své zaměstnance poslali na dovolenou. Milan Nemček, jeden ze šéfů TV Luna, o týden dříve žádal \"Radu pre vysielanie a retransmisiu\" o přidělení dalších terestrických vysílačů. Před licenční radou sliboval obnovení vysílání, výstavbu nových vysílačů a vybudování silné televize. Nový investor, producent Rudolf Biermann a americký investor Argus Capital, dcera americké investiční společnosti Prudential Financial, jež prostřednictvím společnosti European Media Ventures stála také za vznikem české televizní stanice TV3, přislíbil vyrovnání závazků a investice do vysílání za předpokladu, že TV Luna získá uvolněné vysílače po regionálních televizních kanálech TV Sever a TV Slavín. Kromě těchto dvou zmíněných frekvencí žádala televize také o vysílače menších okruhů v Banské Bystrici, Zvolenu, Turčianských Teplicích, Detvě, Prievidzi, Žiaru nad Hronom, Nové Bani, Prešově a Žilině. \n\nV úterý 23. října 2001 zahájila \"Rada pre vysielanie a retransmisiu\" správní řízení ve věci odnětí licence TV Luna, protože televizní stanice nevysílala déle než 30 dní. TV Luna měla mnohamilionové dluhy a nezaplacené pohledávky. Televizní vysílače, které požadovala Luna pro obnovení vysílání byly přiděleny provozovateli konkurenčních kanálů TV Global a TV Naša, košické společnosti MAC TV. Jarmila Grujbárová, ředitelka kanceláře Vysílací rady označila situaci v TV Luna za podobnou té ve VTV. Luně vypověděl smlouvu Slovenský ochranný svaz autorský (\"Slovenský ochranný zväz autorský\"), zkráceně \"SOZA\", některé firmy plánovaly, nebo již podaly na Lunu návrh na její konkurz. Vzhledem k hrozícímu správnímu řízení by podle jejich slov nebylo logické TV Luna přidělit další individuálně koordinované frekvence, které požadovala. Navíc se Rada rozhodla stáhnout svůj předchozí souhlas se vstupem nového investora Rudolfa Biermana, jakožto stoprocentního vlastníka TV Luna. \n\nNa počátku svého vysílání očekávali majitelé stanice, že TV Luna dosáhne 10% podílu na slovenském reklamním trhu. V roce 2002 počítali dokonce s 26% podílem. Naposledy však televize nedosáhla ani na desetinu tohoto předpokladu. Televize, které posledních pár měsíců šéfovali Milan Nemček, Pavel Meleg a Ľubomír Kanis, bývalý generální ředitel Devín banky, přišla 20. listopadu 2001 o licenci. \n\nJiž 25. srpna 2001 zkrachovala Devín banka, která v roce 1999 poskytla úvěr TV Luna ve výši půl miliardy SKK. Banka si podle Máriana Juska, guvernéra Slovenské národné banky, opakovaně neplnila ani pravidla obezřetného podnikání, kdy více než čtyři pětiny poskytnutých úvěrů nebyly spláceny. S ukončením vysílání TV Luna přišla banka o 800 milionů SKK. Úvěry neposkytla pouze držiteli licence, společnosti TV Luna s.r.o., ale také vlastníkům Luna a.s. a martinské společnosti Alter Ego, jakož i dalším dvěma společnostem. Splacený byl pouze dluh společnosti Podium Studios, s.r.o., která dříve pro TV Lunu vyráběla dabing a poslední rok podnikala mimo televizi. Její úvěr však nepřekročil 20 milionů SKK. Ostatní dlužníci v okolí působení TV Luna nedisponovali majetkem, jež by dosahoval na výši jejich úvěru. Slovenská Devín banka vlastnila televizní techniku v hodnotě okolo 200 milionů SKK, kterou televizi poskytovala beze smlouvy bezplatně a banka techniku ani neodepisovala. Zbylá část vybavení televize patřila bratislavské společnosti Utar s.r.o., která televizi Luna pronajala na dobu deset let část své budovy výměnou za investice do interiéru. \n\nTelevizní stanice Luna byla distribuována prostřednictvím kabelových sítí v České republice a na Slovensku. \n\n\n\n\n\n\n\n\n\n\n\n\n\n\nTV Luna – Oficiální webové stránky (v archívu)\n"}
{"id": "1529136", "url": "https://cs.wikipedia.org/wiki?curid=1529136", "title": "Upper Austria Ladies Linz 2019", "text": "Upper Austria Ladies Linz 2019\n\nUpper Austria Ladies Linz 2019 byl tenisový turnaj pořádaný jako součást ženského okruhu WTA Tour, hraný na krytých dvorcích s tvrdým povrchem DecoTurf stadionu TipsArena Linz. Probíhal mezi 7. až 13. říjnem 2019 v rakouském Linci jako třicátý třetí ročník turnaje.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se stala osmá tenistka světa Kiki Bertensová z Nizozemska. Jako poslední přímá účastnice do dvouhry nastoupila 81. hráčka žebříčku Češka Kristýna Plíšková.\n\nPremiérový singlový titul na okruhu WTA Tour vybojovala Američanka Cori Gauffová, která se v 15 letech stala nejmladší šampionkou turnaje WTA od výhry Nicole Vaidišové na Taškent Open 2004. Bodový zisk ji poprvé posunul do elitní světové stovky. Čtvrtou společnou trofej ze čtyřhry získala česká dvojice Barbora Krejčíková a Kateřina Siniaková.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující pár měl nastoupit z pozice náhradníka:\n\n\n"}
{"id": "1529142", "url": "https://cs.wikipedia.org/wiki?curid=1529142", "title": "Oskar Sundqvist", "text": "Oskar Sundqvist\n\nOskar Sundqvist (̈* 23. března 1994 Boden) je švédský hokejový útočník hrající za klub St. Louis Blues v severoamerické lize National Hockey League (NHL). Byl draftován týmem Pittsburgh Penguins ve třetím kole z 81. místa při draftu do NHL v roce 2012. V roce 2019 vyhrál s Blues Stanley Cup. \n\nJuniorskou kariéru začal v rodném Švédsku v organizaci Skellefteå AIK. Draftován do NHL byl v roce 2012 týmem Pittsburgh Penguins. V nejvyšší švédské lize Swedish Elite League (SEL) debutoval 24. října 2012 v zápase proti týmu Frölunda HC. V sezóně 2013-14 s Skellefteå vyhrál švédský titul. \n\n31. května 2014 podepsal tříletou nováčkovskou smlouvu s Penguins. Sezónu 2014-15 strávil na farmě Penguins v týmu Wilkes-Barre/Scranton Penguins v lize American Hockey League (AHL). \n\nV NHL debutoval 5. února 2016 v prohře 6–3 proti Tampa Bay Lightning. Svůj první gól v NHL vstřelil v zápase proti New York Islanders 2. dubna a pomohl tak svému týmu vyhrát 5–0. Celkem v sezóně 2015-16 odehrál 18 zápasů v základní části a 2 zápasy v play-off. Ačkoliv se Penguins na konci play-off radovali z výhry Stanley Cupu, Sundqvist neodehrál ani jeden zápas finále a ani dostatek her v základní sezóně, tudíž se jeho jméno na Stanley Cup nedostalo a nebyl počítán mezi vítězné hráče. Od Penguins ovšem dostal alespoň prsten oslavující výhru Stanley Cupu. \n\nBěhem vstupního draftu NHL v roce 2017 byl Sundqvist společně s výběrem v prvním kole draftu vyměněn do St. Louis Blues výměnou za Ryana Reavese a výběr v druhém kole draftu. Většinu sezóny 2017–18 strávil v NHL s Blues a celkem nastoupil do 42 her. \n\nSundqvist a Blues vyhráli v sezóně 2018-19 Stanley Cup, když porazili Boston Bruins v sedmi zápasech. To znamenalo první vítězství Stanley Cupu v historii tohoto týmu. Sundqvist v 25 hrách play-off zaznamenal čtyři góly a devět bodů. V základní části posbíral v 74 zápasech bodů 31. \n\n21. července 2019 podepsal s Blues čtyřleté prodloužení smlouvy za 11 milionů dolarů. \n"}
{"id": "1529143", "url": "https://cs.wikipedia.org/wiki?curid=1529143", "title": "Tianjin Open 2019", "text": "Tianjin Open 2019\n\nTianjin Open 2019 byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v mezinárodním tenisovém centru. Probíhal mezi 7. až 13. říjnem 2019 v čínském přímo spravovaném městě Tchien-ťinu, jakožto šestý ročník turnaje.\n\nTurnaj se sníženým rozpočtem oproti předchozímu roku ve výši 500 000 dolarů patřil do kategorie WTA International. Nejvýše nasazenou hráčkou ve dvouhře se po odstoupení Keninové stala světová dvacítka Wang Čchiang z Číny, která ve druhém kole uhrála jen tři gemy na Britku Heather Watsonovou. Jako poslední přímá účastnice do dvouhry nastoupila 132. hráčka žebříčku Číňanka Pcheng Šuaj.\n\nDruhý singlový titul na okruhu WTA Tour vybojovala 24letá Švédka Rebecca Petersonová. Premiérovou společnou trofej ze čtyřhry si odvezl japonský pár Šúko Aojamová a Ena Šibaharová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující pár obdržel divokou kartu:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1529144", "url": "https://cs.wikipedia.org/wiki?curid=1529144", "title": "Chladná zbraň", "text": "Chladná zbraň\n\nChladná zbraň je taková zbraň, která při svém použití vyžaduje fyzický kontakt s cílem. Jedná se o útok zbraní jako takovou a nikoli útok konaný projektilem.\n\nChladné zbraně jsou prvopočátkem řemeslné tvorby člověka. Mezi první nástroje vyrobené lidským druhem a jeho předky patří právě nástroje, \npůvodně určené k napomáhání lovcům a také tehdejší lidské společnosti. Naskýtá obrovská škála předmětů a zbraní, které lze definovat jako zbraně chladné. Prvním známou chladnou zbraní je tzv. pěstní klín, kterým započal vývoj tvorby nástrojů, mezi které samozřejmě řadíme i zbraně. Základem snad každé chladné zbraně je nástroj, usnadňující práci všedního života. Přeci jen základem pro všem známé kopí je pěstní klín na dlouhé větvi, určený pro lov zvěře a základem pro nůž je pěstní klín samotný. Lze tak vynález pěstního klínu považovat za prvopočátek tvorby zbraní. Základní myšlenkou chladné zbraně je umocnit schopnosti jejího uživatele a poskytnou mu větší efektivitu, při vykonávání dané útočné činnosti.\n\nDíky obrovskému množství předmětů, které lze definovat jako chladnou zbraň, lze rozdělit tyto předměty mezi 4 základní kategorie. Jednotlivé kategorie jsou definovány primárním účelem daných zbraní.\n\n\nDefinice zbraně s názvem bodné je určená již jejím názvem. Tento druh zbraně vychází ze svého prapředka a tím je pěstní klín, upevněný na dlouhé násadě z větve, díky čemuž vznikne kopí. Původním účelem bodných zbraní bylo usnadnění lovu, jak ve vodě tak na souši. Později se tento druh zbraně zdokonalil s vývojem lidské zručnosti a lepším materiálům na zbraně, které se stali základními pilíři všech armád. \n\nNejznámějšími zástupci této kategorie jsou kopí, bodné dýky a rapíry, které využívají veškerý potenciál zbraně k bodnému zásahu a umocňují tak schopnosti jejího uživatele.\n\nSečné zbraně jsou zbraněmi, které svůj vývoj odstartovali s prvními kovovými nástroji. Jedná se o kategorii zbraní, která pro svou efektivitu využívá ostrého ostří, díky kterému dochází ke snazšímu fyzickému poškození. Zbraně sečné tak tak představují velký pokrok lidské společnosti ve vývoji řemeslné zručnosti, znalosti materiálů a konstrukci zbraní jako takových. Původní sečné zbraně byli vyráběné z mědi, později z bronzu a na konec ze železa a oceli. Původním tvarem těchto zbraní byla jednoduchá rovná čepel s vybroušeným ostřím, které bylo efektivnější než dosud užívané zbraně bodné nebo drtivé. Hlavní výhodou tohoto typu zbraně byla jejich hmotnost, efektivita a snadná ovladatelnost. S postupem času se však tvar vyvíjel a díky chápání základních principů užívání tohoto typu zbraní, se tak čepele začali profilovat do prohnutého tvaru, čímž se zvyšovala efektivita při sekání, ale na úkor její efektivity bodání. Došlo tak k úplnému rozdělení zbraní na bodné a sečné. \n\nNejznámějšími zástupci této kategorie zbraní jsou šavle nebo katany a z kategorie zbraní delších pak sekery, sudlice nebo kůsy.\n\nZbraně drtivé (tupé) jsou zbraněmi, které nedisponují ani ostřím nebo ostrým hrotem, jelikož jejich síla tkví ve vysoké hmotnosti. Zbraněmi drtivými lze nazvat veškeré předměty, které umocňují sílu dopadu úderu daného jedince na daný cíl. Předchůdcem tohoto typu zbraní, bude tak nejstarší varianta zbraně vůbec a to jednoduchý dřevěný kyj, který začali užívat již naši prapředci. S vývojem obranyschopnosti zbrojí, bylo zapotřebí i vývoje zbraní, určených k jejich překonání. Největší rozmach drtivých zbraní lze zařadit do středověkého období, kde se projevili jako velmi efektivní, proti masivně obrněným rytířům a obrněncům tehdejší doby. Zbraně sečné vyžadovali obrovskou zdatnost a um k překonání takto vyspělé zbroje, avšak zbraně drtivé nevyžadují tolik technické zdatnosti, k poškození zbroje a poražení soupeře. \n\nMezi jedny z nejznámějších drtivých zbraní patří kyje, cepy, řemdihy, válečná kladiva a palcáty.\n\nVrhací zbraně jsou zbraněmi na pomyslné hraně zbraní chladných. Účelem tohoto typu zbraní je tak zasažení cíle na delší vzdálenost, ale pouze za pomoci síly jednotlivce samotného. Do této kategorie tak nemohou spadat kuše, luky a zbraně palné, které za pomoci složitějšího mechanismu, než pouhého přenosu síly člověka, vypouští projektily. Vrhací zbraně zastupují rozličné tvary a velikosti, od nejdrobnějších jako jsou vrhací hvězdice, až po ty největší jakými jsou harpuny a oštěpy. Dnešní vrhací zbraně jsou konstruovány pro maximální efektivitu a odolnost pro vrhací účely.\n\nNejznámějšími zástupci tak budou kopí, shurikeny, nebo vrhací nože.\n\n\n"}
{"id": "1529145", "url": "https://cs.wikipedia.org/wiki?curid=1529145", "title": "Fokker D.X", "text": "Fokker D.X\n\nFokker D.X (či D.10) byl nizozemský stíhací letoun vzniklý u společnosti Fokker po skončení první světové války. \n\nV roce 1918 Fokkerův hlavní konstruktér Reinhold Platz navrhl stíhací Fokker D.VIII, vzpěrový hornoplošník s křídlem samonosné konstrukce, což byl v té době nezvyklý rys. Jeho rotační motor měl výkon jen 82 kW (110 hp), ale typ měl dobré letové vlastnosti. V Německu vzniklo 60 kusů. Po skončení války Anthony Fokker přesunul svou výrobní činnost do Nizozemska. D.X vznikl jako zvětšená verze D.VIII, která se dočkala jen omezeného úspěchu. Deset letounů zakoupilo Španělsko a jeden Finsko, které jej užívalo v letech 1923–1924.\n\n\nÚdaje dle\n\n\n\n\n\n"}
{"id": "1529147", "url": "https://cs.wikipedia.org/wiki?curid=1529147", "title": "Klenotnice (pokladnice)", "text": "Klenotnice (pokladnice)\n\nKlenotnice je termín pro prostory, ve kterých jsou uschovány státní nebo církevní klenoty. Ve starověku byly klenoty uchovávány v domech, tzv. thesaurech, z nichž pochází i slovo trezor.  Klenotnice bývaly v palácích nebo pevnostech, dokud jejich funkci nepřevzaly trezory nebo prostory s trezory v bankách. Původně byl v těchto klenotnicích nesystematicky shromážďován všechen majetek knížat. Počínaje 15. stoletím se písemnosti v knihovnách a archivech začaly třídit. Od poloviny 16. století byla umělecká díla považována za samostatná a nezávislá. Vznikaly první kabinety kuriozit. K přísnému oddělení uměleckých děl od cenností však došlo až v 18. století. Muzea dnes často nazývají místnost s nejcennějšími kousky jako pokladnici nebo klenotnici.\n\nV kostelech a klášterech byly běžné klenotnice, ve kterých se shromážděné poklady po staletí uchovávaly a později se vystavovaly v muzeu. Výstavní prostory pro umělecké poklady katedrál se dodnes nazývají katedrální klenotnice, v klášterních kostelech jako klášterní klenotnice.\n\nKlenotnice je v mnoha pohádkách a legendách místo, ve kterém se nachází poklad. Ten se skládá převážně z drahých drahokamů, perel, zlata a stříbra. Jedna ze známých klenotnic v literatuře je v jeskyni, kde ji objevil Ali Baba.\n\n\n\n"}
{"id": "1529150", "url": "https://cs.wikipedia.org/wiki?curid=1529150", "title": "Anna Blinkovová", "text": "Anna Blinkovová\n\nAnna Blinkovová (rusky: Анна Владимировна Блинкова, \"Anna Vladimirovna Blinkova\", * 10. září 1998 Moskva) je ruská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. Po jednom turnajovém triumfu z dvouhry i čtyřhry vybojovala v sérii WTA 125K. V rámci okruhu ITF získala do října 2019 tři tituly ve dvouhře a deset ve čtyřhře. \n\nNa žebříčku WTA byla ve dvouhře nejvýše klasifikována v září 2019 na 65. místě a ve čtyřhře pak v témže datu na 52. místě.\n\nV juniorském tenise si zahrála finále douhry ve Wimbledonu 2015, v němž ji porazila krajanka Sofja Žuková. Na juniorském kombinovaném žebříčku ITF nejvýše figurovala v srpnu 2015, kdy jí patřilo 3. místo.\n\nV ruském fedcupovém týmu debutovala v roce 2017 moskevským duelem 2. světové skupiny proti Tchaj-wanu, v němž podlehla Čang Kchaj-čen a po boku Kalinské vyhrála čtyřhru. Rusky zvítězily 4:1 na zápasy. Do roku 2020 v soutěži nastoupila k jedinému mezistátnímu utkání s bilancí 0–1 ve dvouhře a 1–0 ve čtyřhře.\n\nV rámci hlavních soutěží událostí okruhu ITF debutovala v únoru 2015, když na turnaji v tuniském Marsá al-Qantáwí s dotací 10 tisíc dolarů postoupila z kvalifikace. Ve druhém kole dvouhry uhrála jen dva gemy na krajanku Xeniji Lykinovou. Z deblové tuniské soutěže si však připsala s Francouzkou Tessah Andrianjafitrimovou první titul. V lednu 2016 pak na stuttgartské události ITF s rozpočtem 10 tisíc dolarů vybojovala trofej v singlu, po výhře nad Řekyní Valentini Grammatikopoulouvou, tak i v deblu.\n\nNa okruhu WTA Tour debutovala dubnovým Grand Prix SAR La Princesse Lalla Meryem 2016 v marockém Rabatu. Na úvod dvouhry podlehla švýcarské tenistce Timee Bacsinszké. První zápasové výhry dosáhla na říjnovém Kremlin Cupu 2016 v Moskvě, kde po dramatickém průběhu vyřadila Lotyšku Anastasiji Sevastovovou až 12:10 v tiebreaku rozhodující sady. Před druhým kolem z turnaje odstoupila. \n\nDebut v hlavní soutěži nejvyšší grandslamové kategorie přišel v ženském singlu Australian Open 2017 po zvládnuté tříkolové kvalifikaci. Singlovou soutěž otevřela vítězstvím nad Rumunkou Monicou Niculescuvou a následně získala jen dvě hry na Karolínu Plíškovou. \n\nPremiérové finále na okruhu WTA Tour odehrála ve čtyřhře Grand Prix SAR La Princesse Lalla Meryem 2018. Po boku Rumunky Ioany Raluky Olaruové v něm zdolaly španělsko-maďarskou dvojici Georgina Garcíaová Pérezová a Fanny Stollárová. Podruhé si deblové finále zahrála na únorovém Thailand Open 2019 v Hua Hinu. V páru s čínskou hráčkou Wang Ja-fan však v utkání nestačily na rumunský pár Irina-Camelia Beguová a Monica Niculescuová. Průlom do elitní světové stovky žebříčku WTA dvouhry zaznamenala v jeho vydání z 20. srpna 2018, když se posunula ze 101. na 100. místo. Sezónu 2018 zakončila poprvé jako členka Top 100 na 98. příčce.\n\nNa Australian Open 2019 ji na úvod vyřadila Kristýna Plíšková. Do třetího kola prošla na pařížském French Open 2019 po třísetových výhrách nad Margaritou Gasparjanovou a Caroline Garciaovou. Stopku ji však v další třísetové bitvě vystavila Američanka Madison Keysová. V kvalifikačním kole Wimbledonu 2019 nezvládla koncovku rozhodující sady proti Tereze Martincové. Na US Open 2019 pak v zahajovacím střetnutí vyzvala světovou jedničku a obhájkyni trofeje Naomi Ósakaovou, proti níž dokázala uhrát jeden set. Po výhře nad Mihaelou Buzărnescuovou se podívala do čtvrtfinále prvního ročníku Bronx Open 2019, v němž podlehla Wang Čchiang. Do premiérového semifinále na túře WTA pak prošla během zářijového Guangzhou International Women's Open 2019 v Kantonu, když vyřadila Marii Bouzkovou. Mezi poslední čtveřicí však utržila porážku od Sofie Keninové. \n\n"}
{"id": "1529152", "url": "https://cs.wikipedia.org/wiki?curid=1529152", "title": "Loftus Versfeld Stadium", "text": "Loftus Versfeld Stadium\n\nLoftus Versfeld Stadium (též Loftus Versfeld) je víceúčelový stadion sloužící zejména pro fotbal a rugby v Pretorii. Pojme 51 762 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Stadion je domovem ragbyových týmů Bulls a Blue Bulls a fotbalového klubu Mamelodi Sundowns FC.\n\nMísto, na kterém se nachází stadion, se od roku 1903 používá jako sportoviště. První stadion podobného zařízení bylo postaveno v roce 1923 z betonu. V té době měl kapacitu 2 000 diváků. Od roku 1948 byl stadion několikrát rozšířen. Největší rekonstrukce proběhla v roce 2008. Stadion byl pojmenován po Robertu Loftusu Owenu Versfeldovi, zakladateli organizovaného sportu v Pretorii. V průběhu let měl stadion různá jména, když sponzoři přicházeli a odcházeli, ale místní obyvatelé vždy odkazovali na stadion jako Loftus Versfeld.\n\nStadion hostil několik mistrovství. Konalo se zde Mistrovství světa v rugby 1995 a Konfederační pohár FIFA 2009. V roce 2010 byl jeden z 10 stadionu, kde se konalo Mistrovství světa ve fotbale.\n\nMezi známé osobnosti, kteří zde zde vystupovali, jsou UB40, Robbie Williams, Celine Dion a další.\n"}
{"id": "1529154", "url": "https://cs.wikipedia.org/wiki?curid=1529154", "title": "Alioramini", "text": "Alioramini\n\nAlioramini (\"z jiné (vývojové) větve\") je klad (tribus) vývojově pokročilých tyranosauridních teropodů, obývajích oblasti východní Asie (Mongolska a Číny) v období pozdní svrchní křídy (asi před 72 až 66 miliony let).\n\nTento klad stanovil v roce 1995 americký badatel George Olshevsky. V roce 2014 upřesnili jeho definici paleontologové, kteří ve stejné práci formálně popsali rod \"Qianzhousaurus\". Jedná se o všechny tyranosauriny vývojově bližší druhu \"Alioramus remotus\" než druhům \"Tyrannosaurus rex\", \"Albertosaurus sarcophagus\" nebo \"Proceratosaurus bradleyi\".\n\nDélka těchto dinosaurů se pohybovala zhruba kolem 6 metrů a jejich hmotnost se pohybovala zhruba mezi 500 a 1000 kilogramy. Čínský rod byl poněkud větší (délka lebky 90 cm, celková délka asi 8 metrů, přesné rozměry však nelze na základě nekompletního fosilního materiálu stanovit. Od nejbližších příbuzných rodu \"Tyrannosaurus\" se alioramini vzhledově lišili tvarem své lebky, měli výrazně prodloužený čenich a jejich čelisti byly štíhlejší a v zákusu výrazně slabší. Čenich zahrnoval minimálně 2/3 celkové délky lebky a v každé dolní čelisti bylo minimálně 18 zubů. Mezi nozdrami a očima alioraminů se nacházela série kostěných výrůstků, které mohou představovat znak sexuálního dimorfismu či prostředek vnitrodruhové komunikace.\n\nV současnosti jsou do tohoto tribu řazeny tři druhy ve dvou rodech - \"Alioramus remotus\", popsaný roku 1976 z Mongolska a \"Alioramus altai\", popsaný rovněž z Mongolska v roce 2009 a \"Qianzhousaurus sinensis\", popsaný roku 2014 z jihovýchodní Číny (provincie Kan-čou).\n\n"}
{"id": "1529157", "url": "https://cs.wikipedia.org/wiki?curid=1529157", "title": "MirrorVision", "text": "MirrorVision\n\nMirrorVision byl britský placený filmový kanál, 100% vlastněný miliardářem československého původu, Robertem Maxwellem, prostřednictvím společnosti MirrorVision Film Services Limited. Filmový kanál MirrorVision vysílal mezi lety 1985 a 1986, kdy bylo jeho vysílání zastaveno ve prospěch konkurenčního kanálu Prem1ere. MirrorVision se zaměřoval především na vysílání klasických filmů a seriálů.\n\nPředchůdcem filmového kanálu \"MirrorVision\" byl taktéž britský placený filmový kanál TEN The Movie Channel, jehož zkratka TEN znamenala \"The Entertainment Network\". Po vlastnických změnách v kabelové síti britského vysílatele Rediffusion Cablevision, do které vstoupil Robert Maxwell, došlo v brzké době k ukončení vysílání a od 2. června 1985 následné obnově pod novým názvem \"MirrorVision\". Stanice byla distribuována nekódovaně do dalších kabelových sítí prostřednictvím družice Intelsat VA-F11, umístěné na orbitální pozici 27,5° západně. \n\nBěhem prvního roku vysílání došlo ke změně loga a související grafiky. Z původní červené varianty se přešlo na logo tvořené velkým písmenem \"M\", pod kterým se na modrém pozadí nacházel nápis MIRRORVISION. \n\nOd září 1985 bylo po předešlých odkladech rozšířeno vysílání o odpolední blok seriálů, magazínů a filmů s názvem \"MirrorVision Matinee\", jehož vysílání začínalo již ve 14 hodin středoevropského času. Do té doby MirrorVision vysílal od 18 hodiny.\n\nFilmový kanál \"MirrorVision\" vysílal v roce 1986 14 hodin programu denně, především celovečerní hrané filmy, seriály, dokumenty, klasické, a v noci také erotické filmy.\n\nVzhledem ke vstupu Roberta Maxwella do konkurenčního filmového kanálu Prem1ere a jeho následném sloučení s MirrorVision, došlo 31. března 1986 k ukončení vysílání placeného kanálu MirrorVision ve prospěch silnější značky \"Prem1ere\". \n\nVysílání bylo šířeno prostřednictvím britské kabelové sítě British Cable Systems, původně známé pod názvem Rediffusion M.\n\n\n\n"}
{"id": "1529159", "url": "https://cs.wikipedia.org/wiki?curid=1529159", "title": "Ivan Zaytsev", "text": "Ivan Zaytsev\n\nIvan Zaytsev ( Иван Вячеславович Зайцев, \"Ivan Vjačeslavovič Zajcev\", * 2. října 1988 Spoleto) je italský volejbalista ruského původu. Hraje za klub Modena Volley na pozici smečaře nebo univerzála. Je vysoký 204 cm.\n\nJeho otec Vjačeslav Zajcev získal se sovětskou reprezentací zlatou medaili na LOH 1980, MS 1978 a 1982 a sedmi evropských šampionátech. Matka Irina Pozdňakovová reprezentovala Sovětský svaz v plavání. Mají starší dceru Annu a syna Ivana, který se narodil v době Vjačeslavova angažmá v Itálii a v roce 2008 získal italské občanství.\n\nZískal dva tituly mistra Itálie (2014 a 2018) a v roce 2015 vyhrál Pohár CEV. S italskou reprezentací získal bronzovou medaili na Letních olympijských hrách 2012 a stříbrnou na Letních olympijských hrách 2016. Má zlatou medaili ze Středomořských her 2009 a stříbro ze Světového poháru 2015. Byl druhý na mistrovství Evropy ve volejbale mužů 2011 a mistrovství Evropy ve volejbale mužů 2013 a třetí na mistrovství Evropy ve volejbale mužů 2015. Na ME 2017 nestartoval, protože mu kvůli sponzorské smlouvě nebylo umožněno nastoupit v oblíbené značce obuvi. Byla mu udělena cena pro nejlépe podávajícího hráče ME 2013 a nejlepšího univerzála ME 2015. Byla mu naměřena rekordní rychlost podání 134 km/h. \n\nS manželkou Ashling má syna a dvě dcery. Je ambasadorem Světového potravinového programu.\n\n\n"}
{"id": "1529160", "url": "https://cs.wikipedia.org/wiki?curid=1529160", "title": "Prem1ere", "text": "Prem1ere\n\nPrem1ere (označovaný také jako Premiere) byl britský placený filmový kanál vysílající v kabelových sítích ve Velké Británii mezi lety 1984 a 1989. Programové schéma tvořily zejména novější filmy a seriály. Dva roky po zahájení vysílání se kanál sloučil s dalším filmovým kanálem MirrorVision, jehož vysílání bylo v roce 1986 ukončeno. Filmový kanál Prem1ere, v důsledku velkých ztrát a významné konkurence ze strany televizního kanálu Sky Movies, skončil v červenci 1989 po necelých pěti letech své vysílání.\n\nPřípravy na spuštění nového kanálu Prem1ere začaly již na jaře roku 1980. Placené televizní stanice HBO, Showtime a The Movie Channel spojily své síly s velkými filmovými studií Columbia Pictures, MCA, Paramount Pictures a Twentieth Century Fox s Getty Oil a společně se chystaly založit placený televizní kanál Prem1ere. Filmová studia garantovala devítiměsíční exkluzivní okno, kdy jejich filmy měly být vysílány nejdříve na Prem1ere a poté měly být uvolněny dalším zájemcům z řad televizních společností. To však americký Okresní soud (\"U.S. District Court\") kvůli porušení Shermanova antimonopolního zákona nepovolil a spojenectví se krátce na to rozpadlo.\n\nO dva roky později se o vznik nového kanálu pokusilo pět společností. American Express, MCA, Paramount Pictures, Viacom International a Warner Bros oznámily dohodu, podle níž začaly být Showtime a The Movie Channel provozovány jako společný podnik těchto společností. Aby předešly chybě z minulosti, prohlásily také, že novému kanálu nebudou poskytnuta žádná exkluzivní filmová práva. \"Showtime\" a \"The Movie Channel\" se v té době mohly pochlubit 6,5 miliony předplatitelů (4 miliony pro Showtime a 2,5 milionů pro \"The Movie Channel\"). \n\nFilmový kanál Prem1ere zahájil vysílání 1. září 1984 za podpory předních amerických filmových studií Twentieth Century Fox, Columbia, Warner Bros, HBO, ShowTime/The Movie Channel, Thorn-EMI a britského filmového studia Goldcrest Films. \n\nO rok později se provozovatel kanálu rozhodl svou satelitní distribuci zakódovat kódovacím systémem SAT-TEL, který již byl využíván například veřejnoprávními kanály BBC 1 a BBC 2. K tomu však nikdy nedošlo . I přesto, že Prem1ere vysílala na satelitu nekódovaně, pořízení satelitního vybavení, jakožto paraboly o potřebném průměru 1,5 metru (ve Velké Británii), bylo pro běžného uživatele velmi nákladné. \n\nMiliardář československého původu, Robert Maxwell, prostřednictvím svého vydavatelství Daily Mirror, převzal dne 1. dubna 1986 41,2% podíl od Thorn-EMI a 9,8% podíl od společnosti Goldcrest Films a stal se tak většinovým majitelem filmového kanálu Prem1ere. V souvislosti s touto fúzi bylo rozhodnuto o sloučení obou, původně konkurenčních, filmových kanálů Prem1ere a MirrorVision ve prospěch prvně jmenovaného. Téhož roku společnost British Telecom oznámila spuštění nového filmového kanálu v britských kabelových sítích, který na rozdíl od Prem1ere měl být distribuovaný výhradně prostřednictvím VHS kazet. Nový kanál měl uzavřené smlouvy se společnostmi MGM/United Artists, Paramount a Universal. \n\nKe konci roku 1986 vysílal Prem1ere 12 hodin denně 6 až 7 filmů. Měsíčně se jednalo nejméně o 18 premiérových filmů. Ke sledování kanálů Prem1ere, The Children's Channel a ScreenSport spravovala licence ke sledování společnost Galaxy, která je nabízela za měsíční paušál 10 GBP. \n\nV roce 1987 provozovatel kanálu Premiere rozšířil vysílací čas. Vysílání již začínalo v 16 hodin středoevropského času.\n\nV srpnu 1987 odešel z Premiere generální ředitel Andrew Birchall, který našel své uplatnění v BSB (\"British Satellite Broadcasting\") .\n\nProvoz britského filmového kanálu Premiere, jež pocítil silnou konkurenci ze strany Sky Movies, byl v červenci 1989 ukončen z důvodu vysokých ztrát dosahující výše 10 milionů GBP \n\n\n\n\n"}
{"id": "1529164", "url": "https://cs.wikipedia.org/wiki?curid=1529164", "title": "The Get Up Kids", "text": "The Get Up Kids\n\nThe Get Up Kids jsou americká rocková skupina z Kansas City v Missouri. Skupina byla založena v roce 1995 a v polovině 90. let hrála především emo, je také nazývána „druhou vlnou emo hudby\". Když začínali být úspěšní, začali cestovat s kapelami jako Green Day a Weezer. Nakonec se vydali na mezinárodní turné po Japonsku a Evropě. Založili hudební vydavatelství Heroes & Villains Records a indierockové Vagrant Records. Zatímco The Get Up Kids začínali vydávat svá vlastní alba, sloužili jako odrazový můstek pro několik vedlejších projektů, jako jsou The New Amsterdams a Reggie and the Full Effect.\n"}
{"id": "1529177", "url": "https://cs.wikipedia.org/wiki?curid=1529177", "title": "Therac-25", "text": "Therac-25\n\nTherac-25 byl počítačem řízený přístroj na radioterapii. V roce 1982 jej vyvinula společnost Atomic Energy of Canada Limited jako nástupce přístrojů Therac-6 a Therac-20.\n\nV průběhu let 1985 až 1987 došlo v souvislosti s tímto přístrojem k několika případům, kdy pacienti byli vystaveni vysoce nadměrným dávkám radiace. Kvůli chybám se souběhem přístroj pacienty občas vystavoval dávkám radiace, které byly stokrát vyšší než obvykle, což způsobilo smrt nebo vážná zranění. Tyto případy poukázaly na nebezpečí softwarově řízených bezpečnostně-kritických systémů a staly se standardní případovou studií v lékařské informatice a softwarovém inženýrství. Přílišné sebevědomí inženýrů a nedostatek náležité pečlivosti při opravě programátorských chyb jsou uváděny jako extrémní případ, kdy přílišné sebevědomí inženýrů při počátečním vývoji a nebrání ohledu na tvrzení koncových uživatelů vedlo k drastickým následkům.\n"}
{"id": "1529180", "url": "https://cs.wikipedia.org/wiki?curid=1529180", "title": "Hovězí Wellington", "text": "Hovězí Wellington\n\nHovězí Wellington nebo svíčková Wellington ( \"Beef Wellington\") je způsob úpravy hovězího masa používaný v anglické kuchyni. Vzhledem k náročnosti přípravy a vysoké pořizovací ceně surovin má pověst sváteční speciality. \n\nZákladní surovinou je hovězí svíčková vcelku, která se marinuje v olivovém oleji s worcestrovou omáčkou a čerstvými bylinkami, pak se orestuje a potře hořčicí, paštikou z foie gras a směsí duxelles z nadrobno nasekaných hub dušených na másle a cibulce. Maso se pak zabalí do plátků parmské šunky (někdy také do palačinek) a do natenko vyváleného listového těsta. Balíček se potře rozšlehaným vaječným žloutkem a peče se v troubě asi půl hodiny při teplotě okolo 200 °C; maso musí uvnitř zůstat šťavnaté. Hotová pečeně se nakrájí na plátky a přelije se omáčkou z hovězího vývaru a madeiry. Obvyklou přílohou jsou brambory a restovaná zelenina. \n\nJídlo je pojmenováno podle vévody z Wellingtonu a připomíná jeho vítězství v bitvě u Waterloo. Podle legendy šlo o jeho oblíbenou pochoutku, je však sporné, zda je vévoda s tímto receptem opravdu nějak spojen. Ve Francii byl již dříve známý obdobný pokrm \"filet de bœuf en croûte\", ale název „hovězí Wellington“ je poprvé doložen až v USA roku 1903. Podle jedné teorie pochází název z protáhlého tvaru pečeně, připomínajícího vévodovu holínku (anglicky \"Wellington boot\"). \n\n"}
{"id": "1529186", "url": "https://cs.wikipedia.org/wiki?curid=1529186", "title": "Dolní Bargjap", "text": "Dolní Bargjap\n\nDolní Bargjap nebo Dolní Bargebi ( Аладатәи Барҕьаҧ, ქვემო ბარღები – Kvemo Bargebi) je vesnice v Abcházii v okrese Gali, jejíž neosídlenou část omývá ze západní strany Černé moře. Leží přibližně 14 km jihozápadně od okresního města Gali. Na severu sousedí s Primorskem, s Riapem a s Horním Bargjapem, na východě se Sidou, na jihovýchodě s Ganachlebem a na jihu s Gagidou.\n\nOficiálním názvem obce je Vesnický okrsek Dolní Bargjap \"(rusky Нижне-Баргяпская сельская администрация, abchazsky Аладатәи Барҕьаҧ ақыҭа ахадара)\". Za časů Sovětského svazu se okrsek jmenoval Kvemo-Bargebský selsovět \"(Квемо-Баргебский сельсовет)\".\n\nSoučástí Dolní Bargjapu jsou následující části:\n\n\nDolní Bargjap byl v minulosti součástí gruzínského historického regionu Samegrelo, od 17. století Samurzakanu. Na mapě, kterou v 17. století sestavil italský misionář Arcangelo Lamberti, je obec pojmenovaná jako Bargebi. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války zdejší obyvatelé uprchli z Abcházie. Tři čtvrtiny se po skončení bojů vrátily a ocitly se pod vládou separatistické Abcházie. Došlo k přejmenování obce z gruzínského Kvemo Bargebi na Bargjap, později na Dolní Bargjap.\n\nDle Moskevských dohod z roku 1994 o klidu zbraní а o rozdělení bojujících stran byl Dolní Bargjap začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. V průběhu tohoto období se v obci vyskytly problémy s únosy a s tím spojeným vymáháním výkupného, a také s útoky gruzínských geril v období šestidenní války.\n\nOde dne 5. prosince 2006 obcí hýbala kauza zdejšího starosty Fridona Čakaberiji, etnického Gruzínce. Během své návštěvy města Zugdidi a okolí, aby zde nakoupil vybavení a zásoby pro bargjapské zdravotní středisko, byl na území obce Ganmuchuri zatčen gruzínským útvarem rychlého nasazení ministerstva vnitra. Tato událost rozhněvala obyvatelstvo obce, které uspořádalo na mostu přes řeku Inguri, tvořící hranici s Gruzií, protest na podporu starosty, jenž byl mezi místními oblíbený pro ochotu pomoci a pro jeho snahy o poválečnou obnovu obce, kdy se zasloužil například o rekonstrukci zničené gruzínské školy, a podalo žalobu na některá gruzínská média. Čakaberija byl obviněn z pašování a prodeje 1 kilogramu heroinu a z krádeže náhrobních kamenů na místním hřbitově, za což byl odsouzen k deseti letům odnětí svobody.\n\nAbchazská vláda se za Čakaberiju postavila, odmítala tato obvinění a považovala jeho zatčení a odsouzení v předvečer parlamentních a komunálních voleb za zastrašování gruzínského obyvatelstva žijícího v Abcházii, a hrozila zastavením mírového dialogu s Gruzií v Ženevě, pokud nebude propuštěn spolu s úředníkem Galské okresní správy Davidem Siguou, který byl dokonce do Gruzie 3. února 2007 unesen. V reportáži gruzínské opoziční televize Imedi se objevily informace, že celý případ byl zinscenován za účelem Čakaberijova potrestání za jeho práci v administrativní struktuře separatistické Abcházie. Sám Čakaberija trval na své obhajobě, že mu drogy podstrčili gruzínští policisté. Odvolací soud v Kutaisi v dubnu 2007 rozsudek změnil na podmíněný pětiletý trest a propustil starostu na svobodu.\n\nDle nejnovějšího sčítání lidu z roku 2011 je počet obyvatel této obce 1677 a jejich složení následovné:\n\n\nPřed válkou v Abcházii žilo v obci 972 obyvatel, v celém Kvemo-Bargebském selsovětu 2144 obyvatel.\n\n"}
{"id": "1529191", "url": "https://cs.wikipedia.org/wiki?curid=1529191", "title": "Americké kanóny za druhé světové války", "text": "Americké kanóny za druhé světové války\n\nNejznámější americké tankové kanóny byly M3 ráže 75 mm, M1 a M7 ráže 76 mm a M3 ráže 90 mm.\n\nTankové varianty M5 a M6 kanónu M3 ráže 37 mm byly použity v několika modelech obrněných vozidel, zejména v lehkých tancích M2A4, M3 Stuart a M5 Stuart .Také je měly například M3 Lee a M8 Greyhound.\n\nAmerický 75 mm kanón kanón M2 a pozdější M3 byly standardní americké tankové zbraně druhé světové války, používané hlavně na dvou hlavních amerických středních tancích druhé světové války, M3 Lee (M2) a M4 Sherman (M3).\n\nLehké varianty M6 a M5 byly vyvinuty pro vybavení lehkého tanku M24 Chaffee a verzí G a H bombardéru B-25 Mitchell.\n\nKanón M1 ráže 76,2 mm byl americký tankový kanón používaný za druhé světové války. Kanón M1 byl vyvinutý z kanónu M7. Sloužil jako náhrada za kanón M3 ráže 75 mm pro střední tank M4. Také byl instalován do stíhače tanků M18 Hellcat.\n\nAčkoli byla zbraň testována na začátku srpna 1942, teprve v srpnu 1943 byla vyvinuta montáž pro tank M4. Do boje byl přijat až v červenci 1944. V lednu 1943 bylo rozhodnuto namontovat 76 mm M1 na nové vozidlo M18.\n\nKanón M1918 ráže 76,2 mm byl americký protiletadlový kanón. Později byl upraven na tankový kanón M7, sloužící jako hlavní výzbroj stíhače tanků M10 a těžkého tanku M6 během druhé světové války. V roce 1942 z něj byl vyvinut kanón M1, který se od roku 1943 začal vyrábět a byl instalován do středního tanku M4 Sherman a do nového stíhače tanků M18 Hellcat. Výkonnostně byl kanón M1 úplně stejný jako M7. Náboje, které mohly tyto kanóny používat: M62 APHECBC, M79 AP a M93 APCR (vyvinut až při používání kanónu M1).\n\nTankový kanón M3 ráže 90 mm byla hlavní zbraň stíhače tanků M36 a středního tanku M26 Pershing, ale i poválečného tanku M46 Patton. Byla to náhrada za nedostatečné kanóny M1 ráže 76 mm.\n\n"}
{"id": "1529192", "url": "https://cs.wikipedia.org/wiki?curid=1529192", "title": "Premiér (seriál)", "text": "Premiér (seriál)\n\nPremiér je český sitcomový televizní seriál premiérové vysílaný v roce 2019 na TV Barrandov. Seriál pojednává o úřadu vlády a titulní roli nově zvoleného českého premiéra Pavla Diviše ztvárnil sám vlastník a ředitel televize Jaromír Soukup, který v době premiéry seriálu uváděl a moderoval devět dalších pořadů Barrandova. První díl byl premiérově odvysílán 9. října 2019. Celkem vzniklo devět epizod, poslední z nich byla uvedena 22. října 2019. Běžná stopáž dílu činila 20 minut, tvůrci pořadu ani jednotliví herci nebyli v titulcích seriálu uvedeni.\n\nPavel Diviš je jako vítěz voleb jmenován prezidentem Milošem Zemanem novým českým předsedou vlády. Jako premiér pak musí řešit každodenní problémy vlády.\n\nNásledující den po odvysílání prvního dílu získal seriál na žebříčku fanouškovské Česko-Slovenské filmové databáze pozici \nnejhoršího seriálu všech dob s hodnocením 2 %.\n\nDle filmové a televizní kritičky Mirky Spáčilové z \"MF DNES\" „Jaromír Soukup nehraje, protože to neumí, sitcom čili situační komedie to není, jelikož neobsahuje ani situace, ani komiku, a neparoduje politiky, nýbrž bezděčně úkaz jménem Soukup.“ \n\nJaroslav Totoušek z \"Lidovek.cz\" v prvních dojmech uvedl: „\"Premiér\" působí jako one man show složená z na sebe nenavazujících skečů. Jistý záměr vtipnosti je ze seriálu cítit, ale všechny hlášky a situace vyznívají na prázdno. […] Bizární na \"Premiérovi\" je také podivně roztřesená kamera s ještě podivuhodnější absencí citu pro detail. […] Nejlepší by bylo zapomenout a předstírat, že se to všechno vůbec nestalo.“\n\nPodle Petra Bittnera z \"Deníku Referendum\" „TV Barrandov přinesla bezpochyby zcela nový rozměr televizní nekvality. A Jaromír Soukup je sám o sobě mimořádný televizní antitalent. […] Jaromír Soukup nás zkrátka drží v emocionálním šachu: je moc nešťastný na to, aby se mu šlo smát, a moc špatný na to, aby na něj šlo útočit.“ \n\nMichal Zlatkovský z \"iRozhlasu\" po odvysílání prvních sedmi dílů uvedl, že se Soukup se seriálem „odvažuje tam, kam se člověk dosud nevydal“. Připomněl, že Soukup v trojjediné úloze hlavního protagonisty, showrunnera i sponzora svého pořadu je nezastavitelný a nikdo mu nemůže zabránit v tom, aby „neohroženě hledal limity televizní tvorby“. Podle Zlatkovského „herci, jejichž jediná předešlá zkušenost s televizní kamerou je zřejmě komparz v \"Soudkyni Barbaře\"“, jsou „bezelstně upřímní“ ve svém amatérském zápalu, sám Soukup je pak „i v porovnání se zbytkem osazenstva naprostý antiherec“. S amatérskou produkcí a „estetikou béčkového porna“ však tvůrci i záměrně pracují. Zlatkovský shrnul, že seriál „překračuje žánrové hranice způsobem, na jaký si netroufne ani většina zahraniční produkce. […] Zároveň zvládá to samé i s hranicemi vkusu.“\n\n"}
{"id": "1529194", "url": "https://cs.wikipedia.org/wiki?curid=1529194", "title": "Suburbikální diecéze Ostie", "text": "Suburbikální diecéze Ostie\n\nDiecéze ostijská (latinsky \"Dioecesis Ostiensis\") je římskokatolická suburbikální diecéze v Itálii, která je součástí Církevní oblasti Lazio. Jde o nejmenší diecézi v Itálii. Katedrálou je bazilika sv. Aurey v Ostii. Tradičně byla sídlem děkana kardinálského kolegia; dnes je jeho titulární diecézí a je spravována kardinálem-vikářem města Říma jako apoštolským administrátorem. Jejím titulárním kardinálem je Giovanni Battista Re, apoštolským administrátorem kardinál Angelo De Donatis.\n\n\n"}
{"id": "1529195", "url": "https://cs.wikipedia.org/wiki?curid=1529195", "title": "Josef Doležal (novinář)", "text": "Josef Doležal (novinář)\n\nJosef Doležal (24. července 1893 Litomyšl – 27. prosince 1965 Praha) byl český právník, redaktor tisku Československé strany lidové, autor prací z katolické politiky.\n\nNarodil se v rodině litomyšlského obuvníka Josefa Doležala a jeho manželky Anny, rozené Kašparové. Rodina byla katolicky orientovaná, otec se v roce 1894 zúčastnil v Litomyšli prvního křesťanskosociálního sjezdu. Dne 19. srpna 1922 se v Litomyšli oženil s Marií Maškovou, v následujícím roce (17. března 1923) úspěšně ukončil studium práv na právnické fakultě Univerzity Karlovy.\n\nByl členem a funkcionářem Československé strany lidové a od roku 1922 redaktorem (1925 až 1935 šéfredaktorem) jejích deníků (Lidové listy a po roce 1945 Lidová demokracie). Též redigoval katolickou revue Život. Politicky zastával linii Jana Šrámka. Členem ČSL zůstal i po únoru 1948, zůstal do důchodu redaktorem Lidové demokracie, bez významných funkcí ve straně. Po odchodu do důchodu připravoval spis o dějinách strany, tato práce zůstala nedokončená.\n\nByl členem Moravského kola spisovatelů.\n\n\n"}
{"id": "1529200", "url": "https://cs.wikipedia.org/wiki?curid=1529200", "title": "Zoomorfismus", "text": "Zoomorfismus\n\nZoomorfismus (z řeckého \"zōon morphē\", což znamená \"zvířecí tvar\") znamená myšlenkový a umělecký postup, při němž jsou nelidským objektům či bytostem přisuzovány zvířecí (živočišné) vlastnosti. V umění jde především zobrazování lidí v podobě zvířat, zobrazování jednoho druhu zvířete jako jiný druh zvířete či umění se zvířecím schématem. Předmět, který není zvířecí, ale jemuž jsou přisuzovány zvířecí vlastnosti, se nazývá zoomorf.\n\n\n"}
{"id": "1529203", "url": "https://cs.wikipedia.org/wiki?curid=1529203", "title": "Gheorghiță Ștefan", "text": "Gheorghiță Ștefan\n\nGheorghiță Ștefan (* 17. ledna 1986 Bukurešť) je rumunský zápasník–volnostylař.\n\nZápasení se věnoval od 12 let v rodné Bukurešti. V klubu CS Rapid se pod vedením Cornela Zaharii specializoval na volný styl. V rumunské mužské reprezentaci se pohyboval od roku 2006 ve váze do 74 kg. V roce 2007 se pátým místem na mistrovství světa v Baku kvalifikoval na letní olympijské hry v Pekingu v roce 2008. V Pekingu prohrál v úvodním kole s reprezentantem Uzbekistánu Soslanem Tydžytym 0:2 na sety. Tydžyty ho však svým postupem do finále vytáhl do oprav, ze kterých se probojoval do boje o třetí místo proti reprezentantu Běloruska Muradu Gajdarovi. S Gajdarovem prohrál oba sety shodně 1:3 na technické body a obsadil 5. místo. V roce 2016 však nové analýzy vzorků z Pekingu usvědčily z dopingu jeho přemožitele z prvního kola Oseta Soslana Tydžytyho. Po jeho diskvalifikaci se posunul na třetí místo a získal bronzovou olympijskou medaili. V roce 2010 překonal vážné zdravotní problémy se zády. V roce 2012 a 2016 neuspěl na kvalifikačních turnajích pro start na olympijských hrách.\n\n"}
{"id": "1529205", "url": "https://cs.wikipedia.org/wiki?curid=1529205", "title": "Diecéze Viterbo", "text": "Diecéze Viterbo\n\nDiecéze viterbská (latinsky \"Dioecesis Viterbiensis\") je římskokatolická diecéze v Itálii, která je součástí Církevní oblasti Lazio a je bezprostředně podřízena Sv. Stolci. Je s ní spojen opatský titul San Martino al Cimino. Katedrálou je bazilika sv. Vavřince ve Viterbu. Jejím diecézním biskupem je aktuálně Lino Fumagalli.\n\n\n"}
{"id": "1529206", "url": "https://cs.wikipedia.org/wiki?curid=1529206", "title": "Hindúkušská vodní elektrárna", "text": "Hindúkušská vodní elektrárna\n\nHindúkušská vodní elektrárna je vodní dílo na řece Murghab v Turkmenistánu. V době svého uvedení do provozu bylo nejvýkonnější vodní elektrárnou v Ruském impériu. Je jednou ze tří velkých vodních elektráren v Turkménii a dodává proud do národní sítě. \n\nŘeka Murgháb končí svou téměř 1000 km dlouhou cestu ve vnitrozemské bezodtoké deltě v poušti Karakum. V místě nejvyššího průtoku na rozhraní pouště a zdrojového horského masivu vykazuje při průměrné hodnotě 51,4 m/s pro vodní energetiku mimořádně příznivý minimo maximální rozkyv o poměru zhruba 1:3. Této hodnoty bylo dosaženo při zádržných systémech v řádu pouhých desítek milionů m. Následující tabulka uvádí hodnoty ze sledovacího období 1969-1978.\n\nPrimárním důvodem pro výstavbu energetického díla na začátku 20.století však nebyla ideální odtoková charakteristika řeky, ale množství unášených pevných částic. Tento charakteristický jev změnil původní zavlažovací projekt do podoby výstavby vodní elektrárny. \n\nVodní elektrárny v Rusku vznikaly především v oblastech s vyvinutými důlními systémy. Zde také byla budována obří vodní kola, jejichž síla byla využívána k pohonu výtahů i čerpání důlních vod. První vodní elektrárny na konci 19. a začátku 20. století tak vznikaly v železnorudných oblastech na Altaji (Zyrjanovská elektrárna) a na Urale (elektrárna Porogi), stejně jako na sibiřských zlatorudných dolech v Zabajkalí (elektrárna na řece Nygri). Potřebný kapitál zajišťovaly zahraniční společnosti, vlastnící zařízení i práva k těžbě. Hindúkušská vodní elektrárna však z tohoto schematu vybočuje. Stavba byla vedlejším produktem velkorysých plánů na vybudování zahrad pro pěstování ovoce pro panovnický dvůr.\n\nV roce 1895 byly v okolí sídla Mary vybudovány dvě přehradní nádrže, a to vzedmutím vody sypanými hrázemi o výškách mezi 12–15 m. Systém gravitačního zavlažování, navázaný na hladinu nádrží, sloužil svému účelu bez problémů pouze prvních pět let. Po deseti letech provozu byly již rozvodné kanály o celkové délce 69 km zcela zaneseny říčními sedimenty.   \n\nV roce 1906 přišel inženýr plukovník M. N. Jermolajev s řešením energetického využití vodního stupně. Vzhledem k zájmu Mikuláše II. o tento projekt získal dostatečné prostředky ze státních fondů. Navíc byl v této době otevřen úsek Zakavkazské železnice, vedoucí do místa stavby. Dodavatelem soustrojí se stala společnost Ganz v Rakousko-Uhersku. Generátory vyrobené v Budapešti a turbíny vyrobené v Rize se dostaly na místo určení po železnici do Nižného Novgorodu a odtud po Volze a přes Kaspické jezero až ke kolejím Zakavkazské železnice. Instalaci zařízení provedla firma Tamm & Deutschman. V roce 1909 byla zprovozněna první jednotka a 12.dubna 1913 byla do chodu uvedena celá elektrorozvodná síť vedoucí až do sídla panovníka. Byl tak splněn termín, určený jako den 45. narozenin Imperátora.\n\nV roce 1911 navštívil elektrárnu i Sergej Prokudin-Gorskij, když fotografoval život kolem železnice v Turkestánu. Mezi exponáty jeho unikátní sbírky se tak dostal i záběr strojovny. Murghabská elektrárna se tak stala prvním zařízením svého druhu, zobrazeném na barevné fotografii. \n\nVe strojovně pracují dodnes (2019) tři horizontální turbogenerátory, každý o výkonu přes 400 kW. Kamenná sypaná hráz obložená kamennými kvádry je v řečišti řeky řešena jako kaskádový přeliv. Podobné řešení zhášení energie bylo zvoleno o sto let později u přelivu Bogučanské přehrady na Angaře. Elektrárna je součástí kaskády tří elektráren na řece Murghab, které jsou jako jediné zdrojem pohotové energie národní rozvodné soustavy. \n\nVodní dílo zároveň slouží jako muzeum vodní energetiky. Interiéry jsou vybaveny dobovým nábytkem, zápisy z instalace turbín a z prvních provozních zkoušek.\n\n\n"}
{"id": "1529209", "url": "https://cs.wikipedia.org/wiki?curid=1529209", "title": "Církevní oblast Marche", "text": "Církevní oblast Marche\n\nCírkevní oblast Marche (ital. \"Regione ecclesiastica Marche\") je jedna z 16 církevních oblastí, do nichž je rozdělena katolická církev v Itálii. Skládá se ze tří církevních provincií, do nichž je rozděleno 12 diecézí a jedna oblastní prelatura v italském regionu Marche.\n\nV církevní oblasti Umbrie se nachází tři církevní provincie:\n\n\n"}
{"id": "1529211", "url": "https://cs.wikipedia.org/wiki?curid=1529211", "title": "Patrik Malý", "text": "Patrik Malý\n\nPatrik Malý (* 4. prosince 1996 Znojmo) je český zpěvák, textař a skladatel. V roce 2014 se stal semifinalistou pěvecké soutěže Hlas Československa.\n\nPatrik se narodil 4. prosince roku 1996 ve Znojmě. K hudbě se dostal ve svých patnácti letech, kdy se začal sám ve svém pokoji učit na kytaru. \n\nPrvní výskyt a zároveň vystoupení jsme mohli zaznamenat v jeho sedmnácti letech v pěvecké soutěži Hlas Československa s písní \"Let her go\" od písničkáře Passengera, ve které se probojoval až do semifinále. Momentálně vydal svůj první singl s názvem \"Tajemství těl\", na kterém spolupracoval s českým producentem Lukášem Chromkem.\n\nV roce 2019 získal titul bakaláře z ekonomie na České zemědělské univerzitě v Praze.\n\n\"Tajemství těl\" (2019)\n\n"}
{"id": "1529217", "url": "https://cs.wikipedia.org/wiki?curid=1529217", "title": "Jedlová (Stará Voda)", "text": "Jedlová (Stará Voda)\n\nJedlová () je vesnice, základní sídelní jednotka obce Stará Voda v okrese Cheb v Karlovarském kraji. Český název dostala v roce 1947. V roce 2011 zde trvale žilo 5 obyvatel.\n\nJedlová leží v katastrálním území Jedlová u Staré Vody o rozloze 2,63 km².\n\nOsada vznikla podél cesty v jedlovém lese. Podle toho získala název Tannaweg (Jedlová cesta). Roku 1788 se psala Danneweg, roku 1838 Tannaweg, od roku 1947 Jedlová.\n\nOsídlování území souviselo s hledáním a dobýváním rud. Přišlo od Tří Seker, které již byly rozděleny na dvě samostatné obce a to Kynžvartské a Tachovské Tři Sekery. Majitel Tachovských Tří Seker Johann Hausmann, se rozhodl hledat a těžit rudy na území jeho panství a založil osadu Jedlovou. Území Jedlové patřilo od počátku jeho osídlení pod Tachovské Tři Sekery. Roku 1890 se stala Jedlová samostatnou obcí s vlastním katastrem. Na katastru Jedlové stávaly na Kosovém potoce tři mlýny. Nejznámější z nich byl Kocovský mlýn pojmenovaný podle nedaleké samoty, Kocovského dvora. V Jedlové stávala huť (tavírna) na zpracování olověné rudy, dovážené z okolí Tří Seker. Později sloužil objekt jako továrna na výrobu síry a sirek. Budova bývalé tavírny byla stržena v 60. letech 20. století. \nPo odsunu německého obyvatelstva po druhé světové válce se obec podařilo jen nepatrně dosídlit, první dva osídlenci přišli z Vlašimska. Později bylo na území Jedlové postaveno několik desítek rekreačních objektů.\n\nV roce 1950 byla Jedlová osadou obce Stará Voda v tehdejším okrese Mariánské Lázně, s vlastním číslováním domů. Oficiálně byla roku 1960 zrušena i jako osada a stala se pouze součástí obce Stará Voda, jako její základní sídelní jednotka s přečíslováním domů pod obec Starou Vodu.\n\nJedlová se rozprostírá v nadmořské výšce okolo 600 m při hranici dvou geomorfologických celků, Českého lesa a Podčeskoleské pahorkatiny.\nÚzemím protéká Kosový potok, při jehož břehu vyvěrá v za posledními chatami na jižním okraji Jedlové volně přístupný minerální pramen Jedlovská kyselka. Celé katastrální území \"Jedlová u Staré Vody\" leží v přírodním parku Český les.\n\n"}
{"id": "1529224", "url": "https://cs.wikipedia.org/wiki?curid=1529224", "title": "Jednotka 29155", "text": "Jednotka 29155\n\nJednotka 29155 je jednotka ruské vojenské rozvědky GRU, o které se předpokládá, že stojí v pozadí vražd, špionáže, hackerských útoků a dalších aktivit ruských tajných služeb snažících se o destabilizaci Evropy. Zprávu o působení jednotky přinesl americký deník \"The New York Times\". Jednotka pravděpodobně působila posledních 10 let v tajnosti, její existence byla prokázána na základě informací evropských tajných služeb.\n\nMezi provedené akce patří otrava Sergeje Skripala, ovlivňování amerických prezidentských voleb v roce 2016, pokus o státní převrat v Černé Hoře či sestřelení letu MH 17. Charakteristickým znakem aktivit je, že jsou provedeny „nepořádně“, často jsou operace nedokončeny nebo za sebou jednotka zanechá stopy. Jednotka pracuje s nízkým rozpočtem. Až do roku 2018 měl sloužit jako základna několika jejích agentů francouzský region Horní Savojsko.\n\nČlenové jednotky se rekrutují z řad veteránů, kteří působili ve vojenských konfliktech na Kavkaze (Čečensko), Afghánistánu či na Ukrajině. Podobné úkoly plní i jednotky 74455 (organizovala vměšování do amerických prezidentských voleb) a 99450 (účastnila se okupace Krymu).\n\n"}
{"id": "1529227", "url": "https://cs.wikipedia.org/wiki?curid=1529227", "title": "Vlašský špitál", "text": "Vlašský špitál\n\nVlašský špitál nebo též \"Vlašský dvůr\" pod Jánským vrškem je barokní budova na rohu ulic Šporkova a Vlašská na Malé Straně v Praze 1. Součástí areálu je bývalý kostel (kaple) Panny Marie a svatého Karla Boromejského (jiný kostel Karla Boromejského je v areálu sousední nemocnice).\n\nPůvodní charitativní instituce vybudovaná rozrůstající se italskou komunitou v 1. polovině 17. století byla na začátku 19. století přeměněna na první pražský nalezinec. V současnosti zde sídlí Italský kulturní institut Praha (Instituto italiano di cultura Praga). \n\nMalostranský nalezinec založili společně s místními na počátku 16. století pražští italští usedlíci, odtud pochází název „vlašský“.\n"}
{"id": "1529232", "url": "https://cs.wikipedia.org/wiki?curid=1529232", "title": "Popelka (Rossini)", "text": "Popelka (Rossini)\n\nPopelka (\"\") je operní \"dramma giocoso\" o dvou jednáních Gioacchina Rossiniho. Autorem libreta je Jacopo Ferretti a je založené na libretech, které napsali italský spisovatel a libretista Charles-Guillaume Étienne pro operu Cendrillon s hudbou Nicolasa Isouarda (poprvé uvedenou v roce 1810 v Paříži) a Francesco Fiorini pro Agatinu o La virtù premiata s hudbou italského skladatele Stefana Pavesiho (poprvé provedenou v roce 1814 v Miláně). Všechny tyto opery jsou verzemi pohádky \"Popelka\" Charlese Perraulta. Rossiniho opera byla poprvé uvedena v římském divadle Teatro Valle 25. ledna 1817. \n\nRossini složil \"Popelku\" ve svých 25 letech, rok po úspěchu \"Lazebníka sevillského\". Popelka, napsaná během tří týdnů, se považuje za jedno z nejlepších děl pro sólové hlasy a sbory. Rossini během skládání ušetřil čas \"opakováním\" předehry z opery \"La gazzetta\" a části árií z \"Lazebníka sevillského\" i zapojením spolupracovníka Luca Agoliniho, který napsal recitativy secco a tři čísla (Alidorovo „\", Clorindino \" \" a sbor “\"). Faksimile vydání autografu uvádí pro Alidora jinou árii, „\"; byla pravděpodobně napsána neznámým autorem pro uvedení v roce 1818. Pro nové nastudování v roce 1820 v Římě za ni vytvořil Rossini bravurní náhradu, \"\"\"\".\n\n\n"}
{"id": "1529245", "url": "https://cs.wikipedia.org/wiki?curid=1529245", "title": "Šanghajská univerzita cizích jazyků", "text": "Šanghajská univerzita cizích jazyků\n\nŠanghajská univerzita cizích jazyků () je univerzita v Šanghaji v Čínské lidové republice. Spolu s Pekingskou univerzitou cizích jazyků a Pekingskou univerzitou jazyka a kultury patří s mezi nejprestižnější čínské univerzity zaměřené na cizí jazyky. \n\nUniverzita má dva kampusy, jeden v obvodě Sung-ťiang a druhý v obvodě Chung-kchou.\n\nZaložena byla v roce 1949 jako \"Ústav pro ruský jazyk\" ().\n\nMá bezmála devět tisíc studentů.\n\nMezi známé absolventy patří Joan Chenová, čínsko-americká herečka a režisérka.\n"}
{"id": "1529247", "url": "https://cs.wikipedia.org/wiki?curid=1529247", "title": "Čechovi", "text": "Čechovi\n\nČechovi jsou český dramatický televizní seriál. Premiérově byl vysílán v roce 2019 na TV Barrandov, úvodní díl byl uveden 28. října 2019, závěrečný desátý 18. prosince 2019.\n\n\"Čechovy\" napsal a produkoval Tomáš Magnusek, který v seriálu zároveň ztvárnil jednu hlavních z rolí, a spolu s Evou Toulovou jej režíroval. Seriál představuje život rodiny Čechových, podnikatelské rodiny čtyř generací, která bydlí v jednom domě. Pořad se má podle tvůrce podobat americkému \"Dallasu\". Rodinnou vilou Čechových představuje vila Viktorka v Babiččině údolí. Natáčení začalo v listopadu 2018 a skončilo v dubnu 2019. Poté Magnusek hledal stanici, která seriál bude vysílat. Dne 9. října 2019 bylo oznámeno, že první díl uvede 28. října 2019 TV Barrandov.\n\nJan Čech vybudoval po sametové revoluci úspěšnou stavební firmu. Nyní, po 30 letech, hledá mezi svými třemi dětmi nástupce, který by podnikání převzal. Žádný z potomků, který s rodiči žije ve velkém rodinném sídle, však zcela nevyhovuje jeho představám. Jan proto začne brát v úvahu i svého nejstaršího vnuka.\n\n"}
{"id": "1529249", "url": "https://cs.wikipedia.org/wiki?curid=1529249", "title": "Real Murcia", "text": "Real Murcia\n\nReal Murcia, oficiálním názvem Real Murcia Club de Fútbol, je španělský fotbalový klub z města Murcia z autonomního Murcijského regionu. Klub měl v roce 2008 25 tisíc členů – tzv. \"socios\".\n\nReal Murcia vznikl 8. února 1908. V roce 1940 si klub poprvé vyzkoušel nejvyšší soutěž, záhy však sestoupil a následující 40., 50. a 60. léta se marně snažil udržet prvoligovou příslušnost, většinou tak pobýval v lize druhé. Během 70. let se Real Murcia pohyboval od první ligy ke třetí a během 80. let byl klub v nejvyšší soutěži dokonce hned v šesti ročnících.\n\nMurcijský celek si zahrál nejvyšší soutěž opět v ročníku 2003/04, avšak záhy sestoupil a místo návratu mezi elitu se potýkal s problémy ve druhé lize, kde skončili na 12. pozici a poté dokonce na 16. pozici. Během další sezóny si ale opět zajistili prvoligovou příslušnost. Klub opustil letitý stadion La Condomina a přemístil se na modernější Nueva Condomina, který splňuje standardy UEFA na čtyři hvězdy.\n\nNaposledy se murcijský klub představil v první lize v ročníku 2007/08. Před sezónou posílil např. nákupem obránce Álvara Mejíi Péreze z Realu Madrid, odkud přišel hostovat navíc ještě Pablo García, další defenzivní zadák. Především druhá polovina soutěže se nepovedla, tým inkasoval celkem 60 branek a zklamal útok, který táhl jen desetigólový Iván Alonso. Murcia skončila předposlední a tak sestoupila.\n\nAčkoli tým zakončil sezónu 2013/14 na 4. místě, byl kvůli finančním potížím přeřazen do Segundy División B, třetího patra španělské ligové pyramidy.\n\n"}
{"id": "1529258", "url": "https://cs.wikipedia.org/wiki?curid=1529258", "title": "Václav Málek", "text": "Václav Málek\n\nVáclav Málek (23. srpna 1909 Příseka – 6. dubna 1987 Okříšky) byl český obuvník, podnikatel a voják. \n\nVáclav Málek se narodil v roce 1909 v Přísece, jeho otec byl drobný zemědělec. Vychodil obecnou a měšťanskou školu a vyučil se obuvníkem a nastoupil do firmy v Praze, následně pak prošel ještě dalšími obuvnickými dílnami v Praze a po nějaké době si v Okříškách založil vlastní obuvnickou živnost. V roce 1929 nastoupil do základní vojenskou službu v Bardějově, následně pak opakovací cvičení v roce 1938. \n\nRoku 1939 byl zatčen gestapem (byl autorem několika novinových článků) a uvězněn v pracovním táboře v Rakousku, ale již ke konci téhož roku z tábora utekl a odešel na Bálkán, následně pak odešel přes Střední východ a severní Afriku do Francie, kde vstoupil do cizinecké legie. V březnu 1940 v Marseille vstoupil do československé armády a po napadení Francie německou armádou se zúčastnil obrany Francie. Po kapitulaci však odešel do Anglie, kde pak mezi lety 1940 a 1941 ve skotském Moretton-Paddoxu absolvovat parašutistický výcvik a byl umístěn do obrněné brigády československé armády. Bojoval pak ve Francii a v Dunkirku.\n\nPo skončení druhé světové války zůstal v armádě a do roku 1946 působil v Milovicích u tankové brigády, od roku 1946 do propuštění z armády v roce 1950 pracoval ve Vojenských lesích v Lázních Kynžvart. Posléze pracoval jako horník v Ostravě a později jako dělník v cihelně v Okříškách a také v Třebíči-Borovině jako obuvník v podniku BOPO. Zemřel v roce 1987. \n\nObdržel Československý válečný kříž 1939, medaili Za chrabrost a medaili Za zásluhy. Jeho uniforma z britské armády je součástí sbírek Vojenského historického ústavu v Praze.\n"}
{"id": "1529262", "url": "https://cs.wikipedia.org/wiki?curid=1529262", "title": "Ed van der Elsken", "text": "Ed van der Elsken\n\nEduard „Ed“ van der Elsken (10. března 1925 Amsterdam – 28. prosince 1990 Edam) byl holandský fotograf a filmař. \n\nJeho snímky poskytují citáty, intimní a autobiografické pohledy na evropského zeitgeistu přesahující období druhé světové války do sedmdesátých let v říši lásky, sexu, umění, hudby (zejména jazzu) a alternativní kultury. Svůj fotoaparát popsal jako „poblázněný“ a řekl: „Nejsem novinář ani objektivní reportér, jsem člověk, který buď má rád nebo nemá“. \n\nEd van der Elsken se narodil 10. března 1925 v Amsterdamu v Nizozemsku. V roce 1937 se chtěl stát sochařem a naučil se řezat kameny u amsterdamského Van Tetterode Steenhouwerij. Po ukončení předběžných studií na Instituut voor Kunstnijverheidsonderwijs, předchůdce Rietveld Academy (dir. Mart Stam), se v roce 1944 zapsal do profesionálního sochařského programu, díky kterému unikl nacistické nucené práci. Ve stejném roce, po bitvě u Arnhemu, byl umístěn v důlní likvidační jednotce, kde mu britští vojáci poprvé představili \"Picture Post\". Později, v roce 1947, objevil knížku \"Naked City\" amerického fotografa senzací Weegeeho. Tato setkání inspirovala jeho zájem o fotografii a ten rok se ujal práce v oblasti prodeje fotografií a pokusil se o korespondenční kurz s Fotovakschool v Den Haag, kde nevyhověl závěrečné zkoušce. Následně získal členství v GKf (Fotografická sekce nizozemské federace praktiků užitého umění). \n\nNa návrh nizozemského fotografa Emmyho Andriesse (1914–1953) se v roce 1950 přestěhoval do Paříže. Byl zaměstnán v temných komorách fotografické agentury Magnum, tiskl pro Henriho Cartiera-Bressona (který byl ohromen jeho pouliční fotografií), Roberta Capu a Ernsta Haase. Tam se setkal (a v roce 1954 se oženil) s fotografkou Atou Kandó (* 1913 Budapešť, Maďarsko). \n\nAta byla zásadovou dokumentaristkou jejíž snímky pořízené v amazonských pralesích mezi kmeny Piraoa a Yekuana jsou její nejznámější, ale její více poetický sklon, jehož příkladem je její \"Droom in het Woud\" (\"Dream in the Wood)\", fotografovala v roce 1954 ve Švýcarsku a Rakousku a publikovala roku 1957), musel mít také vliv na Van der Elskena a jeho rozhodnutí přejít z novinářské reportáže za účelem stát se fotožurnalistou časopisu. V důsledku toho velká část jeho práce dokumentovala subjektivně jeho vlastní energetickou a výstřední životní zkušenost, inspiroval se díly Larryho Clarka, Nan Goldinové nebo Wolfganga Tillmanse. Jeho adoptovaná rodina a jejich životy se tak staly předmětem jeho fotografií spolu s lidmi, se kterými se setkal, během tohoto pařížského období, včetně Edwarda Steichena který použil osmnáct snímků od fotografů ze Saint-Germain-des-Prés v průzkumu (1953) \"Postwar European Photography\" a další v \"Lidské rodině\", a pravděpodobně také potkal Roberta Franka (který našel a představil evropské fotografy Steichenovi).\n\n\nPodle zdroje:\n\n"}
{"id": "1529267", "url": "https://cs.wikipedia.org/wiki?curid=1529267", "title": "Evangelický hřbitov v Černilově", "text": "Evangelický hřbitov v Černilově\n\nEvangelický hřbitov v Černilově se nachází na jihovýchodě obce Černilov u silnice č. 308. Je ve vlastnictví Farního sboru Českobratrské církve evangelické v Černilově; provozuje jej obec.\n\nHřbitov by postaven jako společný pro luterány a kalvinisty v roce 1858; posvěcen byl 16. října 1864.\n\nNa hřbitově je mj. pohřben superintendent Karel Eduard z Lány. Je tam také pískovcový náhrobek tří sovětských vojáků, jenž je chráněn jako kulturní památka.\n\n"}
{"id": "1529270", "url": "https://cs.wikipedia.org/wiki?curid=1529270", "title": "Ernest Baráth", "text": "Ernest Baráth\n\nErnest Baráth (* 18. září 1964) je bývalý slovenský hokejový obránce. \n\nV československé lize hrál za TJ Zetor Brno. Odehrál 4 ligové sezóny, nastoupil v 79 ligových utkáních, dal 3 ligové góly a měl 5 asistencí. V nižších soutěžích hrál za TJ TŽ Třinec, VTJ Michalovce, ŠK Matador Púchov a TJ Spartak ZŤS Dubnica nad Váhom.\n"}
{"id": "1529279", "url": "https://cs.wikipedia.org/wiki?curid=1529279", "title": "Nelson Mandela Bay Stadium", "text": "Nelson Mandela Bay Stadium\n\nNelson Mandela Bay Stadium je víceúčelový stadion sloužící zejména pro fotbal a rugby v Port Elizabeth. Pojme 48 000 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Stadion je domovem ragbyových týmů Southern Kings a Eastern Province Elephants a fotbalového klubu Chippa United FC.\n\nJde o jeden z pěti nových stadionů, které byly postaveny pro Mistrovství světa ve fotbale v roce 2010. Jedná se o první fotbalový stadion světové třídy postavený v provincii Východní Kapsko, protože během vlády apartheidu nebyl fotbal příliš financován. Stadion Nelson Mandela Bay byl prvním z pěti nových stadionů, které zahájily a dokončily svou výstavbu.Během jeho výstavby došlo k velkému spekulování ohledně dodržování termínů výstavby stadionu v období před mistrovstvím světa 2010, aby byl splněn požadavek, aby všechny stadiony by měly být dokončeny před lednem 2010. Ačkoli pozdě, stadion odpovídal plánovanému harmonogramu výstavby a byl dokončen v červnu 2009. Organizační výbor oznámil, že nebude připraven včas na Konfederační pohár FIFA 2009, ale na mistrovství světa ve fotbale už připraven byl.\n\nMezi známé osobnosti, kteří zde zde vystupovali, jsou Busta Rhymes, Keri Hilson, Neil Diamond, Josh Grobana další.\n"}
{"id": "1529280", "url": "https://cs.wikipedia.org/wiki?curid=1529280", "title": "Kutan", "text": "Kutan\n\nKutan je v původním významu pastýřský tábor na zimní pastvině v nížínách. V současnosti se jedná o osadu administrativně přiřazenou k některému z dagestánských horských okresu. Může se skládat z několika desítek až stovek domácností. Často nemají oficiální status ani jméno, ale postupem času mohou získat status venkovského sídla. Například bývalý kutan Zarechnoje u města Kizljar.\n\nSlovo kutan (кутан) pochází z kumického slova kotan (къотан) znamenající území trvalého umístění hospodářských zvířat. Kutany začaly systematicky vznikat na území Dagestánu ve třicátých letech dvacátého století pro rozvoj horských oblastí tj. každý horský okres v Dagestánu dostal v nížinách přidělená území (kutany). Kutany měly být osídleny pouze zimních měsících.\n\nIntenzivní hospodářství neslo postupem času závažné ekologické problémy spojené s erozí půdy a vzniků pouští. Po snížení počtů zemědělských zvířat se z kutanů stala novodobá ghetta, hlavně po rozpad Sovětského svazu v roce 1991. Území která byla dříve osídlena pouze v zimních měsících jsou dnes osídlena horaly trvale. V místech je vysoká nezaměstnanost a kveta v ní černý obchod. \n\nJelikož kutany jsou oficiálně součástí horských okresů musí lidé řešit veškeré administrativní záležitosti na úřadech vzdálených i několik stovek kilometrů. Horské okresy jsou v zimních měsících obtížně dostupné. \n\nDalším problémem je radikalizace obyvatelů kutan v oblasti náboženství (Islám – Salafíja), hlavně u mladé mužské populace, která nevidí ve společnosti jiné uplatnění. Dagestán patří v tomto směru v celosvětovém měřítku k nejproblematičtějsím oblastem.\n\n"}
{"id": "1529282", "url": "https://cs.wikipedia.org/wiki?curid=1529282", "title": "AVE Mizar", "text": "AVE Mizar\n\nAVE Mizar byl létající automobil, který navrhl v roce 1971 americký konstruktér Henry Smolinsky. Vytvořil ho spojením automobilu Ford Pinto a letadla Cessna Skymaster. Název vozu pochází ze zkratky firmy Advanced Vehicle Engineers a hvězdy Mizar. Společnost měla v plánu zahájit v roce 1974 masovou výrobu, pořizovací cena stroje se odhadovala na 19 000 dolarů. Byly postaveny dva prototypy, které byly testovány za účelem získání certifikátu Federal Aviation Administration. Při zkouškách na letišti Camarillo Airport v Kalifornii 11. září 1973 došlo k havárii, kdy povolily sváry mezi křídlem a automobilem a v troskách stroje zahynuli majitelé firmy AVE Henry Smolinsky a Harold Blake, projekt tím byl ukončen.\n"}
{"id": "1529287", "url": "https://cs.wikipedia.org/wiki?curid=1529287", "title": "Baula", "text": "Baula\n\nBaula je hora o nadmořské výšce 934 metrů ležící na západě Islandu poblíž silnice Route 1, univerzity Bifröst a kráteru Grábrók. Načervenalý nebo oranžový odstín hory je způsoben vyvřelou horninou ryolit.\n\nGeologicky je hora lakolit, z hlubinné intruzívní horniny. Hora vznikla před 3,4 miliony let. \n\nBaula má téměř dokonalý kulovitého tvaru. Nedaleko hory je menší hora, zvaná „malá sestra“, Litla-Baula (840 m), kde se nacházejí vzácné sloupce z ryolitu. Dohromady jsou Baula a Litla-Baula často označovány za nejkrásnější pár islandských hor.\n \n"}
{"id": "1529290", "url": "https://cs.wikipedia.org/wiki?curid=1529290", "title": "Peter Mokaba Stadium", "text": "Peter Mokaba Stadium\n\nPeter Mokaba Stadium je víceúčelový stadion sloužící zejména pro fotbal a rugby v Polokwane. Pojme 45 500 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Stadion je domovem ragbyového týmu Limpopo Blue Bulls a fotbalových klubů Polokwane City FC a Baroka FC. \n\nJde o jeden z pěti nových stadionů, které byly postaveny pro Mistrovství světa ve fotbale v roce 2010. Tvar velké betonové konstrukce je inspirován místním stromem zvaným baobab, s ocelovou konstrukcí, která drží plochou střechu z každého rohu stadionu. Byl pojmenován po Peteru Mokabaovi, což byl bývalý vůdce ANC Youth League, který bojoval proti apartheidu a poslanec jihoafrického parlamentu. Po Mistrovství světa ve fotbale 2010 hostil ještě zápasy Afrického mistrovství národů v roce 2014.\n"}
{"id": "1529292", "url": "https://cs.wikipedia.org/wiki?curid=1529292", "title": "Musa Murtazalijev", "text": "Musa Murtazalijev\n\nMusa Dalgatovič Murtazalijev (* 26. května 1988 Kedi, Dagestán) je ruský zápasník–volnostylař avarské národnosti, který od roku 2011 reprezentuje Arménii.\n\nJe rodákem z dagestánské horské obce Kedi v Cumadinském okrese avšak jako větsina dagestánských horalů žil převážnou část roku na kutaně poblíž Chasavjurtu. Zápasení se věnuje od útlého dětství po vzoru svého otce a strýců. Od 14 let se připravoval na střední sportovní škole v Chasavjurtu pod vedením Abdurachmana Mirzajeva. V ruské reprezentaci se na rozdíl od svého staršího bratra Machače neprosazoval proto v roce 2010 přijal nabídku reprezentovat Arménii. V roce 2012 a 2016 neuspěl na kvalifikačních turnajích pro start na olympijských hrách.\n\n"}
{"id": "1529293", "url": "https://cs.wikipedia.org/wiki?curid=1529293", "title": "Vince Dunn", "text": "Vince Dunn\n\nVince Dunn (* 29. října 1996 Mississauga, Ontario) je kanadský profesionální obránce ledního hokeje hrající za klub St. Louis Blues v severoamerické lize National Hockey League (NHL). Byl draftován ve druhém kole z 56. místa při draftu do NHL v roce 2015. V roce 2019 vyhrál s Blues Stanley Cup. \n\nS hokejem začal v týmu Peterborough Petes. V roce 2012 byl draftován do OHL ze 109. místa týmem Niagara IceDogs. Celou sezónu 2012-13 ovšem ještě odehrál za tým Thorold Blackhawks v lize Greater Ontario Junior Hockey League. Na další sezónu se již připojil k IceDogs. \n\nV sezóně 2013–14 měl nejvíce kanadských bodů (33 v 63 zápasech) ze všech obránců nováčků v OHL. V sezóně 2014-15 získal 56 bodů v 68 hrách. Během vstupního draftu NHL 2015 byl z 56. místa draftován týmem St. Louis Blues, jakožto první volba tohoto týmu v tomto draftu. 25. září 2015 podepsal s Blues tříletou nováčkovskou smlouvu. \n\nSezónu 2015–16 odehrál v OHL. Na sezónu 2016–17 byl Blues poslán do týmu Chicago Wolves v American Hockey League (AHL). Zde udělal dojem svým pohybem s pukem a vedl Wolves v bodování obránců s 13 góly a 45 body v 72 zápasech.\n\nSezónu 2017–18 již odstartoval v NHL. Debut si odbyl proti obhajujícím šampiónům Pittsburgh Penguins 4. října 2017 v zápase, který Blues vyhráli 5–4 v prodloužení. 12. října 2017 vstřelil svůj první gól v NHL v zápase proti Florida Panthers. \n\nV roce 2019 vyhrál s Blues Stanley Cup, první v 52 leté historii tohoto klubu. Ve 20 zápasech play-off získal 8 bodů. \n\n12. dubna 2018 byl Dunn nominován do mužstva Kanady na Mistrovství světa v ledním hokeji 2018, ale kvůli zranění byl nahrazen Joshem Bailey. \n"}
{"id": "1529312", "url": "https://cs.wikipedia.org/wiki?curid=1529312", "title": "Erich Hackl", "text": "Erich Hackl\n\nErich Hackl (* 26. května 1954 Steyr) je rakouský autor románů, povídek a rozhlasových her, editor, germanista a hispanista.\nStudoval Salcburskou univerzitu, Univerzitu v Salamance a Univerzitu v Málaze. Od roku 1977 přednášel na Universidad Complutense de Madrid a na Vídeňské univerzitě a od roku 1983 je spisovatelem ve svobodném povolání. Je členem Německé akademie jazyka a literatury.\n\nZa knihu \"Aurořin motiv\" mu byla v roce 1987 udělena cena pro nejlepší prvotinu aspekte-Literaturpreis. V roce 2002 získal Literární cenu města Vídně a Solothurnskou literární cenu, v roce 2004 Čestnou cenu rakouských knihkupců, v roce 2013 Cenu Adalberta Stiftera a v roce 2015 Cenu Antona Wildganse. Do češtiny byla přeložena kniha \"Loučení se Sidonií\" (originál vyšel v roce 1989) podle skutečného příběhu romské dívky ze Steyru Sidonie Adlersburgové, která byla v roce 1943 odebrána pěstounům a odeslána do vyhlazovacího tábora. V roce 1991 natočila Karin Brandauerová podle knihy televizní film. \n\nPřeložil do němčiny díla Juana Josého Saera, Eduarda Galeana a Rodolfa Walshe. Spolu s Hansem Landauerem napsal knihu o rakouských dobrovolnících ve španělské občanské válce, vydal také soubor literárněvědných textů \"Literatur und Gewissen\".\n\n\"Loučení se Sidonií\". Překlad Alena Bláhová. Argo, Praha 2001. ISBN 80-7203-337\n\n"}
{"id": "1529314", "url": "https://cs.wikipedia.org/wiki?curid=1529314", "title": "Ervín Damián Hugo Schönborn", "text": "Ervín Damián Hugo Schönborn\n\nErvín Damián Hugo hrabě Schönborn (též \"Erwein Damian Hugo\", 17. května 1812, Vídeň – 12. ledna 1881, Praha) byl český šlechtic, držitel několika panství, konzervativní politik, c. k. komoří a poslanec za velkostatky.\n\nNarodil se Bedřichu Karlovi Schönbornovi (1781–1849), zakladateli české linie hrabat ze Schönbornu, a jeho manželce baronce Anně Marii von Kerpen (1784–1862), nadané malířce.\n\nZa manželku si 11. července 1839 v Praze vzal palácovou dámu Kristinu Marii Josefu hraběnku von Brühl (1817–1902).\n\nVe svěřenství (rodinný fideikomis) měl statky Lukavice, Příchovice, Přeštice, Malesice a Kozolupy na Plzeňsku a alodiální statek Dlažkovice na Litoměřicku.\n\nOd roku 1861 do roku 1867 byl poslancem Českého zemského sněmu v kurii velkostatkářské za držitele fideikomisních statků. V té době se hlásil ke straně konservativní. Od zřízení Panské sněmovny Říšské rady v roce 1861 byl jejím dědičným členem. V roce 1864 se stal starostou Dolní Lukavice.\n\nV Dolní Lukavici získal přezdívku „lidumil a hospodář“ a jako na dobrého hospodáře, velkého lidumila a dobrého muže na něj vzpomínají v Řenčích.\n\nSpolu s manželkou měli celkem osm dětí, čtyři syny a čtyři dcery:\n\n</references>\n"}
{"id": "1529336", "url": "https://cs.wikipedia.org/wiki?curid=1529336", "title": "Gheorghe Argeșanu", "text": "Gheorghe Argeșanu\n\nGheorghe Argeșanu (28. února 1883 Caracal, Olt, Rumunsko – 26. nebo 27. listopadu 1940 Jilava, Ilfov, Rumunsko) byl rumunský voják a politik. Měl vojenskou hodnost divizního generála. Po dobu několika měsíců roku 1938 vykonával funkci ministra obrany a v září roku 1939 byl též krátce rumunským předsedou vlády.\n\nNarodil se roku 1883 ve valašském Caracalu. Bojoval v první světové válce a byl zde povýšen do vedoucí pozice. Také se účastnil Maďarsko-Rumunské války. V letech 1921–1922 působil jako první rumunský přidělenec v Japonsku. Oženil se s klavíristkou Manyou Botez (1896–1971). \nV neklidné době působení fašistické Železné gardy byl králem Karlem II. jmenován rumunským premiérem poté, co byl spáchán atentát na předchozího premiéra Armanda Călinescua příslušníky právě Železné gardy. Během svého krátkého působení v úřadu nechal zatknout a bez soudu popravit několik desítek příslušníků Železné gardy z celého Rumunska. Také nechal veřejně vystavit těla atentátníků na svého předchůdce, Călinescua. Poté byl v úřadu nahrazen Constantinem Argetoianuem.\nKdyž se Železná garda roku 1940 dostala k moci, Argeșanu byl okamžitě zatčen a bez soudu uvězněn ve věznici v Jilavě nedaleko Bukurešti. Zde byl také spolu s 63 dalšími politickými vězni zabit během masakru, který spáchali členové fašistické Železné gardy v noci z 26. na 27. listopad 1940.\n"}
{"id": "1529337", "url": "https://cs.wikipedia.org/wiki?curid=1529337", "title": "Radosław Marcinkiewicz", "text": "Radosław Marcinkiewicz\n\nRadosław Marcinkiewicz (* 1. března 1986) je polský zápasník–volnostylař.\n\nZápasení se věnoval od 10 let v rodném Namysłówě. Pod vedením trenéra Krzysztofa Pawlaka se v klubu LKS Orzeł specializoval na volný styl. V polské mužské reprezentaci se pohyboval od roku 2006 ve váze do 74 kg jako sparingpartner svého zkušenějšího klubového kolegy Krystiana Brzozowského. Od roku 2009 přestoupil do vyšší váhy do 84 (86) kg, ve které bojoval o post reprezentační jedničky s Maciejem Balawenderem. V roce 2012 se na olympijské hry v Londýně nekvalifikoval. Po úspěšném roce 2015 prohrál nominaci na olympijské hry v Riu v roce 2016 se Zbigniewem Baranowskim.\n\n"}
{"id": "1529339", "url": "https://cs.wikipedia.org/wiki?curid=1529339", "title": "Aukštaitija", "text": "Aukštaitija\n\nAukštaitija je region na severovýchodě Litvy. Největším městem je Panevėžys. Na území regionu leží moderní administrativní jednotky Vilniuský kraj, Kaunaský kraj, Šiauliaiský kraj, Panevėžyský kraj a Utenský kraj. Aukštaitija také částečně zasahuje do Lotyšska a Běloruska. Je plošně největší z tradičních regionů Litvy. Významnými řekami jsou Nevėžis a Žeimena. Jižní část těží ze spádovosti do velkých měst Kaunasu a Vilniusu, kdežto severní část Aukštaitije se vylidňuje.\n\nNázev znamená „horní země“, je doložen již roku 1322 v listině knížete Gediminase v podobě \"terra Eustoythen\". Oblast byla od jedenáctého století jádrem formování litevského státu. Oproti zbytku Litvy je zde vyšší podíl ruskojazyčného obyvatelstva. Pro tento etnografický region jsou typické lidové písně sutartinės a aukštatitijský dialekt litevštiny. Místní kuchyni dominují pokrmy z ryb, knedlíky, koblihy, pivo a ovocné víno. \n\nLesnatá a jezernatá krajina o rozloze 406 km² v okolí města Ignalina je od roku 1974 chráněna jako Národní park Aukštaitijos. \n"}
{"id": "1529345", "url": "https://cs.wikipedia.org/wiki?curid=1529345", "title": "Premiere", "text": "Premiere\n\nSlovo Premiere může znamenat:\n\nTelevizní stanice\n\nOstatní významy\n"}
{"id": "1529352", "url": "https://cs.wikipedia.org/wiki?curid=1529352", "title": "Zbigniew Baranowski", "text": "Zbigniew Baranowski\n\nZbigniew Mateusz Baranowski (* 2. července 1991 Białogard) je polský zápasník–volnostylař.\n\nZápasení se věnoval od 12 let v rodném Białogardu pod vedením Tadeusze Krawczyka. Pod vedením Andrzeje Szwenka a Cezary Jastreba se později v klubu AKS specializoval na volný styl. V polské mužské reprezentaci byl do roku 2016 reprezentační dvojkou ve váze do 86 kg za Radosławem Marcinkiewiczem. V dubnu 2016 však na první světové olympijské kvalifikaci Ulánbátaru skončil na třetím místě a zajistil si účast na olympijských hrách v Riu. V Riu prohrál ve druhém kole jednoznačně 0:7 na technické body s reprezentantem Ázerbájdžánu Šarifem Šarifovem.\n\n"}
{"id": "1529354", "url": "https://cs.wikipedia.org/wiki?curid=1529354", "title": "Primas Poloniae", "text": "Primas Poloniae\n\nPrimas Poloniæ (česky \"primas polský\", polsky \"Prymas Polski\", historicky též \"Primas Království polského a Velkoknížectví litevského, Prymas Królestwa Polskiego i Wielkiego Księstwa Litewskiego\") je čestný církvení titul udělovaný od roku 1417 hnězdenským arcibiskupům jako zdůraznění jejich postavení v rámci polského episkopátu. \n\nArcibiskup hnězdenský je dle tradice současně nejvyšším představitelem římskokatolické církve v Polsku. Jako Legatus natus je vyslancem Svatého stolce a v Polsku zastupuje papežskou autoritu. Od 17. května 2014 tento úřad vykonává Wojciech Polak.\n\nDle bádání polského historika Jana Długosze bylo na kostnickém koncilu v roce 1417 rozhodnuto o prvním udělení titulu \"Primas Poloniae\". Jelikož Hnězdno bylo prvním hlavním městem a současně prvním biskupským sídlem Polska, padla volba na tamního arcibiskupa Mikuláše Trombu (Mikołaj Trąba). Od té doby jsou nositeli titulu všinchni hnězdenští arcibiskupové. Od roku 1515 je s úřadem arcibiskupa hnězdenského spojen titul <nowiki>\"</nowiki>Legatus natus<nowiki>\"</nowiki>. \n\nPrimas Poloniae předsedal synodám, jmenoval arcijáhny a stanovil hranice jednotlivých biskupství. V Polsko-litevské unii (do roku 1818) nosil titul \"Primas Království polského a Velkoknížectví litevského\" (\"Prymas Królestwa Polskiego i Wielkiego Księstwa Litewskiego\").\n\nV období mezi roky 1572–1795 polský primas také plnil úlohu interrexe, tedy říšského správce v době před zvolením nového krále. Taktéž vedl korunovace a pohřby polských králů, uděloval jim a jejich rodině svátosti. Do roku 1795 byl rovněž jako vrchní senátor nejvyšším představitelem \"Senátu Rzeczi pospolité\". \nOd roku 1749 je úřad spojen s kardinálskou hodností.\n\nBezprostředně po třetím dělení Polska v roce 1795 pruští okupanti zakázali používání titulu \"primas polský\", což ovšem Svatý stolec ignoroval. Poté co Vídeňský kongres potvrdil rozdělení Polska mezi jeho sousedy, byl v roce 1818 v Polském království (\"Kongresové Polsko\") i pod ruskou nadvládou ustanoven samostatný primas. Avšak v roce 1829 car Mikuláš I., který byl v personální unii taktéž králem Polska, užívání titulu zakázal.\n\n\n"}
{"id": "1529356", "url": "https://cs.wikipedia.org/wiki?curid=1529356", "title": "Klenotnice", "text": "Klenotnice\n\nKlenotnice může být:\n\n\n\n"}
{"id": "1529358", "url": "https://cs.wikipedia.org/wiki?curid=1529358", "title": "Cabo Vírgenes", "text": "Cabo Vírgenes\n\nCabo Vírgenes (Mys Panen) je mys na jihovýchodě argentinské Patagonie, který označuje vjezd do Magalhãesova průlivu. Nachází se v provincii Santa Cruz 130 km od města Río Gallegos. Jihozápadním směrem leží na chilské hranici Punta Dungeness, nejjižnější bod kontinentální Argentiny.\n\nMys obeplul 21. října 1520 Fernão de Magalhães a objevil tak cestu z Atlantského do Tichého oceánu. Protože se tak stalo na den svaté Voršily, pojmenoval mys podle legendy o jedenácti tisících pannách, které Voršilu doprovázely. Roku 1584 zde Pedro Sarmiento de Gamboa založil osadu \"Ciudad del Nombre de Jesús\" (Město Ježíšova jména), jejíž obyvatelé do tří let pomřeli hladem a lokalita tak dostala název \"Puerto del Hambre\" (Přístav hladu). Znovu se mys nakrátko zalidnil za zlaté horečky koncem 19. století.\n\nV dubnu 1904 byl na mysu postaven 26 m vysoký maják. Mys je nultým bodem nejdelší argentinské silnice Ruta Nacional 40, vedoucí do La Quiacy na hranici s Bolívií. V roce 1986 byla oblast kolem mysu o rozloze 1230 hektarů vyhlášena přírodní rezervací. V okolním moři je možno pozorovat množství velryb jižních.\n"}
{"id": "1529359", "url": "https://cs.wikipedia.org/wiki?curid=1529359", "title": "Tyrannoraptora", "text": "Tyrannoraptora\n\nKlad Tyrannoraptora je vývojově nejvyspělejší skupinou teropodních dinosaurů z kladu Coelurosauria. Patří sem jak obří draví dinosauři (\"Tyrannosaurus rex\"), tak i malí opeření teropodi (\"Anchiornis huxleyi\") nebo všichni současní ptáci (vrabec domácí).\n\nDo této početné a druhově rozmanité skupiny patří všichni zástupci nadčeledi Tyrannosauroidea a zároveň i kladu Maniraptoriformes. Patří sem tedy i všichni pravěcí a současní ptáci a celá skupina dosud nevyhynula. Klad stanovil v roce 1999 americký paleontolog Paul C. Sereno.\n\nSesterskou skupinou ke kladu Tyrannoraptora je Arctometatarsalia a Therizinosauria.\n\n\n\n"}
{"id": "1529364", "url": "https://cs.wikipedia.org/wiki?curid=1529364", "title": "Anderson Peters", "text": "Anderson Peters\n\nAnderson Peters (* 21. října 1997 Saint Andrew Parish) je grenadský atlet, jehož specializací je hod oštěpem. V současnosti je úřadujícím mistrem světa v této disciplíně.\n\nPeters na sebe začal upozorňovat v letech 2016 a 2017, kdy poprvé přehodil hranici 80 metrů a začal sbírat úspěchy i na mezinárodním poli. Na MS v atletice v Londýně roku 2017 se ještě neprobojoval do finále, o dva roky později v katarském Dauhá však ve finále zvítězil výkonem 86,89 metru.\n\n\n"}
{"id": "1529385", "url": "https://cs.wikipedia.org/wiki?curid=1529385", "title": "Valerij Karpin", "text": "Valerij Karpin\n\nValerij Georgijevič Karpin (: Карпин Валерий Георгиевич; * 2. února 1969, Narva, Estonská SSR) je bývalý ruský reprezentační fotbalista, který hrál hlavně na postu pravého záložníka. Od roku 2017 trénuje tým FK Rostov.\n\nKarpin se narodil na území pozdějšího Estonska, ale rozhodl se reprezentovat Rusko.\n\nKarpinovo jméno se objevilo v kauze Panama Papers.\n\nOd roku 1990 do roku 1994 svými výkony táhnul FK Spartak Moskva a v letech 1992, 1993 a 1994 s ním slavil ligové tituly. Spartak uspěl také na evropských trávnících, v ročníku 1992/93 Poháru vítězů pohárů (předchůdce Ligy mistrů). Karpin se výraznou měrou podílel na postupu přes Liverpool ve druhém kole, když se v Moskvě dvakrát trefil a přispěl k výhře 4:2, Spartak zvítězil venku 2:0 a nakonec dokráčel až do semifinále.\n\nRoku 1994 přestoupil do španělského celku Real Sociedad. Po jedné sezóně ve Valencii odešel do Celty Vigo, kde působil 5 let a spolu s ruským spoluhráčem Aleksandrem Mostovojem utvořil ofenzivní tandem, který tým dovedl do finále španělského poháru v roce 2001. Zásluhou Mostovoje s Karpinem se Celta Vigo také třikrát za sebou probojovala do čtvrtfinále Poháru UEFA. Mezi roky 2002 a 2005 opět působil v Realu Sociedad.\n\nKarpin se představil na MS 1994. V úvodu nezabránil porážce Ruska s Brazílií 0:2\na do druhého zápasu zasáhl jako střídající hráč, Rusové však prohráli znovu, tentokrát 1:3 se Švédskem.\nVe třetím skupinovém zápase s Kamerunem začal opět od začátku, vysoká výhra 6:1 však na postup nestačila.\n\nKarpin měl být oporou ruského mužstva na evropském šampionátu v roce 1996. Během prvního zápasu byl u vyrovnávacího gólu svého týmu – jeho střela se odrazila ke spoluhráči Iljovi Cymbalarovi, který dostal míč do sítě za záda italského brankáře Angela Peruzziho.\nVe druhém utkání proti Německu přišel na hřiště až jako střídající hráč do druhého poločasu a vystřídal Vladislava Radimova. \nNeodvrátil prohru Rusů 0:3.\nTřetí zápas proti Česku odehrál kompletní. Rusové sahali po první výhře, Karpin ale v závěru udělal chybu, když přišel ve středu pole o míč. Češi dokázali míč prostrčit na útočníka Vladimíra Šmicera, který srovnal na 3:3 a posunul českou reprezentaci do další fáze turnaje.\n\nV roce 2002 byl mezi nominovanými na MS 2002. Prosadil se hned během prvního zápasu proti Tunisku, kdy se v 64. minutě chopil penalty a zvýšil na 2:0, tímto výsledkem zápas skončil. Na pravém okraji zálohy nastoupil do druhého zápasu proti Japonsku, proti pořadatelům se Rusové neprosadili a prohráli 0:1. Rusko ve třetím zápase podlehlo 2:3 Belgii a nepostoupilo, Karpin ale patřil k nejlepším hráčům.\n\nV srpnu 2008 se stal generálním ředitelem Spartaku Moskva. Od roku 2009 do roku 2014 Spartak trénoval a dvakrát skončil na 2. místě (2009, 2012). V sezóně 2010/11 dovedl klub do čtvrtfinále. Na jaře 2011 kvůli výsledkové krizi rezignoval, ale po vyhazovu jeho nástupce Unaie Emeryho se na podzim téhož roku opět chopil trenérské role. V březnu 2014 trenérské křeslo opustil definitivně.\n\nPůsobení ve španělské Mallorce a v Torpedu Armavir nebylo ani v jednom případě úspěšné. Po půlroční pauze se vrátil ke trénování, když se v prosinci 2017 upsal týmu FK Rostov.\n\n\n"}
{"id": "1529391", "url": "https://cs.wikipedia.org/wiki?curid=1529391", "title": "Mistrovství Evropy Formule 2", "text": "Mistrovství Evropy Formule 2\n\nMistrovství Evropy Formule 2, oficiálně European Formula Two Championship byla závodní série vozů Formule 2, která se konala v letech 1967 až 1984. Závody se konaly napříč Evropou a byly určeny jak jezdcům, kteří se chtěli v budoucnu zúčastnit Formule 1, tak i současným jezdcům Formule 1, kteří chtěli trénovat. Série byla schválena Mezinárodní automobilovou federací.\n\nAby se zabránilo tomu, že sérii budou ovládat jezdci Formule 1, byl zaveden klasifikační systém, kde úspěšní jezdci Formule 1 a nedávní šampióni Formule 2 nemohli získat body v šampionátu, pokud soutěžili v Mistrovství Evropy Formule 2.\n\nKe konci série se počet účastníků snížil a klesající zájem znamenal, že po sezóně 1984 byla nahrazena třídou Formule 3000.\n"}
{"id": "1529393", "url": "https://cs.wikipedia.org/wiki?curid=1529393", "title": "FIA Mistrovství Formule 2 (2009–2012)", "text": "FIA Mistrovství Formule 2 (2009–2012)\n\nFIA Mistrovství Formule 2, oficiálně FIA Formula Two Championship byla závodní série vozů Formule 2, které měly jednotný design. Mistrovství se konalo pravidelně od roku 2009 do roku 2012. Jednalo se o oživení bývalého Mistrovství Evropy Formule 2, které se dříve konalo v letech 1967 až 1984. Organizátorem byla společnost MotorSport Vision. Konalo se více než 16 závodů na osmi různých místech, ve stejných autech postavených týmem Williams, s motory vyvinutými společností Mountune Racing a dodávanými společností Audi.\n\nFormule 2 byla oživena kvůli obavám Mezinárodní automobilové federace, že náklady na soutěžení v automobilových závodech, které jezdce připraví na Mistrovství světa vozů Formule 1, se staly nedostupnými pro mnoho jezdců a kategorie byla znovu zavedena jako levnější alternativa. Výběrové řízení Mezinárodní automobilové federace na provozování šampionátu vyhrála britská společnost MotorSport Vision, kterou vlastní bývalý jezdec Formule 1 Jonathan Palmer.\n\nVe srovnání s konkurenčními seriály, jako byly GP2 Series a Formule Renault 3.5 byly náklady na účast ve Formuli 2 o dost nižší, jelikož tato série umožňovala jezdcům prokázat své dovednosti ve stejných vozech navržených šestičlenným týmem mechaniků stáje Williams vedených inženýrem Patrickem Headem. Vozy byly sestavovány a připravovány mezi jednotlivými závody na autodromu v Bedfordshire.\n\nŠasi bylo vyrobeno z uhlíkových vláken. Vozy byly navrženy tak, aby vyhovovaly bezpečnostním předpisům Mezinárodní automobilové federace z roku 2005. Ochrana hlavy odpovídala nejnovějším standardům roku 2009.\n\nV prosinci roku 2012 společnost MotorSport Vision oznámila, že se od roku 2013 závodní série konat nebude.\n\nV sezóně 2009 bodovalo prvních 8 jezdců v cíli. \n\nOd sezóny 2010 přijala Formule 2 stejnou změnu bodovacího systému jako Formule 1, přičemž body byly udělovány prvním deseti jezdcům v cíli.\n"}
{"id": "1529394", "url": "https://cs.wikipedia.org/wiki?curid=1529394", "title": "FIA Mistrovství Formule 2", "text": "FIA Mistrovství Formule 2\n\nFIA Mistrovství Formule 2, oficiálně FIA Formula 2 Championship je závodní série vozů Formule 2 pořádaná Mezinárodní automobilovou federací. Série vznikla v roce 2017, když nahradila šampionát GP2. \n\nŠampionát je navrhnut tak, aby týmům umožnil cenově dostupné závody, které jsou dobrou přípravnou sérií pro jezdce, kteří chtějí postoupit do Formule 1. Všechny týmy ve Formuli 2 používají stejné šasi, motor i pneumatiky. Závodí se převážně na Evropských okruzích. Mimo Evropu se závodí v Bahrajnu a ve Spojených arabských emirátech.\n\nV pátek jezdci absolvují 45 minutový volný trénink následovaný 30 minutovou kvalifikací. Umístění v kvalifikaci rozhoduje o umístění jezdce na startu sobotního závodu, který se jezdí na vzdálenost 180 kilometrů.\n\nBěhem sobotních závodů (též Hlavní závod) musí každý jezdec vykonat jeden povinný pitstop a použít alespoň jednu z každé specifikace pneumatik do suchých podmínek.\n\nNedělní závod (též Sprint) se jezdí na vzdálenost 120 kilometrů. Pořadí jezdců na startu určuje jejich umístění v sobotním Hlavním závodě, přičemž prvních 8 jezdců startuje Sprint v opačném pořadí, tzn. že jezdec, který dokončil Hlavní závod na 8. místě startuje ve Sprintu z pole position a vítěz Hlavního závodu startuje z 8. příčky.\n\nVýjimkou jsou závody v Monaku, kde se Hlavní závod jezdí na 140 km a Sprint na 100 km a v Maďarsku, kde se hlavní závod jezdí na 160 km.\n\nV Hlavním závodě získá body prvních 10 jezdců, dále jezdec, který získal pole position a také jezdec, který zajel nejrychlejší kolo závodu za podmínek, že odjel alespoň 90% délky závodu a skončil mezi prvními deseti jezdci.\n\nVe Sprintu získá body prvních 8 jezdců a jezdec, který zajel nejrychlejší kolo závodu za stejných závodů jako v Hlavním závodě.\n\n"}
{"id": "1529398", "url": "https://cs.wikipedia.org/wiki?curid=1529398", "title": "István Veréb", "text": "István Veréb\n\nIfjabb István Veréb (* 8. října 1987 Szombathely) je maďarský zápasník–volnostylař.\n\nZápasení se věnoval od útlého dětství v rodném Szombathely v klubu Haladás VSE pod vedením svého otce Istvána. Specializoval na volný styl. V roce 2008 prvním rokem jako senior dostal příležitost startovat narychlo na olympijských hrách v Pekingu za zraněného Gábora Hatose v nižší kategorii do 74 kg než běžně startoval. S vahou se dokázal vypořádat a v úvodním kole nastoupil proti Američanu Benu Askrenovi. První set vyhrál 2:0 na technické body, ve druhé setu však hrubě chyboval a nechal se položit na lopatky.\n\nOd roku 2009 nahradil ve váze do 84 kg svého pozdějšího trenéra Árpáda Rittera. V roce 2012 se však na olympijské hry v Londýně nekvalifikoval. V roce 2013 obsadil třetí místo na domácím mistrovství světa v Budapešti. V roce 2016 se vítězstvím na dubnové evropské olympijské kvalifikaci v Zrenjaninu kvalifikoval na olympijské hry v Riu. V Riu mu nepřálo nalosovaní, prohrál v úvodním kole jednoznačně na technickou převahu s ruským Dagestáncem Abdulrašidem Sadulajevem.\n\n"}
{"id": "1529400", "url": "https://cs.wikipedia.org/wiki?curid=1529400", "title": "Karel Josef Batthyány", "text": "Karel Josef Batthyány\n\nKarel Josef z Batthyány ( \"németújvári gróf Batthyány Károly József\", \"Karl Josef von Batthyány\", \"Karlo Josip grof Baćan\", 28. dubna 1697 Rechnitz, Hradsko, tehdejší Uhersko – 15. dubna 1772 Vídeň) byl uherský šlechtic (hrabě a od roku 1763 kníže) z rodu Batthyányů a rakouský císařský generál a generálmaršál. V letech 1743 až 1756 byl chorvatským místodržitelem.\n\nKarel Josef Batthyány se narodil v roce 1697 jako syn uherského hraběte Adama II. Batthyányho z Németújváru (1662–1703) na zámku Rechnitz. Po smrti jeho otce převzala matka Eleonora Batthyány-Strattmannová až do doby jeho plnoletosti. \n\nBrzy vstoupil do císařské armády a vyznamenal se ve válce proti Turkům pod velením Evžena Savojského, kdy se účastnil mj. bitev u Petrovaradína, Temešváru a Bělehradu.\n"}
{"id": "1529405", "url": "https://cs.wikipedia.org/wiki?curid=1529405", "title": "Horní Bargjap", "text": "Horní Bargjap\n\nHorní Bargjap nebo Horní Bargebi nebo krátce Bargjap ( Аҩадатәи Барҕьаҧ nebo Барҕьаҧ, ზემო ბარღები – Zemo Bargebi) je vesnice v Abcházii v okrese Gali. Leží přibližně 10 km jihozápadně od okresního města Gali. Na západě a jihu sousedí s Dolním Bargjapem, na severu s Riapem a na východě se Sidou.\n\nOficiálním názvem obce je Vesnický okrsek Horní Bargjap \"(rusky Верхне-Баргяпская сельская администрация, abchazsky Аҩадатәи Барҕьаҧ ақыҭа ахадара)\". Za časů Sovětského svazu se okrsek jmenoval Zemo-Bargebský selsovět \"(Земо-Баргебский сельсовет)\".\n\nSoučástí Horního Bargjapu jsou následující části:\n\n\nHorní Bargjap byl v minulosti součástí gruzínského historického regionu Samegrelo, od 17. století Samurzakanu. Na mapě, kterou v 17. století sestavil italský misionář Arcangelo Lamberti, je obec pojmenovaná jako Bargebi. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války zdejší obyvatelé uprchli z Abcházie. Po skončení bojů se vrátila větší polovina z nich a ocitli se pod vládou separatistické Abcházie. Došlo k přejmenování obce z gruzínského Zemo Bargebi na Bargjap, respektive na Holní Bargjap.\n\nDle Moskevských dohod z roku 1994 o klidu zbraní а o rozdělení bojujících stran byl Dolní Bargjap začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. V průběhu tohoto období se v obci vyskytly problémy s únosy místních obyvatel a s tím spojeným vymáháním výkupného. Jedním z nejvážnějších případů byl noční únos 32 mužů z obce do Očamčyry na začátku dubna 2004, který byl dle reportáže gruzínské televizní stanice Rustavi-2 zosnován abchazskými obrannými složkami v reakci na zajatí dvou abchazských pohraničníků gruzínskými složkami pro účely jednání o jejich propuštění. Jednání, jehož abchazští účastníci o únosu neměli žádné informace, se uskutečnilo ještě téhož dne na pravidelné čtyřstranné schůzce v Čuburchindži a 8. dubna byli všichni propuštěni domů. Propuštěn byl i jeden z unesených Abchazů, druhý zůstával nadále nezvěstný. Další incidenty opakovaně nutily obyvatelstvo dočasně vyhledat útočiště za řekou Inguri v Zugdidi.\n\nDle nejnovějšího sčítání lidu z roku 2011 je počet obyvatel této obce 1159 a jejich složení následovné:\n\n\nPřed válkou v Abcházii žilo v obci 569 obyvatel, v celém Zemo-Bargebském selsovětu 1961 obyvatel.\n\n"}
{"id": "1529418", "url": "https://cs.wikipedia.org/wiki?curid=1529418", "title": "Koloman Adamis", "text": "Koloman Adamis\n\nKoloman Adamis (2. ledna 1882, Nitra − 13. července 1967, Nitra) byl slovenský právník (advokát) a publicista.\n\nNarodil se v rodině úředníka Pavla Adamise a jeho manželky Heleny rozené Bedekovičové. Gymnázium absolvoval ve svém rodném městě, později vystudoval právo na univerzitách v Budapešti a Kluži. Následně působil jako advokát v Nitře.\n\nByl stálým spolupracovníkem novin \"Nyitrai Lapok\" ( \"Nitrianske listy\"). Drobně přispíval i do několika maďarských novin na území Slovenska a do budapešťských časopisů.\n"}
{"id": "1529420", "url": "https://cs.wikipedia.org/wiki?curid=1529420", "title": "Dopravní společnost Zlín-Otrokovice", "text": "Dopravní společnost Zlín-Otrokovice\n\nDopravní společnost Zlín-Otrokovice, s.r.o. (DSZO) je česká společnost, která je provozovatelem městské hromadné dopravy na území statutárního města Zlín a města Otrokovice. Vznikla roku 1995 transformací státního podniku Dopravní podnik Zlín, jenž vznikl z Dopravního podniku města Gottwaldov (DPMG). Jejím majitelem jsou města Zlín a Otrokovice a obec Želechovice nad Dřevnicí.\n\nMěstská autobusová doprava ve Zlíně začala fungovat okolo roku 1928 v podání soukromého dopravce Vaculíka. Všechny koncese na provoz autobusové dopravy ve Zlíně postupně odkoupily Baťovy závody. V padesátých letech 20. století vznikl Dopravní podnik města Gottwaldova, který převzal provoz všech linek MHD ve městě. V roce 2019 bylo v provozu celkem 14 autobusových linek označených čísly 31, 32, 33, 35, 36, 38, 46, 47, 51, 52, 53, 55, 70 a 90 a několik školních spojů. Všechny spoje jsou obsluhovány nízkopodlažními vozidly, z nichž je většina vybavena klimatizací.\n\n\n\n\nProvoz trolejbusové dopravy ve Zlíně byl zahájen 27. ledna 1944. V roce 2019 DSZO provozoval celkem 14 trolejbusových linek označených v číselné řadě 1–14. Všechny spoje jsou obsluhovány nízkopodlažními vozidly, z nichž je většina vybavena klimatizací. Od roku 2004 jsou některé linky obsluhovány vozy s dieselagregátem i mimo trolejové vedení, od roku 2016 jsou pořizovány vozy s trakčními bateriemi pro provoz mimo troleje (hybridní trolejbusy).\n\n\n"}
{"id": "1529435", "url": "https://cs.wikipedia.org/wiki?curid=1529435", "title": "Róbert Švec", "text": "Róbert Švec\n\nRóbert Švec (* 21. srpen 1976, Nitra) je slovenský politik, předseda občanského sdružení Slovenské Hnutie Obrody a kandidát na prezidenta Slovenska v prezidentských volbách v roce 2019.\n\nRóbert Švec se narodil v Nitře a vystudoval politologii na Trnavské univerzitě. Již několik let se zapojuje do společenského dění a vyjadřuje se i k aktuálním politickým otázkám na Slovensku a ve světě. Působí jako předseda občanského sdružení Slovenské Hnutie Obrody a pravidelně přispívá svými komentáři a články do novin tohoto sdružení Právo Národa. Svými aktivitami podle vlastních slov navazuje na práci a odkaz Ľudovíta Štúra, jehož zároveň považuje za největší osobnost slovenských dějin. Neskrývá sympatie k fašistickému vojenskému Slovenskému štátu a požaduje odchod Slovenska z euroatlantických struktur. Mediální pozornost si vysloužil svými výroky o optimalizaci obyvatelstva, když mimo jiné hovořil o tom, že „po pádu současného dekadentního režimu proběhne radikální optimalizace v mediální oblasti, aby naše mládež nevyrůstala pod vlivem úpadkové kultury a bulváru.” \n\nKoncem května roku 2018 Švec oznámil, že se rozhodl kandidovat jako nezávislý kandidát s podporou Slovenského Hnutie Obrody ve prezidentských volbách na Slovensku v roce 2019. Ve volbách ho svou účastí podpořilo více než 18 000 voličů a získal tak 0,3 % hlasů.\n"}
{"id": "1529445", "url": "https://cs.wikipedia.org/wiki?curid=1529445", "title": "Královský řád Kambodže", "text": "Královský řád Kambodže\n\nKrálovský řád Kambodže \"(: គ្រឿងឥស្សរិយយសព្រះរាជាណាចក្រកម្ពុជា, : Ordre royal de Cambodge)\" je rytířský řád, který byl založen roku 1864 během francouzské koloniální správy kambodžským králem Norodomem. Po zániku francouzského protektorátu v Kambodži pokračovalo v jeho udílení i Kambodžské království. Od roku 1995 je opět nejvyšším kambodžským státním vyznamenáním.\n\nŘád byl založen dne 8. února 1864 kambodžským králem Norodomem a byl udílen za vojenské i civilní zásluhy obyvatelům Kambodže a Francie. Dne 10. května 1896 byl řád přijat do francouzského systému řádů jako tzv. koloniální řád.\n\nDne 25. srpna 1948 Francie přestala s udílením tohoto řádu, přestože formálně zůstal i nadále francouzským koloniálním řádem, a to až do roku 1950, kdy došlo k reformě francouzského řádového systému. Od roku 1948 tak byl udílen pouze kambodžským králem Norodomem Sihanukem, který s udílením neustal ani během svého pobytu v pekingském exilu. V samotné Kambodži však řád za vlády tzv. rudých Khmérů udílen nebyl. Poté co se v roce 1993 na kambodžský trůn opět vrátil Norodom Sihanuk, bylo jeho udílení dne 5. října 1995 obnoveno. Řád se tak opět stal nejvyšším státním vyznamenáním. V roce 2002 byl řád reformován.\n\nPodmínkou pro jeho udělení byl pobyt v Indočíně (zejména přímo v Kambodži) po dobu minimálně tří let případně možnost prokázat služby ve prospěch Indočíny vykonané ve Francii. Řád byl vždy udílen nejprve v hodnosti rytíře s možností povýšení do vyšší třídy po uplynutí minimální stanové doby. Výjimkou bylo vyznamenání osob, které již byly držiteli Řádu čestné legie. V takovém případě například platilo, že důstojníci Řádu čestné legie mohli obdržet Královský řád Kambodže ve třídě komtura. Tato pravidla se nevztahovala na osoby vyznamenané kambodžským králem.\n\nKoloniální řády byly závislé na francouzských řádech a udíleny na základě ministerských nařízení. Vyznamenaní však museli zaplatit nejen za svou registraci do řádu, ale také si z vlastních prostředků zakoupit řádové insignie.\n\nDne 14. července 1933 došlo ke změnám řádových stanov. Nově byl řád udílen pouze osobám starším 29 let, které byly schopny prokázat minimálně devět let koloniální služby.\n\nŘádový odznak má podobu zlaté osmicípé hvězdy protáhlého tvaru. Nad hvězdou je zlatá koruna Kambodže. Uprostřed je modře smaltovaný oválný medailon, který obklopuje zlatě lemovaný červeně smaltovaný ovál. Uvnitř medailonu je kambodžský královský erb. Odznak ve třídě rytíře je stříbrný.\n\nBěhem udílení řádu Francií byla kambodžská koruna často nahrazována „evropskou” korunou s malým křížem a ke konci udílení francouzské verze řádu byl odznak často úplně bez koruny.\n\nŘádová hvězda je stejná jako řádový odznak, je ale větší a také chybí koruna.\n\nInsignie vojenské a civilní verze se vzhledově neliší.\n\nStuha řádu byla původně červená se zelenými okraji. V roce 1898 bylo rozhodnuto změně stuhy na bílou s oranžovými okraji. Od roku 1948 je stuha opět červená se zelenými okraji vyrobená z hedvábného moaré.\n\nŘád je udílen v pěti řádných třídách:\n\n\n"}
{"id": "1529456", "url": "https://cs.wikipedia.org/wiki?curid=1529456", "title": "Wham!", "text": "Wham!\n\nWham! bylo anglické popové duo George Michaela a Andrewa Ridgeleye, které vzniklo v Londýně roku 1980. Stalo se jedním z komerčně nejúspěšnějších popových uskupení 80. let a mezi lety 1982 až 1986 prodalo celosvětově více než 30 milionů nahrávek. Wham! ovlivněný funkem a soulem se stylizoval do postojů nespokojené mládeže a jeho debutové album \"Fantastic\" se dotýkalo problému nezaměstnanosti ve Velké Británii a obavy teenagerů z dospělosti. \n\nJejich druhé studiové album \"Make It Big\" z roku 1984 se stalo celosvětovým popovým hitem a obsadilo první místa v hitparádách Velké Británie a USA. Singly z alba – „Wake Me Up Before You Go-Go“, „Everything Wanna“ a „Careless Whisper“ – obsadily přední příčky americké Billboard Hot 100. Roku 1985 Wham!, jako vůbec první západní popová skupina, uskutečnil značně medializovanou desetidenní návštěvu Číny. Tato událost byla vnímána jako významný mezník v navazování přátelských vztahů mezi Čínou a Západem.\n\nSkupina se rozpadla v roce 1986 kvůli rozhodnutí George Michaela věnovat se sólové kariéře a změnit svůj hudební styl.\n\nMichael a Ridgeley se poznali na střední škole Bushey Meads School v Bushey poblíž města Watford v Hertfordshiru. Dvojice nejprve účinkovala v krátkotrvající ska skupině jménem Executive, spolu s bývalými spolužáky Davidem (Austinem) Mortimerem, Andrewem Leaverem a Paulem Ridgeleyem. Po rozpadu skupiny George Michael a Andrew Ridgeley podepsali smlouvu s vydavatelstvím Innervision Records a vytvořili Wham!. Vykřičník ke jménu skupiny doplnilo britské grafické studio Stylorouge.\n\nGeorge Michael převzal v rámci skupiny většinu úloh a zodpovědností jako skladatel, producent, vedoucí zpěvák a příležitostný instrumentalista. Michael a Ridgeley, stále ještě teenageři, se prezentovali jako požitkářští mladíci, pyšní na to, že mohou žít bezstarostný život bez práce nebo závazků. To se odrazilo v jejich nejranějších singlech, které byly zčásti parodiemi, zčásti sociálními komentáři a nakrátko přinesly Wham! pověst taneční protestní skupiny.\n\nV červnu 1982 vydala skupina debutovou nahrávku „Wham Rap (Enjoy What You Do)“. Nebyla zařazena na playlist britského BBC Radio 1, mimo jiné kvůli vulgaritám v části „Unsocial Mix“. Singl se umístil až na 105. příčce hitparády.\n\nV říjnu 1982 byla vydána „Young Guns (Go for It)“. Zpočátku zůstávala mimo britskou Top 40, duo Wham! však mělo štěstí, když je pořad BBC „Top of the Pops“ zařadil jako náhradu za jinou náhle odřeknutou skupinu.\n\nPrvním manažerem Wham! byl Bryan Morrison. Účinek Wham! na veřejnost, zejména na dospívající dívky, byl zřetelný od jejich debutového vystoupení „Young Guns (Go for It)“ na Top of the Pops. Michael měl na sobě zarolované džíny a espadrilky. Ridgeley stál za ním, lemovaný doprovodnými tanečníky Dee C. Lee a Shirlie Holliman. Píseň poté vyskočila do Top 40 na 24. místo a v prosinci dosáhla vrcholu na 3. místě. Následující rok (1983) začala Dee C. Lee spolupracovat s Paulem Wellerem v The Style Council a byla nahrazena Helen „Pepsi“ DeMacque. Holliman a DeMacque později nahrávali jako duo Pepsi & Shirlie.\n\nPo „Young Guns (Go for It)“ navázal Wham! s reedicí „Wham Rap (Enjoy What You Do)“, „Bad Boys“ a „Club Tropicana“. Koncem roku 1983 již Wham! jako jedna z nejúspěšnějších britských popových skupin soupeřili se zavedenými Culture Club a Duran Duran. Jejich debutové album \"Fantastic\" bylo v roce 1983 dva týdny na prvním místě britských žebříčků, ve Spojených státech se však nedočkalo většího úspěchu. Během jejich prvního turné, Club Fantastic Tour, si ale získali pozornost médií a vešli do povědomí díky svým žertíkům se strkáním si badmintonových košíčků do šortek během vystoupení.\n\nBrzy poté se Ridgeley dozvěděl o právních problémech s jejich původní smlouvou v Innervision. Zatímco probíhaly právnické pře, Innervision vydal směsku nesinglových skladeb z alba Fantastic, pod titulem \"Club Fantastic Megamix\". Wham! tento počin veřejně kritizovali. Innervision nakonec přistoupil na mimosoudní vyrovnání.\n\nPo podepsání smlouvy s vydavatelstvím Epic Records (s výjimkou USA a některých dalších zemí, kde vydávali pod Columbia Records, sesterským vydavatelstvím Epicu) přišli Wham! v roce 1984 s novou image a novým albem. Tyto změny pomohly dalšímu singlu „Wake Me Up Before You Go-Go“ do první desítky v žebříčcích hitparád několika zemí světa. Stal se jejich prvním singlem, který obsadil první místo hitparád ve Velké Británii a USA. Doprovázel jej videoklip s duem Pepsi & Shirlie, všichni účinkující na sobě měli bílá trička s hesly „CHOOSE LIFE“ a „GO GO“, pocházející od aktivistické návrhářky Katharine Hamnett.\n\nDalším singlem z nového alba Wham! byl „Careless Whisper“, v jeho videoklipu však vystupoval pouze George Michael. Singl byl v mnoha zemích také uváděn jako „Wham! featuring George Michael“, na rozdíl od všech ostatních singlů Wham!, s výjimkou „Wham Rap!“ a „Club Tropicana“, byl jeho spoluautorem Andrew Ridgeley. Píseň o lítosti z nevěry měla větší emocionální hloubku než předchozí díla. Ve Velké Británii obsadila první místo hitparád a prodalo se zde více než 1,3 milionů singlů. „Careless Whisper“ znamenal novou etapu Michaelovy kariéry, protože jeho vydavatelství Columbia/Epic jej začal poněkud distancovat od playboyské image skupiny Wham!\n\nNásledoval singl „Freedom“. Pro jeho uvedení ve Spojených státech vytvořili Wham! video doplněné záběry z jejich cesty do Číny. Druhé album skupiny, \"Make It Big\", obsadilo první místo v žebříčcích alb a koncem roku 1984 se duo vydalo na koncertní turné.\n\nDvojsingl „Last Christmas/Everything She Wants“ se stal vůbec nejprodávanějším singlem, který se v britských žebříčcích dostal na 2. místo. Zůstal na něm pět týdnů a s 1,4 miliony kopií zůstává 24. nejprodávanějším singlem v britské historii. Wham! darovali veškeré honoráře za nahrávku na pomoc obětem hladomoru v Etiopii. Tento počin se časově kryl s dalším stejně zaměřeným dobročinným podnikem, písní „Do They Know It's Christmas?“ charitativní superskupiny Band Aid, která obsadila vedoucí místo hitparád, právě na úkor singlu Wham!. Tak se stalo, že George Michael se v roce 1984 třikrát dostal na první místo žebříčků – jednou jako sólový umělec, podruhé v rámci dua Wham! a potřetí jako člen Band Aid.\n\nNa konci roku 1985 uvedl žebříček písní roku vydaný americkým časopisem Billboard píseň „Wake Me Up Before You Go-Go“ na 3. místě a Careless Whisper na 1. místě.\n\nV březnu 1985 si Wham! udělali přestávku od nahrávání a vydali se na dlouhé světové turné, jehož součástí se stala i průlomová desetidenní návštěva Číny, jako vůbec první západní popové skupiny. Čínská exkurze byla reklamním tahem vytvořeným Simonem Napier-Bellem, jedním ze dvou manažerů skupiny (druhým byl Jazz Summers). Začala koncertem v Lidovém sportovním sále v Pekingu před 12 000 posluchači, poté následoval koncert v Kantonu před pětitisícovým obecenstvem. Obě vystoupení hráli bezúplatně. Návštěva Wham! v Číně přitáhla obrovskou mediální pozornost po celém světě. Napier-Bell později připustil, že použil lest, aby zmařil úsilí rockové skupiny Queen v souboji o první vystoupení v Číně: zhotovil pro čínské úřady dvě brožury – jednu představující fanoušky Wham! jako spořádanou středostavovskou mládež a druhou zobrazující zpěváka Queen Freddieho Mercuryho v jeho typických výstředních pózách. Číňané se rozhodli pro Wham!\n\nManažeři skupiny najali režiséra Lindsaye Andersona, aby doprovázel Wham! do Číny a natočil o návštěvě dokumentární film. Film se natáčel během dvou týdnů na přelomu března a dubna a byl sestříhán v Londýně během pozdního jara a léta 1985. Anderson svůj 78minutový film nazval \"If You Were There\" (\"Kdybyste tam byli\"). V závěrečných fázích střihu však manažeři skupiny Andersona propustili a celý editorský tým dal následně výpověď. Film byl poté zcela přepracován, přejmenován a uveden jako \"Wham! in China: Foreign Skies\" (\"Wham! v Číně: zahraniční nebe\"). Během interview v deníku \"The Independent\" z roku 2006 Michaelův manažer Andy Stephens řekl, že film [Andersonova verze] nebyl prostě dost dobrý na to, aby byl uveden na veřejnosti: „Je to hrozný film… Je 20 let starý a je to odpad. Proč bychom ho pro všechno na světě měli nechat uvádět?“, ačkoliv kritik a novinář John Harris jej po jeho zhlédnutí v roce 2008 popsal jako „bohatý, poetický, panoramatický portrét zvláštnosti Číny očima cizinců“.\n\nMichael a Ridgeley vystoupili 13. června na koncertu Live Aid, i když ne spolu jako Wham!. George Michael zpíval „Don't Let the Sun Go Down on Me“ spolu s Eltonem Johnem, zatímco Ridgeley vystoupil s Kiki Dee ve skupině doprovodných vokalistů. V září Wham! vydal singl „I'm Your Man“, který obsadil první místo britských hitparád.\n\nAsi v této době navázal Ridgeley vztah se zpěvačkou Keren Woodward ze skupiny Bananarama. Ridgeley také začal jezdit závody rallye. Před Vánocemi byl znovu vydán singl „Last Christmas“, který se opět dostal do první desítky. Michael zatím přijal nabídky na doprovodný zpěv k písním jiných interpretů. Účinkoval jako doprovodný zpěvák pro Davida Cassidyho a také pro Eltona Johna na jeho úspěšných singlech „Nikita“ (3. místo britských hitparád) a „Wrap Her Up“ (12. místo britských hitparád), na kterých zpíval hlavní doprovodné vokály.\n\nMichael toužil tvořit hudbu zaměřenou na náročnější dospělé publikum, odlišné od teenagerského zaměření dua. Michael a Ridgeley proto na jaře 1986 oficiálně oznámili rozpad Wham!. Před rozchodem měli ještě vydat rozlučkový singl „The Edge of Heaven“ a kompilaci největších hitů \"The Final\", spolu se stejnojmenným koncertem na rozloučenou. Při oznamování rozchodu Michael řekl: „Myslím, že by to měl být nejpřátelštější rozchod v dějinách popu.“\nSingl „The Edge of Heaven“ se v červnu 1986 dostal na první místo hitparád. Posledním singlem skupiny vydaným ve Spojených státech byl „Where Did Your Heart Go?“ Píseň původem od skupiny Was (Not Was) byla pochmurná a ponurá. Poslední vydanou nahrávkou dua byla kolekce všech dosavadních singlů, včetně některých rozšířených verzí. Ve Spojených státech byla vydána jako značně ořezané album \"Music from the Edge of Heaven\" s alternativními skladbami.\n\nWham! se s fanoušky rozloučili koncertem v Londýně na stadionu ve Wembley, odehraném v sobotu 28. června 1986. Rozlučku dua završilo emocionální objetí na konci koncertu. Osm hodin trvající událost s řadou vystupujících doprovodných umělců na místě sledovalo ve spalujícím vedru 72 000 fanoušků. Wham! existovali pět let a prodali přes 28 milionů nahrávek a 15 milionů singlů. Součástí slavností byla světová premiéra filmu \"Foreign Skies\", dokumentu o jejich cestě do Číny.\n\nGeorge Michael po svém vstupu na sólovou dráhu několik let veřejně kritizoval éru Wham!, mimo jiné kvůli negativnímu dopadu intenzivní mediální publicity na Ridgeleye. Michael si stěžoval na neustálý tlak a tvrdil, že duo nedostávalo spravedlivý podíl z honorářů. Také se nelichotivě vyjadřoval o některých klipech a skladbách z repertoáru Wham!, zejména videoklipu k „Wake Me Up Before You Go-Go“ a písních z alba \"Fantastic\". V pozdějších letech života se však jeho pohled na tuto dobu stal poněkud smířlivějším. Na své sólové koncerty stále zařazoval písně Wham! „I'm Your Man“ a „Everything She Wants“, druhá z nich patří mezi kritikou lépe hodnocené skladby skupiny.\n\nAndrew Ridgeley se po rozpadu Wham! přestěhoval do Monaka, kde s nepříliš velkým úspěchem zkoušel závodit ve Formuli 3. Nato přesídlil do Los Angeles, aby pokračoval ve své pěvecké a herecké kariéře. Po nesplněných očekáváních se v roce 1990 vrátil do Anglie. Nicméně CBS Records využil možnost uvedenou ve smlouvě s Wham!, která dovolovala vydání sólových alb Michaela a Ridgeleyho. CBS Records vydal roku 1990 Ridgeleyho sólový pokus, album \"Son of Albert\". Prodeje byly slabé a CBS zrušil opci na druhé album. \n\nDne 25. června 1988, v den svých 25. narozenin, hrál George Michael poslední ze tří koncertů v Birminghamu, součást jeho turné \"Faith World Tour\". Na pódiu se mu dostalo překvapení v podobě přítomnosti mnoha členů jeho rodiny a Andrewa Ridgeleyho, který tlačil vozík s velkým narozeninovým dortem. Dojatému Michaelovi poté zazpívali spolu s 13 000 přítomnými fanoušky „Happy Birthday“. Ridgeley následně Michaela doprovodil při písni „I'm Your Man“.\n\nV lednu 1991 Ridgeley doprovázel na pódiu Michaela během několika písní, odehraných jako přídavek koncertu na festivalu Rock in Rio, konaného na stadionu Maracanã. Večer 21. listopadu 2009 se ve Velké Británii vysílal díl pořadu \"X Factor\", zaměřený na Wham!. Michael se později objevil v posledním díle, kde zazpíval duet „Don't Let the Sun Go Down on Me“ spolu s finalistou a pozdějším vítězem soutěže Joem McElderryem. V roce 2012 Michael popřel spekulace o chystaném obnovení dua Wham! u příležitosti 30. výročí vydání prvního alba skupiny.\n\nGeorge Michael zemřel na Boží hod 2016 ve svém domě v Goring-on-Thames, Oxfordshire, bylo mu 53 let.\n\n\n\n\n"}
{"id": "1529465", "url": "https://cs.wikipedia.org/wiki?curid=1529465", "title": "Pavel Baran", "text": "Pavel Baran\n\nPavel Baran (* 1957 Ostrava) je český filozof.\n\nPavel Baran se narodil v Ostravě. Absolvoval gymnázium ve Frýdku-Místku, odkud odešel studovat na Masarykovu univerzitu v Brně obor filosofie a historie. Odborně působí jako filozof na na Filosofickém ústavu Akademie věd České republiky, kde v letech 2005 až 2013 pracoval též jako ředitel, a od roku 2013 je současně členem Akademické rady a místopředsedou Akademie věd ČR pro oblast společenských a humanitních věd. Od roku 2014 je rovněž členem Rady pro výzkum, vývoj a inovace, od září 2016 jako její místopředseda.\n"}
{"id": "1529468", "url": "https://cs.wikipedia.org/wiki?curid=1529468", "title": "Zlatar", "text": "Zlatar\n\nZlatar je město v Chorvatsku v Krapinsko-zagorské župě. Nachází se v Chorvatském Záhoří, asi 22 km jihovýchodně od Krapiny. V roce 2011 žilo ve Zlataru 2 906 obyvatel, v celé opčině pak 6 096 obyvatel.\n\nZlatar je také sídlem stejnojmenné opčiny, která (včetně samotného města) zahrnuje celkem 19 sídel:\n\nMěstem prochází silnice D29.\n"}
{"id": "1529470", "url": "https://cs.wikipedia.org/wiki?curid=1529470", "title": "Jaroslav Šetelík", "text": "Jaroslav Šetelík\n\nJaroslav Šetelík, křtěný Jaroslav Jan (10. srpna 1881 Tábor – 12. prosince 1955 Praha), byl český akademický malíř, krajinář.\n\nNarodil se v Táboře v rodině gymnaziálního profesora Antonína Šetelíka. Jaroslav měl čtyři sourozence, dva bratry (Antonína *1879 a Jana *1884) a dvě sestry (Josefínu *1876 a Agustínu *1878). Kolem roku 1887 se rodina odstěhovala do Prahy, kde jeho otec vyučoval na českém gymnáziu v Žitné ulici. Po absolvování základního vzdělání a gymnázia pokračoval ve studiu na Karlově univerzitě. V letech 1899–1902 studoval na Právnické fakultě práva. Krom studia práv navštěvoval několik měsíců malířskou školu F. Engelmüllera. Následně zanechal právnických studií a odjel na zkušenou do Mnichova.\n\nOdtud se vrátil do Prahy s úmyslem věnovat se malířství. Po návratu nastoupil ke studiu na Uměleckoprůmyslovou školu, kde se školil u prof. E. K. Lišky. Poté přestoupil na pražskou Akademii výtvarného umění, kde byl v letech 1903–1904 žákem prof. R. Ottenfelda. Po studiích na Akademii výtvarných umění se vydal na cesty po Evropě, např. od roku 1905 pobýval v Paříži a v letech 1911–1912 v Itálii. Mezi tím se v dubnu roku 1907 oženil s Ludmilou Bílou a za rok se jim narodil syn Dimtrij Jan, pozdější úspěšný ak. malíř a restaurátor. Během 1. světové války byl Jaroslav Šetelík účasten bojů na východní frontě.\n\nV letech 1921–1922 navštívil na pozvání tamější vlády Holandsko, aby vytvořil kolekci akvarelů 40 holandských měst. Na delším studijním pobytu zakotvil ve Francii a Itálii, kde navštívil mimo jiné i Řím a Florencii. Na rozhraní 20. a 30. let vytvořil mimo jiné soubor pražských akvarelů, jejichž soubornou výstavu měl v roce 1932 v Topičově salonu v Praze. Šetelík byl dlouholetým členem Umělecké besedy a Krasoumné jednoty. Jaroslav Šetelík zemřel roku 1955 v Praze.\n\nMalíř Šetelík předával své zkušenosti a um v soukromém vyučování začínajícím malířů, mezi kterými byli např. Anna R. Thořová, Zdeněk Nemastil, Charles Cerny, pěvec ND Jan Hilbert Vávra a další.\n\nTématem jeho obrazů, převážně akvarelů, byly scenérie z Prahy, Kutné Hory, Loun, Domažnicka aj. Několikrát též navštívil i Vysoké Tatry. Pracoval i na velkých obrazech, kdy maloval převážně město Prahu. Jeho díla najdeme, krom českých galerií i v cizině, např. v Holandsku, Švédsku, Belgii, býv. Jugoslávii, Egyptě aj.\n\nŠetelíkův syn akademický malíř Dimitrij Šetelík (1908–1991), pracoval jako restaurátor v Art Gallery v Sydney a ve své profesi se zařadil mezi světovou špičku. Jeho vnučka Jaroslava Šetelíková (nar. 1946) je známa jako návrhářka a designérka módních doplňků, bytových doplňků a hraček.\n\n\n\n\n\n\n"}
{"id": "1529472", "url": "https://cs.wikipedia.org/wiki?curid=1529472", "title": "Vojtěch Černý (1893–1938)", "text": "Vojtěch Černý (1893–1938)\n\nVojtěch Černý (20. dubna 1893, Velké Zboží (Poděbrady) – 17. dubna 1938, Praha – Královské Vinohrady) byl za první světové války příslušníkem československých legií na Rusi, vojákem z povolání (poddůstojníkem) v prvorepublikové československé armádě a ve 30. letech 20. století pracovníkem hnutí sexuálních menšin v Československu. \n\nVojtěch Černý se narodil 20. dubna 1893 v obci Velké Zboží. Ukončil povinnou školní docházku a pracoval jako podkoní u hraběte Kinského v Chlumci nad Cidlinou. Potom se vyučil řezníkem a v letech 1913 až 1914 pracoval ve Vídni.\n\nPo vypuknutí první světové války narukoval do rakousko–uherské armády. V rakousko-uherské armádě sloužil Vojtěch Černý v hodnosti vojína. Do ruského zajetí na východní frontě padl dne 7. července 1916 v Okonsku, když sloužil u 10. zemského pěšího pluku. V československých legiích na Rusi měl nejprve hodnost vojína a sloužil u 2. střeleckého pluku. (V československých legiích sloužil ve stejném pluku jako jeho bratr František Černý.) Řady legionářů 2. jízdního pluku opouštěl ale již v hodnosti rotmistra. V bitvě u Zborova byl Vojtěch Černý raněn – utrpěl průstřel obou lýtek a střepina granátu mu poranila nohu.\n\nDo poválečného Československa se Vojtěch Černý vrátil v roce 1920 a v roce 1921 se stal poddůstojíkem z povolání. V hodnosti rotmistra (od roku 1927 v hodnosti štábního rotmistra) působil Vojtěch Černý jako voják z povolání u jezdeckého pluku číslo 2 v Olomouci. (Po většinu svojí vojenské kariéry ostatně sloužil v Olomouci.) V roce 1923 se (na radu svého bratra ) Vojtěch Černý oženil. Novomaželé se ale po 3 měsících rozešli, přestali spolu komunikovat, ale formálně manželství zůstalo dále právně platné. V roce 1925 se Vojtěch Černý vycvičil v obsluze spojovací techniky a byla mu přidělena funkce zástupce velitele spojovací čety v Olomouci.\n\nDne 15. dubna 1928 dorazilo na olomoucké divizní velitelství anonymní udání s obviněním Vojtěcha Černého z pohlavních styků s osobou téhož pohlaví. Následné vyšetřování odhalilo, že jemu podřízené mužstvo již od roku 1926 vědělo o jeho homosexualitě. Jako důkazy byly předloženy dopisy četaře Jaroslava Šípala i svědectví o jeho tajených schůzkách s Vojtěchem Černým. \n\nTrestní řízení proti Vojtěchu Černém se konalo před divizním soudem v Olomouci a Vojtěch Černý v něm byl odsouzen k podmíněnému trestu žaláře v době trvání dvou měsíců s dvouletou zkušební lhůtou. Dále byl Vojtěch Černý odsouzen k propuštění z hodnosti štábního rotmistra a ke ztrátě vojenských vyznamenání. Na odvolání vojenského prokurátora nejvyšší vojenský soud v únoru roku 1929 změnil trest odnětí svobody na 6 týdnů nepodmíněně. Černý podal žádost o prominutí trestu a zahlazení odsouzení, získal tak čas a přestěhoval se do Prahy, kde nastoupil na místo v administraci časopisu „Illustrovaný zpravodaj“. V březnu roku 1930 ale jeho žádosti ministerstvo národní obrany nevyhovělo a Černý si nakonec svůj nepodmíněný trest odpykal ve vojenské věznici na Hradčanech. S přeřazením do výslužby byla spojena zároveň i ztráta nároku na vojenskou penzi. Po skončení trestu již nebyl Černý do administrace časopisu „Illustrovaný zpravodaj“ přijat. Při hledání zaměstnání se ale ukázalo, že Vojtěch Černý pozbyl prakticky možnost být zaměstnán i v jiném povolání ve veřejném sektoru. Odsouzením dle paragrafu 129 byl tak Vojtěch Černý přímo existenčně poškozen. Jiné stálé zaměstnání nemohl najít a tak byl existenčně závislý na svém bratru Františku Černém, u kterého též přechodně bydlel. Finanční situace Františka Černého ale nebyla nikterak dobrá. Jako bývalý legionář a prvorepublikový vojenský „vysloužilec“ pobíral František Černý vojenskou penzi 13.750,- Kč ročně a z ní živil jak sebe, svoji manželku a také svého bratra Vojtěcha Černého.\n\nPočátkem 30. let 20. století se Vojtěch Černý postavil do čela hnutí, jehož cílem bylo dosáhnout zrušení všeobecné trestnosti homosexuality v Československu. Se svým bratrem Františkem Černým začal v roce 1931 vydávat časopis Hlas sexuální menšiny. Vydávání časopisu Hlas sexuální menšiny, které zahájili oba bratři Černí v roce 1931 měl být nejspíše podnikatelským počinem směřujícím hlavně k tomu, aby Vojtěch Černý, jenž se v této věci angažoval poněkud více než František Černý, získal (v případě komerčního úspěchu časopisu) stálý zdroj příjmů plynoucí z nezávislé činnosti. \n\nVydávání časopisu ale již od samého počátku čelilo neustále existenčním (finančním) potížím. Koncem října roku 1931 se František Černý jak z redakce časopisu, tak i z celého „osvobozovacího hnutí menšin“ stáhnul. Od čísla 13, které vyšlo 31. října 1931, pak vystupoval Vojtěch Černý jako majitel a odpovědný redaktor časopisu. Koncem roku 1931 dostala redakce (resp. Vojtěch Černý) půjčku 25 tisíc Kč na podporu vydávání časopisu. Poskytl ji Stanislav Sucharda a podmiňoval ji slibem, že bude v redakci časopisu zaměstnán s měsíčním platem 1.000,- Kč. Vojtěch Černý ale po dvou měsících Stanislava Suchardu z redakce propustil a půjčku mu nevrátil. (Stanislav Sucharda tuto skutečnost nahlásil na policii až v roce 1933.) Finance pro vydávání časopisu byly získávány na různých schůzích a shromážděních, sbírkami na mikulášských zábavách a na základě pochybných půjček. Vojtěchu Černému se ale podnikatelský záměr nezdařil a v dubnu 1932 se z redakce časopisu stáhl. V sedmém čísle časopisu (sedm čísel časopisu vydaných v roce 1932 bylo realizováno pod pozměněným názvem: „Hlas. List sexuální menšiny“), které vyšlo 7. dubna 1932, ohlásila redakce konec jeho vydávání.\n\nPrvní číslo „navazujícího“ časopisu „Nový hlas“ vyšlo 1. května 1932. Redakce Nového hlasu odkoupila od Vojtěcha Černého inventář jeho zkrachovalé redakce a registr čtenářů. Nová redakce se zavázala převzít i práva předplatitelů (abonentů) na časopis až do konce roku 1932, a to i navzdory tomu, že Vojtěch Černý neseriózně odmítl nové redakci přenechat i proporční část z již vybraného předplatného na rok 1932. \n\nKonec vydávání časopisu znamenal pro Vojtěcha Černého osobní úpadek. Od různých soukromých osob a institucí si Vojtěch Černý půjčoval různé předměty a peníze, zápůjčky ani dluhy však nevracel. Věřitelé se při jejich vymáhání obraceli na policii, jenž ale měla situaci ztíženu tím, že Vojtěch Černý často měnil své pražské podnájmy a nebylo snadné jej dohledat. (V roce 1934 například objížděl podnikatele v některých posádkových městech, představoval jim svoji připravovanou knihu „Naše město a naše posádka“ a vybíral od nich peníze na inzerci, která se měla údajně v této publikaci objevit.)\n\nDne 3. března 1935 adresoval Vojtěch Černý prezidentu T.G.Masarykovi dopis s žádostí, aby byl jeho případ (po rozsudcích z let 1928, 1929) začleněn do amnestie, která byla očekávána s prezidentovými 85. narozeninami. Černého žádost byla postoupena k vyřešení ministerstvu národní obrany, které se rozhodlo zahladit jeho odsouzení výmazem záznamu v rejstříku trestů. (Tím by se Vojtěchu Černému otevřela cesta pro hledání zaměstnání.) Další Černého postihy (ztráta vojenské hodnosti, vyznamenání a vojenské penze) ale byly ponechány v platnosti. \n\nV následující žádostech podaných po 3. březnu 1935 usiloval Vojtěch Černý především o navrácení vojenské penze. Jejich vyřizování probíhalo během let 1936 a 1937 se zamítavým výsledkem. Vojtěch Černý byl v roce 1932 ještě odsouzen v jiné trestní věci krajským soudem v Kutné Hoře a posudky na jeho osobu vyhotovené pražským policejním ředitelstvím v roce 1937 o Vojtěchu Černém hovořily jako o osobě, která „nemůže být doporučena k prominutí trestu, poněvadž uvedený trestní čin opakuje“. Kladného vyřízení žádosti o milost a vrácení vojenské penze se Vojtěch Černý nedočkal ani na jaře roku 1938.\n\nVojtěch Černý se zasazoval o úřední povolení Československé ligy pro sexuální reformu a podílel se také na vzniku tohoto hnutí. (Československá liga pro sexuální reformu se ustavila v roce 1936.) Do roku 1938 se ale tomuto hnutí nepodařilo dosáhnout zrušení paragrafu (resp. jeho vypuštění z trestního zákoníku) umožňujícího trestní stíhání homosexuality v Československu. Hnutí samo ale sehrálo důležitou roli především tím, že na jeho základě došlo k rozvinutí neformální podpůrné a poradenské sítě, která pokrývala celé území Československa.\n\nDne 16. dubna 1938 byl Vojtěch Černý opět zatčen a obviněn dle paragrafu 129 pro homosexuální styk. V separaci policejního komisařství na Královských Vinohradech pak na Velikonoce dne 17. dubna 1938 využil situace, kdy se dozorce na chvíli vzdálil, a ukončil svoji životní pouť tím, že se oběsil na provaze, který si zhotovil z košile. Dne 18. dubna 1938 se na policejní stanici dostavil jeho bratr František Černý s manželkou, kteří konstatovali, že jeho sebevraždu očekávali (pokusil se údajně již jednou o stejný čin), že znali jeho homosexuální orientaci, že se kvůli němu zadlužili a že s koncem jeho života končí také ostudné jednání, kterého se Vojtěch Černý dopouštěl.\n\nPohřeb Vojtěch Černého proběhl na čestném vojenském pohřebišti na Olšanských hřbitovech. Konal se s vojenskými poctami za účasti jeho četných přátel a bratří legionářů. I přes nesporně pozitivní aktivity, které Vojtěch Černý vyvíjel, byl mezi homosexuály přijímán do jisté míry kontroverzně. Existovala sice řada lidí, kteří vůči němu pociťovali vděk, ale bylo i nemálo těch, kteří Vojtěcha Černého kritizovali. \n\n"}
{"id": "1529478", "url": "https://cs.wikipedia.org/wiki?curid=1529478", "title": "Christoph Wilhelm von Kalckstein", "text": "Christoph Wilhelm von Kalckstein\n\nChristoph Wilhelm von Kalckstein (17. října 1682, Pomořansko – 2. června 1759, Berlín) byl pruský generál (později polní maršál), který se významně podílel na pruských vítězstvích v období válek o rakouské dědictví.\n\nVojenskou kariéru zahájil v hesensko-kasselském granátnickém pluku ve válce o španělské dědictví, kde byl pobočníkem prince Fridricha Hesensko-kasselského, pozdějšího švédského krále Frederika I. Později vstoupil do pruské armády, kde mimo jiné bojoval v Pomořansku proti Švédsku ve Velké severní válce. V roce 1718 ho pruský král Fridrich Vilém I. přidělil jako vychovatele korunnímu princi Fridrichovi. V této funkci zůstal téměř 11 let. Situaci mu komplikovalo zhoršení vztahů mezi otcem a synem, které se marně snažil usmiřovat. V dalších letech byl velitelem pěšího pluku, který patřil díky jeho výcviku k nejlepším v pruské armádě. Vyznamenal se zejména ve slezských válkách, poté co se jeho bývalý žák stal králem jako Fridrich II. V roce 1741 přispěl k vítězství v bitvě u Mollwitz a podařilo se mu dobýt Brieg (Brzeg), čímž se dostal Prusům do rukou důležitý válečný materiál. Za své služby byl odměněn Řádem černé orlice a stal se guvernérem pevnosti Glogau (Glogów). Své vojenské schopnosti znovu dokázal v bitvě u Chotusic. Zúčastnil se také obsazení Prahy v roce 1744 a byl i u dalšího pruského vítězství v bitvě u Hohenfriedbergu v roce 1745. V roce 1747 byl jmenován polním maršálem a následujícího roku ho Fridrich II. ustanovil vychovatelem svých synů.\n\nV letech 1741–1742 působil jako prostředník mezi králem Fridrichem II. a zástupci českých tajných nekatolíků. Výsledkem schůzky, jejímiž iniciátory byli čeští protestanti, byla dohoda, která jim umožnila hromadně emigrovat do Pruského Slezska, aniž by tomu mohl kdokoli zabránit. Vlastní akce organizoval český kněz Jan Liberda, jenž k tomu dostal od pruského krále plnou moc. Generál Kalckstein byl králem také pověřován zvláštními sociálními a smírčími soudy v Prusku, mimo jiné i vyšetřováním sporů českých exulantů v Berlíně v roce 1747.\n"}
{"id": "1529479", "url": "https://cs.wikipedia.org/wiki?curid=1529479", "title": "Ella Tvrdková", "text": "Ella Tvrdková\n\nElla Tvrdková, křtěná Alžběta Anna (19. února 1878 Kamenice nad Lipou – 7. září 1918 Krumbach), byla česká operní pěvkyně.\n\nNarodila se v Kamenici nad Lipou v rodině C. k. poštmistra Václava Tvrdka. Zpěv studovala na pražské Konzervatoři u sopranistky Mathildy Mallingerové a dále pokračovala ve školení v Berlíně, kde s úspěchem koncertovala již v roce 1897. V měsících říjnu a prosinci roku 1898 několikrát hostovala v pražském Národním divadle a následně od ledna roku 1899 zde byla angažována zprvu na jeden rok, potom však v Národním divadle působila až do září roku 1901.\n\nZ Národního divadla, kde byla málo obsazována, odešla do Německa, kde se v letech 1901–1913 pod uměleckým jménem \"\"Ella Tordek\"\" proslavila v mnichovské opeře, zejména v Mozartových a Wagnerových operách. V Mnichově se 20. února 1909 provdala za dr. Gustava Gerheusera. Po roce 1913 příležitostně ještě hostovala na německých operních scénách.\n\nV roce 1904 hostovala v Národním divadle v Brně a o rok později byla jmenována bavorskou Komorní pěvkyní.\n\nElla Tvrdková zemřela roku 1918 v bavorském městě Krumbach.\n\n\n\n"}
{"id": "1529487", "url": "https://cs.wikipedia.org/wiki?curid=1529487", "title": "Gökhan Yavaşer", "text": "Gökhan Yavaşer\n\nGökhan Yavaşer (* 1978 Sivas) je bývalý turecký zápasník–volnostylař.\n\nSportovnímu zápasení se věnoval od 13 let v Sivasu. Od roku 1996 se připravoval v zápasnickém klubu v Gebze nedaleko Instanbulu. V turecké reprezentaci se prosazoval od roku 2002 ve váze do 84 kg. O post reprezentační jedničky soupeřil se Serhatem Balcım. V roce 2004 Balciho v nominaci na olympijské hry v Athénách porazil, ale do Athén nepřijel jako úřadující mistr Evropy v optimální formě. Nepostoupil ze základní skupiny přes Ukrajince Tarase Daňka. Od roku 2005 se kvůli Balcimu v reprezentaci neprosazoval. Sportovní kariéru ukončil v roce 2012. Věnuje se funkcionářské práci v Gebze.\n\n"}
{"id": "1529488", "url": "https://cs.wikipedia.org/wiki?curid=1529488", "title": "Řád lva (Malawi)", "text": "Řád lva (Malawi)\n\nŘád lva byl druhým nejvyšším státním vyznamenáním Malawi. Založen byl roku 1967 a udílen byl za vynikající a výjimečné služby lidu Malawi.\nŘád byl založen roku 1967 prezidentem Hastingsem Bandou jako druhé nejvyšší státní vyznamenání Malawské republiky.\n\nPrezident Banda oznámil svůj záměr založit Řád lva, vedle množství dalších nových ocenění, v červenci 1966. K tomuto prohlášení došlo v Zombě, hlavním městem Ňaska.\n\nŘád byl udílen jak obyvatelům Malawi, tak i cizím státním příslušníkům za výjimečné civilní či vojenské služby lidu Malawi.\n\nPo třech letech rozhodování byl v roce 2008 řád deaktivován. Žijícím držitelům řádu bylo i nadále dovoleno nosit řádové insignie.\n\nŘádový odznak má tvar zeleně smaltovaného maltézského kříže s otvorem uprostřed ramen. Ve středu kříže je kulatý zlatý medailon. V medailonu je vyobrazena hlava lva. Medailon je ohraničen červeně smaltovaným kruhem se zlatým nápisem UNITY AND FREEDOM \"(jednota a svoboda)\". V případě medaile a rytířské třídy je kříž nesmaltovaný s plnými rameny.\n\nŘádová hvězda ve třídě velkokomtura má podobu stříbrné dvanácticípé hvězdy se slunečními paprsky mezi jednotlivými cípy. Uprostřed je kulatý medailon s vyobrazením hlavy lva. Medailon je obklopen červeně smaltovaným prstencem se stříbrným nápisem UNITY AND FREEDOM \"(jednota a svoboda)\". Řádová hvězda velkodůstojníka je stříbrná a deseticípá. Hvězda je položena na stříbrných slunečních paprscích. Středový medailon se tvarem podobá medailonu hvězdy velkokomtura.\n\nStuha je červená se žlutým pruhem po obou stranách.\n\nŘád byl udílen v pěti řádných třídách a náležela k němu také jedna medaile:\n\n\n"}
{"id": "1529491", "url": "https://cs.wikipedia.org/wiki?curid=1529491", "title": "Copa Libertadores 2019", "text": "Copa Libertadores 2019\n\nPohár osvoboditelů (španělsky \"Copa Libertadores\") pořádaný v roce 2019 byl v pořadí 60. ročníkem klubové soutěže pro nejlepší jihoamerické fotbalové týmy. Obhájcem titulu bylo argentinské River Plate. Vítězem se stalo brazilské Flamengo, které porazilo argentinský River Plate 2:1.\nFinálový zápas se konal v Limě v Peru.\n\nVítězný celek – Flamengo – má jistou účast v dalším ročníku Copa Libertadores, kam bude nasazen rovnou do skupiny. Zároveň se kvalifikuje na Mistrovství světa klubů 2020 konané v Kataru.\n\nPoháru osvoboditelů se zúčastní 47 klubů z 10 zemí, které jsou členy jihoamerické organizace CONMEBOL.\n\n\n"}
{"id": "1529495", "url": "https://cs.wikipedia.org/wiki?curid=1529495", "title": "Lewis Bayly", "text": "Lewis Bayly\n\nLewis Bayly (asi 1565, Carmarthen – 26. října 1631, Bangor) byl anglický puritán, anglikánský biskup a náboženský spisovatel.\n\nDoktorát z teologie získal na univerzitě v Oxfordu. Od roku 1616 byl biskupem v Bangoru (severní Wales).\n\nJeho spis \"The Practice of Piety\" se dočkal desítek vydání a byl přeložen do řady jazyků. Do češtiny jej přeložil a adaptoval Jan Amos Komenský (\"Praxis pietatis\", Lešno 1630).\n"}
{"id": "1529499", "url": "https://cs.wikipedia.org/wiki?curid=1529499", "title": "Mbombela Stadium", "text": "Mbombela Stadium\n\nMbombela Stadium je víceúčelový stadion v Mbombele, sloužící zejména pro fotbal a rugby. Pojme 40 929 diváků. Kromě toho stadion slouží jako kulturní zařízení s možností pořádání koncertů a proto je využíván při koncertních turné mnoha zpěváků a hudebníků. Stadion je domovem ragbyového týmů Pumas.\n\nJde o jeden z pěti nových stadionů, které byly postaveny pro Mistrovství světa ve fotbale 2010. Stavba stadionu byla zahájena v prosinci 2006 a její stavební náklady činily 1,2 miliardy randů (přibližně 113,5 milionu EUR). Slavnostně byl otevřen 16. května 2010 přátelským zápasem mezi Jihoafrickou republikou a Thajskem. Mezi architektonické prvky patří 18 nosných sloupů ve tvaru žiraf a barevně rozmístěná sedadla evokující zbarvení zebry. V interiéru lze navíc vidět typické regionální stromy. Tyto rysy by měly zdůraznit „spojení s divočinou“, protože se stadion nachází v blízkosti Krugerůva národního parku. Po Mistrovství světa ve fotbale 2010 se zde odehrály zápasy Afrického poháru národů 2013.\n"}
{"id": "1529502", "url": "https://cs.wikipedia.org/wiki?curid=1529502", "title": "Adéla Jonášová", "text": "Adéla Jonášová\n\nAdéla Jonášová (* 29. prosince 1990 České Budějovice jako Lounková) je česká zpěvačka folkové a populární hudby.\n\nAdéla se narodila v Českých Budějovicích do hudební rodiny, která ji od dětství ovlivňovala. Matka byla profesionální zpěvačka Pavlína Jíšová a otec Rostislav Lounek amatérský hudebník. Babička vedla dětský folklorní soubor, do kterého chodila od 4 let. Od šesti let navštěvovala hudební školu v oborech klavír a zpěv, kde udělala dva cykly v obou oborech. Také navštěvovala dramatický kroužek a recitaci.\nV roce 2010 úspěšně odmaturovala na Biskupském gymnáziu J. N. Neumanna. Pak studovala bakalářský obor Psychologie na Jihočeské univerzitě. Poté dvouoborové magisterské studium v oboru Učitelství psychologie pro střední školy a Výchova ke zdraví pro 2. stupeň základních škol. \nOsm let vystupovala se skupinou své matky a vlastní písně psala od 13 let.\nV roce 2018 opustila skupinu své matky a začala vystupovat samostatně jako písničkářka.\nV roce 2019 začala spolupracovat s kytaristou Oldřichem Bohadlo.\nAby si ji nepletli se zpěvačkou Olgou Lounovou, změnila si na radu Jaromíra Nohavici jméno na Jonášová.\n\n\n\n"}
{"id": "1529504", "url": "https://cs.wikipedia.org/wiki?curid=1529504", "title": "Jintara Poonlarp", "text": "Jintara Poonlarp\n\nJintara Poonlarp (Thajština จินตหรา พูนลาภ) (6. března 1969 – ? Thajsko) byla thajská zpěvačka a herečka, která je považována za průkopnici žánru \"elektronický luk thung\" a \"Mor lam\".\n\n\n\n"}
{"id": "1529509", "url": "https://cs.wikipedia.org/wiki?curid=1529509", "title": "Eduard Admetlla i Lázaro", "text": "Eduard Admetlla i Lázaro\n\nEduard Admetlla i Lázaro (10. ledna 1924 - 8. října 2019) byl španělský průkopník potápění, podvodní fotograf a kameraman, návrhář podvodních kamerových pouzder, návrhář samostatného podvodního dýchacího přístroje, tester potápění potápěčské vybavení pro ochrannou známku Nemrod, spisovatel, režisér televizních seriálů, cestovatel a provozovatel vysílání.\n\nAdmetll se narodil v Barceloně 10. ledna 1924. V roce 1948 ve věku 24 let se začal potápět. Zpočátku byl podvodním rybářem a stal se členem Asociación de Pesca Submarina de Barcelona (APS) v Barceloně. Brzy opustil tuto činnost, když dospěl k závěru, že ozbrojení nebylo cestou pod vodou. V roce 1954 se stal zakládajícím členem Centro de Recuperación y de Investigaciones Submarinas (CRIS). Poté se stal podvodním fotografem a kameramanem. Vynalezl také podvodní kamery a byl testovacím potápěčem potápěčského vybavení pro španělskou společnost Nemrod. V roce 1953 navrhl a úspěšně otestoval prototyp dýchacího zařízení pro potápění. \n\nDne 30. září 1957 na španělské námořní základně v Cartageně překonal světový rekord v potápění do 100 metrů.\n\nNapsal pět knih popisujících jeho podvodní zážitky: \"La llamada de las profundidades\", \"Mis amigos los peces\", \"¡Fondo!\", \"Tierras y profundidades\" a \"ponorka Mi aventura\". \n\nJako následovník práce Hanse Hasse a Jacquese Yves Cousteaua byl Admetlla i Lázar španělským průkopníkem podvodní fotografie a natáčení. První dokumentární televizní seriál, který režíroval, byl černobílý film \"Rumbo sur\". Po této zkušenosti se profesionalizoval a založil filmovou produkční společnost Volitans Films, SL, která natáčela televizní seriál: \"La llamada de las profundidades\" na Seychelských ostrovech ; \"Ostrovy Nuestras\", natáčené na Baleárských ostrovech a Kanárských ostrovech (Španělsko) a \"Tierras y profundidades\" v Karibiku. Všechny tyto byly vysílány španělskou televizní sítí RTVE. Natočil také dokumentární televizní seriál \"La natura en profunditat\" pro katalánskou televizní síť TV3. \n\nEduard Admetlla i Lázaro zemřel v Barceloně 8. října 2019 ve věku 95 let. \n\n\nPodle zdroje:\n\n"}
{"id": "1529515", "url": "https://cs.wikipedia.org/wiki?curid=1529515", "title": "Miriam Němcová", "text": "Miriam Němcová\n\nMiriam Němcová (* 1961) je česká dirigentka a hudební skladatelka.\n\nAbsolvovala Pražskou konzervatoř a vystudovala obor kompozice a dirigování na AMU v Praze. V letech 1987–1988 byla stipendistkou České filharmonie u Pražských madrigalistů a několikrát obdržela stipendium na Internationale Bachakademie Stuttgart u prof. Působila v Komorní opeře Praha a v Divadle F. X. Šaldy v Liberci, kam se po ročním angažmá u Karlovarského symfonického orchestru v roce 1991 vrátila jako šéf opery. Na základě úspěšného nastudování Verdiho Otella v Divadle Antonína Dvořáka v Ostravě jí byla v roce 1993 nabídnuta dirigentská i sbormistrovská smlouva ve Státní opeře Praha. Od září 1995 byla M. Němcová pedagogem a  vedoucím oddělení dirigování na Pražské konzervatoři, kde také řídila symfonický orchestr. Mezinárodní dirigentské kurzy vedla např. v Hradci Králové, v jihokorejském Seoulu a naposledy v Praze pro Studio lirico. Od roku 2001 je stálým hostem Filharmonie Hradec Králové, s níž nahrála na CD Smetanův cyklus symfonických básní \"Má vlast\".\n"}
{"id": "1529516", "url": "https://cs.wikipedia.org/wiki?curid=1529516", "title": "Aero A-30", "text": "Aero A-30\n\nAero A-30 z roku 1926 byl československý lehký bombardér a průzkumný letoun postavený továrnou Aero (Aero, továrna letadel, dr. Kabeš, Praha-Vysočany). Tento dvouplošník vznikl jako pokus Aera o zlepšení výkonu letounu Aero A-11, ale brzy se vyvinul v docela jiné letadlo, větší a silnější než jeho předchůdce. Postupně následovaly verze tohoto letounu označované jako Ab-30, A-130, A-230, A-330 a A-430 (A-100). Letadlo bylo snadno odlišitelné od ostatních souvisejících typů rozdílným rozpětím mezi křídly – horní křídlo bylo mnohem větší než spodní. \n\nV roce 1926 vypsalo Ministerstvo národní obrany (MNO) \"tendr\" na dálkový průzkumný a střední bombardovací letoun. Aero do soutěže přihlásilo stroj A-30 ing. Antonína Husníka, který vycházel a jehož základem se stala konstrukce osvědčená u letounu A-11LD s motorem Lorraine-Dietrich 12Cc. U nového letounu byl ovšem celý drak zesílen a zvětšen. I tak se letové zkoušky prototypů protahovaly až do jara 1927. Měnila se ocasní plocha, výztužný systém křídel, podvozek atp. Teprve počátkem léta bylo možné označit vývoj prototypů za ukončený.\n\nPředstavení veřejnosti se odehrálo na IV. mezinárodní letecké výstavě v Praze, kterou uspořádal Aeroklub republiky Československé ve dnech 4.-19. června 1927. Krátce na to, 10. srpna 1927 vytvořil šéfpilot továrny Aero Josef Novák 9 národních rekordů ve vytrvalosti na tratích 100 a 500 km s návratem na místo startu a v rychlosti s užitečným nákladem 500 nebo 1000 kg. Nejhodnotnějšího výkonu dosáhl v průměrné rychlosti 213,8 km/h dosáhl na trati 500 km s nákladem 1000 kg. Nejvyšší průměrné rychlosti 215,7 km/h dosáhl na trati 100 km s užitečným zatížením 500 kg. Nic na těchto výborných výkonech nemění skutečnost, že 13. října 1927 většinu těchto rekordů překonal šéfpilot továrny Letov Alois Ježek na konkurenčním letounu Letov Š-16. V srpnu 1928 se jeden letoun A-30 zúčastnil mezinárodního Letu okolo států Malé dohody a Polska. Josef Novák s kpt. Gustavem Beneschem však tuto soutěž nedokončili pro poruchu motoru Škoda L a následné nouzové přistání u Mikulova, přestože v soutěži v tom okamžiku vedl. Pilot Antonín Duchek 23. července 1929 získal národní rekord pro Aero A-30 s motorem Škoda L 367 kW (500 k) v rychlosti na 1000 km s návratem na místo startu při průměrné rychlosti 200, 4 km/h.\n\nTento letoun i přes vynikající výkony byl nakonec vyroben jen v 5 kusech, které byly využívány u Leteckého pluku 1 až do poloviny třicátých let (zprvu jako zvědné, následně cvičné).\n\nDrak A-30 představoval zvětšeninu A-11 se zapracováním prvku jedenapůlplošníku. Jednalo se o dvoumístný, jednomotorový, vzpěrový víceúčelový dvouplošník. Konstrukce A-30 byla smíšená, kostra trupu a ocasní plocha kovová, křídla dřevěná. Vše bylo potaženo plátnem, příď s motorem duralovými plechy. Podvozek pevný s průběžnou osou, záďový s ostruhou. Motor měl čelní chladič.\n\nLetoun byl natolik \"univerzální\", že se na jednotlivých variantách objevila řada motorů předních evropských výrobců: Lorraine-Dietrich, Škoda, Bristol, Praga, Hispano Suiza a Avia.\n\n\n\nÚdaje A-30 dle\n\n\n\n\n\n\n"}
{"id": "1529517", "url": "https://cs.wikipedia.org/wiki?curid=1529517", "title": "International Working Test 2020", "text": "International Working Test 2020\n\nInternational Working Test 2020 (IWT 2020) bude XXIX. ročník mezinárodní soutěže retrieverů ve working testech, který se bude konat 30. a 31. května 2020 v Rakousku. Pořadatelem soutěže bude Österreichischer Retriever Club (ÖRC).\n\n\n"}
{"id": "1529518", "url": "https://cs.wikipedia.org/wiki?curid=1529518", "title": "Nauruz Temrezov", "text": "Nauruz Temrezov\n\nNauruz Temrezov (Temirezlany) (* 6. ledna 1981 Karačajevsk) je bývalý ruský zápasník–volnostylař karačajské národnosti, který od roku 2007 reprezentoval Ázerbájdžán.\n\nZápasení se věnoval od útlého dětství společně s dvěma mladšími bratry Tochtarem a Kurmanem. Od 14 let se připravoval na střední sportoní škole v Karačajevsku pod vedením Alchaze Čotčajeva. V ruské volnostylařské reprezentaci se na pozici reprezentační jedničky ve váze do 84 kg neprosazoval, proto v roce 2007 přijal nabídku reprezentovat Ázerbájdžán. V roce 2008 se prvním místem na dubnové světové olympijské kvalifikaci v Martigny kvalifkoval na olympijské hry v Pekingu. Do Pekingu přijel výborně připraven, prohrál však ve čtvrtfinále s úřadujícím mistrem světa a Evropy Giorgi Ketojevem z Ruska těsně 1:2 na sety. Od roku 2010 dostával v azerbájdžanské reprezentaci prostor jeho rival z Dagestánu Šarif Šarifov. Sportovní kariéru ukončil v roce 2013. Věnuje se politiké a funkcinářské práci v rodném Karačajevsku.\n\n"}
{"id": "1529536", "url": "https://cs.wikipedia.org/wiki?curid=1529536", "title": "Antonín Man", "text": "Antonín Man\n\nAntonín Man (8. února 1917 Smrk – září 2008 Brno) byl český voják, úředník a manažer. \n\nAntonín Man se narodil v roce 1917 ve Smrku, roku 1937 odmaturoval na obchodní akademii v Třebíči a nastoupil do Továrny na papier ve Slavošovcích. V březnu roku 1939 nastoupil na základní vojenskou službu, ale poté, co začala okupace Československa se vrátil 23. března zpět na Slovensko, kde opět nastoupil do papírny. \n\nRoku 1944 se však začal stýkat se slovenskými odbojáři a začal s nimi spolupracovat na přípravě povstání. V srpnu téhož roku se pak přihlásil do povstalecké jednotky, z níž se pak stal polní útvar 3. roty 1. československé armády. Do jednotky s ním vstoupili i jeho přátelé Ladislav Caha z Radošova a Karel Cejpek z Vladislavi, kteří oba také maturovali na obchodní akademii v Třebíči a pracovali v Továrně na papír. Jednotka působila v okolí Gemeru a bránila jižní úsek u maďarských hranic. Po potlačení Slovenského národního povstání pak jednotka přešla na partyzánský způsob boje a bojovala až do konce prosince roku 1944. Poté, co se přiblížila vojska osvoboditelů, tak Antonín Man a Karel Cejpek vstoupili do 1. československého armádního sboru a prošli bojovou cestou přes Poprad, Liptov, Malou Fatru, Žilinu, Vsetín do Kroměříže. Jednotka pak po kapitulaci německých vojsk pokračovala přes Prostějov, Boskovice a Poličku do Prahy.\n\nPo skončení druhé světové války byl v červnu roku 1945 propuštěn z armády a vrátil se zpět do Továrny na papír ve Slavošovcích, později pak pracoval v mnohých papírenských společnostech v Praze, Vratimově, Olomouci a v Brně. Pracoval také na ministerstvu lesů a dřevařského průmyslu a na ministerstvu průmyslu chemického. Do důchodu odešel roku 1982 jako ředitel Brněnských papíren. Zemřel pravděpodobně v září 2008 v Brně.\n\nObdržel medaili Slovenského národního povstání, je nositelem Řádu práce (22. prosince 1976) a dalších vyznamenání.\n"}
{"id": "1529547", "url": "https://cs.wikipedia.org/wiki?curid=1529547", "title": "Czesława Kwoka", "text": "Czesława Kwoka\n\nCzesława Kwoka (15. srpna 1928 Wólka Złojecka – 12. března 1943 Osvětim) byla polská katolická dívka, která byla zavražděna ve svých čtrnácti letech v Osvětimi. Jako jedna z tisíců dětských obětí německých zločinů v Polsku za druhé světové války patří k těm, kteří jsou zmíněni na pamětní výstavě Státního muzea v Osvětimi-Birkenau \"Život vězňů\" v bloku číslo 6.\n\nPortréty Czeslawy a dalších vězňů, pořízené „slavným osvětimským fotografem“ Wilhelmem Brassem v letech 1940 až 1945, jsou vystaveny ve fotografickém památníku muzea. Brasse hovořil o několika fotografiích dívky v televizním dokumentu \"Portrétista\" (\"Portrecista\") z roku 2005. Právě portréty Czesławy se staly ohniskem rozhovorů a byly citovány v různých článcích a knihách.\n\nCzesława Kwoka se narodila v malé polské vesnici Wólka Złojecka katolické matce Katarzyně Kwoka. Spolu se svou matkou (číslo vězně 26946) byla Czesława Kwoka (číslo vězně 26947) deportována ze Zamośće do Osvětimi 13. prosince 1942. Dne 18. února 1943 byla zavražděna její matka. Dne 12. března 1943 zemřela Czesława Kwoka a okolnosti její smrti nebyly zaznamenány. Podle informací muzea měla dostat injekci jedovatého fenolu do srdce. Bylo jí 14 let.\n\nCzesława Kwoka byla jednou z „přibližně 230 000 dětí a mladých lidí ve věku méně než osmnáct“ z 1 300 000 lidí, kteří byli deportováni do Osvětimi-Birkenau v letech 1940 až 1945. \n\nVzdělávací středisko Státního muzea Auschwitz-Birkenau O holokaustu a Osvětimi dokumentuje válečné okolnosti, které přivedly mladé dospělé a děti jako byla Czesława do koncentračních táborů v publikaci z roku 2004 s albem fotografií, které sestavila historička Helena Kubica. Tyto fotografie byly poprvé publikovány v polské a německé verzi knihy Kubicové v roce 2002. Podle muzea bylo přibližně 230 000 dětí a mladých deportovaných do Osvětimi, z nichž většina byla židovského původu; z romských rodin pocházelo více než 11 000 dětí. Ostatní děti měly polský, běloruský, ukrajinský, ruský nebo jiný etnický původ.\n\nVětšina z těchto dětí přijela do tábora spolu se svými rodinami v rámci různých operací, které nacisté prováděli proti celkovým etnickým nebo sociálním skupinám. Tyto operace byly zaměřeny na Židy jako součást snahy o úplné vyhlazení židovského národa. Na Cikány jako součást snahy izolovat a zničit romskou populaci. Na Poláky v souvislosti s vyhnáním a deportací do tábora celých rodin z regionu Zamość a z Varšavy během Varšavského povstání v srpnu 1944. Na Bělorusy a další občany Sovětského svazu jako odvěta za partyzánský odpor na místech okupovaných Německem.\n\nZe všech těchto dětí a mladých lidí bylo do záznamů o táborech zapsáno více než 20 000, včetně 11 000 Cikánů. Více než 650 z nich přežilo až do osvobození v roce 1945.\n\nCzesława Kwoka byla jednou z těch tisíců dětí, které Osvětim nepřežily, a mezi těmi, jejichž „identifikační fotografie“, spolu s poznámkami vytvořenými z takzvaných \"Knih smrti\", jsou vystaveny na pamětní desce na zdi \"Život vězňů\" v bloku číslo 6.\n\nPo příchodu do Osvětimi byla Czesława Kwoka vyfotografována pro záznamy nacistických koncentračních táborů. Byla identifikována jako jeden z přibližně 40 000 až 50 000 subjektů „identifikačních snímků“ pořízených pod nátlakem v Osvětimi-Birkenau fotografem Wilhelmem Brassem, což byl mladý polský vězeň, kterému v té době bylo dvacet let (známý jako vězeň číslo 3444). Brasse a další vězni byli vyučení portrétní fotografové v ateliéru před německou invazí do Polska v roce 1939, počínaje druhou světovou válkou. V táboře jim byl vydán rozkaz fotografovat nacistické zajatce a vězně za strašlivých táborových podmínek a pravděpodobně pod hrozbou bezprostřední smrti, pokud by odmítli vyhovět.\n\nTyto fotografie, které Brasse a ostatní dostali za rozkaz pořizovat, měly zachytit každého vězně „ve třech pozicích: zepředu, ze strany a šikmo z druhé strany.“ Přestože Brasse dostal rozkaz zničit všechny fotografie a jejich negativy, po válce se proslavil tím, že pomohl některé z nich zachránit před zapomenutím.\n\nZatímco většina z těchto fotografií vězňů Osvětimi (obětí i pozůstalých) již neexistuje, některé fotografie visí zarámované na pamětní výstavě ve Státním muzeu Auschwitz-Birkenau. Její součástí je také fotografie Czesławy a podobně jako v Jad vašem jsou to mučedníci holocaustu a hrdinové – židovské oběti holokaustu.\n\nTituly připojené k fotografiím ve fotografických archivech Auschwitz-Birkenau a vnitřní exponáty byly vytvořeny Ministerstvem výstavnictví z registrů táborů a dalších záznamů zabavených, když byly tábory osvobozeny v roce 1945 a následně archivovány. Tyto archivy fotografických archivů muzea připojené k fotografiím sestavených z fotografií a / nebo vyvolaných z negativů zachráněných Brassem a spolupracovníkem v temné komoře Bronislawem Jureczkem v letech 1940 až 1945 identifikují vězně podle jména, čísla vězně v koncentračním táboře, datum a místo narození, datum úmrtí a věku při úmrtí (pokud existuje), národní nebo etnické identity, náboženské příslušnosti a datum příjezdu do tábora. Některé fotografie připisované Brassemu, včetně „identifikačního snímku“ se třemi kompozicemi Czesławy, jsou v památníku Státního muzea Auschwitz-Birkenau, součástí stálé výstavy s názvem \"Život vězňů\" v bloku číslo 6, poprvé instalované v roce 1955. Podobenka Czesławy je také na výstavě Ministerstva muzea na jejich oficiálních internetových stránkách v některých publikovaných albech a katalozích muzea a objevila se také v polském televizním dokumentárním filmu z roku 2005 o Wilhelmu Brassovi \"The Portraitist\", vysílaném na TVP1 a pak také na několika filmových festivalech.\n\nBrasse připomíná své zkušenosti fotografování Czesławy konkrétně v dokumentu \"The Portraitist\", zprávu, kterou podal korespondent BBC Fergal Keane, který se ptal Brasseho na jeho vzpomínky ohledně jejího fotografování v oceněném článku „Návrat do Osvětimi: Fotografie z pekla“ v \"Live Mag\", které vyplývají z filmu na Londýnské premiéře (22. dubna 2007), zveřejněná v \"Mail Online\" dne 7. dubna.\n\nJako návštěvník pamětní expozice Státního muzea v Osvětimi-Birkenau v bloku č. 6, Fergal Keane podrobně popsal své vlastní dojmy z fotografií Czesławy:\n\n\n\n"}
{"id": "1529558", "url": "https://cs.wikipedia.org/wiki?curid=1529558", "title": "Sida (vesnice)", "text": "Sida (vesnice)\n\nSida ( Сида, სიდა – Sida) je vesnice v Abcházii v okrese Gali. Leží přibližně 5 km jižně od okresního města Gali. Na západě sousedí s Horním a Dolním Bargjapem, na severozápadě s Riapem, na severu s Šašikvarou, na východě s Čuburchindžem a na jihu s Ganachlebem, s Nabakií a s Taglanem.\n\nOficiálním názvem obce je Vesnický okrsek Sida \"(rusky Сидская сельская администрация, abchazsky Сида Барҕьаҧ ақыҭа ахадара)\". Za časů Sovětského svazu se okrsek jmenoval Sidský selsovět \"(Сидский сельсовет)\".\n\nSoučástí Sidy jsou následující části:\n\n\nSida byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války zdejší obyvatelé uprchli z Abcházie. Po skončení bojů se vrátily dvě pětiny z nich a ocitly se pod vládou separatistické Abcházie.\n\nDle Moskevských dohod z roku 1994 o klidu zbraní а o rozdělení bojujících stran byl Dolní Bargjap začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. \n\nDne 1. června 1997 v pět hodin ráno se na ruské základně mírových sborů mezi Sidou a Nabakií odehrál masakr v Sidě. Pachatelem byl seržant Artur Vaganov, který se dle vyšetřovatelů nejprve opil (třebaže byl dle svědectví přeživších abstinent), pak vyřadil z provozu komunikační síť základny, ukryl či zničil zbraně vojáků a pak zahájil palbu se svojí zbraní AK-47 na své kolegy spící v postelích. Poté zastřelil v druhém patře velitele posádky, jež měla devatenáct členů, poručíka Sergeje Gavrilova a vážně zranil velitele základny Alexeje Smotrina. Jakmile do místnosti vtrhl voják, držící noční hlídku, střelil se Vaganov do hlavy a zemřel. Výsledkem jeho řádění byla smrt deseti vojáků a vážné zranění tří dalších.\n\nDle nejnovějšího sčítání lidu z roku 2011 je počet obyvatel této obce 718 a jejich složení následovné:\n\n\nPřed válkou v Abcházii žilo, v celém Sidském selsovětu 2046 obyvatel.\n\n"}
{"id": "1529562", "url": "https://cs.wikipedia.org/wiki?curid=1529562", "title": "Klanění tří králů (Gentile da Fabrino, 1423)", "text": "Klanění tří králů (Gentile da Fabrino, 1423)\n\nKlanění tří králů (italsky \"L'Adorazione dei Magi\") je název oltářního obrazu namalovaného italským gotickým umělcem Gentilem da Fabrianem, (kolem 1370, Fabriano, Papežský stát – 1427, Řím, Papežský stát).\n\nGentile da Fabriano se narodil ve Fabrianu, v městě provincie Ancona v italské oblasti Marche. Region tehdy patřil Papežskému státu. Pracoval hlavně ve střední Itálii, většinou v Toskánsku. K jeho nejznámějším dílům patří \"Klanění tří králů\" a \"Útěk do Egypta\". Jedno z jeho prvních známých děl \"Madona s dítětem\" vytvořené mezi lety 1395–1400, nyní v Berlíně, ukazuje vliv severoitalské pozdně gotické malby. Kolem roku 1405 pracoval Gentile da Fabriano v Benátkách, kde maloval obraz pro kostel Santa Sofia. Mezi lety 1408 a 1409 namaloval pro dóžecí palác fresku (nyní ztracenou) zobrazující námořní bitvu mezi Benátčany a Otou III. Zemřel pravděpodobně před 14 říjnem 1427. Jeho hrob se nenašel, možná byl pohřben v kostele, který se dnes nazývá S. Francesca Romana ve Florencii, ale jeho hrobka zmizela; existují však důkazy, že může být pohřben v kostele Santa Maria v Trastevere v Římě, kde zemřel.\n\nGentile pobýval dne 6. srpna 1420 ve Florencii, kde namaloval svůj slavný oltářní obraz zobrazující Klanění tří králů, nyní v Uffizi. Dílo je považováno za jedno z mistrovských děl gotického stylu. Obraz si u Fabrianiho objednal Palla Strozzi, zámožný umělecký sběratel pro oltář kostela Santa Trinita v roce 1420. Na obraze Fabriani pracoval tři roky. Ovlivněn prostředím florentských uměleckých kruhů kombinoval styl, který si přinesl ze svého rodného města se stylem sienské školy. Gentile namaloval nádherný průvod který se vine až k Panně Marii, držící na klíně dítě. V klanícím se zástupu vidíme vedle tradičních postav a zvířat i zvířata exotická: leoparda, opice, lva, dromedára a vzácné ptáky. Na královských pláštích králů Gentile ukázal všechny své malířské dovednosti. Použil zlato a stříbro reliéfně ražené a ozdobil jimi aureoly a tkaniny. Zlatým deštěm zaplavil i nádherné ozdoby jezdců z východu i postroje koní. V prostředním ze tří lomených oblouků je výjev \"Zvěstování\" (přerušený) \"Trůnícím Kristem\" v ústředním medailonu. Na dolním okraji obrazu zobrazil Gentile tři výjevy z Kristova života: \"Narození\", \"Útěk do Egypta\" a \"Přijetí v chrámu\".\n\nObraz v Uffizi je jen kopie, originál je od roku 1812 umístěn v galerii Louvre.\n\n\n"}
{"id": "1529565", "url": "https://cs.wikipedia.org/wiki?curid=1529565", "title": "Vadim Lalijev", "text": "Vadim Lalijev\n\nVadim Lalijev (Lalyty) (* 15. prosince 1980 Cchinvali) je osetský zápasník–volnostylař, který od rozpadu Sovětského svazu reprezentoval Rusko a od roku 2006 až do konce sportovní kariéry Arménii.\n\nJe rodákem z gruzínského separatistického území Jižní Osetie z Cchinvali. Společně se svým starším bratrem Gennadijem se připravoval střídavě v Cchinvali a ve Vladikavkazu pod vedením Alana Techova. V užším výběru ruské volnostylařské reprezentace se pohyboval od roku 2002 ve váze do 84 kg. V roce 2004 prohrál nominaci na olympijské hry v Athénách s Dagestáncem Sadžidem Sadžidovem. Jeho situace se v ruském reprezentačním výběru nelepšila a proto v roce 2006 přijal nabídku reprezentovat Arménii. Rusové mu k odchodu nebránili a tak v témže roce poprvé nastoupil v nových barvách ve váze do 84 kg. V roce 2008 však prohrál nominaci na olympijské hry v Pekingu s Arutjunem Jenokjanem. Sportovní kariéru ukončil v roce 2011. Věnuje se trenérské práci v Rusku.\n\n"}
{"id": "1529567", "url": "https://cs.wikipedia.org/wiki?curid=1529567", "title": "Morski Dywizjon Lotniczy", "text": "Morski Dywizjon Lotniczy\n\nMorski Dywizjon Lotniczy (česky „Námořní letecká peruť“) byla letecká jednotka meziválečného Polska založená roku 1920 ve městě Puck. \n\nV roce 1939 se útvar skládal z I. letky dálkového průzkumu (), II. letky blízkého průzkumu () a Spojovacího roje velitelství sil pobřežní obrany ().\n\nPuck byl v pátek 1. září 1939 v 5:20 ráno bombardován nacistickou \"Luftwaffe\", a zasažena byla i námořní letecká základna, jejíž jednotky utrpěly značné ztráty.\n\n\n"}
{"id": "1529577", "url": "https://cs.wikipedia.org/wiki?curid=1529577", "title": "Charlotte Ella Gottová", "text": "Charlotte Ella Gottová\n\nCharlotte Ella Gottová (* 30. dubna 2006 Praha) je česká zpěvačka, dcera českého zpěváka Karla Gotta a moderátorky Ivany Gottové.\n\nChodila do anglické školky. V září 2012 nastoupila do první třídy na prestižní školu PORG v Praze. V dubnu 2011 nafotila spolu se sestrou Nelly kampaň pro kolekci jedné dětské značky oblečení, obchodu na pražském Chodově. V roce 2016 za svého otce Karla Gotta převzala Českého slavíka. \n\nV roce 2019 nazpívala společně se svým otcem Karlem Gottem emotivní duet s názvem „Srdce nehasnou“.\n"}
{"id": "1529586", "url": "https://cs.wikipedia.org/wiki?curid=1529586", "title": "Klanění tří králů (Lorenzo Monaco, 1421)", "text": "Klanění tří králů (Lorenzo Monaco, 1421)\n\nKlanění tří králů (italsky \"L'Adorazione dei Magi\") je název obrazu namalovaného italským gotickým umělcem jménem Lorenzo Monaco pro kostel Sant Ediglio ve Florencii.\n\nObraz je namalován v ve stylu typickém pro sienskou školu. Dílo, které je považováno za nejlepší umělcovu práci, mělo pohnutý osud. Původně měl obraz podle pozdně gotického vkusu pětiúhelníkový tvar. Bohužel, tento styl se v 15. století přežil a obraz byl \"zarovnán\". Jeho spodní část se ztratila a malíř Cosimo Roselli k němu později přimaloval scénu \"Zvěstování\" a postavy dvou proroků v horních rozích. V průvodu králů malíř použil četné exotické prvky: různobarevné pokrývky hlavy rozličných tvarů, na lemu zeleného královského pláště je umístěn nápis ve staré arabštině, rytíř v růžovém plášti má po boku meč se zahnutou čepelí islámského typu. K zobrazení zvířat použil Monaco jemnou grafiku. Obraz koně je koncipován minimalisticky a má symbolizovat lidský původ Krista. Mezi předníma nohama koně je namalovám chrt jako symbol věrnosti. Jemný oblouk linie a štíhlé nohy psa kontrastují z černým pozadím připomínajíc tak minaturu. Pod pravým obloukem je vidět moderní, až metafyzicky koncipovaná krajina na zlatém pozadí. Šedá skála se vzdouvá jako vlna a vede divákovo oko ke krajině směrem doprava. Za skalisko umístil malíř nápadně růžový \"hrad\", který svou kompozicí a neobvyklou perspektivou připomíná chlév, ve kterém našla útočiště Madona s Ježíškem.\n\nJednotlivé prvky pozdně gotického stylu malíž spojil takovým způsobem, že nakonec dospěl až k jistému posunu grafického a formalistického výrazu. Zvláště je to znát na zeštíhlení postav. Monaco dodává scéně nereálnou atmosféru tím, že pracuje pouze s jemnými až asketickými tóny a daří se mu vytvářet přímo metafyzické efekty.\n\nObraz je umístěn v Gallerii degli Uffizi.\n\n"}
{"id": "1529594", "url": "https://cs.wikipedia.org/wiki?curid=1529594", "title": "Poloaminal", "text": "Poloaminal\n\nPoloaminaly jsou organické sloučeniny, které mají hydroxylovou a aminovou skupinu navázanou na stejný uhlíkový atom; jejich obecný vzorec je -C(OH)(NR)-, kde R může být atom vodíku nebo uhlovodíková funkční skupina. Poloaminaly jsou meziprodukty při tvorbě iminů z aminů a karbonylových sloučenin.\n\nPoloaminal je meziproduktem reakce aldehydu nebo ketonu s aminem. Formaldehyd je jednou z nejreaktivnějších karbonylových sloučenin; vznikají z něm karbinolaminy. Příkladem může být reakce se sekundárním aminem karbazolem.\n\nJak je to u derivátů sekundárních aminů obvyklé, tak tato látka vytváří dimer, bis(karbazol), jehož monomery jsou propojeny methylenovými skupinami.\n\nReakcí amoniaku s hexafluoracetonem vzniká stabilní poloaminal (CF)C(OH)NH.\n\nPoloaminaly vzniklé z amoniaku a primárních aminů jsou nestabilní a nebyly nikdy izolovány a málokdy je lze pozorovat přímo. Poloaminal zachycený v dutině komplexu má poločas rozpadu kolem 30 minut. Jelikož jsou aminová a karbonylová skupina zachycené v dutině, tak je upřednostněna tvorba poloaminalu, protože je příslušná přímá reakce mnohem rychlejší než zpětná vnitromolekulární reakce, a také díky omezené přístupnosti této dutiny pro další amin, což by vedlo k odštěpení vody za vzniku iminu.\n\nTvorba poloaminalu je důležitým úkonem při asymetrické totální syntéze saxitoxinu:\n\nV tomto reakčním kroku nejprve dojde k oxidaci alkenu na acyloin působením chloridu osmitého, hydrogenperoxosíranu draselného a uhličitanu sodného.\n\nReakce amoniaku s aldehydy a produkty těchto reakcí jsou zkoumány od 19. století. Tyto sloučeniny mají v moilekulách aminovou a hydroxylovou skupinu navázanou na stejný atom uhlíku. Předpokládá se, že jsou meziprodukty při tvorbě Schiffových bází a podobných iminů reakcí amoniaku s aldehydy a ketony.\n\n"}
{"id": "1529600", "url": "https://cs.wikipedia.org/wiki?curid=1529600", "title": "Aminal", "text": "Aminal\n\nAminaly jsou organické sloučeniny, které mají dvě aminové skupiny navázané na stejný uhlíkový atom; jejich obecný vzorec je -C(NR)(NR)-, kde R může být atom vodíku nebo uhlovodíková funkční skupina. Poloaminaly jsou meziprodukty při tvorbě iminů z aminů a karbonylových sloučenin.\n\nAminalové a poloaminalové skupiny jsou analogy acetalů a poloacetalů, což jsou podobné sloučeniny, které mají místo dusíkových kyslíkové atomy. Aminaly vznikají například jako meziprodukty při Fischerově syntéze indolů. Byly popsány cyklické aminaly, vzniklé obvykle reakcí diaminu s aldehydem.\n\nPříkladem aminalu (který ovšem není odvozen od diaminu) může být hexamethylentetramin vznikající reakcí amoniaku s formaldehydem.\n\nEthery poloaminalů se často také řadí mezi aminaly, i když to Mezinárodní unie pro čistou a užitou chemii (IUPAC) nedoporučuje.\n\nObecná struktura těchto látek je R‴-C(NR′)(OR″)-R⁗. Mezi (cyklické) ethery poloaminalů patří například glykosylaminy.\n\n"}
{"id": "1529639", "url": "https://cs.wikipedia.org/wiki?curid=1529639", "title": "Bohumila Tauchmannová", "text": "Bohumila Tauchmannová\n\nBohumila Tauchmannová, rozená Záborská (* 19. září 1958, Martin) je slovenská podnikatelka a občanská aktivistka. V roce 2019 neúspěšně kandidovala na post prezidentky Slovenské republiky.\n\nAbsolvovala Gymnázium Viliama Paulinyho-Tótha v Martině a Vysokou školu ekonomickou v Bratislavě. V rámci podnikání se věnuje řízení a organizaci odborných i vzdělávacích akcí a poskytování komplexních marketingových služeb. Specializuje se na poradenství a realizaci projektů společenské odpovědnosti. Je autorkou a koordinátorkou národních vzdělávacích projektů \"Kvalita z našich regiónov\", \"Pýtajme si slovenské\", \"Na veku záleží\", \"Odpad je surovina\" a \"Remeslo má zlaté dno\". Je dlouholetou občanskou aktivistkou a zakládající členkou Vidiecké platformy a \"OZ Kvalita z našich regiónov\". Dále pracuje v několika organizacích sdružujících zaměstnavatele v obchodě a potravinářském průmyslu. Zároveň je členkou představenstva \"Zväzu obchodu Slovenskej republiky\".\n\nDne 19. září 2018 Tauchmanová oznámila, že shromáždila 15 tisíc podpisů potřebných ke kandidatuře v prezidentských volbách roku 2019. Ve volbách získala více než 3500 hlasů (0,2 %) a umístila se tak na 13. místě mezi kandidáty.\n\nZa národní vzdělávací projekty \"Kvalita z našich regiónov\" a \"Pýtajme si slovenské\" byla Tauchmanová dvakrát (roku 2013 a 2017) nominována na ocenění \"Krištáľové krídlo v kategorii Ekonomika\", které se uděluje osobnostem Slovenska v jedenácti kategoriích.\n"}
{"id": "1529643", "url": "https://cs.wikipedia.org/wiki?curid=1529643", "title": "Pogonia", "text": "Pogonia\n\nPogonia je rod pozemních orchidejí. Zahrnuje 6 druhů a je rozšířen ve východní Asii a východních oblastech Severní Ameriky. Rostliny mají na přímé lodyze jediný list a zpravidla jediný, vrcholový květ. Květy jsou nápadné a pohledné. Jsou opylovány hmyzem, kterému nenabízejí téměř žádnou protihodnotu v podobě pylu či nektaru.\n\nOrchideje rodu \"Pogonia\" jsou pozemní, vytrvalé byliny s vystoupavým oddenkem a svazčitými vláknitými kořeny. Stonek je přímý, tenký, s jediným lodyžním listem. List je eliptický až podlouhle kopinatý, bylinný až poněkud dužnatý, na bázi objímavý. Květ je nápadný, přetočený (resupinátní), zpravidla jen jeden, vrcholový, podepřený listenem, řidčeji jsou květy dva nebo tři. Kališní lístky jsou volné, rozestálé. Boční korunní lístky jsou volné, o něco kratší a širší než kališní, zpravidla zakrývající sloupek. Pysk je podlouhle obvejčitý, celistvý nebo mělce trojlaločný, bez ostruhy, s třásnitým okrajem. Sloupek je tenký, na vrcholu prodloužený. Tyčinka je jedna, vrcholová, se dvěma brylkami.\nPlodem je přímá tobolka.\n\nRod \"Pogonia\" zahrnuje 5 nebo 6 druhů. Je rozšířen ve východní Asii a východní polovině Severní Ameriky. V Severní Americe se vyskytuje pouze druh \"Pogonia ophioglossoides\", rozšířený v téměř celé východní polovině USA a ve východní Kanadě.\nDruh \"Pogonia trinervia\" je endemit Moluk. V Asii má největší areál druh \"Pogonia japonica\" a také zasahuje nejseverněji (až do Chabarovského kraje).\n\nKvěty orchidejí rodu \"Pogonia\" vydávají slabou sladkou vůni a jsou opylovány hmyzem, kterému se při návštěvě květu přilepí brylky s pylem na přední část těla, většinou na hlavu. Opylovačům nenabízejí žádnou potravu nebo jen velmi malé množství nektaru, avšak lákají je žlutě zbarvenými chlupy na pysku, které evokují bohatou nadílku pylu. Jsou také schopné samoopylení. Druh \"Pogonia ophioglossoides\" je opylován čmeláky. Na květech \"Pogonia japonica\" byly pozorovány zejména pestřenky a čmeláci. Brylky tohoto druhu byly také nalezeny na včele \"Ceratina flavipes\". Návštěvy opylovačů jsou však velmi řídké. Orchideje rodu \"Pogonia\" se mohou křížit s rody \"Arethusa\" a \"Calopogon\". Kříženci bývají sterilní.\n\nRod \"Pogonia\" je v rámci čeledi \"Orchidaceae\" řazen do podčeledi \"Vanilloideae\" a tribu \"Pogonieae\". Mezi blízce příbuzné rody náleží \"Cleistesiopsis\" (3 druhy na jihovýchodě USA), \"Isotria\" (2 druhy ve východní polovině Severní Ameriky) a \"Duckeella\" (3 druhy v Jižní Americe).\n\nDruhy \"Pogonia japonica\" a \"P. ophioglossoides\" jsou uváděny ze sbírek Pražské botanické zahrady v Tróji.\n\n"}
{"id": "1529648", "url": "https://cs.wikipedia.org/wiki?curid=1529648", "title": "Noah (odrůda vinné révy)", "text": "Noah (odrůda vinné révy)\n\nNoah (též Charvát, Chorvat, Flaga Alba, Fraga, Jahůdka, Jahoďák) je středně pozdní moštová odrůda révy vinné. V České republice není uznanou odrůdou a je zákonem zakázáno ji uvádět na trh jako révové víno. \n\nNoah byl vyšlechtěn roku 1869 šlechtitelem jménem Otto Wasserzieher v Nauvoo, ve státě Illinois, ve Spojených státech amerických. Některé zdroje označují odrůdu za křížence odrůd Taylor (\"Vitis riparia\") x Hartford (\"Vitis labrusca\"), dle jiných zdrojů šlo o spontánní opylení odrůdy Taylor pylem neznámé odrůdy. V Evropě se tato odrůda rozšířila po révokazové kalamitě, protože je proti mšičce révokazu odolná, stejně jako proti houbám a plísním (proto je Noah velmi oblíbený u zahrádkářů). Všechny tyto odolné odrůdy (kromě Noahu například též Othello nebo Clinton) dávají vína nepříjemně aromatická, ve Francii se pro ně vžil název \"liščina\" (foxé).\n\nČeský název Chorvat či Charvát je zřejmě inspirován chorvatskými přistěhovalci, kteří přicházeli za vlády Marie Terezie osidlovat jižní Moravu vypleněnou Turky a s sebou přivezli i několik zde dosud neznámých odrůd révy vinné. Při révokazové kalamitě na konci 19. století některé z těchto odrůd přežily, a za jednu z nich byla omylem považována i odrůda Noah. Ve skutečnosti se ale na Moravu dostala až přibližně o 100 let později, právě jako jedna z možností, jak mšičce révokazu čelit. \n\nHrozen je středně velký, stopky velmi krátké, bobule malé a slupka bobule tuhá. Zralé bobule velmi snadno spadávají ze stopky, často jen pouhým dotykem. Dužnina obsahuje mnoho rosolovatých látek, lisování šťávy je proto obtížné.\n\nVíno pak má zlatožlutou barvu a vůni lesních jahod (proto též přezdívky jahůdka, jahoďák). \n\nNoah je někdy přidáván do jiných vín, aby podpořil jejich aromatiku.\n\nŠkodlivost odrůdy Noah na lidské zdraví nebyla nikdy uspokojivě prokázána, přestože je neustále diskutována. Spekuluje se o jejích halucinačních či afrodisiakálních účincích. U některých lidí mohou látky obsažené v bobulích, potažmo vínu, způsobovat alergickou reakci, někteří lidé trpí alergickou reakcí dokonce jen v blízkosti keře této révy. \n"}
{"id": "1529649", "url": "https://cs.wikipedia.org/wiki?curid=1529649", "title": "Kopaninská kyselka", "text": "Kopaninská kyselka\n\nKopaninská kyselka je volně přístupný minerální pramen u Kopaniny, části obce Nový Kostel v okrese Cheb v Karlovarském kraji.\n\nMinerálka vyvěrá v přírodním parku Leopoldovy Hamry na úpatí Krušných hor při okrajovém zlomu oddělujícím Krušné hory od Chebské pánve. Proto je někdy pramen přiřazován do Chebské pánve. Vlastní vývěr zastřešeného pramene se nachází v těsné blízkosti levého břehu Svažeckého potoka. Pramen vyvěrá v písčito-jílových nivních sedimentech, jejichž skalní podloží tvoří kontaktně metamorfované svory krušnohorsko-smrčinského krystalinika. V silně zamokřeném okolí lze pozorovat probublávání CO.\n\nHistorické údaje o objevení a pojmenování pramene se nedochovaly a byl mu obvykle přiřazován název blízkých vesnic, kyselka v Kopanině nebo kyselka v Novém Kostele. Pramen míval charakter divokého vývěru a byl pravděpodobně využíván jen v letních měsících místními obyvateli. Pravidelně byl sledován v letech 1957–1959, kdy se prokázala bezprostřední spojitost s režimem povrchových vod.\n\nV roce 2018 došlo k rekonstrukci a úpravě jímání, vývěr byl zakryt přístřeškem a k němu byl vybudován dřevěný povalový chodník.\n\nPramen je zachycen kameninovou skruží uložené ve větší betonové skruži. Mezikruží je vyplněno štěrkem. Toto provedení by mělo zabránit pronikání povrchových vod do vývěru minerálního pramene. Odtok zajišťuje nerezová trubka. \n\nTeplota pramene mírně kolísá okolo 10 °C, celková mineralizace je nízká a činí přibližně 130 mg/litr. Obsah oxidu uhličitého je vysoký, avšak značně kolísá v závislosti na změnách barometrického tlaku a teplotě vody. V období pravidelného sledování v letech 1957–1959 dosahoval až 2 100 mg/litr. Chuť je typicky kyselá s inkoustovou příchutí. Hodnota pH je velmi proměnlivá a pohybuje se v mezích od 3,5 do 6,0.\n\nMinerální pramen je volně přístupný a je zakreslený v turistických mapách. K prameni kyselky vede v mapách nevyznačená lesní cesta, odbočující ze silnice z Nového Kostela do Kopaniny. Z lesní cesty vede doleva krátký povalový chodník k dřevěnému altánku s pramenem.\n\n"}
{"id": "1529650", "url": "https://cs.wikipedia.org/wiki?curid=1529650", "title": "Klanjec", "text": "Klanjec\n\nKlanjec je malé město v Chorvatsku v Krapinsko-zagorské župě. Nachází se v Chorvatském Záhoří, asi 1 km od hranic se Slovinskem, asi 17 km severozápadně od Zaboku, 18 km jižně od Pregrady a asi 24 km jihozápadně od Krapiny. V roce 2011 žilo ve Klanjeci samotném 567 obyvatel, v celé opčině pak 2 915 obyvatel.\n\nKlanjec je také sídlem stejnojmenné opčiny, která (včetně samotného města) zahrnuje celkem 19 sídel:\n\nMěstem prochází silnice D205.\n"}
{"id": "1529656", "url": "https://cs.wikipedia.org/wiki?curid=1529656", "title": "Juraj Zábojník", "text": "Juraj Zábojník\n\nJuraj Zábojník (* 15. červenec 1962, Bojnice) je slovenský bezpečnostní analytik, bývalý policista a podnikatel. Působil jako ředitel Úřadu pro ochranu ústavních činitelů a diplomatických misí SR. V prezidentských volbách roku 2019 neúspěšně kandidoval na post prezidenta SR.\n\nDětství prožil ve Veľké Lehôtce. V roce 1981 nastoupil na náhradní vojenskou službu ve Frýdku-Místku a začal studovat na střední odborné škole Ministerstva vnitra SR v Pezinku. Po maturitě pracoval jako referent na Správě ochrany ústavních činitelů SR. Později se stal ředitelem Úřadu pro ochranu ústavních činitelů a diplomatických misí. Kariéru na policii ukončil po 17 letech v hodnosti plukovníka v záloze. Uvádí, že absolvoval Slovenskou technickou univerzitu v Bratislavě, Ekonomickou univerzitu v Bratislavě a Trnavskou univerzitu v Trnavě.\n\nSvou kandidaturu na prezidenta Slovenské republiky oznámil v únoru 2018. Dne 13. srpna 2018 informoval veřejnost, že nasbíral dostatečný počet podpisů pro kandidaturu. Ve volbách roku 2019 získal více než 6000 hlasů (0,3 %) a umístil se tak na 11. místě mezi kandidáty.\n"}
{"id": "1529659", "url": "https://cs.wikipedia.org/wiki?curid=1529659", "title": "Feodor Fedorenko", "text": "Feodor Fedorenko\n\nFeodor Fedorenko také Fyodor Federenko ( \"Fedir Fedorenko\"; 17. září 1907 Džankoj - červenec 1987 Krym) byl ukrajinským válečným zločincem. Během druhé světové války byl dozorcem ve vyhlazovacím táboře Treblinka. \n\nV roce 1949 jako bývalý sovětský občan byl na základě víza DPA přijatý do Spojených států amerických. V roce 1970 se stal naturalizovaným americkým občanem. Jeho zločinecká minulost byla odhalena v roce 1977 a v roce 1981 byl denaturalizován. Následně byl vydán do Sovětského svazu, kde byl odsouzen k trestu smrti a popraven zastřelením za zradu a za účast na holokaustu.\n\nNarodil v Džankoji na Krymu. V červnu 1941 v době operace Barbarossa byl povolán do Rudé armády, byl řidičem nákladní vozu bez předchozího vojenského výcviku. Během dvou či tří týdnů byla jeho skupina dvakrát obklíčena německou armádou. Poprvé unikl, ale po druhé ho nacisté zajali a tři dny na to transportovali do Žytomyru, poté do Rivne a nakonec do polského Chełmu. Zde ho němečtí důstojnici, kteří se vrátili z operace Reinhard najali spolu s 200 až 300 Ukrajinci na vojenský výcvik k pomocné policii nacistického Německa. Následně byl poslán do výcvikového oddělení \"SS\" koncentračního tábora Trawniki. V Trawniki byl vyškolen jako střelec Hiwi a odeslán do vyhlazovacího tábora Treblinka, kde se stal NCO (Non Commissioned Officer), který dosáhl hodnosti \"Oberwacher\" a od září 1942 do srpna 1943 vedl \"200členné\" ukrajinské oddělení, které plynovalo vězně přivedené do Treblinky. Byl jedním z přibližně 5 000 mužů v Trawniki, které SS-Hauptsturmführer Karl Streibel z operace Reinhard zaučoval do role popravčího holocaustu. Střelci Hiwi, známý v němčině jako \"Trawnikimänner\", byli rozmístěni do všech hlavních míst konečného řešení, rozšířených SS a Schupem, jakož i formacemi Ordnungspolizei. Německá policie pořádala zaokrouhlování uvnitř židovských ghett v Německem okupovaném Polsku a střílela všechny, kteří se pokusili uprchnout, zatímco Trawnikové prováděli rozsáhlé civilní masakry na stejných místech. Byl to pro ně hlavní výcvik. V březnu 1942 byl nasazen do ghetta v Lublinu. Během měsíce, do poloviny dubna 1942 bylo z ghetta v Lublinu převezeno přes 30 000 Židů do vyhlazovacího tábora v Bełżecu a dodatečně 4000 Židů do Majdanku. Z Lublinu byl poslán do varšavského ghetta se svým praporem \"Sonderdienst\" (80 až 100 popravčími). Do Treblinky se vrátil někdy v září 1942.\n\nZpráva o sovětském \"výslechu obžalovaného Aleksandra Ivanoviče Yegera\" (narozený v roce 1918, Německo) obsahuje sekci věnovanou činnostem Fedorenka v exekučním táboře Treblinka v okupovaném Polsku (výňatek). \n\nPo skončení války opustil svou manželku a dvě děti, které zůstaly v Sovětském svazu, a čtyři roky žil jako válečný uprchlík v Západním Německu, kde v letech 1945–1949 pracoval pro Brity. V roce 1949 z Hamburku emigroval do Spojených států amerických, kde mu byl přiznán status trvalého pobytu podle zákona o vysídlených osobách. Zpočátku bydlel ve Filadelfii, ale později se usadil ve Waterbury v Connecticutu, kde našel zaměstnání jako dělník v kovodělnictví. Zde žil další dvě desítky let. Mezitím byl v Evropě označen jako možný válečný zločinec. Pozůstalí z Treblinky ho ze sbírky fotografií a dokumentů, které byly zabrány SS označili za strážce v táboře. V polovině 60. let bylo jeho jméno uvedeno na seznamu padesáti devíti válečných zločinců žijících ve Spojených státech amerických. Seznam byl sestaven v Evropě a Izraeli a předán Imigračnímu a naturalizačnímu úřadu Spojených států amerických.\n\nAmerické občanství mu bylo uděleno v roce 1970. V polovině 70. let 20. století zahájili zástupci kongresu Joshua Eilberg a Elizabeta Holtzmannová řadu slyšení, která vedla Úřad pro vládní odpovědnost USA (GAO) k vyšetřování zpracování možných dat nacistických válečných zločinců. V důsledku toho byla v Imigračním a naturalizačním úřadu Spojených států amerických zřízena zvláštní jednotka pro soudní spory při vyšetřování nacistických válečných zločinců. Informace poskytnuté v 60. letech byly poskytnuty státnímu zástupci ministerstva spravedlnosti.\n\nV roce 1978 byl zatčen a přiveden k denaturalizačnímu soudu ve Fort Lauderdale na Floridě. Na denaturalizačním slyšení v červnu 1978 byl po dobu tří dnů vyslýchán. Popřel, že vstupoval do části tábora, kde se nacházely plynové komory, ale připustil, že byl jednou vyslán na strážní věž s výhledem na tuto část tábora. Později ve svém svědectví dosvědčil, že někteří Židé z vlaků byli vybráni na práce a jiní šli do plynových komor. Soudce Norman C. Roettger uvedl, že sám byl obětí nacistické agrese a rozhodl, že státní zástupci neprokázali Feodorovu zločineckou činnost během pobytu v Treblince a tudíž mu bylo ponecháno občanství Spojených států amerických. Dne 21. ledna 1981, ale Nejvyšší soud Spojených států amerických tento rozsudek zrušil a Feodor se v prosinci 1984 stal prvním nacistickým válečným zločincem, který byl deportován do Sovětského svazu. Krymský soud v červnu 1986 ho uznal vinným z velezrady a účasti na hromadných popravách. Byl odsouzen k smrti zastřelením. Popraven byl v červenci 1987. \n\n\n \n"}
{"id": "1529663", "url": "https://cs.wikipedia.org/wiki?curid=1529663", "title": "Rímuš", "text": "Rímuš\n\nRímuš (𒌷𒈬𒍑 \"Ri-mu-uš\") byl druhým králem Akkadské říše. Byl synem Sargona Akkadského a královny Tashlultum. Jeho nástupcem se stal vlastní bratr Maništúšu, a zároveň byl strýcem Narám-Sína Akkadského, pozdějšího nejmocnějšího krále celé akkadské dynastie.\n\nPodle jeho zápisků čelil rozsáhlým vzpourám, a za své vlády musel dobýt rebelující města Ur, Umma, Adab, Lagash, Der, a Kazallu. Další prameny poukazují na vítězná tažení proti Elamské říši a Barakhshe.\n"}
{"id": "1529670", "url": "https://cs.wikipedia.org/wiki?curid=1529670", "title": "Bruzovští z Bruzovic", "text": "Bruzovští z Bruzovic\n\nRod svobodných pánů z Bruzovic (do 19. stol. z Brusovic, něm. Freiherrs von Brusowitz, či Freiherrs von Bruschowitz) byl menší slezský rod, který spadal pod Těšínské knížetství. Zakladatelem české větve byl Andreas de Brus, v češtině Ondřej Brus (případně „Ondřej řečený Brus“), dvořan prvního těšínského knížete Měška. Rod také hrál důležitou roli v historii obce Bruzovice jakožto její leníci. \n\nKolébkou rodu byl bruzovický panský dvůr \"(tzv. folwark).\" První zmínky pochází až z 2. července 1458. Přesná poloha dnes není známa, v úvahu přicházejí dvě možnosti: \n\n\n\n\nJelikož poslední zmínka o rodu, sňatek Zuzany Bruzovské z Bruzovic s Filipem z Víckova (dědem právě Jana Adama z Víckova), pochází z roku 1520, je velmi těžké odhadovat, co se dělo s rodem poté. Předpokládá se, že po Bitvě u Bílé hory rod ztratil všechen svůj majetek a byl donucen žít \"normálním životem\". Nebyla jiná možnost, než si opatřit malý pozemek a stát se tzv. domkařem. Z tehdejší doby víme, že se v Bruzovicích nacházely jenom tři rodiny chalupníků, z toho 2 bez rolí chalupníků a tedy je nejpravděpodobnější, že byl rod Bruzovských z Bruzovic zapomenut a jejich potomci se, po přímé mužské linii, přejmenovali do Bruzovských chalupníků, rodiny Kočvarových. Důvod přejmenování rodiny není jistý, naskytuje se však možnost, že si rodina chtěla ušetřit problémy zbavením se titulu a celého příjmení. Nasvědčovalo by tomu místo usídlení rodiny, jejich, po konfiskaci, malý majetek a postavení vůči celé obci, kdy je rodina brána jako zdejší rodáci a významní lidé. K určení by dobře pomohly také rodové dokumenty, pakliže by byli nynější členové rodu ochotni pátrat po své historii. Rodová příslušnost by tedy měla spadat na pana Valentina Kočvaru (1869–1940), jeho nejstaršího syna Štěpána Kočvaru (1901–1973) a jeho nejstaršího syna, M. Kočvaru (1929–1979), který si vzal dceru bývalého starosty obce, Františka Hrabce (1892–1972), se kterou měl tři děti, z nich nyní žije pouze poslední dcera.\n\n\n\n"}
{"id": "1529680", "url": "https://cs.wikipedia.org/wiki?curid=1529680", "title": "Rodinný podnik", "text": "Rodinný podnik\n\nRodinný podnik může být:\n\n"}
{"id": "1529694", "url": "https://cs.wikipedia.org/wiki?curid=1529694", "title": "EIdentita", "text": "EIdentita\n\nPojem eIdentita nebo elektronická identita může označovat\n\n\nPojem eIdentita se někdy nesprávně zaměňuje s příbuzným pojmem online identita neboli virtuální identita.\n"}
{"id": "1529698", "url": "https://cs.wikipedia.org/wiki?curid=1529698", "title": "Ťiang-ling", "text": "Ťiang-ling\n\nŤiang-ling () je okres v městské prefektuře Ťing-čou v provincii Chu-pej v Čínské lidové republice. Rozloha okresu je 1032 čtverečních kilometrů a v roce 2010 v něm žilo přibližně 331 tisíc obyvatel.\n\nZa říše Chan na území moderního okresu Ťiang-ling existoval okres Nan-ťün. Za říše Tchang Ťiang-ling v letech 760–761 obdržel status (formálního) hlavního města, jako Nan-tu (, Jižní metropole). V letech 924–963 byl hlavním městem státu Ťing-nan, jednoho z menších států období Pěti dynastií a deseti říší\n"}
{"id": "1529700", "url": "https://cs.wikipedia.org/wiki?curid=1529700", "title": "Zrcadlo tvého života", "text": "Zrcadlo tvého života\n\nZrcadlo tvého života je televizní talk show Jiřiny Bohdalové vysílaná v roce 2012 na TV Prima.\n\nModerátorkou pořadu byla Jiřina Bohdalová. Ta si do pořadu zvala jako hlavní hosty české či slovenské celebrity a rozebírala s nimi podrobně jejich životní osudy od počátku kariér. Dále v pořadu účinkovali vedlejší hosté – přátelé či rodinní příslušníci hlavních hostů. V sedmém dílu pořadu byla hostem sama Jiřina Bohdalová, moderování se ujal Marek Eben.\n\n"}
{"id": "1529707", "url": "https://cs.wikipedia.org/wiki?curid=1529707", "title": "Komora patentových zástupců České republiky", "text": "Komora patentových zástupců České republiky\n\nKomora patentových zástupců České republiky je profesním sdružením všech patentových zástupců v ČR, zřízeným ze zákona č. 417/2004 Sb., o patentových zástupcích. Ti složí u Komory zkoušku, získají osvědčení a jsou zapsáni do rejstříku Komory. Poté smějí poskytovat v ČR služby vztahující se k duševnímu vlastnictví buďto sami nebo jako členové sdružení případně společnosti patentových zástupců. \n\nKomora patentových zástupců byla zřízena jako právnická osoba veřejného práva (§ 22 zák. č. 237/1991 Sb.), počátkem roku 1993 se obsah činnosti této komory zúžil jen na\nzákonnou agendu patentových zástupců majících bydliště v České republice.\n\n\nKomora\n\nRejstřík patentových zástupců je veřejně přístupný registr do něhož mají všichni právo nahlížet a pořizovat si z něj výpisy či kopie. V rejstříku se vede i vnitřní agenda pro potřeby Komory. \n\nRejstřík patentových zástupců obsahuje následující seznamy:\n\n\nDále obsahuje komerční seznamy a seznamy podle oprávnění.\n\nRozsah odborné zkoušky je volitelný. Uchazeč nusí doložit tříletou praxi a poté si může zvolit \n\n"}
{"id": "1529708", "url": "https://cs.wikipedia.org/wiki?curid=1529708", "title": "Kamenný most (Sazená)", "text": "Kamenný most (Sazená)\n\nSilniční most se sochami postavený v 18. století se nachází v obci Sazená v okrese Kladno na silnici III/24032. Byl zapsán v Ústředním seznamu kulturních památek České republiky.\n\nKamenný most byl postaven pravděpodobně v 16. století na Lužické obchodní stezce nad Červeným (Bakovským) potokem a mlýnským náhonem. Některé prameny uvádí zřizovatele Floriána Gryspeka z Gryspachu, majitele zámku v Nelahozevsi a mlýna v blízkosti mostu. Most byl přestavěn kolem roku 1757 a osazen šesti barokními sochami. Po roce 1840 byl rozšířen. V roce 2018 prošel generální rekonstrukcí v hodnotě 17 milionů korun.\n\nKamenný čtyř obloukový silniční most z řádkového pískovcového zdiva jedním obloukem překračuje potok a druhým mlýnský náhon, další dva jsou inundační. Pilíře mostu jsou zpevněny opěráky. Zábradlí je zděné s hranolovými podstavci s profilovanou římsou pro umístění stávajících i v budoucnu doplněných soch. Most má valené klenby o rozměrech 6,32 + 6,68 + 6,63 + 6,65 m.\n\nNa mostě se původně nacházelo šest barokních pískovcových soch jejichž autorem byl Ignác František Platzner. Sochy svatý Antonín Paduánský, svatý Josef s Ježíškem, svatá Kateřina a svatý Kliment byly postupně zničeny na začátku 20. století. Dochovaly se sochy Ukřižování Ježíše Krista (Kalvárie) a svatý Jan Nepomucký, jejíchž kopie jsou na mostě a originály v městském muzeu ve Velvarech. \n\nSvatý Jan Nepomucký stojí v kontrapostu levé nohy s prostovlasou hlavou skloněnou na pravou stranu. Je oděn do bohatě zřaseného roucha. V rukou drží kříž. \n\nSousoší Kalvárie znázorňuje Krista na kříži jehož nohy objímá klečící Bolestná Panna Marie s hlavou zakloněnou dozadu a upřeným pohledem ke Kristovi. Z druhé strany je postava andílka, pod ním leží lebka.\n\n"}
{"id": "1529709", "url": "https://cs.wikipedia.org/wiki?curid=1529709", "title": "Cleistes", "text": "Cleistes\n\nCleistes je rod pozemních orchidejí. Jsou to pozemní byliny s listy na lodyze a často s nápadnými květy. Rod zahrnuje asi 75 druhů a je rozšířen v Latinské Americe. Tři severoamerické druhy byly přeřazeny do nového rodu \"Cleistesiopsis\".\n\nOrchideje rodu \"Cleistes\" jsou pozemní nebo humikolní (rostoucí na rozkládající se rostlinné hmotě), vzpřímené byliny zpravidla s nevětvenou lodyhou. V období sucha většinou zatahují. Kořeny jsou vláknité, dužnaté nebo hlízovité. Listy jsou lodyžní, spirálně nebo dvouřadě uspořádané, lehce dužnaté nebo výjimečně kožovité, v počtu 1 až několika. U některých druhů jsou listy redukované nebo i chybějí. Květy jsou zelenavé, žluté, bílé, purpurové, růžové nebo červené, obvykle nápadné, krátkověké, zvonkovitého tvaru, otočené (resupinátní), ve vrcholových hroznech nebo jednotlivé v paždí listenů. Okvětní lístky jsou tenké nebo poněkud dužnaté, kališní a korunní lístky jsou si podobné, úzce eliptické, u některých druhů má koruna jinou barvu než kalich. Pysk je celistvý nebo trojlaločný, plochý nebo konkávní, na vnitřní ploše s brvami nebo lamelami a často hrbolkatý. Sloupek je poměrně dlouhý. Pyl je v tetrádách, slepený do brylek.\nTobolka je eliptická.\n\nRod \"Cleistes\" zahrnuje asi 64 až 75 druhů. Je rozšířen v Latinské Americe od Kostariky po severovýchodní Argentinu. Centrum druhové diverzity je ve východní a jihovýchodní Brazílii. Největší areál má druh \"Cleistes rosea\", rozsáhlé areály mají také druhy \"Cleistes paludosa\", \"Cleistes paranaensis\", \"Cleistes ramboi\" a \"Cleistes tenuis\".\nRostliny jsou světlomilné a vyhledávají otevřená stanoviště, jako jsou savany, skalní výchozy, mokřiny a vrcholy stolových hor.\n\nRod \"Cleistes\" je v rámci čeledi \"Orchidaceae\" řazen do podčeledi \"Vanilloideae\" a tribu \"Pogonieae\". V roce 2008 byly tři severoamerické druhy na základě výsledků fylogenetických studií přeřazeny do nového rodu \"Cleistesiopsis\".\n\nRod \"Cleistes\" není uváděn ze sbírek žádné české botanické zahrady.\n\n"}
{"id": "1529713", "url": "https://cs.wikipedia.org/wiki?curid=1529713", "title": "Solná žláza", "text": "Solná žláza\n\nSolná žláza je orgán určený k vyměšování přebytečné soli. Vyskytuje se u příčnoústých (žraloci, rejnoci), mořských ptáků a některých plazů. Zatímco u žraloků se nacházejí v konečníku, u ptáků a plazů jsou umístěny v oblasti očí, nozder či úst.\n\nSolné žlázy udržují rovnovážný stav soli a umožňují mořským obratlovcům pití mořské vody bez nutnosti vylučovat přebytečnou sůl pomocí ledvin. Sůl je z krve do žlázy aktivně přesouvána pomocí sodno-draselné pumpy a následně žlázou vyloučena jako koncentrovaný roztok.\n\n"}
{"id": "1529715", "url": "https://cs.wikipedia.org/wiki?curid=1529715", "title": "Polom (Šumava)", "text": "Polom (Šumava)\n\nPolom (1295 m n. m.) je výrazná hora na Šumavě, tyčící se 4 km východně od Železné Rudy. Přes vrchol prochází hlavní evropské rozvodí mezi Severním a Černým mořem. Vodu ze severních a východních svahů odvádí potoky do Křemelné a z ní teče do Otavy, Vltavy a Labe. Voda z jižních a západních svahů stéká do Řezné a dál do Dunaje.\n\nČerveně značená cesta z Železné Rudy k jezeru Laka prochází přes rozcestí Pod Polomem, nadaleko sedla mezi Polomem a Debrníkem. Tuto cestu kopíruje i naučná Tetřeví stezka, věnovaná kriticky ohroženému tetřevu hlušci. Od její poslední tabule odbočuje doleva neznačená cesta, která po 1,8 km a 100 metrech převýšení dosahuje vrcholu. Ten je díky orkánu Kyrill z ledna 2007 odlesněný a poskytuje kruhové výhledy na okolní hory, včetně Velkého Javoru (11 km na západ) nebo Poledníku (11 km na jihovýchod).\n\nAsi 700 metrů od hlavního vrcholu se nachází jihovýchodní vrchol (1291 m n. m.), oddělený 15 metrů hlubokým sedlem. Vede přes něj cesta na hlavní vrchol a je zakončený vrcholovou skalkou, na které stojí automatická meteostanice. Dalších 800 metrů od JV vrcholu se nachází severovýchodní vrchol (1227 m n. m.), oddělený také asi 15 metrů hlubokým sedlem. Je také zakončený vrcholovou skalkou, ale nevede přes něj žádná cesta.\n"}
{"id": "1529717", "url": "https://cs.wikipedia.org/wiki?curid=1529717", "title": "Ganachleba", "text": "Ganachleba\n\nGanachleba ( Ганахлеба, განახლება – Ganachleba) je vesnice v Abcházii v okrese Gali. Leží přibližně 15 km jižně od okresního města Gali. Na západě sousedí s Gagidou, na severu s Dolním Bargjapem a se Sidou a na východě a jihu s Nabakií.\n\nOficiálním názvem obce je Vesnický okrsek Ganachleba \"(rusky Ганахлебская сельская администрация, abchazsky Ганахлеба ақыҭа ахадара)\". Za časů Sovětského svazu se okrsek jmenoval Ganachlebský selsovět \"(Ганахлебский сельсовет)\".\n\nGanachleba byl v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války zdejší obyvatelé uprchli z Abcházie. Většina se po skončení bojů vrátila a ocitla se pod vládou separatistické Abcházie. Od té doby dokonce počet obyvatel oproti stavu před válkou značně narostl.\n\nDle Moskevských dohod z roku 1994 o klidu zbraní а o rozdělení bojujících stran byl Ganachleba začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie.\n\nDle nejnovějšího sčítání lidu z roku 2011 je počet obyvatel této obce 510 a jejich složení následovné:\n\n\nPřed válkou v Abcházii žilo v obci 321 obyvatel.\n\n"}
{"id": "1529718", "url": "https://cs.wikipedia.org/wiki?curid=1529718", "title": "Olga Plojhar Bursíková", "text": "Olga Plojhar Bursíková\n\nOlga Plojhar Bursíková (* 10. června 1991 Praha) je česká herečka a modelka.\n\nOlga se narodila v roce 1991 v Praze jako mladší dcera Martina Bursíka a jeho tehdejší manželky Ivany. Má starší sestru Martinu. Po maturitě na gymnáziu studovala rok kulturní kritiku, anglickou lingvistiku a komunikaci na vysoké škole v Cardiffu. Poté v Praze absolvovala bakalářské studium v oboru mediální komunikace. V roce 2015 dokončila magisterské studium (MBA) v Londýně v oboru business management. V roce 2016 se provdala za Jakuba Plojhara.\n\n\n\n"}
{"id": "1529729", "url": "https://cs.wikipedia.org/wiki?curid=1529729", "title": "Pujo", "text": "Pujo\n\nPujo může být:\n\n"}
{"id": "1529731", "url": "https://cs.wikipedia.org/wiki?curid=1529731", "title": "Pujo (stát)", "text": "Pujo (stát)\n\nPujo ( – \"Pujŏ\", ) bylo korejské království, které existovalo od druhého století před naším letopočtem do roku 494 našeho letopočtu v oblasti severní Korey a jižního Mandžuska.\n\nPovažovalo se za nástupnický stát království Kočoson, které definitivně zaniklo v roce 108 př. n. l. pod útoky dynastie Chan. Není jasné, kdy přesně Pujo vzniklo, ale zmínky jeho jména jsou dochovány již z období válčících států.\n\nZa nástupce království Pujo se považovaly státy Kogurjŏ a Päkče.\n"}
{"id": "1529737", "url": "https://cs.wikipedia.org/wiki?curid=1529737", "title": "Bitva u Rakovníka", "text": "Bitva u Rakovníka\n\nBitva u Rakovníka se odehrála na počátku třicetileté války a střetly se v ní císařsko-ligistická vojska s armádou českých stavů. Vzápětí po ní následovala bitva na Bílé hoře.\n\nPo přijetí Ferdinanda II. za českého krále se vyhrotily spory s českými stavy. Vše vyvrcholilo 23. května 1618, kdy došlo k defenestraci místodržících, čímž vypuklo české stavovské povstání. Stavové si zvolili vládu 30 direktorů a generálem armády se stal hrabě Thurn. Ferdinand II. na svou stranu naopak získal Maxmiliána I. Bavorského a jeho Katolickou ligu, kde byl vojenským velitelem generál Tilly. Španělští Habsburkové mu také vyslali na pomoc generála Buquoye. Stavové přesto uspěli jak v bitvě u Lomnice, tak při obléhání Plzně, poraženi byli až v bitvě u Záblatí.\n\nNásledně byl Ferdinand II. sesazen z českého trůnu a novým králem byl zvolen Fridrich Falcký. Dalším stavovským vojevůdcem se stal kníže Kristián I. z Anhaltu. V odpověď zahájily spojené císařsko-ligistické armády v září 1620 tažení do Čech, aby povstání už definitivně potlačily. Obsadily a vyplenily postupně Prachatice, Vodňany, Písek, Strakonice, Horažďovice a Blovice, Plzeň jim ale generál Mansfeld odmítl vydat. Postupovaly proto odtud rovnou k Praze a armáda českých stavů se je rozhodla zastavit u Rakovníka, opevněného města, které bylo z jihu chráněno bažinatým terénem a soustavou rybníků a ze severu táhlým hřbetem Bendovky.\n\nČeská armáda vedená Kristiánem z Anhaltu se do Rakovníka dostala brzo ráno v úterý 27. října, zesílila městské opevnění a na Šibeničním vrchu západně od města umístila předsunutou jízdu. Na místo přijel i Fridrich Falcký. Nepřítel se přiblížil od Kralovic přes Všesulov a Příčinu odpoledne, vzápětí zaútočil na Šibeniční vrch, odkud do večera zahnal všechny stavovské vojáky zpátky do Rakovníka. Na vrchu poté umístil dvě děla, kterými ostřeloval město. Mezitím se přes Hostokryje a Senomaty dostavilo i zbylé ligistické vojsko s Maxmiliánem I. Následující dny došlo kvůli husté mlze jen k několika menším šarvátkám v prostoru mezi vrchem a městem. Až 30. října zaútočila neapolská jednotka (tercio) Carla Spinelliho a jízda plukovníka Kratze ze Scharfensteinu obchvatem na české královské mušketýry v lese mezi Rakovníkem a Olešnou, kteří odkud také nakonec museli ustoupit. Při těchto bojích byl zničen dvůr Kokrdov na úpatí Bendovky.\n\nPo obsazení lesa a jeho okolí zde generál Tilly nechal budovat dodnes patrné polní opevnění. Další den zase převažovala mlha a došlo tak opět jen k několika potyčkám, Rakovník byl přesto stále ostřelován. V neděli 1. listopadu se spojená vojska znovu sešikovala západně od města a zaútočila na kostelík sv. Jiljí a přilehlý hřbitov obsazený královskými mušketýry. Ti byli jasnou přesilou z větší části pobiti nebo zajati, zbytek se stáhl do města. V Rakovníku se sice nacházela většina české armády, na pomoc však obráncům kostela nešla, a díky tomu během celého střetnutí u Rakovníka k žádnému rozhodnutí mezi oběma stranami nakonec nedošlo, resp. rozhodnuto bylo až na Bílé hoře. Kostel byl vyrabován a byla v něm umístěna dělostřelecká baterie, odkud pokračovalo zesílené ostřelování města.\n\nKromě toho k nějaké zásadnější vojenské akci nedošlo, zčásti kvůli mlze, zčásti kvůli tomu, že císařsko-ligistické armády čekaly na zásobovací konvoj. Ten sice stavovští prostřednictvím uherských vojáků přepadli v lesích u Křivoklátu, ale zmocnit se jim ho nepodařilo. Ještě 4. listopadu Buquoy podnikl větší útok na severních svazích Bendovky, kvůli zatopení přístupových cest vypuštěným rybníkem však neúspěšně. Toho dne byl také císařský generál raněn a velení proto předal Rudolfovi z Tiefenbachu. Protože ale hlavním cílem spojených císařsko-ligistických vojsk byla stále Praha, od 5. listopadu se postupně začaly stahovat a přes Olešnou a Lišany postupovat na Nové Strašecí (pouze Valdštejn byl pověřen s malou jednotkou dobýt Louny). Na to reagovali královští, první se ještě téhož dne vydal na cestu hrabě Thurn. Hlavní síly s Kristiánem z Anhaltu následovaly 6. listopadu a díky spěšnému postupu přes křivoklátské lesy se jim nakonec podařilo do Prahy dorazit první, vyčerpané se pak zakopaly na Bílé hoře.\n\n\n"}
{"id": "1529739", "url": "https://cs.wikipedia.org/wiki?curid=1529739", "title": "Free State Stadium", "text": "Free State Stadium\n\nFree State Stadium je víceúčelový stadion sloužící zejména pro fotbal a rugby v Bloemfonteinu. Pojme 48 000 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Stadion je domovem ragbyových týmů Cheetahs a Free State Cheetahs a Blue Bulls a fotbalového klubu Bloemfontein Celtic FC.\n\nStadion byl slavnostně otevřen v roce 1952. Prošel úplnou přestavbou v roce 1995 při příležitosti Mistrovství světa v rugby, který hostil v roce 1995. Další velkou přestavbou prošel před Mistrovství světa ve fotbale 2010, Práce začaly v červenci 2007 a jejich dokončení proběhlo v září 2008. Byla přidána druhé patro k hlavní tribuně na západní straně hřiště, čímž se zvýšila jeho celková kapacita z 36 538 na 45 058 diváků, což byla kapacita potřebná pro stadiony v 1. a 2. kole zápasů v mistrovství. Kromě toho bylo instalováno nové osvětlení, elektronické panely, zvukový systém byl obnoven na požadované standardy a bylo vybaveno větší zařízení pro mediální komunikace se zlepšením jeho zařízení.\n\nStadion hostil i další několik mistrovství. Konalo se zde Africký pohár národů 1996, Konfederační pohár FIFA 2009 a Africké mistrovství národů \nv roce 2014.\n"}
{"id": "1529742", "url": "https://cs.wikipedia.org/wiki?curid=1529742", "title": "William Kaelin", "text": "William Kaelin\n\nWilliam G. Kaelin Jr. (* 23. listopadu 1957) je americký onkolog, profesor medicíny na Harvardově univerzitě a laureát Nobelovy ceny za fyziologii nebo lékařství v roce 2019. Jeho laboratoř se zabývá proteiny potlačujícími Tumor supresorový gen. Kaelin je také držitelem ceny Lasker Award, ASCO, ASCO Science of Oncology Award a AACR Princess Takamatsu Award. V roce 2019 obdržel společně s Peterem Ratcliffem a Greggem Semenzou Nobelovu cenu za fyziologii nebo lékařství za objev způsobu, jak buňky vnímají a přizpůsobují se dostupnosti kyslíku.\n\nWiliam Kaelin do roku 1982 studoval v oboru matematiky a chemie Dukeovu univerzitu. Následně pracoval v laboratoři lékaře Davida Livingstona, kde zaznamenal své první úspěchy při studiu retinoblastomu. V roce 1992 si založil vlastní laboratoř, ve které zkoumal dědičné formy rakoviny, jako Von Hippel-Lindauovu chorobu. Roku 2002 se stal profesorem na lékařské fakultě Harvardovy univerzity.\n\nV roce 2008 se Kaelin stal asistentem ředitele Dan–Farberovova rakovinového institutu. Jeho výzkum se v této instituci zaměřil především na pochopení úlohy mutací v nádorových supresorových genech při vývoji rakoviny. Jeho hlavní vědecké práce pojednávaly o genech pro potlačování nádorů retinoblastomu, Von Hippel–Lindauově chorobě a nádorovém proteinu p53. Jeho výzkum financovaly Národní zdravotnický institut, American Cancer Society, Doris Duke Charitable Foundation a další instituce. Působí jako člen správní rady Eli Lilly and Company a vědeckého poradního výboru Stand Up to Cancer.\n\nOd roku 1988 byl ženatý s lékařkou Carolyn Kaelinovou až do její smrti na rakovinu v roce 2015. Měli spolu dvě děti.\n\nPo postgraduálním studiu Kaelin v roce 1992 založil laboratoř v Dan-Farberově institutu, aby pokračoval ve výzkumu suprese nádorů. Zabýval se především Von Hippel-Lindauovu chorobu (VHL). Bylo známo, že nádory VHL zapříčiněné genovou mutací jsou angiogenní a způsobují, že krevní cévy vylučují erythropoetin (EPO), což je hormon, o kterém je známo, že je součástí mechanismu těla a reaguje na hypoxii nebo nízkou hladinu kyslíku v krvi. Kaelin předpokládal, že může existovat souvislost mezi tvorbou nádorů VHL a neschopností těla detekovat kyslík. Jeho výzkum zjistil, že v oblastech výskytu VHL jsou geny exprimovány jako kritický protein v procesu EPO, ale je v nich potlačená mutace. Tento výsledek byl v souladu s prací Petera Ratcliffea a Gregga Semenzy, kteří identifikovali dvoudílný protein, faktory indukující hypoxii (HIF), které jsou nezbytné pro produkci EPO a které jsou vyvolávány hladinou kyslíku v krvi. Kaelinova práce zjistila, že protein VHL pomáhá regulovat HIF, a u subjektů, kde proteiny VHL nejsou přítomny, HIF produkuje EPO a vede tak k rakovině. Kombinovaná práce Kaelina, Ratcliffea a Semenzy objevila, jak buňky detekují a reagují na hladinu kyslíku v krvi, a vedla k vývoji léků, které pomáhají pacientům s anémií a selháním ledvin.\n"}
{"id": "1529747", "url": "https://cs.wikipedia.org/wiki?curid=1529747", "title": "Royal Bafokeng Stadium", "text": "Royal Bafokeng Stadium\n\nRoyal Bafokeng Stadium je víceúčelový stadion sloužící zejména pro fotbal, rugby a atletiku v Rustenburgu. Pojme 44 530 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Stadion je domovem fotbalového klubu Platinum Stars FC.\n\nStadion byl pojmenován po kmeni královského národa Bafokeng. Původně byl podle plánu postaven a navržený pro Mistrovství světa v rugby v roce 1995, ale byl dokončen až v roce 1999. Mistrovství světa v ragby se proto konalo v Olympia Parku v Rustenburgu. Stadion se stal jedním z deseti stadionu, kde se konaly zápasy v Mistrovství světa ve fotbale 2010. Za tímto účelem byly nutné pouze poměrně malé úpravy. Mimo jiné byla nainstalována nová videostěna, byl zesílen systém světlometů a kapacita byla zvýšena o 3 000 sedadel, aby jeho kapacita byla 42 000 míst.\n\nStadion hostil i další mistrovství. Konal se zde Africký pohár národů 2013.\n"}
{"id": "1529748", "url": "https://cs.wikipedia.org/wiki?curid=1529748", "title": "Ugiova reakce", "text": "Ugiova reakce\n\nUgiova reakce je vícesložková organická reakce, při které reagují aldehyd nebo keton, amin, isokyanid a karboxylová kyselina za vzniku bis-amidu.\n\nReakce je pojmenována po Ivarovi Karlu Ugim, který ji v roce 1959 objevil.\n\nReakce je exotermní a často je dokončená již několik minut po přidání isokyanidu. Nejvyšší výtežnosti se dosahuje při vysoké počásteční koncentraci (0,5 až 2,0 mol.dm) reaktantů. Reakce dobře probíhá při použití aprotických polárních rozpouštědel, jako je dimethylformamid, úspěšně však byly použity také ethanol a methanol. I při nekatalyzované reakci je výtěžnost obecně vysoká.\n\nVzhledem k tomu, že produkty Ugiových reakcí mají potenciál ovlivňovat vlastnosti bílkovin, tak proběhlo několik pokusů o enantioselektivní Ugiovy reakce, prvního úspěchu bylo dosaženo v roce 2018.\n\nPravděpodobný mechanismus Ugiovy reakce vypadá takto:\n\nAmin 1 a keton 2 vzájemnou reakcí vytvoří za odštěpení molekuly vody imin 3. Jeho výměnou protonu s karboxylovou kyselinou 4 vzniká iminiový ion 5, na který se koncovým uhlíkem nukleofilně připojí isokyanid 6, čímž se vytvoří nitriliový ion 7. Na tento meziprodukt se nukleofilně naaduje anion karboxylové kyseliny za vzniku látky 8. Konečným krokem je Mummův přesmyk R4 acylové skupiny z kyslíku na dusík. Všechny kroky kromě závěrečného přesmyku jsou vratné.\n\nV podobné Passeriniově reakci (při níž není přítomen amin) isokyanid reaguje přímo s karbonylovou sloučeninou, ostatní vlastnosti reakce jsou však stejné. Může probíhat souběžně s Ugiho reakcí a být tak zdrojem nečistot.\n\nPoužití bifunkčních reaktantů výrazně rozšiřuje spektrum možných produktů reakce. Několik ze zkoumaných možností vedlo k zajímavým výsledkům. Byla vyzkoušena kombinace Ugiho reakce s vnitromolekulární Dielsovou–Alderovou reakcí.\n\nDalší možností je Ugiova-Smilesova reakce, kdy je karboxylová kyselina nahrazena některým z fenolů. Při této reakci namísto Mummova přesmyku proběhne Smilesův přesmyk.\n\nJe také možná kombinace s Buchwaldovou–Hartwigovou reakcí. Při Ugiově–Heckově reakci je druhým krokem Heckova reakce.\n\nByla popsána Ugiova reakce s použitím směsi aldehydů a karboxylových kyselin za vzniku různě velkých molekul laktamů a také příprava γ-laktamů z ketokyselin.\n\nUgiovou reakcí se vyrábí některá léčiva, například indinavir, lidokain a bupivakain.\n\n"}
{"id": "1529755", "url": "https://cs.wikipedia.org/wiki?curid=1529755", "title": "Forum24.cz", "text": "Forum24.cz\n\nForum24 je český zpravodajský server. Založil jej v roce 2017 Pavel Šafr rozšířením názorového deníku \"Svobodné fórum\", které v rámci webu \"Forum24\" zůstalo jako komentářová a názorová sekce. Motivací pro vznik byla snaha vytvořit opozici proti médiím, které vlastní Andrej Babiš. \"Forum24\" provozuje komerční firma FORUM 24 a.s.\n\n"}
{"id": "1529757", "url": "https://cs.wikipedia.org/wiki?curid=1529757", "title": "Dynastie (rozcestník)", "text": "Dynastie (rozcestník)\n\nDynastie může být:\n"}
{"id": "1529759", "url": "https://cs.wikipedia.org/wiki?curid=1529759", "title": "Cierges-sous-Montfaucon", "text": "Cierges-sous-Montfaucon\n\nCierges-sous-Montfaucon je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Ardensko. \n\n"}
{"id": "1529763", "url": "https://cs.wikipedia.org/wiki?curid=1529763", "title": "Seznam dílů seriálu Dynastie", "text": "Seznam dílů seriálu Dynastie\n\nSeznam dílů seriálu Dynastie může být:\n"}
{"id": "1529765", "url": "https://cs.wikipedia.org/wiki?curid=1529765", "title": "Batanagar", "text": "Batanagar\n\nBatanagar je město v indickém státě Západní Bengálsko. Bylo založeno roku 1934 z iniciativy Jana Antonína Bati. Dodnes zde funguje výroba bot. Ve městě také funguje několik škol.\n\nLeží na břehu řeky Huglí v blízkosti hlavního města Západního Bengálska, Kalkaty. Spojení s Kalkatou zajišťují vlaky a autobusy.\n\n"}
{"id": "1529769", "url": "https://cs.wikipedia.org/wiki?curid=1529769", "title": "Maryse Condé", "text": "Maryse Condé\n\nMaryse Condé, rodným jménem Maryse Liliane Appoline Boucolon (* 11. února 1937 Pointe-à-Pitre) je spisovatelka z ostrova Guadeloupe, píšící ve francouzštině. Hlavním námětem jejích knih je vyrovnávání se s dědictvím koloniální nadvlády.\n\nV šestnácti letech odešla do Paříže, studovala na Lycée Fénelon a pracovala jako učitelka. V roce 1959 se provdala za guinejského herce Mamadou Condého a odešla za ním do Afriky, od roku 1970 žila v Paříži, v roce 1972 vydala první divadelní hru, v roce 1975 získala na Sorbonně doktorát v oboru komparativní literatury a v roce 1976 napsala první román. Roku 1986 se vrátila na Guadeloupe.\n\nV roce 2018 jí byla udělena Literární cena Nové akademie, zřízená poté, co Švédská akademie kvůli sexuálnímu a korupčnímu skandálu zrušila vyhlášení Nobelovy ceny za literaturu. Portál Nicer Odds ji uvedl mezi favority na Nobelovu cenu i v roce 2019, kdy ale cenu nezískala.\n\n"}
{"id": "1529770", "url": "https://cs.wikipedia.org/wiki?curid=1529770", "title": "Mălușteni", "text": "Mălușteni\n\nMălușteni je rumunská obec v župě Vaslui. Žije zde obyvatel. Skládá se ze šesti částí.\n\n"}
{"id": "1529779", "url": "https://cs.wikipedia.org/wiki?curid=1529779", "title": "Gregg L. Semenza", "text": "Gregg L. Semenza\n\nGregg L. Semenza (* 12. července 1956 New York) je americký profesor pediatrie, biologické chemie a onkologie na Univerzitě Johnse Hopkinse a laureát Nobelovy ceny za fyziologii nebo lékařství v roce 2019. Působí jako ředitel cévního programu na Ústavu pro buněčné inženýrství. V roce 2016 získal Laskerovu cenu. Je známý díky svému objevu HIF-\"1α\", který umožňuje rakovinným buňkám přizpůsobit se prostředí s nedostatkem kyslíku. V roce 2019 obdržel společně s Peterem Ratcliffem a Williamem Kaelinem Nobelovu cenu za fyziologii nebo lékařství za objev způsobu, jak buňky vnímají a přizpůsobují se dostupnosti kyslíku.\n\nGregg Semenza se narodil roku 1956 v newyorském Flushingu. Po absolvování střední školy Sleepy Hollow High School v roce 1974 začal studovat lékařskou genetiku na Harvardově univerzitě. Poté studoval na Pensylvánské univerzitě, kde roku 1984 získal za svojí práci o sekvenci genů spojených s recesivní genetickou poruchou beta-talasémie doktorát. Následně absolvoval Duke University Hospital v oboru pediatrie a postdoktorandské stipendium na Univerzitě Johnse Hopkinse. Po ukončení studií založil a stal se prvním ředitelem cévního programu na Ústavu pro buněčné inženýrství při Univerzitě Johnse Hopkinse.\n\nSemenza je ženatý s Laurou Kaschovou-Semenzovou, se kterou se seznámil během studií na Univerzitě Johnse Hopkinse a která provozuje jedno z univerzitních zařízení pro genotypizaci.\n\nSemenza zkoumal genovou expresi u transgenních zvířat, aby určil, jak ovlivňuje produkci erythropoetinu (EPO) v jejich těle. Podařilo se mu identifikovat genové sekvence, které exprimují hypoxií-indukovaný faktor (HIF). Jeho práce ukázala, že HIF proteiny se skládají ze dvou částí; HIF- \"1β\" a \"HIF-1α,\" která se za běžných okolností rozpadá. Zabránit tomuto procesu, jak Semenza ukázal, dokáže pouze nízká hladina kyslíku v těle\".\" O HIF-\"1α\" dále zjistil, že je nezbytný pro výrobní proces EPO, protože testované subjekty, které měly nedostatek HIF-\"1α\", vykazovaly malformované krevní cévy a sníženou hladinu EPO. Dalším Semenzovým objevem bylo, že nadprodukce HIF-\"1α\" může vést k rakovině.\n\nSemenzův výzkum se překrývá s výzkumem Williama Kaelina a Petera Ratcliffea ohledně mechanismu detekce kyslíku v buňkách a toho, jak je produkce EPO regulována HIF a dalšími faktory. To vedlo k vývoji léků, které pomáhají léčit anémii, rakovinu a selhání ledvin.\n\n"}
{"id": "1529780", "url": "https://cs.wikipedia.org/wiki?curid=1529780", "title": "Tekka Centre", "text": "Tekka Centre\n\nTrh Tekka Center, dříve také známý jako Kandang Kerbau Market resp. později (do roku 2000) Tekka Market je velký asijský tzv. \"mokrý trh\", který se nachází ulice podél Serangoon Road v obchodní čtvrti Little India v Singapuru. V budově se mimo vlastního trhu s potravinami nacházejí i obchůdky s jiným zbožím, značnou část prostoru zabírají malé restaurace, snack bary, stánky s občerstvením ap. Původní trh byl zřízen v roce 1915 a znovu otevřen v roce 1982. Dnes slouží v Singapuru jako trh zejména rpo indickou etnickou menšinu ale také pro etnické skupiny Malajců, Číňanů, Thajců a pro další. \n\nTermín \"wet market\", d. h. doslova „mokrý trh“, jak se používá v Hongkongu, Singapuru a dalších zemích jihovýchodní Asie s čínskou menšinou, vznikl v důsledku mokrých podlah v těchto trzích. V těchto tradičních trzích se dříve maso nejen prodávalo, ale zvěř a drůbež zde byly - jako na jatkách - poráženy. Vlhkost pocházela z roztaveného ledu, použitého k chlazení, jakož i z častého stříkání a čištění stojanů a podlah vodou k odstranění zbytků porážky Obchdoníci se zeleninou používali vodu k jejímu zalévání. Postupem času byly porážky přímo v trhu zakázány, zejména z hygienických důvodů, název však zůstal.\n\nTrh byl původně známý jako \"Kandang Kerbau Market\", zkráceně \"KK Market\", kde „kerbau“ v malajštině znamená „ohrada pro skot“, které se tu ve velkém množství nacházely. Trh se nacházel v oblasti, kterou Číňané, hovořící dialektem hokkien, nazývali \"Tek Kia Kha\" (zkráceně \"Tek Kah\"), přibližně “řeka malých bambusů” (bambus rostl na obou stranách zde protékajícího kanálu Rochor Canal). Tím se prosadil název Tekka Market, odvozený od \"tek kha\". V roce 2000 došlo k přejmenování na \"Tekka Centre\".\n\nKdyž chov dobytka dosáhl kolem roku 1900 svého vrcholu, museli chovatelé a obchodníci s dobytkem v roce 1902 okres Kandang Kerbau opustit, protože jejich stáda bůvolů byla obviňována z poškozování silnic. Krátce poté, 1915, zde na křižovatce Serangoon Road a Bukit Timah Road vznikl původní trh \"Kandang Kerbau Market\".\n\nVe třicátých letech 20. století se trh stal populárním díky velké rozmanitosti masa, zeleniny, ryb a mořských plodů. Většina zákazníků byly dělnické rodiny ze sousedství. Poté, co byl trh v roce 1982 zbořen kvůli plánům sanace celého okresu, se většina obchodníků přestěhovala na nový trh s názvem \"Zhujiao Market\" na druhé straně ulice. Po přejmenování na \"Tekka Centre\" v roce 2000 byl trh v roce 2008 opětně uzavřen a po obnově otevřen již roku 2009. Mimo jiné se výrazně zlepšily sanitní podmínky a čistota.\n\nVelkou část zaujímá trh s masem (tzv. \"mokrý trh\") a zeleninou či ovocem; prodávají se zde ale i jiné potraviny a výrobky: \n\nV části zvané \"food-court\", který je na stejné úrovni jako trh, nabízí řada obchodníků obvyklé čínské, západní, indické a muslimské stánky s potravinami. \n"}
{"id": "1529785", "url": "https://cs.wikipedia.org/wiki?curid=1529785", "title": "Grand Prix Japonska 2019", "text": "Grand Prix Japonska 2019\n\nGrand Prix Japonska 2019 (oficiálně Formula 1 Japanese Grand Prix 2019) se jela na okruhu Suzuka Circuit v Suzuce v Japonsku dne 13. října 2019. Závod byl sedmnáctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1529790", "url": "https://cs.wikipedia.org/wiki?curid=1529790", "title": "Mondragón M1908", "text": "Mondragón M1908\n\nMondragón M1908 je považována za první samonabíjecí vojenskou pušku. Samonabíjecí verze vznikla z opakovací pušky s přímotažným závěrem M1893/M1894. Tvůrcem zbraně byl mexický kostruktér Manuel Mondragón.\n\nV roce 1908 zavedla mexická armáda zbraň do výzbroje pod jménem (\"Fusil Porfirio Díaz Sistema Mondragón Modelo 1908\") a objednala 4000 zbraní u zbrojovky SIG. V roce 1910 mexická armáda převzala prvních 400 zbraní. Záhy se projevily problémy s funkčností zbraní způsobené nekvalitním střelivem domácí výroby a poté co vypukla mexická revoluce se zřejmě mexická vláda potýkala rovněž s nedostatkem peněz a proto Mexiko stornovalo objednávku a odmítlo zapatit za další zbraně. Zbrojovce SIG zustal zbytek vyrobených zbraní, které Mexičané neodebrali, mohlo se jednat o 3600 hotových zbraní, ale není jisté zdali bylo tolik zbraní opravdu vyrobeno. SIG neuspěšně hledal kupce pro tyto zbraně až do vypuknutí první světové války, kdy Německé císařství odkoupilo větší množství těchto zbraní v ráži 7,92 × 57 mm Mauser. V zákopových bojích se pušky příliš neosvědčily pro svoji náchylnost vůči nečistotám. Proto bylo rozhodnuto zbraně využívat u letectva, byli jimi vybaveni pozorovatelé letadel, vzducholodí a upoutaných balónů. Tato verze nesla označení \"Flieger-Selbstladekarabiner, Modell 1915\" a byla vybavena odnímatelným zásobníkem na 12 nábojů později i 30raným bubnovým zásobníkem. Dále byly pušky opatřeny lapačem vystřelených nábojnic. Samonabíjecí pušky vydržely v leteckých soubojích jen krátce, než byly nahrazeny kulomety.\n\nMondragón M1908 byl poměrně robustní a kvalitně zpracován. Zbraň fungovala na principu odběru tlaku prachových plynů, odvedených po výstřelu z vnitřku hlavně plynovým kanálkem do plynového válce, umístěného pod hlavní. Ve válci plyny působí na píst, který byl spojen táhlem s nosičem závorníku, který pootočil a odusnul rotační závorník. Konstrukce zbraně byla nadčasová a svým řešením je podobná současným zbraním. Na začátku předpažbí se nacházela páka, jejímž otočením bylo možné uzavřit plynový kanálek a tak pušku přeměnit na opakovačku. U pozdější verze bylo možné pomocí otočení kolíčku na napínací páce přerušit spojení závěru s pístem. Původní verze pro mexickou armádu byla vybavena sklopnou dvojnožkou. Střelivo bylo možné doplňovat do zbraně z 5raných nábojových pásků.\n"}
{"id": "1529805", "url": "https://cs.wikipedia.org/wiki?curid=1529805", "title": "Mimochodník", "text": "Mimochodník\n\nMimochodník je čtyřnohý živočich, který při chůzi vykračuje střídavě oběma pravýma a oběma levýma nohama najednou. Naopak na zemi spočívají střídavě obě pravé nebo levé nohy. Tento druh \"dvoutaktní\" chůze je typický pro velbloudy, žirafy, slony a medvědy, kdežto u koní, psů a dalších se běžně vyskytuje jen u některých plemen, u ostatních spíše výjimečně. Mezi výhody mimochodného kroku patří o něco větší rychlost, naproti tomu je krok pro jezdce při vyšší rychlosti nepříjemný, protože jím kůň neustále hází ze strany na stranu.\n\nObdoba mimochodného kroku se výjimečně objevuje i u člověka, který při chůzi pohybuje dopředu levou nohou zároveň s levou ruku a pravou nohou současně s pravou rukou. Tento druh chůze například silně komplikuje nácvik vojenského kroku.\n"}
{"id": "1529813", "url": "https://cs.wikipedia.org/wiki?curid=1529813", "title": "DAR-4", "text": "DAR-4\n\nDAR-4 byl prototyp dopravního letadla postaveného v Bulharsku v roce 1931. Byl postaven společností DAR - Daržavna Aeroplanna Rabotilnica (bulharsky: \"Държавна Аеропланна Работилница\", česky: Státní letecká dílna), Božuriště u Sofie. Letadlo nebylo schváleno pro sériovou výrobu a zůstalo pouze v prototypu. Jednalo se však o jediné vícemotorové letadlo navržené a vyrobené v Bulharsku.\n\nMotory Walter byly v bulharském letectvu využívány od poloviny 20. let 20. století zejména jako standardní motory ve školních a cvičných letadlech (DAR-1 s motorem Walter NZ-60, DAR-1A s motorem Walter Vega). \n\nNa počátku 30. let byl ve státní letecké továrně DAR, která sídlila na letišti Božuriště u Sofie a kde se opravovaly a také v menší míře stavěly sportovní a školní letouny, postaven prototyp dvouplošníku DAR-4. Byl řízen dvěma piloty a měl kapacitu pro 4 cestující. Na konstrukci bylo zajímavé, že horní křídlo nebylo připevněno (vetknuto) k horní části trupu, jak je běžné u kabinových dvouplošníků, ale bylo umístěno nad ním a bylo podepíráno vzpěrami od spodního křídla a z horní části kabiny. \n\nVýkon stroje dosažený při letových zkouškách byl však zklamáním, zvláště vzhledem k neočekávaným odchylkám od aerodynamických výpočtů. Letové zkoušky byly prováděny zkušebním pilotem Petkem Popgančevem. Během testů bylo zjištěno mnoho nedostatků. Nevýhody byly způsobeny hlavně konstrukčními vadami – při vodorovném letu se letadlo naklánělo dopředu, což naznačovalo, že má velmi \"těžký předek\". Bylo obtížné je řídit a také bylo nestabilní při stoupání. Na základě těchto a dalších připomínek nebyl prototyp schválen pro sériovou výrobu a provoz. Po těchto zkušebních letech byl vývoj letounu ukončen, a to i z důvodu, že konstruktér Hermann Winter ukončil smlouvu se společností DAR a vrátil se do Německa.\n\nLetoun byl smíšené konstrukce, měl celodřevěnou kostru a plátěný potah. Profil křídla dle Göttingen -387. Na dolním křídle a nad trupem byly namontovány vzpěry ve tvaru písmene V, které podepíraly horní křídlo.\n\nByl poháněn třemi československými hvězdicovými devítiválcovými motory Walter Mars. Jeden byl umístěn vpředu, v ose trupu a další dva byly namontovány na dolním křídle.\nÚdaje podle\n\n\n\n\n\n"}
{"id": "1529814", "url": "https://cs.wikipedia.org/wiki?curid=1529814", "title": "Seznam nejdéle vládnoucích panovníků", "text": "Seznam nejdéle vládnoucích panovníků\n\nSeznam nejdéle vládnoucích panovníků uvádí jména nejdéle vládnoucích svrchovaných panovníků, kteří překročili dobu šedesáti let na trůně a u kterých existují historické prameny s doložitelnými přesnými daty vlády.\n\n"}
{"id": "1529824", "url": "https://cs.wikipedia.org/wiki?curid=1529824", "title": "Prodeinodon", "text": "Prodeinodon\n\nProdeinodon („před rodem \"Deinodon\"“) je pochybný rod dravého dinosaura (teropoda), jehož fosilie byly objeveny ve východní Asii. Typový druh \"P. mongoliensis\" byl formálně popsán americkým paleontologem Henrym F. Osbornem v roce 1924 na základě fosilních nálezů z mongolské Gobi.\n\nV roce 1975 byl z Číny na základě jediného zubu formálně popsán další druh tohoto rodu, \"P. kwangshiensis\". Třetí druh, \"P. tibetensis\", nebyl formálně popsán a jedná se tedy o \"nomen nudum\". Fosilie popsané pod těmito názvy patří neznámému a blíže neurčenému druhu (resp. druhům) teropodů, obývajících území současné Číny a Mongolska v období spodní křídy (geologické stupně barrem až apt, asi před 130 až 112 miliony let). Nejisté objevy, připisované tomuto rodu, byly hlášeny i z jiných míst světa, například ze Španělska.\n\n\n"}
{"id": "1529825", "url": "https://cs.wikipedia.org/wiki?curid=1529825", "title": "Piracaia", "text": "Piracaia\n\nPiracaia je město v jižní Brazílii, ve státě São Paulo, asi 70 km severovýchodně od města São Paulo. Jeho součástí je baťovský satelit Batatuba, založený roku 1948 Janem Antonínem Baťou.\n\nMěstečko vzniklo již roku 1817 pod jménem Santo Antonio da Cachoeira. Jméno Piracaia získalo roku 1906.\n\nZ iniciativy Jana Antonína Bati byla v roce 1948 nedaleko založena Batatuba, což v překladu znamená \"Baťa - otec\". Firma Baťa zde vystavěla tovární objekty a dílny, ale také domky pro zaměstnance, školu, školku, radnici, zdravotní středisko nebo sportoviště. Továrna produkovala denně 150 párů bot a dávala práci 250 zaměstnancům. J. A. Baťa do ní nechal dovézt stroje značky Zbrojovka Brno nebo Svit.\n\nTovárna fungovala do 10. února 1983, kdy byla ze dne na den ukončena výroba. Příčinou úpadku byl jednak dovoz levné čínské produkce, ale také spory uvnitř rodiny a vytunelování podniku ze strany manažerů. Továrna je dnes zchátralá a nevyužívaná, na místě zůstaly stroje i vyrobené boty z období před uzavřením. V roce 2010 v Batatubě nicméně stále žilo asi 4600 obyvatel.\n\nJan Antonín Baťa, který zemřel roku 1965, je pohřben na piracaiském hřbitově.\n"}
{"id": "1529827", "url": "https://cs.wikipedia.org/wiki?curid=1529827", "title": "Giottino", "text": "Giottino\n\nGiottino [\"džotíno\"] (1324–1369), také známý jako Tommaso Fiorentino, byl ranný italský malíř z Florencie. Jeho skutečné jméno bylo Maso di Stefano nebo Tommaso di Stefano.\n\nJeho otec, mistr Stefano Fiorentino, byl sám slavným malířem Giottovy školy. Jeho naturalismus mu vynesl označení „Scimmia della Natura“, „Opice přírody“ pro jeho vnímaný realismus. Učil svého syna, který se přihlásil ke studiu děl velkého Giotta. Protože svůj styl formoval podle Giottových obrazů, stal se Maso známým jako Giottino, tedy „malý Giotto“.\n\nFresky v kapli San Silvestro ve florentské bazilice Santa Croce, přičítané Giottinovi; představují zázraky papeže sv. Silvestra tak, jak jsou popsány ve Zlaté legendě.\n\nJe mu připisováno i mnoho dalších děl, včetně \"Zjevení Panny Marie sv. Bernardovi\" a mramorové sochy na Giottově zvonici ve Florencii. Zvonice (\"Campanile di Giotto\") je součástí komplexu budov katedrály Santa Maria del Fiore na náměstí \"Piazza del Duomo\".\n\nGiorgio Vasari, kronikář italské renesance, vložil biografii Giottina do druhé části svého spisu \"Životy nejvýznamnějších malířů, sochařů a architektů\".\n\nObraz \"Pieta svatého Remigia\" namaloval Giottino pro florentský kostel San Remigio. Na zlatém pozadí stojí svatý Benedikt a biskup svatý Remigius s ochranitelským gestem nad dvěma klečícími ženami, jedna je řeholnice a druhá mladá, elegantně oblečená žena. Je možné, že zde umělec zobrazil zadavatelky obrazu. Na pravé straně plátna ukazuje Josef z Arimatie Nikodémovi hřeby a pohár, možná Svatý Grál. Postava Marie Magdalény přitahuje pohled diváka svým červeným pláštěm, po kterém splývají dlouhé vlasy. Magdaléna je zobrazena v melancholické póze, poněkud stranou ostatních postav, žalem schoulená, s rukou podpírající hlavu se stává zosobněním nejhlubší lidské bolesti.\n\nObraz je umístěn v Galerii Uffizi.\n\n"}
{"id": "1529830", "url": "https://cs.wikipedia.org/wiki?curid=1529830", "title": "Karel Nejdl", "text": "Karel Nejdl\n\nKarel Nejdl (30. listopadu 1900, Beňovy – 17. dubna 1990, Karlovy Vary) se vedle povolání bankovního úředníka věnoval vlastivědné práci, historii a publicistice Karlovarska. Byl skutečným karlovarským patriotem. Zemřel tragicky při autonehodě v dubnu roku 1990.\n\nNarodil se 30. listopadu 1900 v Beňovech č. p. 1, dnes části okresního města Klatovy. Zprvu vyrůstal v hostinci na okraji vesnice u silnice Klatovy – Domažlice. S rodiči, matkou Marií Nejdlovou, rozenou Pitlovou (1875–1953) a otcem Karel Nejdlem (1873–1951) se brzy přestěhoval do Klatov.\n\nZákladní školu (tehdy obecnou), stejně jako měšťanskou školu navštěvoval v Klatovech. Poté studoval rovněž v Klatovech Střední ekonomickou školu. Studium přerušil v roce 1919 a jako dobrovolník sokolského pluku odjel na Slovensko bojovat proti Slovenské republice rad. Po návratu dokončil ekonomickou školu a odešel do Prahy, kde se v Ječné ulici vyučil zlatníkem. Později, v letech 1933–1935 vystudoval Střední ekonomickou školu v Plzni.\n\nRozhodujícím mezníkem ve vývoji Karla Nejdla se stal rok 1923, kdy mu při tříměsíčním putování s přáteli (muzikanty, on sám hrál na cello) po Itálii a Francii učarovala Paříž natolik, že zde již další rok začal studovat na École des hautes études commerciales. Po úspěšných závěrečných zkouškách zde získal diplom Certificat d´études commerciales supérieures. Vysokoškolské studium ekonomického směru však neoslabilo jeho lásku k historii. Právě naopak, tříletý pobyt v Paříži, městě s bohatými dějinami a bezpočtem kulturně-historických a uměleckých památek, tuto lásku ještě utvrdil. Též byl pozitivně ovlivněn intelektuální společností, se kterou se zde setkával. Pařížský pobyt tak nasměroval jeho další život, poskytl mu evropský i světový nadhled a pomohl k pochopení souvislostí. Znalosti umění, literatury a historie i vysokoškolské poznatky v oblasti ekonomie vytvořily základ pro jeho další působení po návratu do vlasti.\n\nV roce 1927 Karel Nejdl nastoupil do pobočky pražské Legiobanky v Plzni, kde pracoval až do roku 1945.\n\nKarlovy Vary navštívil poprvé v roce 1928 a od té doby se každoročně vracel. Přijížděl sem se svým otcem na kontroly staveb domů v Sadové a Zahradní ulici. V roce 1945 po ukončení druhé světové války přijel do lázeňského města natrvalo. Tato cesta nebyla náhodnou volbou, ale uvědomělým nástupem k poválečnému budování. Zde převzal zahraniční oddělení nově založené pobočky Legiobanky a postupně se zapojoval do dalších činností. Podílel se na práci ve \"Vlastivědném kroužku\" a též v \"Kroužku přátel Vlastivědného muzea\". Byl jednatelem ve skupině pracovníků \"Společnosti pro podporu cestovního ruchu\" a stál u zrodu \"Cestovní informační služby (CIS)\".\n\nByl též aktivní sportovec. Hned po příjezdu do Karlových Varů organizoval obnovu sportovní činnosti ve městě, hlavně tenisu a golfu. Zorganizoval karlovarský tenisový oddíl a stal se jeho předsedou. Se sportovními nadšenci Antonínem Koželuhem obnovili tenisové kurty a s Otakarem Řezáčem otevřeli staré golfové hřiště v Gejzírparku, kde se po válce opět začal hrát golf. Napsal četné fundované články o těchto sportech.\n\nMezi karlovarskými lékaři z předválečné doby našel své dobré přátele – Dr. Andrej Fried, Dr. Milan Mixa, Doc. Jiří Joachim a další. Postupný bližší kontakt s městem i okolím a hlavně s karlovarskými lékaři nasměrovaly cestu Karla Nejdla k hlavnímu zaměření jeho práce – k pokusu o navrácení věhlasu světových lázní, kdy byly Karlovy Vary vyhledávány nejen pro léčivé účinky minerálních pramenů a atraktivitu přírodního okolí, ale i pro vynikající úroveň lékařských týmů, úroveň léčebných procedur a bohatost kulturního života.\n\nKarel Nejdl se ponořil do důkladného studia historie Karlovarska. Při pátrání zachránil před zničením mnoho historických dokumentů. Sám vlastnil bohatou knihovnu, kterou neustále obohacoval o další dokumenty. Měl velkou sbírku pohlednic a fotografií o Karlových Varech, lázeňského propagačního materiálu, koncertních a kulturních programů aj. Dalším zdrojem jeho poznání byly vlastivědné vycházky na historická místa.\n\nStudium mu usnadňovala znalost cizích jazyků. Kromě rodné češtiny ovládal francouzštinu, angličtinu, němčinu, ruštinu a polštinu.\n\nS velkým zaujetím hledal informace o pracích karlovarského lékaře francouzského původu Jeana de Carro (1770–1857). V jeho ročenkách našel mnoho kontaktů s českou inteligencí období národního obrození. Zjistil, že Jean de Carro se přátelil s historikem a spisovatelem Františkem Palackým a že si dopisoval se spisovateli a jazykovědci Josefem Jungmannem nebo Václavem Hankou. Během sedmnácti zimních pobytů v Praze se Jean de Carro seznámil s českými národními tužbami té doby a velmi je podporoval. Tento věhlasný lékař se, především pro svoji houževnatost, stal pro Karla Nejdla vzorem. Podrobněji se o něm lze dočíst v knize Jean de Carro a jeho Karlovy Vary, kterou Karel Nejdl napsal společně s karlovarským lékařem Janem Miesslerem (vydalo Krajské nakladatelství v Karlových Varech 1958).\n\nOkruh zájmu Karla Nejdla byl velmi rozsáhlý. Především jeho úsilí o to, aby znalosti o Karlovarsku vzbudily zájem veřejnosti, iniciovalo uspořádání čtyř výstav starých rytin Karlových Var (1971) a Mariánských Lázní (1972). Pro Státní banku Československou v souvislosti s mezinárodním turistickým ruchem zpracoval několik ekonomických studií. Velmi účinně se podílel na mezinárodních setkáních lékařů. Pravidelně přispíval svými články o životě města nebo o historických památkách do časopisu KAM (kulturní měsíčník Karlovarska) a Karlovarského lázeňského časopisu. Nadále organizoval výstavy (hudba, malířství, dějiny aj.), vlastivědné přednášky, besedy či vycházky městem i okolím.\n\nKontakt s karlovarskými lékaři a dobrá znalost lékařské problematiky mu umožnila podílet se na přednáškových večerech pořádaných Českou lékařskou společností J. E. Purkyně v Karlovy Varech, tématy např. historický vývoj karlovarských špitálů, historie léčení cukrovky v Karlových Varech, lékaři kolem Karla Marxe aj.\n\nPsal také zasvěcené stati o uměleckých památkách. Významná byla jeho činnost v úseku ochrany karlovarských památek. Sadová kolonáda v centru Karlových Varů byla zachráněna před demolicí právě jeho přičiněním. I přes velké a mnohaleté úsilí se mu ne vždy záchrana podařila; např. v roce 1988 uskutečněná demolice památného domu \"Bílý lev\" na Tržišti, jedinečné barokní památky z roku 1675.\n\nMezi jeho poslední publikace patří studie o karlovarském lékaři Milanu Mixovi.\n\nKrátký výběr vydaných publikací:\n\n\nVe svém životě obdržel Karel Nejdl ocenění, uznání či vyznamenáni:\n\n\nV soutěži o \"Cenu lázeňského města Karlových Var\" (konané nepravidelně v letech 1959–1970)\n\n\nPoslední ocenění\n\n\nNestor karlovarské poválečné vlastivědy Karel Nejdl zemřel 17. dubna 1990. Osudnou mu byla cesta automobilem z Plzně, kam dojížděl na Univerzitu 3. věku. Stalo se tak právě v roce, kdy by se byl dožil devadesátých narozenin.\n\nPohřben je na Ústředním hřbitově v Karlových Varech – Drahovicích.\n\n30. listopadu 1990, tedy v den jeho nedožitých narozenin, se v 17 hodin v kinosále domu Paderewski sešli příznivci Karla Nejdla na vzpomínkovém večeru. Tehdy se také zrodil nápad historika a publicisty Stanislava Burachoviče a kronikáře a vlastivědného badatele Vladislava Jáchymovského pořádat každoročně v období narozenin Karla Nejdla na jeho počest historický seminář.\n\nV tentýž den v 19 hodin byla pak odhalena pamětní deska na domě v Sadové ulici 34, kde Karel Nejdl (v pátém patře) žil a pracoval po několik desetiletí.\n\nV dubnu 1992 převzalo pozůstalost Karla Nejdla karlovarské muzeum. Pozůstalost dokazuje, že spektrum jeho badatelských zájmů bylo velmi široké. Převzaté materiály (rukopisy, texty článků, přednášek a knih, fotografie a diapozitivy, různorodé tiskoviny) byly roztříděny dle tematických okruhů:\n\n\nNejcennějšími složkami jsou pozůstalosti lékaře Mixy a hudebníka Schönecka:\n\n\nTvůrčí odkaz tohoto historika inspiroval jeho přátele a žáky k založení tradice každoročního konání historického semináře. U zrodu stáli, jak je již shora uvedeno, historik Stanislav Burachovič a někdejší karlovarský kronikář Vladislav Jáchymovský. Toto setkání amatérských i profesionálních badatelů se koná každoročně od doby úmrtí Karla Nejdla, vždy poslední neděli v listopadu. Semináře pořádá \"Klub přátel Karlových Varů\" ve spolupráci s Muzeem Karlovy Vary a Alžbětinými lázněmi. První seminář se uskutečnil v roce 1991. Editorem sborníků, kterých vyšlo již 28 (říjen 2019), se stal Stanislav Burachovič.\n\n\n"}
{"id": "1529832", "url": "https://cs.wikipedia.org/wiki?curid=1529832", "title": "Markéta (rozcestník)", "text": "Markéta (rozcestník)\n\nMarkéta může znamenat:\n\n\n\n\n\n"}
{"id": "1529836", "url": "https://cs.wikipedia.org/wiki?curid=1529836", "title": "Mistrovství České republiky ve stolním fotbale", "text": "Mistrovství České republiky ve stolním fotbale\n\nMistrovství České republiky ve stolním fotbale \n\nMistrovství České republiky ve stolním fotbale na stolech typu Rosengart je nejstarší foosballový turnaj v ČR, pořádaný každý rok od 1999. Je uznán organizací ITSF jako kategorie Masters, což je druhá v pořadí po Světových Sériích. Turnaj se těší pravidelné účasti špičkových českých hráčů.\n\nMistrovství České republiky ve stolním fotbale na stolech typu Leonhart je pořádaný každý rok od 2015. Je podobně uznán organizací ITSF jako kategorie Masters. Z pohledu účasti domácích i zahraničních hráčů je tento turnaj největší v ČR.\n"}
{"id": "1529844", "url": "https://cs.wikipedia.org/wiki?curid=1529844", "title": "Naafkopf", "text": "Naafkopf\n\nNaafkopf (také \"Schneetälispitz\") je hora v alpském pohoří Rätikon. Její vrchol je trojmezím mezi Lichtenštejnskem (obec Schaan), Švýcarskem (kanton Graubünden) a Rakouskem (spolková země Vorarlbersko). Hora je vysoká 2571 metrů a je třetím nejvyšším vrcholem Lichtenštejnska. Prominence hory je 222 metrů. Obvyklou základnou pro výstup je chata Lichtenštejnského alpského klubu Pfälzerhütte v sedle Bettlerjoch (nadmořská výška 2108 m), otevřená v roce 1928. Nejbližším sídlem je chatová kolonie Nenzinger Himmel v Rakousku, vzdálená 4,5 km. Hora je u turistů populární pro snadný výstup a daleké výhledy, její vrchol je označen křížem.\n"}
{"id": "1529850", "url": "https://cs.wikipedia.org/wiki?curid=1529850", "title": "Alessandro Verri", "text": "Alessandro Verri\n\nAlessandro Verri (9. listopadu 1741, Milán – 23. září 1816, Řím) byl italský prozaik, dramatik a překladatel, který ve svém díle spojil klasicistický rámec s preromantickou citovostí.\n\nPocházel z vlivné aristokratické rodiny, narodil se jako třetí z pěti dětí. Jeho otec Gabriele Verri byl významný diplomat a daňový právník a jeho bratři sehráli důležitou roli v italských dějinách:\n\nV mládí sdílel Alessandro radikalismus a profrancouzské cítění svého staršího bratra Pietra Verriho, se kterým a s dalšími přáteli založil roku 1761 v Miláně kulturní učenou společnosti \"Accademia dei Pugni\" a v letech 1764 až 1766 byl velice aktivním spolupracovníkem bratrova časopisu \"Il Caffè\", který patřil ve své době k nejvýznamnější kulturním periodikům. Ze třiceti dvou článků, které do časopisu napsal, vzbudil největší rozruh \"Rinunzia avanti notaio al vocabolario della Crusca\" (\"Notářsky ověřené odstoupení autorů tohoto listu od slovníku Cruscy\"), obsahující polemiku s učenci z lingvistické vědecké společnosti \"Accademia della Crusca\". V článku zesněšňuje jazykový purismus zmíněné instituce a vyjadřuje touhu mladé generace vyjadřovat své myšlenky svými (klidně i novými) slovy. Stal se tzv. \"ochráncem vězňů\" (\"protettore dei carcerati\"), důvěrně poznal tehdejší vězeňskou praxi a svými zkušenostmi byl nápomocen Cesarovi Beccariovi při tvorbě jeho eseje \" O zločinech a trestech\".\n\nV letech 1766-1767 pobýval ve Francii a v Anglii a po návratu se usadil v Římě. Opustil myšlenky osvícenství a věnoval se literární a divadelní činností. Přeložil Shakespearovy tragédie \"Hamlet \" a \"Othelo\" e Longův starořecký milostný román \"Dafnis a Chloé\" a napsal také dvě vlastní divadelní hry. Jeho hlavním dílem jsou však tři sentimentální romány evokující prostředí starověkého Řecka a Říma.\n\n"}
{"id": "1529852", "url": "https://cs.wikipedia.org/wiki?curid=1529852", "title": "Vanilovník", "text": "Vanilovník\n\nVanilovník (\"Vanilla\"), česky též vanilkovník nebo vanilka, je rod orchidejí a největší rod podčeledi \"Vanilloideae\". Zahrnuje více než 100 druhů, rozšířených v tropické Americe, Africe i Asii. Vanilovníky jsou šplhavé bylinné liány s nápadnými květy. Plody jsou dlouhé a úzké, často nepukavé.\nNejznámějším a hospodářsky nejvýznamnějším druhem je vanilovník plocholistý, pocházející z Mexika a pěstovaný pro známé a ceněné koření, vanilku.\n\nJméno \"Vanilla\" má původ ve španělštině a je odvozeno od slova \"vaina\" (lusk). Původní španělská podoba jména byla \"vainilla\" (malý lusk), z ní pak vzniklo označení \"vanilla\".\n\nVanilovníky jsou pozemní nebo poloepifytické orchideje, dorůstající délky až několika metrů. Lodyha je šplhavá, větvená, sukulentní, lysá. Na každém článku stonku je jeden list a jeden šedozelený vzdušný kořen. Listy jsou dvouřadě uspořádané, dužnaté nebo kožovité, krátce řapíkaté nebo přisedlé. Většinou jsou poměrně velké a krátce řapíkaté, u části druhů jsou šupinovité a opadavé. Květenství jsou hroznovitá, s několika až mnoha květy, vyrůstající na krátkých postranních větévkách nebo stopkách. Květy jsou velké a nápadné, krátkověké, přetočené (resupinátní), otevírající se postupně. Kališní i korunní lístky jsou tvarově podobné, volné, rozestálé. Pysk je celistvý nebo laločnatý, přirostlý k bázi sloupku, s podvinutými okraji. Sloupek je podlouhlý a tenký, vepředu často pýřitý. Tyčinka je vrcholová, se 2 nebo 4 měkkými, moučnatými brylkami. Pyl je v monádách. Plod je úzce válcovitý, kožovitý a často nepukavý, v některých zdrojích označovaný jako bobule. Řada druhů má vonné plody. Semena jsou drobná, četná, bezkřídlá.\n\nPočet udávaných druhů rodu vanilovník je dosti neustálený a pohybuje se v rozmezí asi 105 až 126 druhů, někdy i méně. Je to dáno mj. tím, že jsou stále popisovány nové druhy a vymezení některých druhů je nejednotné. Rod je zastoupen v tropické Americe, Africe i Asii. Největší počet druhů roste v Americe, odkud je uváděno celkem asi 61 druhů, rozšířených od jižní Floridy a jižního Mexika přes Karibik a Střední Ameriku po Bolívii, Paraguay a severovýchodní Argentinu. Na africké pevnině roste asi 17 druhů v oblasti od rovníkové západní Afriky na východ po Etiopii a na jih po Angolu, Mosambik a KwaZulu-Natal (\"Vanilla roscheri\"). Celkem pěti endemickými druhy je zastoupen také na Madagaskaru. V Asii se vyskytuje asi 28 druhů, areál sahá od Indie po jižní Čínu a přes Indočínu a jihovýchodní Asii po Novou Guineu. Centrum druhové diverzity je v Brazílii.\n\nVětšina druhů rodu vanilovník je cizosprašná, neboť pohlavní orgány jsou v květu odděleny strukturou zvanou \"rostellum\", která mechanicky zabraňuje samoopylení. Výjimkou je druh \"Vanilla palmarum\", u něhož ke spontánnímu samoopylení dochází. V Americe jsou květy vanilovníků opylovány zejména robustními včelami rodu \"Eulaema\". Navštěvují je i drobnější druhy zejména z rodů \"Melipona\" a \"Euglossa\", ty však nejsou dosti velké k účinnému přenosu pylových brylek na další květ. Protože se včely rodu \"Eulaema\" vyskytují pouze v Americe, musejí být vanilovníky na plantážích v jiných částech tropů opylovány ručně.\nSemena vanilovníků jsou na rozdíl od převážné většiny ostatních orchidejí šířena zvířaty konzumujícími plody, a nikoliv větrem.\n\nRod \"Vanilla\" představuje starou vývojovou linii orchidejí a mnoho druhů má reliktní areály. Je rozdělován do dvou porodů, subgen. \"Vanilla\" a subgen. \"Xanatha\". Skládá se z několika monofyletických, morfologicky jasně vymezených linií, které dobře korelují i s biogeografií. Typovým druhem je \"Vanilla mexicana\", popsaný Philipem Millerem v roce 1754, zatímco hospodářsky nejvýznamnější druh \"Vanilla planifolia\" byl popsán H. Ch. Andrewsem až v roce 1808.\nRod \"Vanilla\" je dle výsledků fylogenetických studií blízce příbuzný s rody\n\"Pseudovanilla\", \"Erythorchis\", \"Cyrtosia\" a \"Galeola\" a tvoří bazální větev této skupiny.\n\n\nHospodářsky nejvýznamnější druh je vanilovník plocholistý, pocházející z jižního Mexika. Jeho fermentované a sušené plody jsou ceněné koření – vanilka. Vyrábějí se z nich též extrakty a esenciální oleje a jsou zdrojem čistého vanilinu. Vanilka je využívána v potravinářství, parfumerii a aromaterapii. V menším rozsahu se pěstují i některé jiné druhy, které však poskytují méně kvalitní koření. Patří mezi ně v první řadě vanilovník tahitský, kříženec vanilovníku plocholistého s druhem \"Vanilla odorata\", pocházejícím z tropické Střední a Jižní Ameriky. Jako přírodní náhrada pravé vanilky jsou někdy využívány plody vanilovníku velkokvětého.\n\nNěkteré druhy jsou pěstovány ve sklenících botanických zahrad a ve specializovaných sbírkách orchidejí. Větší počet druhů je uváděn ze sbírek Pražské botanické zahrady v Tróji.\n\n"}
{"id": "1529856", "url": "https://cs.wikipedia.org/wiki?curid=1529856", "title": "Wilhelm Brasse", "text": "Wilhelm Brasse\n\nWilhelm Brasse (3. prosince 1917 Żywiec – 23. října 2012 Żywiec) byl polský portrétní fotograf. Během druhé světové války byl poslán do německého koncentračního tábora Osvětim jako vězeň č. 3444, kde jménem SS pořizoval tajnou fotografickou dokumentaci. Ta mimo jiné spočívala v portrétování věznů, kteří přijeli do tábora. Jeho život a práce byly předmětem polského televizního dokumentárního filmu \"Portrétista\" z roku 2005, který se poprvé představil v seriálu „Hrdý na současnost“ na polské televizní stanici TVP1 1. ledna 2006.\n\nBrasse měl smíšený rakousko-polský původ. Narodil se jako vnuk Alberta Charlese Brasse z Alsaska, který pracoval jako zahradník pivovaru v Żywcu, který byl v majetku rodu Habsburků. Jeho matka byla Polka a jeho otec vášnivý patriot, účastník války s bolševiky v roce 1920. Profesi fotografa se učil od roku 1935 v ateliéru „Foto-Korekt“ v Katovicích v ulici 3. května, patřící jeho tetě, kde pořizoval portréty, podobenky a svatební fotografie. \n\nPo vypuknutí druhé světové války, německé invazi do Polska v roce 1939 a okupaci jeho rodného města Brasse Żywiec v jižním Polsku byl vyslýchán Schutzstaffelem (SS). Odmítl přísahat věrnost Hitlerovi a byl uvězněn na tři měsíce. Po propuštění stále odmítal kapitulovat, nechtěl podepsat Volkslist ani nucené členství v německé armádě. Brzy poté odešel do Krynice, kde nějakou dobu pracoval ve fotolaboratoři.\n\nPřes oblast Bieszczady se chtěl dostat do Maďarska, ale dne 31. srpna 1940 byl na hranicích spolu s několika dalšími mladými muži zatčen, na čtyři měsíce uvězněn a deportován do německého koncentračního tábora Osvětim jako vězeň číslo 3444. Bylo to krátce poté, co byl tábor otevřen. Během transportu do tábora v Tarnów mu Němci znovu nabídli podepsat Volkslist, ale Brasse znovu odmítl. Nejprve byl nasměrován na komando kopající základy nových budov a stavění silnic z krematoria na stanici, kde byl brzy povýšen na vrchního tlumočníka. Poté pracoval v komandu pro překládku uhlí a koksu a poté v obchodě s bramborami. \n\nKdyž se Němci dozvěděli o jeho řemeslných schopnostech z ateliéru i laboratoře, stal se hlavním fotografem tábora. V únoru 1941, poté, co byl povolán do kanceláře Rudolfa Hösse, velitele Osvětimi, spolu se čtyřmi dalšími fotografy, a vyzkoušen z „fotografických dovedností“, byl vybrán konkrétně díky svým „laboratorním dovednostmi“ a „technické schopnosti práce s fotoaparátem“ a za jeho schopnost mluvit německy. Poté dostal rozkaz dokumentovat nacistické vězně v táboře v „Erkennungsdienst, fotografické identifikační jednotce“, což bylo zvláštní zpravodajské komando politického oddělení (Gestapo), které vedl Bernhard Walter. Od 5. února 1941 Brasse fotografoval „práci vězňů, vězeňské lékařské pokusy a portréty vězňů do spisů“. Pořizoval portréty nově příchozích vězňů určených pro záznam tábora. Brasse na Mengeleho žádost pořídil pro každého vězně sérii tří fotografií: z profilu, zepředu hledící do objektivu a šikmo pod úhlem v jeho pokrývce hlavy. Stávalo se, že jich přes noc musel vyrobil tisíc nebo i více, protože ráno měl dorazit další transport. Kromě toho fotografoval vše, od práce vězňů až po soukromá setkání Němců s rodinami i lékařské snímky. Podle svého odhadu udělal od roku 1940 do roku 1945 pořídil 40 000 až 50 000 identifikačních fotografií, než byl přestěhován do jiného koncentračního tábora v Rakousku, kde byl americkými silami v květnu 1945 osvobozen. Němci, kteří v osvětimském táboře pracovali, ho respektovali, protože chtěli svým rodinám poslat pěkné fotografie. Potkal také Josefa Mengeleho – slavného „Anděla smrti“, kterého si pamatoval jako dobrého muže. Mengele měl jeho fotografie rád a chtěl, aby vyfotografoval také některá dvojčata a lidi s vrozenými poruchami. Brasse měl tak možnost pracovat na ošetřovně, ve které Mengele „experimentoval“.\n\nPoté, co Sověti vstoupili do Polska, během Viselsko-oderské operace, od 12. ledna do 2. února 1945, byl Brasse spolu s tisíci dalšími osvětimskými vězni násilně přemístěn do koncentračního tábora v Ebensee, rakouském podvýboru koncentračního tábora Mauthausen (v poslední oblasti stále ovládané nacisty), kde zůstal vězněn, dokud ho americké ozbrojené síly neosvobodily na začátku května 1945. Během evakuace tábora ignoroval rozkaz spálit všechny fotografie a uchránil více než 40 000 fotografií, které později sloužily jako důkazy v nacistických soudech. Po osvobození Američany obdržel potřetí návrh na změnu svého občanství – „Zůstaň tady. Tam už jsou bolševici. Pokud budete chtít, budeš Němec, Angličan nebo Američan“. Opět návrh odmítl a vrátil se do Żywiec. \n\nChtěl se vrátit k profesi fotografa, ale po několika pokusech to vzdal – když se podíval na někoho skrz objektiv fotoaparátu, vždy viděl vězně z Osvětimi. Kvůli vracejícím se nočním můrám už nikdy nechtěl vzít fotoaparát do rukou, už nikdy nepořídil žádnou další fotografii. Opustil fotografii a založil „středně prosperující“ obchod s uzeninami. O své funkci táborového dokumentárního fotografa se přes šedesát let nikomu nezmínil. Stal se živnostníkem a nikdo dlouho neznal jeho minulost.\n\nWilhelm Brasse zemřel v Żywcu 23. října 2012 ve věku 94 let. Byl ženatý, měl dvě děti a pět vnoučat a žil se svou ženou až do své smrti. Jeho smrt byla oznámena historikem Státního muzea v Osvětimi.\n\nO několik let později se o jeho práci dozvěděli izraelští historici a od nich se o Brassovi dozvěděl dokumentarista Ireneusz Dobrowolski. Několik let tento režisér sbíral materiály pro dokumentární film \"Portrétista\" (polsky \"Portrecista\", Polsko, 2005), který vypráví o Brassovi a jeho práci v Osvětimi. „Zpověď“ Wilhelma Brasse před kamerou trvala 10 dní. Jeho délka je 52-minut v režii Ireka Dobrowolskiho a produkovaný Annou Dobrowolskou. Poprvé byl uveden na polské televizní stanici TVP1 1. ledna 2006 v pořadu \"Hrdý na současnost\". Premiéru ve West London Synagogue v Londýně měl film 19. března 2007 a byl tak populární že se na základě velké poptávky diváků uskutečnilo druhé promítání 22. dubna 2007. Ve filmu Brasse popisuje „příběh některých obrázků v archivu muzea Auschwitz, které si pamatuje.“\n\nJak synopse filmu zdůrazňuje, po pořízení desetitisíců fotografií z let 1940 až 1945, dokumentujících „krutost, která přesahuje všechna slova... pro budoucí generace“, Brasse již nemohl pokračovat ve své profesi.\n\nFergal Keane souhlasí, že „Brasse nám zanechal silný odkaz ve fotografiích. Díky nim můžeme vidět oběti holocaustu jako lidské, nikoli statistické... Fotografie jsou dílem muže, který bojoval, aby svou lidskost udržel naživu v místě nepředstavitelného zla.“\n\nCzesława Kwoka (15. srpna 1928 Wólka Złojecka – 12. března 1943 Osvětim) byla polská katolická dívka, která byla zavražděna ve svých čtrnácti letech v Osvětimi. Narodila v malé polské vesnici Wólka Złojecka katolické matce Katarzyně Kwoka. Spolu se svou matkou (číslo vězně 26946) byla Czesława Kwoka (číslo vězně 26947) deportována ze Zamośće do Osvětimi 13. prosince 1942. Dne 18. února 1943 byla zavražděna její matka. Dne 12. března 1943 Czesława Kwoka zemřela. Okolnosti její smrti nebyly zaznamenány. Bylo jí 14 let. \n\nPři pohledu na její fotografii popsal své vlastní dojmy z fotografií dokumentarista Fergal Keane:\n\nFotograife Czesławy a další Brassovy fotografie kolorovala brazilská umělkyně Marina Amaral. V roce 2018 Amaral obarvila dvacet archivních fotografií vězňů z koncentračního tábora Osvětim pod názvem \"Tváře Osvětimi\". Projekt byl ve spolupráci s muzeem Osvětim-Birkenau.\n\n\n\n"}
{"id": "1529857", "url": "https://cs.wikipedia.org/wiki?curid=1529857", "title": "Small Talk", "text": "Small Talk\n\n\"Small Talk\" je píseň americké zpěvačky Katy Perry. Píseň byla zveřejněna spolu s lyric videem 9. srpna 2019 pod Capitol Records. Vydání písně bylo oznámeno skrze sociální sítě 6. srpna 2019. O písni se začlo spekulovat již v červenci, když americký zpěvák a producent Charlie Puth mluvil o chystané písni s Katy Perry během jeho Instagramového livestreamu. Videoklip k písni byl zveřen až 30. sprna 2019.\n"}
{"id": "1529858", "url": "https://cs.wikipedia.org/wiki?curid=1529858", "title": "Dopisy Olze", "text": "Dopisy Olze\n\nDopisy Olze je kniha obsahující soubor dopisů psaných Václavem Havlem své ženě Olze Havlové mezi lety 4. června 1979 až 5. února 1983. \nOd svého zatčení 29. května 1979, respektive od následného pobytu ve vyšetřovací vazbě, do 7. února 1983, kdy mu byl přerušen výkon trestu ze zdravotních důvodů a kdy byl převezen do civilní pražské nemocnice Pod Petřínem (odkud byl 4. března 1983 propuštěn domů), napsal Václav své ženě Olze celkem 165 dopisů. \n\nPo několik let strávených ve vězení psal Václav Havel své ženě Olze o všedních věcech, dotýkal se však i takzvaných vysokých témat. Posléze si vyvzdoroval na vězeňské cenzuře, že jeho korespondence přerostla v zásadní filosofické a mravní sebevyjádření moderního humanisty a demokrata. Dopisy Olze dávají jedinečným způsobem nahlédnout do myšlenkové dílny umělce, jehož samozřejmá, organická politická angažovanost vedla nakonec až ke křeslu nejvyššího představitele státu. \n\n"}
{"id": "1529874", "url": "https://cs.wikipedia.org/wiki?curid=1529874", "title": "Dimitrij Šetelík", "text": "Dimitrij Šetelík\n\nDimitrij Šetelík, křtěný Dimitrij Jan (9. května 1908 Praha – 10. října 1991 Sydney, část Darlinghurst), byl český malíř a restaurátor.\n\nNarodil se v Praze do rodiny akademického malíře Jaroslava Šetelíka. Nesporné nadání zdědil po otci, jenž byl také jeho prvním učitelem. Ve studiu pokračoval na pražské Ukrajinské malířské akademii u prof. Jana I. Kulce a později na Akademii výtvarných umění, kde se zabýval krajinomalbou u prof. O. Nejedlého a restaurátorstvím u Bohuslava Slánského. V roce 1935 se oženil s Bohumilou Proškovou.\n\nV roce 1950 z politických důvodů emigroval a až do smrti žil v Austrálii. Pracoval jako restaurátor v Národní galerii v Sydney a ve své profesi patřil mezi světovou špičku.\n\n\n"}
{"id": "1529877", "url": "https://cs.wikipedia.org/wiki?curid=1529877", "title": "Batapur", "text": "Batapur\n\nBatapur je obec na severovýchodě Pákistánu, u města Láhaur v provincii Paňdžáb. Byla založena pro dělníky firmy Baťa jako vůbec první takové sídlo na indickém subkontinentu.\n\nV roce 2018 se zde konala výstava, která připomněla historii firmy Baťa.\n"}
{"id": "1529878", "url": "https://cs.wikipedia.org/wiki?curid=1529878", "title": "Suburbikální diecéze Frascati", "text": "Suburbikální diecéze Frascati\n\nDiecéze Frascati (latinsky \"Dioecesis Tusculana\") je římskokatolická suburbikální diecéze v Itálii, která je součástí Církevní oblasti Lazio. Katedrálou je bazilika sv. Petra ve Frascati. Tradičně byla sídlem jednoho z kardinálů-biskupů; dnes je jeho titulární diecézí a má svého vlastního sídelního biskupa. Jejím titulárním kardinálem je Tarcisio Bertone, sídelním biskupem Raffaello Martinelli.\n\n\n"}
{"id": "1529879", "url": "https://cs.wikipedia.org/wiki?curid=1529879", "title": "Zdeněk Nemastil", "text": "Zdeněk Nemastil\n\nZdeněk Nemastil, křtěný Zdenko (8. února 1879 Zásmuky – 24. února 1942 Praha), byl český malíř, krajinář.\n\nNarodil se v Zásmukách v rodině lékárníka Františka Nemastila a jeho ženy Kateřiny, roz. Zástěrové. Vyrůstal spolu se šesti sourozenci v harmonickém uměnímilovném prostředí. Základní vzdělání absolvoval v rodných Zásmukách a již tehdy rád a obstojně kreslil. V roce 1896 mu zemřel otec a jeho ovdovělá matka se s dětmi přestěhovala do Prahy. Nemastil maloval jen pro potěchu a své známé, ale brzy zjistil, že pouhý talent nestačí. Záhy nastoupil do soukromé malířské školy Ludvíka Vacátka, který byl však typický figuralista, a Nemastila to táhlo spíše ke krajinomalbě. Hledal si tedy jiného učitele a tím se stal proslavený krajinář Jaroslav Šetelík. Nemastil měl nejraději motivy z okolí Volyně, kde roku 1923 uspořádal svou soubornou výstavu.\n\nZdeněk Nemastil zemřel roku 1942 v Praze.\n\n\n"}
{"id": "1529880", "url": "https://cs.wikipedia.org/wiki?curid=1529880", "title": "Rokytnice v Orlických horách (zámek)", "text": "Rokytnice v Orlických horách (zámek)\n\nRokytnice v Orlických horách je novorenesanční zámek, který se nachází ve stejnojmenné obci ve východních Čechách. \n\nVodní tvrz z roku 1567 nechal Kryštof Mauschwitz z Armenruh v roce 1600 zbořit a postavit místo ní renesanční zámek, který byl v roce 1734 hrabětem Janem Karlem Kryštofem z Nostic rozšířen a přestavěn v barokním slohu. Nynější novorenesanční podobu získal zámek po přestavbě roce 1855 za hraběte Josefa z Nostic.\n\n\n"}
{"id": "1529881", "url": "https://cs.wikipedia.org/wiki?curid=1529881", "title": "Spolek na obnovu židovských památek", "text": "Spolek na obnovu židovských památek\n\nSpolek na obnovu židovských památek (původně NA PERUCKU) vznikl 1.1. 2015 s cílem napomáhat obnově židovských památek. Úzce spolupracuje s Židovskou obcí Teplice a sborem M. J. Husa na Peruci. V roce 2019 byl spolku zkrácen název na SPOLEK NA OBNOVU ŽIDOVSKÝCH PAMÁTEK a to vzhledem k rozšíření činnosti na oblast bývalého okresu Louny. K hlavním aktivitám patří péče o Židovský hřbitov u Hřivčic a o další židovské památky. Příležitostně organizuje výstavy o židovské komunitě v regionu. O aktivitách spolku byl natočen dokument České televize „Kameny zmizelých“, který byl odvysílán na ČT2 v pořadu Cesty víry 11. září 2016.\n\nSpolek od roku 2015 v několika fázích realizoval projekt obnovy Židovského hřbitova u Hřivčic a to za finanční podpory Nadačního fondu obětem holocaustu, Evropské organizace ESJF, Nadace Židovské obce Praha, Městyse Peruc a Úřadu práce Ústeckého kraje, pracoviště Louny. Již v roce 2015 byla kompletně zrekonstruována obvodová hřbitovní zeď z opukového kamene včetně nové vstupní brány ze dřeva s kovovými prvky – Davidovy hvězdy. Dále byla obnovena přístupová cesta od Hřivčic a zřízeno parkoviště v bezprostřední blízkosti hřbitova. Další významnou akcí spolku v roce 2015 bylo položení tří „Kamenů zmizelých“ na Peruci (7. června 2015) u bývalého obchodu Rosenbaum, věnovaných členům místní židovské rodiny, která vlastnila dům u Boženiny studánky.\n\nV roce 2016 byl do zrekonstruovaného prostoru bývalé márnice Židovského hřbitova u Hřivčic umístěn památník obětem holocaustu IN MEMORIAM se jmény 17 židovských občanů z Peruce. Projekt památníku vypracoval předseda spolku ing. architekt Ivo Suslik ve spolupráci s odborníkem na hebrejskou epigrafiku Mgr. Danielem Polakovičem. Tento památník byl slavnostně odhalen za účasti vrchního zemského rabína Karola Sidona, zástupce ESJF Philipa Carmela, představitelů Židovských obcí a dalších významných hostů v úterý 21. června 2016. V roce 2016 se spolek poprvé zapojil s památkou Židovský hřbitov u Hřivčic do akce Den židovských památek. \n\nV roce 2017 připravil spolek v rámci připomínání hrůz holocaustu výstavu „Perucké židovské rodiny IN MEMORIAM\" věnující se osudům židovských rodin žijících na Peruci před deportací do koncentračních táborů, která se uskutečnila v prostorách perucké knihovny.\n\nV letech 2017–2018 předseda spolku Ing. arch. Ivo Suslik napomáhal stejným způsobem při rekonstrukci Židovského hřbitova v Letově u Podbořan, kde došlo k opravě obvodové zdi a vstupní brány.\n\nOd října roku 2017 je otevřená stálá výstava s názvem Židovský hřbitov u Hřivčic - Rekonstrukce a historie, která se nachází v Obřadní síni Židovského hřbitova v Lounech. Výstava se věnuje historii této židovské památky s uvedením nově zpracované historicko-geografické studie hřbitova autorů Mgr. Daniela Polakoviče z Židovského musea v Praze a PhDr. Ing. Václava Freda Chvátala z Muzea Českého lesa v Tachově.\n\nV roce 2018 byl obnoven původní hebrejský nápis nad vstupní branou Židovského hřbitova v Žatci. Nápis koncipoval architekt Ivo Suslik ve spolupráci s Mgr. Danielem Polakovičem za přispění Nadace Židovské obce Praha.\n\nV roce 2019 spolek uspořádal ve spolupráci s Oblastním muzeem Louny výstavu Osudy židovských rodin na Lounsku autorů PhDr. Jana Mareše PhD., místního historika a archiváře, a Anny Krausové, členky spolku a studentky judaistiky. Uspořádání výstavy finančně podpořil Nadační fond obětem holocaustu a město Louny. K příležitosti výstavy byla vydána pamětní medaile a tištěná brožurka.\n\nSpolek usiluje o obnovu lounské synagogy a o uvedení bývalého židovského hřbitova na vrchu Mělce u Loun do důstojného stavu.\n\n\n"}
{"id": "1529884", "url": "https://cs.wikipedia.org/wiki?curid=1529884", "title": "Římskokatolická farnost Vlčkovice v Podkrkonoší", "text": "Římskokatolická farnost Vlčkovice v Podkrkonoší\n\nŘímskokatolická farnost Vlčkovice v Podkrkonoší je územním společenstvím římských katolíků v rámci trutnovského vikariátu královéhradecké diecéze.\n\nVlčkovický kostel byl postaven na místě původní kaple v letech 1849–1850. Ve 20. století přestal být do farnosti ustanovován sídelní duchovní správce. \n\nFarnost je spravována \"ex currendo\" z farnosti Hořičky v sousedním náchodském vikariátu.\n\n"}
{"id": "1529885", "url": "https://cs.wikipedia.org/wiki?curid=1529885", "title": "Tancredi", "text": "Tancredi\n\nTancredi je \"melodramma eroico\" (opera seria nebo heroická opera ) o dvou jednáních skladatele Gioachina Rossiniho a libretisty Gaetana Rossiho (který také o deset let později napsal \"Semiramis\"), založená na Voltairově hře \"Tancrède\" (z roku 1760). Opera byla poprvé provedena 6. února 1813 v divadle Teatro La Fenice v Benátkách , a protože na konci ledna měla premiéru jeho opera \"Pan Nevrlínek\", měl skladatel na dokončení \"Tancrediho\" méně než měsíc. Předehra, převzatá z jeho opery \"Zkouška lásky\", je populárním příkladem Rossiniho charakteristického stylu a je pravidelně prováděna na koncertech a nahrávána. \n\nPovažován Stendhalem, Rossiniho prvním životopiscem, za „vysoko mezi mistrovskými skladatelovými díly“ a popisujícím ho jako „pravý blesk z jasné modré oblohy pro italské lyrické divadlo“ jeho libretista Gaetano Rossi podotkl, že s tím kusem „Rossini vyrostl ke slávě“. Richard Osborne tvrdí, že je „jeho plně rozvinutá \"opera seria\" a její ustanovení jím, více méně okamžitě, jako přední italský skladatel současné opery“. \n\nAčkoli původní verze měla šťastný konec (jak vyžaduje tradice \"opera seria\" ), brzy po benátské premiéře Rossini - který byl spíše neoklasicistou než romantikem - jak poznamenává Servadio - dal básníkovi Luigimu Lechimu přepracovat libreto, aby napodobilo původní tragický Voltairův konec. S tímto novým koncem představeným v Teatro Comunale ve Ferraře 21. března 1813 hlavní postava Tancredi sice zvítězí v bitvě, ale je smrtelně zraněn a teprve potom se dozví, že ho Amenaide nikdy nezradila. Argirio sezdá milence právě včas, aby Tancredi zemřel v náručí své manželky. \n\nJak uvedli Philip Gossett a Patricia Brauner, vedlo znovuobjevení partitury s tímto koncem v roce 1974 (ačkoli jinde Gossett poskytuje důkaz, že to bylo 1976) vyústění do verze, která se dnes obvykle provádí. \n\n\n"}
{"id": "1529886", "url": "https://cs.wikipedia.org/wiki?curid=1529886", "title": "Bataguassu", "text": "Bataguassu\n\nBataguassu je město v jižní Brazílii, ve státě Mato Grosso do Sul. V roce 1932 ho založil Jan Antonín Baťa pro obuvnické dělníky.\n\nRok po smrti J. A. Bati mu byla ve městě odhalena busta (autorem je italský sochař Bonetto).\n\n"}
{"id": "1529887", "url": "https://cs.wikipedia.org/wiki?curid=1529887", "title": "Hevrin Chalafová", "text": "Hevrin Chalafová\n\nHevrin Chalafová (Khalafová) (kurd. Hevrîn Xelef; 15. listopadu 1984 Derik – 12. října 2019 Tell Abyad) byla kurdsko-syrskou političkou, generální tajemnicí strany Budoucí Sýrie. Byla zabita tureckými silami poblíž dálnice M4 v severní Sýrii během \"Operace Pramen míru\" proti kurdským silám \"SDF\" v Rojavě 12. října 2019.\n\nChalafová se narodila 15. listopadu 1984 v Al-Malikiyah. Vystudovala stavební inženýrství na univerzitě v Aleppu (2009). Postupně se propracovala do vyšší politiky a působila v samosprávné kurdské oblasti Rojava v severovýchodní Sýrii. Podílela se na správě severní Sýrie po znovudobytí oblasti na Islámském státu (2017). Založila stranu Budoucí Sýrie. Účastnila se vyjednávání s Američany, Francouzi a dalšími delegacemi. Byla uznávána pro své diplomatické schopnosti. Snažila se prosazovat mír a toleranci mezi křesťany, Araby a Kurdy.\n\nPodle deníku \"The Telegraph\" „kurdští úředníci oznámili, že povstalečtí bojovníci zachytili a napadli auto vezoucí Hevrin Chalafovou“, ale že Národní armáda, povstalecká skupina bojující na straně Turecka, popřela odpovědnost za její zabití. Chalafová byla jednou z mnoha civilistů, kteří přišli o život během prvních dnů vojenské operace podporované Tureckem. Syrská observatoř pro lidská práva informovala, že „devět civilistů bylo popraveno v různých okamžicích jižně od města Tal Abyad“.\n\nKurdský analytik Mutlu Civiroglu řekl deníku \"The Guardian\", že smrt Chalafové je „velkou ztrátou“, a popsal ji jako „talentovanou diplomatku“. Kurdská strana Budoucí Sýrie vydala prohlášení, v němž uvedla: „S největším zármutkem a smutkem truchlí Syrská strana nad umučením inženýrky Hevrin Chalafové, generální tajemnice strany Budoucí Sýrie, zatímco plnila své vlastenecké a politické povinnosti“. Chalafové bylo 35 (některé zdroje udávají 34) let v době její smrti. Video, které se šířilo na sociálních médiích, údajně ukazovalo vozidlo plné kulek, ve kterém Chalafová cestovala s tlumočníky a dalšími kurdskými zaměstnanci obklopenými povstaleckými militanty.\n\nPodle amerického deníku \"The Washington Post\" její zabití „téměř určitě představuje podle mezinárodního práva válečný zločin“.\n"}
{"id": "1529891", "url": "https://cs.wikipedia.org/wiki?curid=1529891", "title": "Silniční most (Horní Vltavice)", "text": "Silniční most (Horní Vltavice)\n\nSilniční most č. 4-073 se nachází na silnici I/4 v jižní části obce Horní Vltavice a překlenuje tok řeky Teplá Vltava v km 403. Byl zapsán do Ústředního seznamu kulturních památek České republiky. \n\nPřes řeku Teplá Vltava do poloviny 18. století vedl brod. Pak byl postaven dřevěný most. Na kamenných podpěrách a kamenném pilíři byla uložená nosná dřevěná věšadlová konstrukce o dvou polích se světlostí 12 metrů. \n\nŽelezobetonový most nahradil v roce 1926 původní dřevěný most, který se nachází na důležité silnici I/4 Vimperk–Strážný. V roce 1924 byl vypracován projekt Technickým odborem pro stavby mostní zemské správy politické v Praze. Realizace byla zadána stavební firmě \"Pittel Brausewetter Betonbau Prag,\" která umístila na koncích oblouků reliéfní firemní tabulky. Do roku 1939 byla silueta mostu užívána na obecním razítku. V roce 1997 byl most opravován. \n\nV jeho blízkosti je postavena barokní kaple svatého Jana Nepomuckého. \n\nŽelezobetonový obloukový most s horním segmentovým obloukem a s dolní mostovkou je dlouhý 35 metrů, široký 8,7 metrů. Oblouky, které jsou položeny na nábřežních pilířích, mají šest táhel, nejvyšší jsou vysoké šest metrů. Most překlenuje tok řeky jedním otvorem o délce 26 metrů a na jižním břehu pokračuje dvou metrovým deskovým propustkem přes mlýnský náhon. Betonové nábřežní pilíře s nárožími z tesaných kvádrů jsou široké 9,50 metrů. Nosnost mostu pro jedno vozidlo je 60 tun.\n\n"}
{"id": "1529892", "url": "https://cs.wikipedia.org/wiki?curid=1529892", "title": "Italové v Česku", "text": "Italové v Česku\n\nItalové, ve starší češtině nazývaní také \"Vlaši\", se v českých zemích v průběhu staletí vyskytovali v různém množství a intenzitě, nelze však hovořit přímo o migraci. Ve starší češtině se lze setkat s označením pro Italy \"Vlaši\" (adj. \"vlašský\"), například „Vlašský dvůr“ v Kutné Hoře a dalších označení jako vlašský salát, vlašský ořech. Etymologicky se jedná o společný základ příbuzný s výrazem \"Włochy\" (pomn.) - Itálie (adj. \"włoski\" - italský), užívaný v moderní polštině.\n\nJednou z prvních významných osobností italského původu v Čechách byla zřejmě česká kněžna Emma Italská (\"Emma Regina\", * asi 948 — asi 2. listopadu 1006), třetí manželka českého knížete Boleslava III. a pátá kněžna na českém stolci. Údajně byla propagátorkou svatováclavského kultu v Evropě. Jejími rodiči byli italský král Lothar II. a jeho manželka Adéla Burgundská.\n\nV průběhu středověku nebyla přítomnost Italů v Čechách a na Moravě natolik významná, aby bylo možné hovořit o skutečné imigraci. Ve druhé polovině 16. století však již v Praze existovala čilá italská enkláva, kterou tvořili především řemeslníci činní na stavbách a obchodníci, kteří se ve městě zde usadili s rodinami v době panování Rudolfa II. po roce 1583, kdy se Praha stala hlavním městem Svaté říše římské.\n\nItalští kupci obchodovali především s luxusním zbožím, v té době velmi žádaným u pražského císařského dvora. Nejpočetnější italskou skupinou byli ovšem architekti, stavební mistři i řemeslníci, jako kameníci či štukatéři, zaměstnaní ponejvíce u Pražského hradu a při výstavbě šlechtických sídel domácí šlechty, která vyhledávala renesanční umění přímo od Italů. Většina Italů usazených v hlavním městě, zejména pak v blízkosti Hradu na Malé Straně (Malostranské náměstí bylo tehdy známé jako \"\"Vlašský plac\"\"), pocházela především z oblasti lombardských jezer na území Milánského vévodství a Benátské republiky. Kromě okolí Pražského hradu Italové obývali také oblasti u Karlovy ulice na Starém Městě a Vlašskou ulici na Malé Straně.\n\nV Praze usazení Vlaši založili Vlašskou kongregaci Nanebevzetí Panny Marie a zřídili malostranský sirotčinec (nalezinec) \"Vlašský špitál\". Kongregace existovala v letech 1573 až 1942 a během své působnosti hrála významnou roli v italské emigraci do střední a severní Evropy.\n\nVýznamnou roli v českých dějinách hrály italské šlechtické rody, zejména v pobělohorské době, které sem přicházely jako součást katolického osídlení po konfiskacích a odchodu protestantů do exilu.\n\nDle údajů z února 2018 žije v současné době v Česku přibližně 3200 osob italské národnosti. (Tento počet se může mírně lišit, neboť se jedná jen o osoby zaregistrované u Anagrafe degli italiani residenti all'estero (AIRE) Italského ministerstva zahraničí). Dle této statistiky celkem žije přibližně 5 milionů osob mimo Itálii.\n\nV českých zemích, zejména pak v Praze působila řada italských umělců někteří dočasně (Antonio Vivaldi), jiní trvale (Giacomo Casanova). Mnozí z nich se významně podíleli na výstavbě Prahy a dalších měst:\n\nV českých zemích se usadilo a zdomácnělo také množství původně italských šlechtických rodů.\n\na další.\n"}
{"id": "1529894", "url": "https://cs.wikipedia.org/wiki?curid=1529894", "title": "Semiramis (opera)", "text": "Semiramis (opera)\n\nSemiramis (') je opera o dvou jednáních Gioachina Rossiniho. Libreto Gaetana Rossiho je založeno na Voltairově tragédii \"Semiramis\", která byla zase založena na asyrské legendě o Semiramis. Opera byla poprvé uvedena 3. února 1823 v divadle La Fenice v Benátkách. \n\n\"Semiramis\" byla Rossiniho poslední italskou operou a podle Richarda Osborna „mohla být uvedena jako \"Revidovaný Tancredi\"“. Stejně jako v \"Tancredim\" bylo Rossiho libreto založeno na Voltairově tragédii. Hudba měla podobu návratu ke zpěvným tradicím Rossiniho mládí a opera byla melodramatem, ve kterém „znovu vytvořil barokní tradici ozdobného zpěvu s bezkonkurenční dovedností“. Sborové scény (zejména dueta mezi Arsace a Semiramis) a sbory mají vysokou úroveň, stejně jako orchestrální dílo, které plně využívá plný zvuk orchestru.\n\nPo této skvělé práci, jedné z jeho nejlepších ve svém žánru, se Rossini otočil zády k Itálii a přestěhoval se do Paříže. Kromě \"Cesty do Remeše\", která je ještě v italštině, byly všechny jeho další opery buď původní skladby ve francouzštině, nebo adaptace jeho dřívějších italských oper, rozsáhle přepracované do francouzštiny. \n\nMuzikolog Rodolfo Celletti shrnuje význam \"Semiramis\" takto: \n\n\n"}
{"id": "1529897", "url": "https://cs.wikipedia.org/wiki?curid=1529897", "title": "Maud (loď)", "text": "Maud (loď)\n\nMaud je loď pojmenovaná po norské královně postavená v loděnici na osloském předměstí Asker pro druhou Amundsenovu výpravu. Byla postavena pro plavbu Severovýchodním průjezdem okolo Arktidy.\n\nNa vodu byla spuštěna v červnu 1916 či 17. června 1917 ve Vollenu v oblasti Akershus.\n\nZatímco v Norském námořním muzeu se dochovaly další lodě se kterými se Amundsen plavil při polárních průzkumech, Gjøa a Fram, měla Maud drsnější osud. Po plavbě Severovýchodním průjezdem, která nedosáhla plánovaných cílů, loď skončila v Nome na Aljašce a v srpnu 1925 byla prodána jménem Amundsenových věřitelů v Seattlu ve Washingtonu. Koupila ji Společnost Hudsonova zálivu, která ji přejmenovala na \"Baymaud\".\n"}
{"id": "1529900", "url": "https://cs.wikipedia.org/wiki?curid=1529900", "title": "HV", "text": "HV\n\nZkratka HV může znamenat: \n"}
{"id": "1529910", "url": "https://cs.wikipedia.org/wiki?curid=1529910", "title": "Collegium hortense", "text": "Collegium hortense\n\nCollegium hortense je vokálně-instrumentální soubor pod vedením Matouše Pavlise a Jana Zástěry. Soubor vznikl v lednu roku 2011 v Teplicích a dnes je jedním z nejvýraznějších hudebních těles Ústeckého kraje. Collegium hortense má silnou vazbu ke svému regionu, dlouhodobě se soustředí především na znovuobjevování a interpretaci děl starých autorů a místních rodáků (především Jakoba Trautzla, dále také Matyáše Wolframa, Joachima Crona, Wenzela Plašky a dalších) a rovněž se věnuje hudbě současných autorů, kteří na tuto kulturní tradici navazují.\n\nMezi nejdůležitější umělecké partnery Collegia hortense patří mj. orchestr Hudby hradní stráže a Policie ČR; při větších projektech soubor spolupracuje také s dalšími hudebními tělesy, např. s Bendovým komorním orchestrem či s drážďanským Bläserkollegium Dresden. Collegium hortense je prvním českým souborem v novodobé historii, jemuž bylo umožněno doprovodit liturgii v bazilice sv. Petra ve Vatikánu.\n\nTrautzlova umělecká společnost, z.s. (zkr. TUS) slouží jako organizační, ideové a právní zázemí Collegia hortense. Jejím cílem je navázat na (v minulém století částečně zpřetrhanou) kulturní tradici regionu severních a severozápadních Čech a dále podporovat jeho autentický kulturní rozvoj.\n\nSkrze badatelskou, publikační, vydavatelskou, osvětovou a popularizační činnost, jakož i pobídkami k současné tvorbě s návazností na region se TUS snaží mj. přispívat k dalšímu zkulturňování kraje a  zvyšování povědomí obyvatel o vlastním historickém dědictví. Předsedou spolku je Bc. Petr Šíla, uměleckým vedoucím je plk. Mgr. Jan Zástěra.\n\nVyjma regionálních autorů se Collegium hortense věnuje také hudbě světoznámých skladatelů jako jsou W. A. Mozart, J. S. Bach, William Byrd, Tomás Luis de Victoria a další. Působí jako chrámový soubor v Teplicích, věnuje se rovněž hudebnímu divadlu a opeře. Za zmínku stojí operní trilogie o objevení teplických léčivých pramenů na motivy z Hájkovy kroniky, dále opera „Trautzl nebo Casanova?!“ či novobarokní hudební drama „Mysterium porcellani“. Soubor již několik let pravidelně doprovází každoroční Národní svatováclavskou pouť do Staré Boleslavi, vystupuje také ale v katedrále sv. Víta na Pražském hradě.\n\nOd svého založení absolvoval soubor již mnoho desítek koncertů na domácí i zahraniční půdě. K nejvýznamnějším počinům patří uvedení premiéry oratoria Saul aneb síla hudby (od cisterciáckého mnicha Jakoba Trautzla) v Oseku, adventní koncerty Ústeckého kraje let 2016, 2017 a 2018, adventní koncert u příležitosti 98. výročí založení Hradní stráže v katedrále sv. Víta na Pražském hradě v roce 2016, premiéra oratoria Korunovace českých králů (autorem Jan Zástěra), koncert pro velvyslance Visegrádské skupiny v Římě a hudební doprovod liturgie celebrované Mons. Miloslavem kardinálem Vlkem v bazilice sv. Petra ve Vatikánu (2016) či vánoční koncert ve Španělském sále Pražského hradu pro prezidenta republiky v roce 2015.\n\n"}
{"id": "1529916", "url": "https://cs.wikipedia.org/wiki?curid=1529916", "title": "Holice (nádraží)", "text": "Holice (nádraží)\n\nHolice je železniční stanice ve východní části stejnojmenného města v okrese Pardubice v Pardubickém kraji. Leží na jednokolejné neelektrifikované trati 016. Ve městě se dále nachází železniční zastávka \"Holice zastávka\". Asi 200 metrů západním směrem od stanice se nachází též městské autobusové nádraží.\n\nV roce 1899 dostavěla společnost \"Místní dráha Chrudimsko-holická\" svou trať navazující na železnici z Heřmanova Městce přes Chrudim a Holice do Borohrádku, pravidelný provoz na trati byl zahájen 26. září. Nádražní objekty, včetně lokomotivní vodárny, zde vznikly dle typizovaného stavebního vzoru celé dráhy.\n\nSpolečnost \"Místní dráha Chrudimsko-holická\" byla k 1. lednu 1925 zestátněna a správu stanice přebraly Československé státní dráhy.\n\nNachází se zde jedno ostrovní a jedno hranové nástupiště, k příchodu k vlakům slouží přechody přes kolejiště.\n\n"}
{"id": "1529918", "url": "https://cs.wikipedia.org/wiki?curid=1529918", "title": "Hrochův Týnec (nádraží)", "text": "Hrochův Týnec (nádraží)\n\nHrochův Týnec je železniční stanice v severní části stejnojmenného města v okrese Chrudim v Pardubickém kraji, v těsné blízkosti k městu přidružené obce Stíčany. Leží na jednokolejné neelektrifikované trati 016. \n\nV roce 1899 dostavěla společnost \"Místní dráha Chrudimsko-holická\" svou trať navazující na železnici z Heřmanova Městce přes Chrudim a Holice do Borohrádku, pravidelný provoz na trati byl zahájen 26. září. Nádražní objekty zde vznikly dle typizovaného stavebního vzoru celé dráhy. \n\nSpolečnost \"Místní dráha Chrudimsko-holická\" byla k 1. lednu 1925 zestátněna a správu stanice přebraly Československé státní dráhy.\n\nNachází se zde dvě hranová nekrytá nástupiště, k příchodu k vlakům slouží přechody přes kolejiště.\n\n"}
{"id": "1529920", "url": "https://cs.wikipedia.org/wiki?curid=1529920", "title": "Borohrádek (nádraží)", "text": "Borohrádek (nádraží)\n\nBorohrádek je železniční stanice v západní části stejnojmenného města v okrese Rychnov nad Kněžnou v Královéhradeckém kraji poblíž řeky Tichá Orlice. Leží na jednokolejných tratích 016 a elektrifikované 020 (3 kV ss).\n\nStanice byla vybudována jakožto součást trati Rakouské společnosti státní dráhy (\"StEG\") spojující Choceň a Meziměstí, kde železnice dosáhla hranice s Pruskem. Pravidelný provoz zde byl zahájen 25. července 1875. Nově postavené nádraží v Borohrádku vzniklo jako stanice III. třídy, dle typizovaného stavebního vzoru navrženého architektem Wilhelmem von Flattichem.\n\nV roce 1899 dostavěla společnost \"Místní dráha Chrudimsko-holická\" do Borohrádku svou trať z Heřmanova Městce přes Chrudim a Holice, pravidelný provoz na trati byl zahájen 26. září. Stanice se tak stala uzlovou, společnost zde vybudovala své potřebné zázemí.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. \"Místní dráha Chrudimsko-holická\" byla pak zestátněna až roku 1925. 15. prosince 1965 spustily ČSD v úseku mezi stanicí \"Hradec Králové-Slezské Předměstí\" a stanicí Týniště nad Orlicí provoz po elektrické trakci o napětí 3 kV stejnosměrného proudu.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště. Součástí areálu nádraží je též koncové nákladní odstavné kolejiště\n\n"}
{"id": "1529922", "url": "https://cs.wikipedia.org/wiki?curid=1529922", "title": "Týn nad Vltavou (nádraží)", "text": "Týn nad Vltavou (nádraží)\n\nTýn nad Vltavou je železniční stanice v jižní části města Týn nad Vltavou v okrese České Budějovice v Jihočeském kraji oddělené od centra města řekou Vltavou. Leží na neelektrifikované jednokolejné trati 192 (pravidelná osobní přeprava byla ukončena roku 2013). Přibližně 400 metrů jihovýchodně je umístěno městské autobusové nádraží.\n\nDne 23. října 1898 otevřela společnost \"Místní dráha Vodňany-Týn nad Vltavou\" železniční spojení své trati z Číčenic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Týna nad Vltavou. Nově postavené nádraží zde vzniklo dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy. Osobní přeprava zde byla ukončena v roce 2013, od tohoto roku do Týna nad Vltavou jezdí pouze vlaky nákladní, které sem dopravují uhlí z dolů Světec a v případě potřeby dřevo do Rakouska a Plané u Mariánských Lázní. \n\nZe stanice Temelín je od 70. let 20. století vyvedena nákladní vlečka do nedaleké Jaderné elektrárny Temelín. Objevily se také úvahy nad prodloužením tratě do Bechyně z provozních důvodů elektrárny - z těch nakonec sešlo.\n\nNachází se zde jedno nekryté hranové nástupiště, k příchodu k vlakům slouží 2 přechody přes kolejiště.\n\n"}
{"id": "1529923", "url": "https://cs.wikipedia.org/wiki?curid=1529923", "title": "Římskokatolická farnost Trutnov III – Poříčí", "text": "Římskokatolická farnost Trutnov III – Poříčí\n\nŘímskokatolická farnost – arciděkanství Trutnov I je územním společenstvím římských katolíků v rámci trutnovského vikariátu královéhradecké diecéze.\n\nPoříčí bylo původně slovanskou osadou. První písemná zmínka o vsi je z roku 1260, kdy ji ve své listině zmiňuje pražský biskup Jan III. z Dražic. Novogotický farní kostel, zasvěcený svatým apoštolům Petrovi a Pavlovi, byl na Poříčí vystavěn v letech 1897–1903. Mezi lety 1967–1984 byl administrátorem farnosti na Poříčí jezuitský kněz, P. Jan Rybář, SJ. Později přestal být do farnosti ustanovován sídelní kněz. V rámci procesu slučování farností v královéhradecké diecézi byla k poříčské farnosti připojena původně samostatná farnost \"Horní Vernéřovice\", \"Chvaleč\" a \"Zlatá Olešnice\".\nFarnost je spravována ex currendo z trutnovského arciděkanství.\n\n"}
{"id": "1529924", "url": "https://cs.wikipedia.org/wiki?curid=1529924", "title": "Římskokatolická farnost Hajnice", "text": "Římskokatolická farnost Hajnice\n\nŘímskokatolická farnost Hajnice je územním společenstvím římských katolíků v rámci trutnovského vikariátu královéhradecké diecéze.\n\nJiž v roce 1260 je v Hajnici doložena kaple, kterou později nahradil dřevěný kostel. V roce 1736 byla v místě zřízena lokálie. Z té byla v roce 1751 vytvořena samostatná farnost. Prvofarářem se zde stal R.D. Georg Klugar, který do Hajnice přišel z postu zámeckého kaplana v Náchodě. Starý dřevěný kostel byl nahrazen zděnou barokní novostavbou, která se však stavěla poměrně dlouhou dobu mezi lety 1754–1827. Nicméně v srpnu 1764 byla již hotová část vysvěcena a v kostele se začaly sloužit bohoslužby. Ve 20. století přestal být do farnosti ustanovován sídelní duchovní správce. \n\nFarnost je spravována ex currendo z farnosti Hořičky v sousedním náchodském vikariátu.\n\n"}
{"id": "1529928", "url": "https://cs.wikipedia.org/wiki?curid=1529928", "title": "Patiála", "text": "Patiála\n\nPatiála () je město v Paňdžábu, jednom ze svazových států Indie. K roku 2011 měla přes 405 tisíc obyvatel.\n\nPatiála leží v jihovýchodní části Paňdžábu ve stepní oblasti. Potýká se s nedostatkem vody.\n\nPatiála byla založena v roce 1763 a až do roku 1956 byla hlavním městem stejnojmenného knížecího státu. V letech 1948–1956 byla navíc hlavním městem Unie Patiály a východopaňdžábských států.\n"}
{"id": "1529939", "url": "https://cs.wikipedia.org/wiki?curid=1529939", "title": "Památník obětem holocaustu z Peruce IN MEMORIAM", "text": "Památník obětem holocaustu z Peruce IN MEMORIAM\n\nPamátník obětem holocaustu z Peruce IN MEMORIAM se nachází na Židovském hřbitovu u Hřivčic v okrese Louny.\n\nPamátník se skládá z pískovcového kamenného bloku, na kterém je vytesáno 17 jmen obětí holocaustu z Peruce a Davidova hvězda. Architektonický návrh provedl Ing. arch. Ivo Suslik, předseda Spolku na obnovu židovských památek. Památník zhotovila kamenosochařská firma Pánek z Říčan u Prahy. Hebrejské texty byly konzultovány s odborníkem na epigrafiku Danielem Polakovičem z Židovského muzea v Praze.\n\nTento památník byl slavnostně odhalen za účasti vrchního zemského rabína Karola Sidona, zástupce ESJF Philipa Carmela, představitelů Židovských obcí, Husova sboru na Peruci, městyse Peruc a dalších významných hostů v úterý 21. června 2016. Židovské rodině Rosenbaum je jsou věnovány též 3 kameny zmizelých, které se nachází před jejich domem u Boženiny studánky. Budování památníku zachycuje dokument České televize Kameny zmizelých odvysílaný na ČT2 v rámci pořadu Cesty víry. \n\n\n"}
{"id": "1529940", "url": "https://cs.wikipedia.org/wiki?curid=1529940", "title": "Möhlin", "text": "Möhlin\n\nMöhlin je obec ve švýcarském kantonu Aargau. \n\nKe švýcarským zákazníkům se Baťovy boty dovezené ze Zlína poprvé dostaly v roce 1926. O tři roky později byly v Basileji a Bernu otevřeny první Baťovy prodejny.\n\nV září 1931 firma Bata Schuh A. G. koupila v Möhlinu pozemky o rozloze 24 ha. V dubnu 1932 byl položen základní kámen továrny, v červnu byla dokončena přízemní hala a ze Zlína sem dorazilo strojní vybavení. Dne 12. července 1932 zde měl Tomáš Baťa slavnostně otevřít novou pobočku - při odletu z Otrokovic však zahynul při letecké nehodě. V srpnu prvních 30 zaměstnanců zahájilo výrobu kožené obuvi, začátkem října jich zde pracovalo 60-80 a v únoru 1933 už jich bylo 200.\n\nNa podzim 1932 odjela první skupina švýcarských chlapců do Zlína, aby studovala v Baťově škole práce. V dalších letech přibývaly další výrobní objekty a sklady, byla zahájena výroba gumové obuvi. Od roku 1933 také vznikaly první rodinné domky, později ubytovny pro svobodné zaměstnance. \n\nVýroba kožené obuvi zde skončila v roce 1989. O rok později byla ukončena i výroba gumové obuvi a továrna se 125 zaměstnanci byla uzavřena. Dalších 15 let zde firma Baťa měla ještě kanceláře.\n\n"}
{"id": "1529946", "url": "https://cs.wikipedia.org/wiki?curid=1529946", "title": "Wankel-rex (Tyrannosaurus)", "text": "Wankel-rex (Tyrannosaurus)\n\nWankel-rex (nebo katalogovým označením \"MOR 555\") je jeden z nejkompletněji zachovaných exemplářů obřího křídového teropoda druhu \"Tyrannosaurus rex\". Spolu s exempláři \"Sue\", \"Stan\", \"Trix\" a dalšími představuje velmi dobře dochovaný kosterní exemplář (146 kostí, tedy kompletnost kolem 49 %), jehož repliky jsou k vidění v mnoha muzeích.\n\nKostra byla objevena náhodně na východě Montany (kraj McCone), a to majitelkou ranče Cathy Wankelovou, dne 5. září 1988. Wankelová přivolala na místo paleontologa Jacka Hornera z instituce \"Museum of the Rockies\" v několik set kilometrů vzdáleném Bozemanu. Vykopávky poté trvaly až do roku 1990 a kostra byla za pomoci těžké techniky i oddílu armády Spojených států vykopána a přepravena do MOR. ukázalo se, že se jedná o mladý dospělý exemplář tyranosaura, u kterého byly jako u jednoho z prvních objeveny i fosilní části kostry předních končetin, do té doby prakticky neznámé. Dnes je exemplář \"MOR 555\", na počest objevitelky zvaný také \"Wankel-rex\", k vidění jako bronzová replika před vchodem do \"Museum of the Rockies\".\n\nVe fosiliích tohoto exempláře tyranosaura byly objeveny stopy původních organických látek a snad i pozůstatky částí cévního systému v kostech a kolagenu I. typu, jak dokládá studie týmu vědců, publikovaná koncem října roku 2019.\n\n\n\n"}
{"id": "1529951", "url": "https://cs.wikipedia.org/wiki?curid=1529951", "title": "DAR-1", "text": "DAR-1\n\nDAR-1 Perepuda (Motýl) byl dvoumístný turistický a cvičný dvouplošník vyráběný v Bulharsku od roku 1926. Byl vyráběn společností DAR - Daržavna Aeroplanna Rabotilnica (bulharsky: \"Държавна Аеропланна Работилница\", česky: Státní letecká dílna), Božuriště u Sofie. Navrhl jej německý konstruktér ing. Hermann. Winter. Bylo to v Bulharsku první sériově vyráběné letadlo továrnou DAR.\n\nV roce 1912 byla založena státní letecká továrna DAR, která sídlila na letišti v Božurišči u Sofie. Zde se opravovaly a od roku 1925 také v menší míře vyráběly sportovní a školní letouny pro potřeby bulharského letectva. Motory Walter se v bulharském letectvu začaly používat od poloviny 20. let 20. století zejména jako standardní motory v turistických, školních a cvičných letadlech DAR-1 s motorem Walter NZ-60, DAR-1A s motorem Walter Vega. \nV roce 1926 byl vyroben prototyp (v. č. 10) a následně 12 letounů DAR-1 (v. č. 11-21), což byl konvenční dvoumístný dvouplošník s pevným podvozkem a s motorem Walter NZ-60. Letouny byly imatrikulovány B-BIKA až B-BIKN. V roce 1927 byla imatrikulace změněna na LZ-IKA až LZ-IKN. V říjnu 1927 zaslal ředitel ing. P.O. Popchristev z Ředitelství bulharského letectví na Ministerstvu železnic, telegrafů a letectví děkovný dopis továrně Walter, kde sdělují, že piloti Lazarov, Ch. a I. Gančo vykonali 12. září na 3 letounech DAR-1 okružní let s jedním mezipřistáním v délce 11:50 hod. Dne 23. září pilot Lazarov podnikl na témže letadle nový okružní let v délce 7:07 h a konečně 25. září vytvořil pilot Natéf na letounu DAR-1 nový bulharský rekord v délce trvání letu 10:07 hod.\n\nDalší vývoj tohoto letounu hned o 2 roky později vyústil v upravený typ DAR-1A, který nesl silnější motor Walter Vega. Těch bylo vyrobeno 8 ks (1928) a měly imatrikulační označení LZ-IKP až LZ-IKZ (v.č. 35-42) Přestože byly vyrobeny a imatrikulovány v roce 1928, těžko mohly mít od počátku namontovány motory Walter Vega, ty se začaly vyrábět až v roce 1929. \n\nLetouny DAR-1 a DAR-1A byly od roku 1926 resp. 1928 využívány na letecké škole Kanzalak pro základní výcvik a také u stíhací letky Yato pro pokračovací výcvik. Některá letadla DAR-1A byla používána civilní leteckou službou pro vlečení kluzáků.\n\nZkušební pilot továrny DAR Petko Popgančev zaznamenal na tomto letounu několika dobrých, sportovních výkonů - např. v roce 1932 podletěl most Stambolov (Veliko Turnovo), který je jen 28 m nad řekou Jantrou, a o rok později provedl 127 na sebe navazujících přemetů za letu (lopinků) z Karlova do Kanzalaku.\n\nTyto letouny byly vyřazovány z provozu téměř po 15 letech až na počátku 40. let\n\nLetoun byl smíšené konstrukce, měl celodřevěnou kostru a plátěný potah. Podvozek byl pevný s průběžnou osou, záďový s ostruhou. Na dolním křídle a nad trupem byly namontovány vzpěry ve tvaru písmene N, které podepíraly horní křídlo. Byl vybaven dvojím řízením.\n\nTyp DAR-1 (1926) byl poháněn československým vzduchem chlazeným hvězdicovým pětiválcovým leteckým motorem Walter NZ-60 vyráběným ve společnosti Walter. \n\nTyp DAR-1A (1928) byl poháněn československým vzduchem chlazeným hvězdicovým pětiválcovým leteckým motorem Walter Vega.\n\n\nÚdaje podle\n\n\n\n\n\n"}
{"id": "1529960", "url": "https://cs.wikipedia.org/wiki?curid=1529960", "title": "Gagida", "text": "Gagida\n\nGagida ( Гагида, გაგიდა – Gagida) je vesnice v Abcházii v okrese Gali, která se nachází na pobřeží Černého moře západním směrem. Leží přibližně 24 km jihozápadně od okresního města Gali. Na severu sousedí s Dolním Bargjapem, na východě s Ganachlebem, na jihovýchodě s Nabakií a na jihu s První Otobajou.\n\nOficiálním názvem obce je Vesnický okrsek Gagida \"(rusky Гагидская сельская администрация, abchazsky Гагида ақыҭа ахадара)\". Za časů Sovětského svazu se okrsek jmenoval Gagidský selsovět \"(Гагидский сельсовет)\".\n\nSoučástí Gagidy jsou následující části:\n\n\nGagida byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti. V sovětské éře spadaly pod Gagidský selsovět také Primorsk a Ganachleba, které se později osamostatnily. \n\nBěhem války v Abcházii v letech 1992–1993 byla obec ovládána gruzínskými vládními jednotkami. Na konci této války zdejší obyvatelé uprchli z Abcházie. Více než polovina z nich se po skončení bojů vrátila a ocitla se pod vládou separatistické Abcházie.\n\nDle Moskevských dohod z roku 1994 o klidu zbraní а o rozdělení bojujících stran byla Gagida začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. Během této doby obec trpěla vysokou kriminalitou, docházelo k ozbrojeným loupežím, k únosům, k vymáhání výkupného a k ozbrojeným střetům gruzínských geril, jež ilegálně překračovaly z Gruzie řeku Inguri, s abchazskými policisty či vojáky, neboť tuto oblast neměli abchazští separatisté plně pod svou kontrolou, zatímco Gruzie z únosů a loupeží vinila Abchazy. Jedním z nejvážnějších případů byla v roce 2003 vražda gagidského starosty Abela Gogvy, jemuž bylo dle abchazské policie už dříve vyhrožováno gruzínským kriminálním gangem přicházejícím nelegálně z okolí Zugdidi.\n\nDle nejnovějšího sčítání lidu z roku 2011 je počet obyvatel této obce 708 a jejich složení následovné:\n\n\nPřed válkou v Abcházii žilo v obci 354 obyvatel, v celém Gagidském selsovětu 1296 obyvatel.\n\n"}
{"id": "1529963", "url": "https://cs.wikipedia.org/wiki?curid=1529963", "title": "Pavel Panov", "text": "Pavel Panov\n\nPavel Panov (bulharskou cyrilicí Павел Панов; 16. září 1950 Sofie – 18. února 2018 Sofie) byl bulharský fotbalista, útočník. Po skončení aktivní kariéry působil jako trenér.\n\nNa Mistrovství světa ve fotbale 1974 byl členem bulharské reprezentace, nastoupil ve všech 3 utkáních. Celkem za bulharskou reprezentaci nastoupil v letech 1971-1979 ve 44 utkáních a dal 13 gólů. V bulharské lize hrál za Levski Sofia a v řecké lize za Aris Soluň. S Levski Sofia získal v letech 1970, 1974, 1977 a 1979 mistrovský titul a v letech 1971, 1972, 1976, 1977 a 1979 bulharský pohár. V Poháru mistrů evropských zemí nastoupil v 7 utkáních a dal 3 góly, v jeho kvalifikaci nastoupil ve 2 utkáních, v Poháru vítězů pohárů nastoupil ve 13 utkáních a dal 7 gólů a v Poháru UEFA nastoupil v 17 utkáních a dal 11 gólů. V letech 1976 a 1977 byl nejlepším střelcem bulharské ligy. V roce 1977 byl vyhlášen nejlepším bulharským fotbalistou roku.\n\nTrénoval Levski Sofia, v Nigérii Heartland FC, bulharskou reprezantaci do 21 let, PFC Septemvri Sofia, PFK Botev Plovdiv, PFK Lokomotiv Sofia a PFC Rodopa Smoljan.\n\n"}
{"id": "1529965", "url": "https://cs.wikipedia.org/wiki?curid=1529965", "title": "Asociace nezávislých médií", "text": "Asociace nezávislých médií\n\nAsociace nezávislých médií je český spolek působící od roku 2015. Jeho zakladateli se stali Stanislav Novotný, Petr Žantovský, Ondřej Geršl a Jan Korál. Členy této asociace jsou mimo jiné dezinformační servery AC24 a NWOO, kompletní seznam členů ale není znám. Asociace od roku 2016 každoročně uděluje Krameriovy ceny.\n"}
{"id": "1529986", "url": "https://cs.wikipedia.org/wiki?curid=1529986", "title": "Oldřich Mikula", "text": "Oldřich Mikula\n\nOldřich Mikula (28. července 1908 Kunčičky, Slezská Ostrava – 1978 Rouchovany) byl český voják.\n\nOldřich Mikula se narodil v roce 1908 ve Slezské Ostravě jako nejmladší z šesti dětí. V roce 1924 nastoupil do někdejší Vojenské hudební školy v Praze (pozdější Vojenská hudební škola Víta Nejedlého a Vojenská konzervatoř), kde studoval hru na heligon a kontrabas. Studium ukončil v roce 1926 a byl převeden pod vojenskou hudbu do útvaru na Slovensku. Roku 1939 však od tohoto útvaru odešel přes Polsko do Francie, kde vstoupil do cizinecké legie. Později byl z legie propuštěn a v Agde nastoupil do československé armády. Později se dostal i do Velké Británie, kde pokračoval v armádě jako sanitář. Později pak bojoval u Dunkirku.\n\nPo skončení druhé světové války pokračoval v činnosti v armádě až do odchodu do důchodu roku 1964. Poté žil v Rouchovanech, kde také roku 1978 zemřel. \n"}
{"id": "1529994", "url": "https://cs.wikipedia.org/wiki?curid=1529994", "title": "Épinonville", "text": "Épinonville\n\nÉpinonville je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Ardensko. \n\n"}
{"id": "1530000", "url": "https://cs.wikipedia.org/wiki?curid=1530000", "title": "Vinderei", "text": "Vinderei\n\nVinderei je rumunská obec v župě Vaslui. Žije zde obyvatel. Skládá se z osmi částí.\n\n"}
{"id": "1530001", "url": "https://cs.wikipedia.org/wiki?curid=1530001", "title": "Kristina Ciroková", "text": "Kristina Ciroková\n\nKristina Ciroková (* 30. září 1978 Praha) je česká novinářka, od roku 2014 reportérka pořadu \"168 hodin\" vysílaného na České televizi.\n\nV letech 1997 až 1999 pracovala jako reportérka v \"Mladé frontě DNES\" a následně v letech 1999 až 2001 jako reportérka v televizi TV3 (později TVD). V roce 2002 začala pracovat na televizní stanici Prima, kde byla do roku 2014 redaktorkou a dramaturgyní politického diskuzního pořadu \"Partie\".\n\nV roce 2014 se stala zaměstnankyní České televize, kde začala působit jako reportérka pořadu \"168 hodin\". V říjnu 2019 se stala i jeho dočasnou moderátorkou, a to po dobu účasti Nory Fridrichové v desáté řadě televizní taneční soutěže \"StarDance\".\n\nVe svých reportážích se často věnuje politickým tématům. Právě Cirokové odpověděl v lednu 2017 tehdejší ministr financí Andrej Babiš na dotaz ohledně financí na nákupu dluhopisů Agrofertu slovy: \"„Proč bych vám měl sdělovat všechny moje příjmy? Sorry jako. Vy sdělujete někomu příjmy, nebo kdo tady sděluje příjmy za posledních dvacet dva let? Co vám je vůbec do toho?“\". Opakovaně na ni útočili také politici z hnutí SPD.\n"}
{"id": "1530004", "url": "https://cs.wikipedia.org/wiki?curid=1530004", "title": "Jiří Rech", "text": "Jiří Rech\n\nJiří Rech (* 3. března 1962) je bývalý český hokejový útočník. \n\nV československé lize hrál za TJ Zetor Brno. Nastoupil v 182 ligových utkáních, dal 32 ligových gólů a měl 29 asistencí. V nižších soutěžích hrál za TJ Lokomotiva Ingstav Brno, TJ DS Olomouc,Dukla Trenčín, HK Nitra a VTJ Topoľčany. \n"}
{"id": "1530027", "url": "https://cs.wikipedia.org/wiki?curid=1530027", "title": "Kateřina Bosenská", "text": "Kateřina Bosenská\n\nKateřina Kotromanićová známá jako Kateřina Bosenská (1336–1396) byla bosenská šlechtična, členka rodu Kotromanićů. Svým manželstvím s Hermannem I., hrabětem Celje se stala hraběnkou z Celje.\n\nByla bosenského původu, ale její rodičovství je sporné. Někteří uvádějí, že Kateřina byla dcerou Vladislava Kotromaniće a jeho manželky Jeleny Šubićové. Jiní uvadějí, že byla druhou dcerou bosenského bána Štěpána II. Kotromaniće a jeho třetí manželky Alžběty z Kujavy. Jestliže byla dcera Štěpána I., pak byla sestrou uherské královny Alžběty Bosenské, pokud byla dcerou Vladislava Kotromaniće, pak byla sestrou krále Tvrtka I. Kotromaniće.\nRodičovství, ale není jasné, nedochoval se žádný zdroj, aby Kateřina mohla být spojována s některým z těchto manželských párů.\n\nKateřina byla oddána v roce 1361 (nebo 1362) s Hermannem I., hrabětem z Celje. Ve vztahu se měli narodit alespoň dvě děti:\n\n"}
{"id": "1530029", "url": "https://cs.wikipedia.org/wiki?curid=1530029", "title": "Brigid Kosgeiová", "text": "Brigid Kosgeiová\n\nBrigid Kosgeiová (* 20. února 1994) je keňská atletka - běžkyně na dlouhých tratích, která se věnuje především maratónskému běhu. V říjnu roku 2019 překonala po dlouhých 16 letech ženský světový rekord na maratónské trati časem 2:14:04 hodiny při maratónu v Chicagu. Ve stejném roce překonala také ženský světový rekord na poloviční půlmaratonské trati v rámci \"Great North Run\" v britském South Shields, a to časem 1:04:28 hod.\n\n\n"}
{"id": "1530032", "url": "https://cs.wikipedia.org/wiki?curid=1530032", "title": "Caproni Ca.316", "text": "Caproni Ca.316\n\nCaproni Ca.316 byl průzkumný plovákový letoun vyráběný v Itálii v době druhé světové války, který byl zkonstruovaný s cílem provozu z katapultů na válečných lodích \"Regia Marina\". Jednalo se o člena rozsáhlé rodiny strojů značky Caproni odvozené z prototypu dopravního letounu Caproni Ca.306 postaveného roku 1935, vzniklého modifikací hydroplánu Ca.310 \"Idro\". Jeho konstrukce byla upravena připojením velkých plováků pod motorové gondoly na aerodynamicky tvarovaných pylonech a upravená příď trupu měla na spodní části velkou prosklenou plochu. Vzniklo čtrnáct exemplářů, ale do řadové služby nebyl typ zařazen.\n\nÚdaje dle\n\n\n\n\n"}
{"id": "1530035", "url": "https://cs.wikipedia.org/wiki?curid=1530035", "title": "Smilesův přesmyk", "text": "Smilesův přesmyk\n\nSmilesův přesmyk je druh přesmykové reakce v organické chemii; jedná se o vnitromolekulární nukleofilní aromatickou substituci, kterou lze obecně zapsat takto:\n\nkde X u arenu může být sulfon, thioether, ether nebo jakýkoliv jiný substituent, který se může oddělit od arenu a mít přitom záporný náboj. Koncovou funkční skupinou Y je silný nukleofil, například alkohol, amin nebo thiol.\n\nPodobně jako u ostatních nukleofilních aromatických substitucí musí být aren aktivován skupinou, která snižuje elektronovou hustotu, a to na pozici \"ortho\".\n\nU jedné z variant, nazývané Truceův–Smilesův přesmyk, se používají tak silné nukleofily (například organolithné sloučeniny), že není nutná aktivace arenu. Příkladem takové reakce je přeměna arylsulfonů na sulfinové kyseliny působením \"n\"-butyllithia:\n\nPři této reakci je nutné, aby alkyllithná sloučenina působila na pozici \"ortho\" vzhledem k sulfonové skupině.\n\nRoku 2015 byla popsána radikálová obdoba Smilesova přesmyku.\n\nHajašiho přesmyk lze považovat za kationtovou obdobu Smilesova přesmyku.\n"}
{"id": "1530038", "url": "https://cs.wikipedia.org/wiki?curid=1530038", "title": "Daudlebští ze Sternecku", "text": "Daudlebští ze Sternecku\n\nDaudlebští ze Sternecku pocházejí z měšťanského prostředí z Českých Budějovic. Budějovický primátor Kašpar Doudlebský (1554–1631) byl nobilitován 1. 7. 1620 s predikátem \"ze Sterneka\". Jméno Daublebský, které bylo v nobilitačním protokole chybně uvedeno, si rodina i v pozdější době ponechala. \n\nRod se rozdělil na větev budějovickou, moravskou, korutanskou a pražskou. Pražskou větev založil budějovický purkmistr František Daublebský ze Sternecku (1750–1815).\n\n\n"}
{"id": "1530041", "url": "https://cs.wikipedia.org/wiki?curid=1530041", "title": "Kaple svatého Jana Nepomuckého (Horní Vltavice)", "text": "Kaple svatého Jana Nepomuckého (Horní Vltavice)\n\nKaple svatého Jana Nepomuckého v Horní Vltavici stojí na jihozápadním okraji silničního mostu č. 4-073 u silnice I/4 v okrese Prachatice. Je zapsána v Ústředním seznamu kulturních památek České republiky.\n\nBarokní kaple svatého Jana Nepomuckého je spojena s výstavbou dřevěného mostu přes řeku Teplá Vltava v polovině 18. století.\n\nKaple je orientovaná zděná omítaná stavba na půdorysu obdélníku s trojúhelníkovým štítem, posazená na vysokém kamenném soklu. Fasáda je členěna lizenovými rámy. Hlavní římsa je profilovaná, střecha je sedlová zvalbená a krytá eternitovými šablonami. Západní průčelí zakončuje trojúhelníkový štít s kamenným křížem na vrcholu. V průčelí je vstup s obloukovým záklenkem a nad vchodem se nachází obdélné okno s půlkruhově vyklenutými stranami. V interiéru je placková klenba a socha svatého Jana Nepomuckého.\n\n"}
{"id": "1530050", "url": "https://cs.wikipedia.org/wiki?curid=1530050", "title": "Hajašiho přesmyk", "text": "Hajašiho přesmyk\n\nHajašiho přesmyk je reakce \"ortho\"-benzoylbenzoových kyselin katalyzovaná kyselinou sírovou nebo oxidem fosforečným.\n\nMeziproduktem je elektrofilní acyliový ion, který reaguje s dalším meziproduktem, jímž je spirosloučenina.\n"}
{"id": "1530052", "url": "https://cs.wikipedia.org/wiki?curid=1530052", "title": "Abat Schynybekov", "text": "Abat Schynybekov\n\nAbat Abajuly Schynybekow ( \"Abat Abaıuly Shynybekov\", \"Абат Абаевич Шыныбеков Abat Abajevič Schynybekov\" (* 19. února 1973) je kazašský politik. Od 12. srpna 2019 je starostou města Oral.\n\nAbat Schynybekow se narodil v roce 1973. Absolvoval v roce 1995 na zemědělském institutu v západním Kazachstánu. O tři roky později absolvoval Institut managementu a jazyků Eurasie.\n\nPo ukončení studia začal svou kariéru mechanického inženýra farmy v okrese Qaratöbe v Západokazašská oblast. V letech 1995 až 2000 pracoval na různých pozicích ve správě okresu Qaratöbe. Od roku 2003 do roku 2006 zastával funkci zástupce Akim okresu Qastal. Od roku 2006 do roku 2007 byl ředitelem odboru ministerstva školství a vědy v západokazašské oblasti. Od roku 2007 pracoval Shynybekov ve správě města Oral, nejprve krátce jako vedoucí oddělení, později jako konzultant starosty. V letech 2008 až 2012 byl místopředsedou regionální pobočky strany Nur Otan ve West Kazachstánu. Poté byl v roce 2013 jmenován Äyimem okresu Syrym. 30. června 2017 byl jmenován Äkim okresu Qastal. Tuto funkci zastával až do srpna 2019.\n\nVzhledem k tomu, 12. srpna 2019, že je starosta Oral.\n\n"}
{"id": "1530053", "url": "https://cs.wikipedia.org/wiki?curid=1530053", "title": "Goldelund", "text": "Goldelund\n\nGoldelund je obec v německé spolkové zemi Šlesvicko-Holštýnsko, v okrese Severní Frísko. Žije zde obyvatel.\n\n"}
{"id": "1530054", "url": "https://cs.wikipedia.org/wiki?curid=1530054", "title": "Luigi Di Biagio", "text": "Luigi Di Biagio\n\nLuigi Di Biagio (* 3. června 1971, Řím) je bývalý italský fotbalista, který hrál na pozici defenzivního záložníka. Zahrál si také v reprezentaci, se kterou byl na ME 2000 a MS 1998 a MS 2002.\n\nV roce 2013 začal vést italskou reprezentaci do 21 let, a to do roku 2019. V roce 2018 dočasně převzal jako trenér italskou seniorskou reprezentaci. Od roku 2020 trénuje italský S.P.A.L.\n\nRoku 1995 se stal fotbalistou AS Řím. Během čtyř sezón nedokázal získat jedinou trofej, hrál však pravidelně v základní sestavě. V rámci Poháru UEFA se podílel na postupu do čtvrtfinále v letech 1996 a 1999. V prvním případě tým nestačil na Slavii Praha,\nve druhém na Atlético Madrid.\n\nSezóna 1999/00 byla jeho první ve dresu Interu, v lize Inter skončil na 4. příčce a Di Biagio se pod koučem Marcello Lippim prosadil do základu. Během vyhroceného zápasu s rivalem v podobě Juventusu byl udeřen turínským obráncem Paolem Monterem.\n\nSezóna 2000/01 se Interu nepodařila, Lippiho nahradil Marco Tardelli. Di Biagio si získal Tardelliho důvěru a nadále zůstával důležitým hráčem sestavy. Tuto sezonu v Serii A odehrál 32 utkání, dal 4 góly.\n\nTrenér Héctor Cúper na něj spoléhal také v další sezoně, což se projevilo 31 odehranými zápasy během 34 ligových kol. Všechny tři absence byly navíc dány distancem za žluté karty. V záložní řadě mu byl mnohdy partnerem Cristiano Zanetti, Clarence Seedorf nebo Francouz Stéphane Dalmat. Inter v závěru soupeřil s AS Řím a též Juventusem a před posledním utkáním sezóny držel první příčku před těmito konkurenty. Di Biagio nastoupil v základní sestavě zápasu na stadionu Lazia. Ve 24. minutě se gólově prosadil a dostal Inter do vedení 2:1.\nKarel Poborský ale svým druhým gólem opět srovnal a ani střela Di Biagia ve druhé půlce nedokázala překonat brankáře Peruzziho. Lazio posléze vstřelilo dvě branky samo a Inter skončil nakonec až třetí, titul získal Juventus.\n\nZa Inter odehrál ještě jeden ročník než v létě 2003 odešel do Brescie Calcio.\n\nZa Brescii hrál tři roky. V první sezóně Serie A 2003/04 pomohl sedmi brankami k 11. místu v lize. Ani jeho devět ligových branek ale nezabránilo pádu do druhé ligy v další sezóně.\n\nPo krátkém působení v Ascoli Calcio 1898 FC ukončil v roce 2007 kariéru.\n\nDi Biagio se účastnil MS 1998. V prvním zápase proti Chile nastoupil jako náhradník, když v 57. minutě střídal Roberta Di Mattea, zápas ale skončil remízou 2:2.\nOd druhého zápasu skupiny s Kamerunem se stal hráčem základní sestavy, proti Kamerunu se navíc gólově podílel na výhře 3:0.\nVe čtvrtfinále proti Francii neproměnil svou penaltu v závěrečném rozstřelu a Italové tak vypadli z turnaje.\n\nO dva roky poté se stal součástí týmu pro EURO 2000, kde Italové ve finále neuspěli proti Francii. MS 2002 bylo jeho posledním reprezentačním turnajem v kariéře.\n\nJako trenér dovedl italskou „jedenadvacítku“ na Mistrovství Evropy 2015. Tam Itálie nepostoupila ze skupiny.\n\nNa začátku února 2020 převzal prvoligový italský klub S.P.A.L. Di Biagio převzal mužstvo na poslední příčce tabulky s 15 body za 23 zápasů.\n\nÚspěchy během hráčské kariéry:\n\n\n"}
{"id": "1530055", "url": "https://cs.wikipedia.org/wiki?curid=1530055", "title": "Grivița (župa Vaslui)", "text": "Grivița (župa Vaslui)\n\nGrivița je rumunská obec v župě Vaslui. Žije zde obyvatel. Skládá se ze tří částí.\n\n"}
{"id": "1530059", "url": "https://cs.wikipedia.org/wiki?curid=1530059", "title": "Sherp", "text": "Sherp\n\nSherp [\"šerp\"] je obojživelné terénní vozidlo, které od roku 2015 vyrábí stejnojmenná firma se sídlem v Moskvě a v Kyjevě. Hlavním autorem je ruský konstruktér Alexej Garagašjan (Алексей Гарагашьян, Alexey Garagashyan). Sherp umožňuje jízdu ve velmi náročném terénu, umí plavat ve vodě, pohybuje se v hlubokém sněhu a v bažinách. Je určen pro různá použití, mj. pro záchranné složky. Ve světě se používají názvy Sherp [šerp] nebo Sherp ATV (ATV = all terain vehicle), v ruském originále Шерп [šerp].\n\nVozidlo má částečně hliníkovou a částečně ocelovou skříň se čtyřmi koly s pneumatikami o průměru 1,6 m. Japonský dieselový motor značky Kubota má zdvihový objem 1,5 l a maximální výkon 45 PS a pohání bicyklovými řetězy všechna čtyři kola. Řízení je smykové jako u tanku - vůz zatáčí přibrzděním levých nebo pravých kol. Tlak v pneumatikách může řidič plynule měnit podle terénu a nízkotlaké pneumatiky nahrazují odpružení i tlumiče. V nábojích kol jsou rezervní nádrže na naftu. Vyrábí se ve skříňovém provedení i jako pick-up a uvnitř má sedadla pro 8 cestujících.\n\nVozidlo dosahuje maximální rychlost 40 km/h na silnici a 6 km/h na vodě, vyjede svah o sklonu 35 % a překoná svislou překážku, vysokou max. 80 cm. Dojezd se základní nádrží je 58 km, pro transport po silnici se vyrábí přívěsný vozík, protože na asfaltu pneumatiky velmi trpí. Vozidlo je 3,40 m dlouhá, 2,52 m široké, 2,52 m vysoké a prázdné váží asi 1,3 t. Maximální náklad činí 2,5 t.\n\nV roce 2019 přišel výrobce s přívěsným modulem, který uveze 20 lidí, nebo 3,4 tun nákladu. Vozidlo Sharp s přívěsným modulem má název Sherp Archa (Sherp The Ark) má pohon 10x10 a kola v přívěsném modulu jsou ovládána s kabiny. Je vybaven vznětovým motorem o objemu 2,4 l s výkonem 74 koní. Dosahuje rychlosti 30 km/h na souši a 6 km/h ve vodě.\n\n"}
{"id": "1530061", "url": "https://cs.wikipedia.org/wiki?curid=1530061", "title": "Refibra", "text": "Refibra\n\nRefibra je obchodní značka umělého vlákna vyrobeného z 80 % tencelu a 20 % směsi recyklovaných bavlněných textilií s celuózovými vlákny.\n\nRefibru vyrábí firma Lenzing, která představila tento nový výrobek v únoru 2017 veřejnosti, ve stejný den přišly do prodeje první pleteniny vyrobené z refibrové příze. Hlavní prodejní argument je systematické použití recyklovaných materiálů jako příspěvek k ochraně životního prostředí. Cena refibrových vláken má být asi o 10 % vyšší než tencel.\n\nCelulózová směs pro refibru se zpracovává stejnou technologií a na stejných zařízeních jako tencel.\n\nnejsou (do konce roku 2019) veřejně známé. Rozdíly ve vlastnostech refibry (resp. podobných směsí) oproti tencelu se dají jen částečně odvodit z výsledků srovnávacích laboratorních testů, které byly provedeny v Německu v roce 2017.\nPři testech se srovnávaly vlastnosti vláken, příze a zátažné pleteniny vyrobené\n\nze 100 % recyklovaných džínových tkanin, \n\nze směsi 90 % celulozy z březového dřeva a 10 % bavlněných odpadů \n\nze standardních vláken \"tencel\"\n"}
{"id": "1530069", "url": "https://cs.wikipedia.org/wiki?curid=1530069", "title": "Praha-Zahradní Město (nádraží)", "text": "Praha-Zahradní Město (nádraží)\n\nPraha-Zahradní město je plánovaná železniční stanice, která se bude nacházet na Zahradním Městě v místech bývalého seřaďovacího nádraží a pod dnešním Lanovým mostem. Plánovaný rok otevření je 2021.\n\nStanice Praha-Zahradní Město formálně vznikla 26. dubna 2019, kdy nahradila stanici Praha-Vršovice seřaďovací nádraží.\n\nVýstavba začala s dvouletým zpožděním v březnu 2018, kdy společnost Eurovia stáhla stížnost na modernizaci tratě od vinohradských tunelů po nádraží Hostivař. Stavba nádraží Zahradní město je součástí projektu a proto nemohla začít. Po stažení žaloby začaly na stavbě pracovat společností Metrostav, Swietelsky Rail a SMP. Od 25. 7. do 25. 8. 2019 byl uzavřen podjezd Průběžná–Švehlova; při této uzavírce byla odstraněna střední část původního soumostí a začala výstavba budoucího mostu a podchodů k nástupištím. Nový most bude mít podstatně větší rozpětí a bude užší (převede 5 kolejí místo dosavadních 11). Celková cena výstavby činí 4 419 960 000 Kč bez DPH, na stavbu přispěje 3 mld. EU.\n\nV místě železniční stanice je plánována vazba na další druhy MHD – autobusy a tramvaje.\n\nVzhled stanic při revitalizaci koridoru Hlavní nádraží - Praha-Hostivař by měl být obdobný. Stanice Hostivař je červená, stanice Praha-Zahradní město by měla být zelená a stanice Praha-Eden oranžová. V říjnu 2019 SŽDC změnila plány pro stanici Praha-Zahradní město, byl upraven vzhled stanice a upraveny výhybky pro snadnější průjezd nákladních vlaků po trati Praha-Malešice – Beroun. Přístup na nádraží bude z podchodu podjezdu Průběžná. Nádraží bude též vybaveno čekárnou a odbavovacím prostorem.\n\nNynější Průběžná ulice je pod železničními mosty vedena pro všechen typ dopravy pouze po tramvajových kolejích a pro chodce po jednom chodníku. Po dokončení rekonstrukce přibudou dva pruhy pro automobilovou dopravu, pro tramvajovou vzniknou nástupní ostrůvky. Po obou stranách komunikace budou chodníky pro chodce s návazností na železniční stanici. Dojde též k úpravě křižovatky Na Padesátém–Průběžná.\n\nZastávka Na Padesátém bude zrušena a bude nahrazena terminálem pod žel. st.\n"}
{"id": "1530070", "url": "https://cs.wikipedia.org/wiki?curid=1530070", "title": "James Dewees", "text": "James Dewees\n\nJames Matthew Dewees (* 13. března 1976 Liberty, Missouri) je americký hudebník, nejvíce známý svou spoluprácí se skupinami jako jsou The Get Up Kids, Reggie And Full Effect a My Chemical Romance. Podílel se také na dalších hudebních projektech včetně New Found Glory, Leathermouth a Death Spells. V roce 2007 se stal koncertním klávesistou ve skupině My Chemical Romance. V roce 2012 se stal oficiálním členem této skupiny, i když na jen krátkou dobu, v roce 2013 se skupina rozešla. Dne 7. září 2019 bylo na Instagramu skupiny oznámeno, že již není členem skupiny The Get Up Kids.\n"}
{"id": "1530079", "url": "https://cs.wikipedia.org/wiki?curid=1530079", "title": "Linha Singers", "text": "Linha Singers\n\nLinha Singers je český vokální hudební soubor založený Jiřím Linhou v roce 1963 jako \"Vokální soubor Jiřího Linhy\". Soubor vokálně interpretuje instrumentální díla významných autorů a obecně známých skladeb.\n\n\n\n\n \n"}
{"id": "1530084", "url": "https://cs.wikipedia.org/wiki?curid=1530084", "title": "Vodní elektrárna Polka", "text": "Vodní elektrárna Polka\n\nMalá vodní elektrárna Polka se nachází na pravém břehu Teplé Vltavy v říčním km 407,800, v obci Horní Vltavice, katastrální území Žlíbky, v zaniklé obci Polka, okres Prachatice.\n\nNa horním toku Poleckého potoka byla v roce 1839 postavena umělá vodní nádrž a potok upraven k plavení dřeva. V roce 1911 zakoupil místní vodní mlýn (Paulův) Jakob Kraus, majitel papírny na Františkově u Kvildy. Protože už nestačila pokrývat spotřebu elektrické energie hydroelektrárna ve Františkově, rozhodl se přebudovat Paulův mlýn na další vodní elektrárnu. Stavební práce byly zahájeny v roce 1911. Byl postaven jez (dnes v říčním km 409,100) a vykopán nový náhon v délce 1,8 km souběžně s korytem Teplé Vltavy. Elektrárna byla dána do provozu v říjnu 1913 (uvedeno na štítě průčelí ERBAUT 1913)) a byla propojena se síti vodní elektrárny ve Františkově. V roce 1926 bylo provedeno propojení elektrickou sítí přes Volary do sítě Jihočeských elektráren. Ve štítě provozní budovy je datace 1925–25 V roce 2002 byla provedena rekonstrukce elektrárny. Vodní elektrárnu vlastní společnost AQUA ENERGIE s.r.o.\n\nVybudovaný nový náhon má délku 1,8 kilometrů a spád 18 metrů. Přivedená voda pohání dvě spirálové Francisovy turbíny, které v roce 1911 a 1912 vyrobila dolnorakouská firma J. M. Voith z Sankt Pöltenu. Generátory od firmy Brown Boveri Werke A. G. z Vídně měly výkon 140 kW a 320 kW. Původní výkon elektrárny byl 600 HP s napětím 500 V. V roce 2002 byla provedena rekonstrukce elektrárny. Její výkon je 450 kW, turbíny mají výkon 150 kW a 300 kW, generátory 170 kVA a 350 kVA při napětí 500 V. Elektrárna s původním vybavením pracuje celoročně v bezobslužném provozu s občasným dohledem a je řízená systémem GE FANUC.\n\n"}
{"id": "1530086", "url": "https://cs.wikipedia.org/wiki?curid=1530086", "title": "Methyldiethanolamin", "text": "Methyldiethanolamin\n\nMethyldiethanolamin (zkráceně MDEA) je organická sloučenina se vzorcem CHN(CHOH). Jedná se o bezbarvou kapalinu se zápachem podobným amoniaku, mísitelnou s vodou, ethanolem a benzenem. Používá se při rafinaci ropy a výrobě syntézního a zemního plynu.\n\nK podobným sloučeninám patří monoethanolamin (MEA) a diethanolamin (DEA), které se, stejně jako MDEA, používají k čištění směsí plynů, zejména k odstraňování HS a CO.\n\nMethyldiethanolamin má při těchto činnostech oproti ostatním aminoalkoholům několik výhod, jako jsou odolnost vůči tepelnému a chemickému rozkladu, nemísitelnost s většinou uhlovodíků a malé reakční teplo při reakcích s oxidem uhličitým a sulfanem.\n\nMDEA oproti jiným aminoalkoholům pomaleji reaguje s CO, ovšem i tak je schopen pohltit téměř 1 mol CO na mol aminu. K jeho regeneraci také stačí méně energie. Za účelem spojení výhod MDEA a nižších aminů se často míchá s látkami jako jsou piperazin nebo reaktivní aminy (například monoethanolamin), čímž se zachovává reaktivita, ovšem dochází ke snížení nákladů na regeneraci. Piperazin funguje jako katalyzátor urychlující reakci s CO. Bylo provedeno několik srovnání reaktivity směsí MDEA+MEA a MDEA+piperazin s reaktivitou samotných aminů. Při stejném přívodu tepla a celkové molární koncentraci byla reakce s CO rychlejší u MEA; byl také zjištěn vznik významných množství vedlejších produktů.\n\nProdukty rozkladu methyldiethanolaminu jsou monoethanolamin (MEA), methylaminoethanol (MAE), diethanolamin (DEA), aminokyseliny bicin, glycin a hydroxyethylsarkosin, formylamidy MAE a DEA, amoniak a stabilní soli mravenčany, glykoláty, octany a šťavelany. Zvyšování reakční teploty a rychlosti přidávání CO vede k urychlení rozkladu, snížení zásaditosti a tvorby mravenčanů. MDEA je vůči tomuto rozkladu odolnější než MEA, a tak se více rozkládá ve směsi MDEA+MEA.\nJelikož dochází ke vzniku DEA a MAE, které mohou tvořit nitrososloučeniny, diethylnitrosaminy a nebo diethylnitrain, tak může mít použití směsi nepříznivý vliv na atmosféru.\n\nMethyldiethanolamin se vyrábí ethoxylací methylaminu pomocí ethylenoxidu:\n\nLze také použít hydroxymethylaci diethanolaminu a následnou hydrogenolýzu.\n"}
{"id": "1530092", "url": "https://cs.wikipedia.org/wiki?curid=1530092", "title": "Římskokatolická farnost Úpice", "text": "Římskokatolická farnost Úpice\n\nŘímskokatolická farnost Úpice je územním společenstvím římských katolíků v rámci trutnovského vikariátu královéhradecké diecéze.\n\nPrvní zmínky o duchovní správě v Úpici jsou ze 14. století, kdy zde existoval dřevěný kostelík. V roce 1625 kostel spolu s městečkem vyhořel a při obnově městečka byl mezi lety 1627–1629 postaven kostel nový, přičemž šlo opět o dřevěnou stavbu. Až v letech 1698–1705 zde vznikl zděný kostel. Značná část nákladů byla pokryta z pozůstalosti úpického faráře, R.D. Martina Pelikána, který zemřel v roce 1692. Dne 18. října 1705 nový kostel vysvětil královéhradecký biskup Tobiáš Jan Becker. Fara byla dlouhou dobu dřevěnou stavbou, až v roce 1823 byla postavena fara zděná. V roce 1979 došlo k úpravě liturgického prostoru v kostele, kde byl zřízen oltář \"čelem k lidu\" v duchu reforem po II. vatikánském koncilu. Během let 1986–1989 prošel kostel generální rekonstrukcí, na které se podílela kromě odborných pracovníků brigádně také řada místních farníků, včetně tehdejšího duchovního správce.\n\nV rámci procesu slučování farností se úpická farnost rozšířila o dříve samostatnou farnost \"Markoušovice\", která úředně zanikla k 1. lednu roku 2009.\n\nFarnost má sídelního duchovního správce, který pečuje pouze o tuto jedinou farnost. \n\n"}
{"id": "1530093", "url": "https://cs.wikipedia.org/wiki?curid=1530093", "title": "Hasan Jazdání", "text": "Hasan Jazdání\n\nHasan Jazdání Cheratí (* 28. prosince 1994 Džújbár, Mázandarán) je íránský zápasník-volnostylař, olympijský vítěz z roku 2016.\n\nJeho rodina je původem z horské obce Cherat (چرات،) v Mázandaránu. Vyrůstal v Džújbáru, kde začal zápasit v 11 letech. Jeho osobním trenérem je Hemmat Moslemí (همت مسلمی). V íránské mužské reprezentaci se pohybuje od roku 2015. V roce 2016 uspěl v Íránské nominaci na olympijské hry v Riu ve váze do 74 kg nad Alírezou Gásemím. Do Ria přijel výborně připravený, při postupu do finále neztratil jediný technický bod a dva zápasy vyhrál na technickou převahu před časovým limitem. Ve finále se utkal s ruským Kabardincem Aniuarem Gedujevem. Od úvodní sekundy na Gedujeva nestačil a do poločasu prohrával 0:6 na technické body. Soupeř však nastoupil s ovazanou tržnou ranou na obočí, což se ukázalo jako klíčový faktor v celém finále. Zápas byl díky tomuto několikrát přerušován a z malého obvazu na začátku zápasu se v průběhu zápasu stala ovázaná celá hlava. Minutu před koncem bylo skóre 4:6 v neprospěch Jazdániho. Deset sekund před koncem se podběhem dostal za Gedujeva za 2 technické body a zvítězil jako poslední bodující 6:6 na technické body. Získal zlatou olympijskou medaili.\n\n"}
{"id": "1530097", "url": "https://cs.wikipedia.org/wiki?curid=1530097", "title": "Rue des Filles-du-Calvaire", "text": "Rue des Filles-du-Calvaire\n\nRue des Filles-du-Calvaire je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Turenne\", Rue Froissart a \"Rue Vieille-du-Temple\" a končí na křižovatce s bulváry \"Filles-du-Calvaire\" a \"Temple\".\n\nUlice byla otevřena dne 7. srpna 1698 na pozemcích kláštera Filles-du-Calvaire, po kterém nese své jméno.\n\n\n"}
{"id": "1530100", "url": "https://cs.wikipedia.org/wiki?curid=1530100", "title": "Nagyszénás", "text": "Nagyszénás\n\nNagyszénás (vyslovováno [naďsénáš]) je velká obec v Maďarsku v župě Békés, spadající pod okres Orosháza. Nachází se asi 7 km severně od Orosházy. V roce 2015 zde trvale žilo 4 979 obyvatel. Dle údajů z roku 2011 tvoří 84,8 % obyvatelstva Maďaři, 0,5 % Slováci a 0,3 % Němci, přičemž 15,2 % obyvatel se k národnosti nevyjádřilo.\n\nNagyszénásem procházejí silnice 4404 a 4602. Sousedními vesnicemi jsou Csabacsűd a Gádoros, sousedními městy Csorvás, Kondoros, Orosháza a Szarvas. Nachází se zde letiště.\n"}
{"id": "1530104", "url": "https://cs.wikipedia.org/wiki?curid=1530104", "title": "V Pískovně (rybník)", "text": "V Pískovně (rybník)\n\nRybník V Pískovně, někdy jen krátce Pískovna, se nachází na rozhraní Dolních Počernic a Hostavic. Vznikl z bývalé pískovny, zarostlé dřevinami a postupně zatopené. Je hlavní částí Přírodní rezervace V pískovně.\n\nLokalita, která je necelých 300 m západně pod rybníkem Martiňák, byla pro těžbu písku využívána především na přelomu 19. a 20. století. Ve druhé polovině 20. století byla těžba ukončena a dno opuštěné pískovny, které bylo asi 2 až 3 m pod okolním terénem, postupně zarostlo náletovými dřevinami. Později začala do bývalé pískovny prosakovat voda a přirozenou cestou tu vznikla mokřadní společenstva a významné hnízdiště ptactva.\n\nV 80. letech 20. století byla upravena koryta Rokytky a Svépravického potoka, mezi nimiž Pískovna leží, a byl vybudován přítok se stavidlem. Ty stromy, které byly po dalším zvýšení hladiny vody zatopené, většinou odumřely a zůstaly z nich pahýly vyčnívající z vody. V roce 1988 bylo okolí Pískovny vyhlášeno přírodní rezervací.\n\nV letech 2009­–2010 bylo provedeno odbahnění a revitalizace nádrže, přitom byl ponechán její velmi nepravidelný tvar a nezasahovalo se do mokřadní vegetace v břehových partiích. Zůstaly zachovány i zatopené stromy, mrtvé dřevo a trsy ostřice. V severní části, kde rybník sousedí se zahrádkářskou kolonií, byl břeh upraven jako kolmý pro možnost hnízdění ledňáčka říčního. Bylo zřízeno nové vypouštěcí zařízení a bezpečnostní přeliv.\n\nPři terénních úpravách vznikl i malý písečný ostrov, který vyhledává např. vzácný kulík říční. V rákosových porostech běžně hnízdí kachny, lysky a slípky zelenonohé, vyskytuje se ale i potápka roháč či chřástal vodní. Z obojživelníků se tu vyskytuje skokan zelený i skokan hnědý a ropucha obecná, z vodních bezobratlých bahnitka hladká. Z hmyzu např. motýli travařík velký nebo zdobníček rákosinový a vlhkomilné druhy střevlíkovitých brouků.\n\nHladina rybníka je nejlépe pozorovatelná ze západního nebo z jihozápadního břehu. \n\n\n"}
{"id": "1530105", "url": "https://cs.wikipedia.org/wiki?curid=1530105", "title": "Vodní elektrárna Porogi", "text": "Vodní elektrárna Porogi\n\nVodní elektrárna Porogi či Porožská vodní elektrárna (\"rusky Пороги či Порожская ГЭС\" ) je vodní dílo v povodí řeky Kamy v Čeljabinské oblasti na Jižním Uralu. Díky nepřetržité činnosti o délce 107 let ve společném provozu s metalurgickou výrobou byla vyhlášena národní technickou památkou Ruska. Od roku 1910 zajišťovala přes dvacet let výrobu ferroslitin v Rusku. Elektrárna byla pro svůj technicko-historický význam zařazena komisí UNESCO mezi objekty Světového průmyslového dědictví. \n\nVelká Satka odvodňuje plochu 1342 km na jihovýchodě Uralu.  Převádí vody z malé části asijské plochy do povodí Volhy říční cestou Velká Satka-Aj-Ufa-Bjelaja-Kama-Volha. Její zdrojnice pramení na svazích nejvyšších hor Jižního Uralu. Délka toku je 88 km a průměrný průtok lze odhadovat v rozmezí 8–10 m/s. Hlavním zdrojem odtoku jsou sněhové srážky, jejichž zastoupení v jarní povodňové vlně se pohybuje kolem 70%. Vzhledem k napojení zdrojů na jezerní soustavy, z nich největší je Zyurat-Kul o ploše 13,2 km, jsou zajištěny minimální zimní průtoky kolem hodnoty 0,5 m/s. Průměrný spád řeky je 4,75 m na kilometr délky. Takováto hydrologická charakteristika byla na počátku 20.století ideální pro budování vodních energetických děl.   \n\nNa počátku 20. století se v Rusku projevoval nedostatek ferroslitin domácího původu, potřebných při technologiích zušlechťování oceli. Navíc ani doprava ferroslitin nebyla bez rizik, neboť ferrosilicium snižovalo dlouhodobým vlivem vlhkosti svou kvalitu. Mimořádným popudem k řešení problému pak bylo fiasko u Cušimy, kdy Rusko během dne přišlo o téměř celou válečnou flotilu. Bitva u Cušimy, která z vojenského hlediska byla rusko-japonským konfliktem, byla po hlubším rozboru výsledkem srovnání ruského a anglického průmyslu.\n\nV této atmosféře tak nebyl problém získat pro řešení výroby domácích ferroslitin ze státních zdrojů úvěry, stejně jako potřebná povolení. V letech 1904-1905 provedl ruský důlní inženýr Alexander Filipovič Schuppe průzkumy na řece Velká Satka. Zde ve zúžení údolí na 150 m, našel asi 20 km od železnice, napojené na Transsibiřskou magistrálu, ideální místo pro vybudování vodního díla, produkujícího elektrickou energii, potřebnou pro výrobu ferroslitin. V blízkosti místa, nacházejícího se v oblasti těžby železné rudy se navíc nacházely i křemenné žíly a sloje chromové rudy pro výrobu ferroslicia a ferrochromu. \n\nNa podzim 1905 podal Schuppe první žádosti na Ministerstvo financí a v létě 1906 již získal všechna povolení k výstavbě i k pronájmu potřebných státních pozemků na 99 let. V roce 1908 spustila výstavbu firma \"Uralské metalurgické sdružení hraběte A.A.Mordvinova, hraběnky E.A.Mordvinové, barona F.T.Roppeho a A.F.Shuppeho.\" \n\nZdrojem pracovní síly byli dělníci z blízkých továren, ale i rolníci mimo sezónní práce. Pro kamenické práce bylo povoláno 40 zkušených zedníků ze Pskova. Celkem se na výstavbě podílelo 300 pracovníků a 1000 vozů. Výstavba zděné hráze byla při použití místního kamene ukončena v roce 1910. Dohotovena byla i společná budova elektrárny a metalurgického provozu. V roce 1909 byly instalovány dvě turbíny německého výrobce Brigleb a Hansen – Gotha o celkovém výkonu 900 koňských sil. 1. července 1910 vyrobila elektrárna první proud, 12. července provedly elektrické pece první experimentální tavení ferrosilicia a 24. srpna téhož roku bylo při experimentálním tavení vyrobeno prvních 954 kg ferrochromu. V prvních šesti měsících ode dne, kdy byla zařízení uvedena do provozu, bylo zde vytaveno 546 530 kg ferrosilicia a 211 150 kg ferrochromu.\n\nPo událostech v říjnu 1917 závod nadále fungoval pod dohledem svého prvního manažera, A.F. Schuppeho, který ve třicátých letech řídil budování dalších továren na výrobu ferroslitin v Čeljabinské oblasti. \n\nV roce 1929 byla instalována třetí turbína o výkonu 750 kW a produkce továrny se zdvojnásobila. S rostoucím významem nových moderních provozů však význam výroby ferroslitin v komplexu Porogi ustupoval do pozadí a od konce 60. let byla výroba převedena na výrobu žárovzdorných hmot, která pokračovala až do roku 2001, kdy byla výroba elektřiny soustředěna pouze pro zásobování místní sítě. \n\nV roce 2017 byl provoz vodního díla, jako nejdéle pracující vodní elektrárny v Rusku, zastaven z důvodů potřeby rekonstrukce. \n\nCelek vodního díla sestává z tělesa přehrady a budovy s elektrárnou a tavírnou.\n\nTížní hráz z místního lomového kamene dlouhá 125 m a vysoká 21 m zadržuje vodu do maximální výšky 17 m. Jednotný přeliv o délce 71 m dělí do samostatných proudů pouze pilíře lávky. \n\nBudova při levém břehu obsahuje dvoupodlažní strojovnu o ploše 22 x 12 m. Horní patro obsahuje turbíny a generátory, v suterénní části jsou plechové nýtované přívody k turbínám první generace a potrubí pro odvod vody.V tavírně se nalézají dvě obloukové jednofázové pece o objemu cca 2 m. Součástí je kolejový systém pro přepravu materiálu o původním denním přísunu 1,6 - 2 tun koksu , 2- 2,25 tun křemene a 2,4 - 3,2 tun železných hoblin. Součástí provozní budovy je od roku 1909 i laboratoř. \n\nPrvní generaci turbín z roku 1909 tvoří dvě turbíny, z nichž jedna sloužila k napájení tavírny a druhá pro osvětlení závodu a okolních vesnic.  \n\nHlavní turbína při spádu 15 m a hltnosti 4 m/s dává při 375 otáčkách za minutu výkon 560 kW. Průměr oběžného kola je 690 mm. Generátor střídavého napětí dodával při napětí 80 V proud 9 400 A. \n\nMenší jednotka poskytovala 50 kW při napětí 220 V.\n\nTurbína z roku 1929 byla vyrobena podle rakouské licence v Kalininových závodech v Moskvě, generátor dodala rakouská firma Leobersdorfer Maschinenfabrik. Při výkonu 750 kW jednotka vyráběla, stejně jako hlavní turbína první generace, potřebný proud o napětí 80 V.\n\nKamenná hráz trpí především mrazovým zvětráváním. Již zpráva sovětské společnosti Uralenergo z roku 1986 popisuje trhliny v hrázi a boční i podélné vyosení nosných pilířů lávky. Po ukončení výroby žárovzdorných slitin udržoval elektrárnu v provozu vlastními náklady majitel hotelu Porogi, který část vyrobené energie využil na provoz hotelu. Po jeho smrti v roce 2014 byl provoz dotován nárazovými a nedostatečnými obecními prostředky. Prodejní cena objektu byla v roce 2017 90 miliónů rublů a náklady na rekonstrukci se odhadují přes 1,5 miliardy rublů s časovou náročností 7 let. V roce 2019 je elektrárna zabezpečena základními prostředky fyzické ochrany proti vandalským útokům. Jako historicko přírodní komplex \"Porogi\" je atraktivním cílem turistů i školních výprav především z Čeljabinské oblasti. Jedním z nadějných zájemců o koupi je společnost RusHydro. V roce 2019 se budoucnost objektu odhaduje v možnostech od zhroucení celé hráze až po vybudování bezpečného technického muzea s funkčním provozem. \n\nNevyužitá voda, tekoucí v zimním období přes přeliv, vytváří na hrázi ledopády, které se staly oblíbenou cvičnou stěnou horolezců.\n\n\n"}
{"id": "1530106", "url": "https://cs.wikipedia.org/wiki?curid=1530106", "title": "Merlík všedobr", "text": "Merlík všedobr\n\nMerlík všedobr (\"Blitum bonus-henricus\") je vytrvalá, chlupatá, žlutozelená bylina, jejíž lodyha obvykle vyrůstá do výšky 20 až 60 cm. Dříve byl záměrně pěstován a využíván jako listová zelenina i léčivá rostlina, v současnosti je považován za zplanělý pozůstatek druhu jen s malým významem.\n\nPůvodní areál této rostliny lze ztěží zjistit, pravděpodobně pochází z jihovýchodní Evropy. Odtud se rozšířil téměř po celém kontinentu, včetně Skandinávie a evropské části Ruska (kde sahá až po Volhu a Dněpr), ale s výjimkou Pyrenejského poloostrova. V České republice je považován za zdomácnělý archeofyt a vzhledem k jeho snižujícímu se počtu pravidelných stanovišť je v \"Červeném seznamu cévnatých rostlin České republiky\" zařazen do kategorie Druhy vyžadující pozornost (C4a). S příchodem novodobých osídlenců Ameriky byl zavlečen i do východních oblastí Kanady a Spojených států amerických.\n\nObvykle se tato hluboce kořenící bylina vyskytuje v blízkosti obcí na rumištích, skládkách, smetištích nebo podél cest, příkopů a břehů vodních toků. Vyrůstá také jako plevel na půdách dobře zásobených živinami v prořídlých porostech jetelovin a víceletých pícnin. Je vytrvalý hemikryptofyt s fenologickým optimem od června do září. Rostlina upřednostňuje vlhkou půdu, která může být od kyselé po zásaditou, od písčité po jílovitou; nemůže však růst ve stínu.\n\nV České republice se vyskytuje od kolinního po submontánní stupeň, nejvýše položená místa kde jej lze nalézt jsou Luční bouda v Krkonoších (1400 m n. m.) a Horská Kvilda na Šumavě (1400 m). Stupeň ploidie (x) = 4, počet chromozomů (2n) = 36.\n\nDruh prošel několika pokusy o správné zatřídění. Poprvé jej popsal roku 1753 Carl Linné jako \"Chenopodium bonus-henricus\" a v roce 1832 jej Heinrich Gottlieb Ludwig Reichenbach chtěl přeřadit do rodu \"Blitum\", což se pro nedostatek důkazů v široké veřejnosti botaniků neujalo. Teprve při nedávných moderních, molekulárně genetických studiích bylo shledáno, že je tento druh podstatně vzdálen od rodu \"Chenopodium\" a v roce 2012 byl navrácen do rodu \"Blitum\" pod vědeckým jménem \"Blitum bonus-henricus\".\n\nTato fylogenetická anylýza vyřešila složitou, více než dvěstěletou taxonomickou nejasnost kvůli rozdílné interpretaci jednotlivých morfologických znaků. Poskytla moderní klasifikaci a v jejím důsledku se vrátily dlouho nepoužívaná jména rodů \"Blitum\", \"Lipandra\", \"Oxybasis\" a vznikl nový rod \"Chenopodiastrum\".\n\nVědecký název druhu \"bonus-henricus\" značí \"dobrý Henry\", což je podle jedné teorie úlitba anglickému králi a podle druhé se vztahuje ke středoevropské pohanské víle \"Guter Heinrich\".\n\nVytrvalá, žlutozelená, chlupatá bylina s tlustou lodyhou vysokou 20 až 60 cm, vyrůstající z dřevnatějícího, hluboko sahajícího kořene. Lodyha je vzpřímená nebo krátce vystoupavá, bez uzlin, jednoduchá nebo slabě rozvětvená a celá pokrytá měkkými a slabě lepkavými chloupky, které způsobují \"pomoučený\" vzhled rostliny. Je střídavě porostlá jednoduchými, celistvými listy s řapíky až 15 cm dlouhými, čepele mívá dlouhé 5 až 10 cm a široké 4 až 9 cm. V dolní části lodyhy bývají listy trojúhelníkovité až střelovité a v horní kosočtverečné až kopinaté. Listy jsou celokrajné, mělce vykrajované nebo chobotnatě zubaté a na vrcholu jsou zaoblené nebo mají tupou špičku.\n\nKvětenství, vyrůstající na hlavním stonku i vedlejších větvích, je ve své spodní části řídký a v horní hustý lichoklas či hustá lata lichoklasů. Je složený z vícekvětých klubíček o průměru do 5 mm. Květy nemají listeny, jsou z většiny oboupohlavné, řidčeji pouze samičí. Jejich vytrvalé okvětí je zelené, nejčastěji pětičetné, volné okvětní lístky jsou kopinaté až vejčité, na vrcholu rozšířené a někdy zubaté, na vnější straně mívají průsvitný lem. V květu je nejčastěji pět tyčinek s prašníky s pylem, vejčitý semeník a jedná krátká a tlustá čnělka se z okvětí vyniklou bliznou se dvěma či třemi rameny. Rozkvetlé květy nevoní a nemají nektar, jsou proto opylovány hlavně větrem.\n\nPlody jsou vejčitě ledvinovité, čočkovitě zploštělé, tupě hranaté, hnědé nažky 1,5 až 2 mm velké, které jsou asi do jedné třetiny obalené lístky suchého okvětí. Nažky (semena) klíčí v chladu poměrně pomalu, ale spolehlivě. Lze je vysévat přímo na stanoviště, nebo mladé rostlinky předpěstovat v teple a teprve pak vysazovat. Rostliny se přirozeně do blízkého okolí šíří rozrůstáním oddenků a na větší vzdálenost semeny roznášenými větrem nebo vodou přívalových dešťů.\n\nDroga z usušeného kořene merlíku všedobru obsahuje saponiny, sliz, třísloviny, organické kyseliny, flavonoidy aj., z listů obsahuje hlavně vitamín C, železo, vápník, fosfor, draslík a další prvky. Listy obsahují hojně kyseliny šťavelové a nejsou proto vhodné pro lidi trpící revmatismem, dnou nebo onemocněním ledvin. Kořenů se dříve používalo v lidovém léčitelství pro laxativní účinky a listů na podporu tvorby mléka (u zvířat i lidí). Listy se ovinovaly okolo hnisavých ran a vředů. Častěji však výživné mladé listy sloužívaly syrové k přípravě salátu a špenátu, koncem jara jsou však již tuhé a musí se tepelně upravovat. Dříve se tato bylina hojně pěstovala v zahradách a její současný výskyt v blízkosti obcí je obvykle následek zplanění do volné přírody.\n\nListy jsou potravou pro housenky některých můr, např. v české přírodě pro blýskavku lebedovou, můru kapustovou, píďalička východní a píďalku mochnovou.\n\n"}
{"id": "1530112", "url": "https://cs.wikipedia.org/wiki?curid=1530112", "title": "Reineris Salas", "text": "Reineris Salas\n\nReineris Salas Pérez (* 17. března 1987) je kubánský zápasník–volnostylař.\n\nZačínal s gymnastikou, kterou na na střední sportovní škole EIDE (Escuela de Iniciación Deportiva Escolar) v rodném Havně kombinoval s judem. Při hledání ideální sportu se v 16 letech dostal k zápasu ve volném stylu. Připravuje se ve vrcholovém tréninkovém středisku CEAR (Centro de Entrenamiento de Alto Rendimiento) pod vedením Julio Mendiety. V kubánské mužské reprezentaci se pohyboval od roku 2006 ve váze do 84 kg. V roce 2008 uspěl v kubánské olympijské nominaci pro start na olympijských hrách v Pekingu. Po úvodní těsné výhře 2:1 na sety proti Američanovi Andy Hrovatovi prohrál ve čtvrtfinále s Turkem Serhatem Balcım 0:2 na sety.\n\nV letech 2011 a 2012 se dostal do složité životní situaci, když byl za údajnou nedisciplinovanost vyřazen z kubánské reprezentace. Vrátil se v roce 2013 druhým místem na mistrovství světa v Budapešti a v roce 2016 se vítězstvím na dubnové panamerické olympijské kvalifikaci v texaském Friscu kvalifikoval na olympijské hry v Riu. V Riu prohrál ve čtvrtfinále s reprezentantem Turecka Selimem Yaşarem 2:5 na technické body a přes opravy se probojoval do boje o třetí místo proti Američanu J'den Coxovi. Vyrovnaný duel prohrával do poslední minuty 0:1 na technické body. V poslední minutě došlo k několika nepřehledným situacím v parteru, za které dostal 6 sekund před koncem vyrovnávací bod. Tím se dostal do vedením jako poslední bodující a sahal po bronzové olympijské medaili. Američané však podali protest a jury po několika minutách zkoumání videozáznamu přiznala Coxovi ze závěrečné akce 2 body. Kubánci s verdiktem nesouhlasili a opustili hrací plochu. Zápas tak skončil 6 sekund před koncem jeho odstoupením za stavu 1:3 na technické body. Obsadil dělené 5. místo.\n\nOd roku 2017 startuje ve vyšší váze do 97 kg.\n\n"}
{"id": "1530113", "url": "https://cs.wikipedia.org/wiki?curid=1530113", "title": "Seznam koncertních turné skupiny Queen", "text": "Seznam koncertních turné skupiny Queen\n\nToto je seznam koncertních turné slavné britské rockové skupiny Queen.\n"}
{"id": "1530114", "url": "https://cs.wikipedia.org/wiki?curid=1530114", "title": "Ippolito Pindemonte", "text": "Ippolito Pindemonte\n\nIppolito Pindemonte (13. listopadu 1753, Verona – 18. listopadu 1828, tamtéž) byl italský básník, prozaik, dramatik a překladatel, jehož díla jsou sice formou klasicistní, ale plná preromantické senzibility.\n\nPocházel z bohaté aristokratické rodiny. Vzdělání získal na Collegio dei Nobili di San Carlo v Modeně. V mládí také hodně cestoval, roku 1775 po Itálii a v letech 1788- 1789 navštívil Londýn, Berlín, Vídeň a Paříž. Francouzskou revoluci zpočátku uvítal, ale její další vývoj sledoval se značnou skepsí.\n\nOvlivěn Foscolem, Alfierim a anglickými básníky Thomasem Grayem a Edwardem Youngem psal verše, prózy a dramata sice formou klasicistní, ale s preromantickou sensibilitou projevující se sklonem k melancholii a k poklidnému prožívání samoty. Překládal z latiny, řečtiny, francouzštiny a angličtiny, významný je především jeho překlad Homérovy \"Odysseii\", který vyšel roku 1822.\n\n"}
{"id": "1530117", "url": "https://cs.wikipedia.org/wiki?curid=1530117", "title": "Marina Amaral", "text": "Marina Amaral\n\nMarina Amaral (* 1994, Belo Horizonte) je brazilská umělkyně známá tím, že koloruje historické černobílé fotografie.\n\nJe umělkyně samouk, byla studentkou mezinárodních vztahů na vysoké škole, ale v dubnu 2015 ukončila školní docházku, aby se mohla naplno věnovat umění.\n\nKreativní proces Mariny Amaral spočívá v přidávání barev do černobílých fotografií pomocí Photoshopu na základě pečlivého historického výzkumu, aby co nejlépe určila barvy každého zobrazeného objektu. Ačkoli se vždy zajímala o historii, nevěděla nic o procesu digitálního kolorování, dokud o něm nečetla na online fóru. Amaral prohlásila, že svými úpravami poskytuje „druhou perspektivu“, protože obrázky se díky barvám již nezdají být tak vzdálené od současného diváka. Její proces kolorování fotografie může trvat jednu hodinu, ale i déle než měsíc. Každá kolorovaná fotografie může obsahovat i stovky vrstev.\n\nV roce 2017 Amaral ilustrovala knihu historika Dana Jonese \"The Colour of Time: A New History of the World (Barva času: Nová historie světa), 1850–1960\". \n\nV roce 2018 Amaral obarvila dvacet archivních fotografií vězňů z koncentračního tábora Osvětim pod názvem \"Tváře Osvětimi\". Projekt byl ve spolupráci s muzeem Osvětim-Birkenau. Většinu těchto snímků pořídil Wilhelm Brasse, a jsou mezi nimi také fotografie čtrnáctileté polské dívky Czesławy Kwoka.\n\nNěkteré z významných fotografií, které Marina Amaral kolorovala:\n\n"}
{"id": "1530125", "url": "https://cs.wikipedia.org/wiki?curid=1530125", "title": "Římskokatolická farnost Žacléř", "text": "Římskokatolická farnost Žacléř\n\nŘímskokatolická farnost Žacléř je územním společenstvím římských katolíků v rámci trutnovského vikariátu královéhradecké diecéze.\n\nBarokní kostel Nejsvětější Trojice v Žacléři byl postaven v roce 1677 nákladem jezuitského řádu. Farnost přestala být po polovině 20. století obsazována sídelním duchovním správcem. V rámci procesu slučování farností se žacléřská farnost rozšířila o původně samostatnou farnost \"Bernartice\", která administrativně zanikla k 1. lednu 2006.\n\nFarnost je spravována \"ex currendo\" z trutnovského arciděkanství.\n\n"}
{"id": "1530128", "url": "https://cs.wikipedia.org/wiki?curid=1530128", "title": "Hacukaiči", "text": "Hacukaiči\n\nHacukaiči () je město v prefektuře Hirošimě v Japonsku. K roku 2018 v něm žilo přes 115 tisíc obyvatel.\n\nHacukaiči leží na jihozápadě největšího japonského ostrova Honšú východně od Iwakuni a západně od Hirošimy; na pobřeží Vnitřního moře.\n\nMěsto Hacukaiči vzniklo 1. dubna 1988.\n\n\nNa území města na pobřeží stejnojmenného ostrova leží šintoistická svatyně Icukušima.\n"}
{"id": "1530134", "url": "https://cs.wikipedia.org/wiki?curid=1530134", "title": "Milan Murín", "text": "Milan Murín\n\nMilan Murín (* 24. ledna 1964) je bývalý slovenský hokejový obránce. \n\nV československé lize hrál za TJ Zetor Brno, Duklu Trenčín a HC Železárny Třinec. Odehrál 7 ligových sezón, nastoupil ve 259 ligových utkáních, dal 9 ligových gólů a měl 19 asistencí. V nižších soutěžích hrál i za TJ Lokomotiva Ingstav Brno, TJ ZVL Žilina, SK Znojemští Orli, HC Havířov, SK Karviná a HC Rondo Brno. \n"}
{"id": "1530143", "url": "https://cs.wikipedia.org/wiki?curid=1530143", "title": "DAR-6", "text": "DAR-6\n\nCvičné letadlo DAR-6 navrhl konstruktér ing. Cvetan Lazarov, který zaujal pozici po odešlém konstruktéru ing. Hermannu Winterovi zpět do Německa. Letoun vyrobila bulharská společnost DAR – Daržavna Aeroplanna Rabotilnica (bulharsky: \"Държавна Аеропланна Работилница\", česky: Státní letecká dílna) z Božuriště nedaleko Sofie. Prototyp výrobního čísla 45 obdržel 19. ledna 1932 imatrikulační číslo LZ-BZL. Celkem byly v letech 1932–1934 vyrobeny 2 prototypy, ale letoun se nedostal do sériové výroby.\n\nTento letoun se zúčastnil soutěže na bulharský cvičný letoun, ale nebyl v soutěži vybrán, protože u letounu Caproni (Kaproni Bulgarski KB-1) vyráběném v bulharském Kanzalaku byly dosaženy výhodnější parametry. V roce 1934 byl dokončen druhý prototyp (v. č. 46), na kterém bylo provedeno několik konstrukčních změn. Ale ani tento letoun nebyl tak kvalitní, aby byla objednána bulharským letectvem sériová výroba. \n\nLetoun měl být používán pro pokračovací pilotní výcvik. \n\nLetoun byl konvenční dvouplošník s pevným podvozkem. Dvoučlenná posádka, sedadla v tandemovém uspořádání s otevřenými kokpity. Trup byl příhradové konstrukce svařované z ocelových trubek a byl v přední a horní části (ve výšce kokpitů) zakryt duralovým plechem a na ostatních površích plátnem. Křídla dřevěné konstrukce byla pokryta plátnem. Horní křídlo se skládalo ze dvou polovin připevněných k trupu. Horní křídlo bylo rozměrově shodné s dolním křídlem, což umožňovalo jejich zaměnitelnost. Klasický podvozek se dvěma široce rozloženými hlavními koly a kovovou ocasní ostruhou. \n\nByl poháněn hvězdicovými motory Walter. Každý z prototypů měl jiný motor. První prototyp měl Walter Vega, což měla být verze pro základní výcvik. Druhý prototyp (pokročilá tréninková verze) byl vybaven motorem Walter Mars 107/110 kW (145/150 k) s prstencovým krytem motoru Townend a s dvoulistou dřevěnou vrtulí pevného stoupání. \n\n\nData dle\n\n\n\n\n\n"}
{"id": "1530145", "url": "https://cs.wikipedia.org/wiki?curid=1530145", "title": "Michel Batista (zápasník)", "text": "Michel Batista (zápasník)\n\nMichel Batista Martínez (* 20. dubna 1984 Camagüey) je bývalý kubánský zápasník–volnostylař, po imigraci do Spojených států v roce 2014 zápasník profesionál.\n\nPřipravoval se v Havaně ve vrcholovém tréninkovém středisku CEAR (Centro de Entrenamiento de Alto Rendimiento) pod vedením Julio Mendiety. V kubánské volnostylařské reprezentaci se pohyboval od roku 2005 ve váze do 96 kg. V roce 2008 potvrdil roli kubánské reprezentační jedničky a startoval na olympijských hrách v Pekingu. Do Pekingu nepřijel v optimálně formě, ale do jisté míry mu přálo štěstí. V úvodním kole jeho soupeř Američan Daniel Cormier nenastoupil ze zdravotních důvodů. Druhý zápas prohrál s reprezentantem Kazachstánu Tajmurazem Tydžytym jednoznačně 0:2 na sety. V opravách porazil v panamerickém derby Venezuelana Luise Vivenese 2:0 na sety a v souboji o třetí místo nastoupil proti Gruzínu Giorgi Gogšelidzemu. Ve druhém setu nezachytil Gogšelidzeho nožní poraz a prohrál před časovým limitem na lopatky. Obsadil dělené 5. místo. V roce 2016 však prošly odebrané vzorky z olympijských her v Pekingu novou analýzou. Vzorek jeho přemožitele Tajmuraze Tydžytyho byl pozitivní na látku dehydrochlormethyltestosterone (turinabol – anabolický steroid) a po jeho diskvalifikaci získal dodatečně bronzovou olympijskou medaili. Medaili si však nemohl převzít. V roce 2014 z Kuby utekl přes Mexiko do Spojených států.\n\nOd roku 2009 šla jeho forma postupně dolů a v roce 2012 prohrál nominaci na olympijské hry v Londýně s Javierem Cortinou. Od roku 2013 startoval krátce ve vyšší váze do 120 (125) kg. \n\nPo imigraci do Spojených států v roce 2014 se živí zápasením jako profesionál. Zápasí pod organizacemi World Fighting Championship, Fight Time Promotions, Titan Fighting Championships a v listopadu 2018 se v jednom zápase objevil jako předskokan na turnaji prestižní Ultimate Fighting Championship. V zápase s Mauricem Greenem prohrál před časovým limitem škrcením.\n\n"}
{"id": "1530146", "url": "https://cs.wikipedia.org/wiki?curid=1530146", "title": "Michel Batista", "text": "Michel Batista\n\nJméno a příjmení Michel Batista se může vztahovat k následujícím osobnostem:\n\n"}
{"id": "1530150", "url": "https://cs.wikipedia.org/wiki?curid=1530150", "title": "G-rex (Tyrannosaurus)", "text": "G-rex (Tyrannosaurus)\n\nG-rex (katalogové označení \"MOR 1128\") je exemplář obřího teropoda druhu \"Tyrannosaurus rex\", objeveného v roce 2001 tehdejším studentem Kalifornské univerzity v Berkeley Gregem Wilsonem. Fosilie byly nalezeny v oblasti vodní nádrže Fort Peck na území kraje Garfield ve východní Montaně. Vykopávky probíhaly pod vedením Nelse Petersona a týmu z instituce \"Museum of the Rockies\", sídlícím ve městě Bozeman. \n\nZkameněliny tohoto jedince byly objeveny v sedimentech souvrství Hell Creek. Celkem bylo vykopáno 23 kostí, což odpovídá 8 % kompletnosti (podle počtu kosterních částí). Objevena byla nekompletní spodní čelist, 7 žeber, 4 hrudní a jeden ocasní obratel, 3 hemální kosti, část lopakty, fragmenty kostí sedacích, stydkých a levá stehenní i holenní kost. K roku 2008 byl z tohoto exempláře vystaven pouze jeden fosilní zub.\n\nO výzkumu tohoto jedince byl v produkci \"Discovery Channel\" natočen dokument s názvem \"Valley of the T. rex\" (\"Údolí T. rexe\"), ve kterém účinkoval paleontolog Jack Horner. V průběhu výzkumu vědci zjistili, že ačkoliv nešlo o rekordně velký exemplář, jednalo se zřejmě o robustní morfotyp o odhadované hmotnosti 5600 kg. Paleontoložka Mary Higby Schweitzerová prováděla výzkum měkkých tkání ve fosilích tohoto exempláře a údajně se jí podařilo získat vzorky jakéhosi původního organického materiálu.\n\n\n"}
{"id": "1530152", "url": "https://cs.wikipedia.org/wiki?curid=1530152", "title": "Dénestanville", "text": "Dénestanville\n\nDénestanville je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "1530153", "url": "https://cs.wikipedia.org/wiki?curid=1530153", "title": "Andrzej Fischer", "text": "Andrzej Fischer\n\nAndrzej Fischer (15. ledna 1952 Swarzędz – 22. listopadu 2018) byl polský fotbalový brankář.\n\nChytal v polské nejvyšší soutěži za Lech Poznań a Górnik Zabrze. Nastoupil ve 108 ligových utkáních. V nižších soutěžích chytal za Olimipii Poznań, GKS Żory a VfR Aalen. V Poháru UEFA nastoupil ve 3 utkáních. Za polskou reprezentaci nastoupil v roce 1974 ve 2 utkáních. Byl členem polské reprezentace na Mistrovství světa ve fotbale 1974, kde Polsko získalo bronzové medaile za 3. místo, ale do zápasu nenastoupil. \n\n"}
{"id": "1530155", "url": "https://cs.wikipedia.org/wiki?curid=1530155", "title": "Shizuoka Stadium", "text": "Shizuoka Stadium\n\nShizuoka Stadium (též Shizuoka ECOPA Stadium či ) je víceúčelový stadion sloužící zejména pro fotbal a atletiku ve Fukuroi v Šizuoce. Pojme 50 889 diváků. Domácí zápasy zde hraje fotbalový klub Jubilo Iwata a Shimizu S-Pulse.\n\nStadion byl postaven v roce 2001 při příležitosti Mistrovství světa ve fotbale 2002, které se konalo v Japonsku a Jižní Koreji. Je postaven tak, že se další řady sedadel umožňují rozšít na maximálně 51 349 sedadel. Název ECOPA pochází ze dvou anglických slov Ecology Park, protože hromadí dešťovou vodu a používá ji k zavlažování trávníku a toalet.\n\nV roce 2019 se stal jedním ze stadionu, kde proběhly zápasy v Mistrovství světa v rugby.\n"}
{"id": "1530156", "url": "https://cs.wikipedia.org/wiki?curid=1530156", "title": "Grivița", "text": "Grivița\n\nGrivița je název více míst v Rumunsku:\n\n"}
{"id": "1530157", "url": "https://cs.wikipedia.org/wiki?curid=1530157", "title": "Javier Cortina", "text": "Javier Cortina\n\nJavier Cortina Lacerra (* 12. dubna 1987 Santiago de Cuba) je bývalý kubánský zápasník–volnostylař.\n\nZápasení se věnoval v rodném Santiagu pod vedením Ramóna Argüellese. Později byl přijat na střední sportovní školu EIDE Capitán Orestes Acosta. Vrcholově se připravoval v Havaně v sportovním středisku CEAR Cerro Pelado (Centro de Entrenamiento de Alto Rendimiento) pod vedením Julia Mendiety. V kubánské mužské reprezentaci se prosadil v olympijském roce 2012 ve váze do 97 kg. Na březnové panamerické olympijské kvalifikaci ve floridském Kissimmee se kvalifikoval z prvního místa na olympijské hry v Londýně. V Londýně prohrál v úvodním kole s reprezentantem Kanady Chetagem Plijevem tesně 1:2 na sety.\n\nV roce 2014 získal dodatečně bronzovou medaili z mistrovství světa v Taškentu po diskvalifikaci reprezentanta Turecka Šamila Achmedova. V roce 2016 se prvním místem na panamerické olympijské kvalifikaci v texaském Friscu kvalifikoval na olympijské hry v Riu. V Riu prohrál v úvodním kole s úřadujícím mistrem světa Američanem Kylem Snyderem 3:10 na technické body.\n\n"}
{"id": "1530162", "url": "https://cs.wikipedia.org/wiki?curid=1530162", "title": "Miyagi Stadium", "text": "Miyagi Stadium\n\nMiyagi Stadium (též Hitomebore Stadium Miyagi či ) je víceúčelový stadion sloužící zejména pro fotbal a atletiku v Rifu. Pojme 49 133 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\n\nStadion byl postaven v roce 2001 při příležitosti Mistrovství světa ve fotbale 2002, které se konalo v Japonsku a Jižní Koreji. Design arény je dílem architekta Hitoshi Abe a náklady na stavbu činily 269 milionů €. \n\nV roce 2012 se stal jedním ze stadionu, kde proběhly zápasy v Mistrovství světa ve fotbale žen do 20 let a při Letních olympijských her v roce 2020 v Tokiu se zde budou konat zápasy ve fotbale.\n"}
{"id": "1530167", "url": "https://cs.wikipedia.org/wiki?curid=1530167", "title": "Knihovna městského obvodu Pardubice III", "text": "Knihovna městského obvodu Pardubice III\n\nKnihovna městského obvodu Pardubice III (též Knihovna Dubina) je součástí městského obvodu Pardubice III. Jedná se o veřejnou knihovnu místního rozsahu, která zahrnuje místní části Studánka, Drážka, Hůrka, Slovany a Dubina. Sídlí na adrese Lidmily Malé 656, Pardubice. Knihovní fond obsahuje nejen knihy, ale i audio knihy, turistické mapy, deskové hry či periodika.\n\nHistorie knihovnictví v Pardubicích se datuje na počátek roku 1897, kdy městská rada ustanovila výbor, který do třech měsíců měl založit Veřejné obecní knihovny pardubické. Obecní knihovna byla slavnostně otevřena 7. července roku 1897 ve druhém poschodí radnice na Pernštýnském náměstí. O tři roky později byla založena v Pardubicích i první veřejná čítárna. \n\nRok 1917 byl rokem, kdy politická nevůle pozastavila činnost knihoven. Vznikem Československé republiky a příznivé situace ve státu vznikl nový zákon o veřejných knihovnách, vydán 22. července 1919, kde byla zakotvena povinnost zřizovat veřejné obecní knihovny. Vzniká tak nejhustší síť knihoven na světě.\n\nPůvodně Obecní, později Okresní knihovna Pardubic a v současnosti Krajská knihovna v Pardubicích je roku 1920 přestěhována do ulice Na Hrádku, v roce 1929 do budovy č. p. 116 na Smetanově náměstí, kde ji můžeme nalézt do roku 1960. \n\nDůležitým mezníkem knihovnictví v Pardubicích je rok 1941, kdy knihovník Zdeněk Vavřík prosazuje otevření první pobočky knihovny na Skřivánku. Samostatné dětské oddělení je otevřeno 1.10.1950 ve Sladkovského ulici. Knihovna tak postupně začíná rozšiřovat svoji působnost na území města. \nTeď již Krajská knihovna v Pardubicích je v době prázdnin roku 1960 přestěhována do současných prostor historické budovy na Pernštýnském náměstí č. p. 77 a v září zahajuje plnohodnotný provoz. Toho času je otevřeno již šest poboček Krajské knihovny a to na Skřivánku, v Pardubičkách, ve Studánce, na Slovanech, na Okrouhlíku a v Jägermannově ulici.\n\nKnihovna Dubina jako pobočka vzniká v roce 1984 v prostorách mateřské školky v Rumunské ulici, kde sídlí do poloviny roku 2009. Vedení města Pardubice v roce 1991 coby opatření proti porevolučnímu osamostatňování okrajových částí rozhoduje o rozdělení města do několika obvodů. Městský obvod Pardubice III vzniká v roce 2002 a v roce 2007 přebírá pod svoji správu i Knihovnu Dubina.\n\nKnihovna Dubina je plně automatizována. Knihovní výpůjčky jsou evidovány v knihovním systému VERBIS. Čtenář má k dispozici i webový e-katalog PORTARO. Knihovna má i svůj facebookový profil – stránku. Knihy, audioknihy, turistické mapy a deskové hry jsou registrovaným čtenářům půjčovány na 30 kalendářních dní, periodika na 14 kalendářních dní. Samozřejmostí je možnost prolongace u všech knihovních dokumentů.\n\nDĚTSKÉ ODDĚLENÍ\nSoučástí knihovny je i dětské oddělení. Děti i jejich rodiče nalézají klidné prostředí knih, deskových her i hraček pro malé nečtenáře. Jednou z priorit knihovnic je rozvíjet čtenářskou gramotnost u dětí nejen ve formě knih, ale i tvorbou vzdělávacích programů pro mateřské i základní školy, přípravou tvořivých dílniček, výtvarných soutěží či junior kvízů. \n\nKLUB DESKOVÝCH HER\nKlub deskových her byl založen na základě poptávky rodičů a dětí. Jeho principem je především dětem ukázat, jak mohou účelně trávit čas a ještě se něčemu naučit v kolektivu dětí, což rozvíjí jejich sociální cítění. Klub deskových her spolupracuje s profesionálními hráči Herní ligy Pardubice, kteří pro širokou veřejnost pořádají i bezplatná herní odpoledne. Deskové hry se půjčují registrovaným členům klubu.\n\nVEŘEJNÝ INTERNET\nV prostorách Knihovny Dubina má veřejnost možnost usednout k PC a dle podmínek daných v Knihovním řádu knihovny jej mohou bezplatně užívat.\n\nTVOŘIVÉ DÍLNIČKY, VÝTVARNÉ SOUTĚŽE, KVÍZY\nKaždý měsíc knihovna pořádá především pro děti a jejich rodiče tvořivé dílničky. Témata jsou tvořena přímo knihovnicemi přesně na míru věkové skladbě dětí v knihovně. Jsou inspirovány přírodou, prázdninami a významnými svátky (velikonoce, vánoce). V době podzimu a vánoc jsou dílničky zaměřeny i na seniorky a seniory. Tvořivé dílničky jsou financovány zřizovatelem knihovny a pro širokou veřejnost jsou bezplatné.\nDále knihovna pořádá výtvarné soutěže zaměřené na děti z mateřských i základních škol. V jarních měsících mají děti možnost luštit soutěžní kvízy, kde se knihovna zaměřuje na práci s naučnou literaturou. V letních měsících je pořádána i fotografická soutěž, kde stěžejním tématem je vždy kniha. V rámci podzimu knihovna každoročně připravuje křížovky či kvízy pro dospělé a své aktivity se snaží vyvíjet i v oblasti spolupráce se seniory. Výherci všech soutěžních aktivit obdrží vždy krásnou tematikou knihu.\n\nSPOLUPRÁCE\nKnihovna Dubina spolupracuje se Svaz knihovníků a informačních pracovníků České republiky (dále jen SKIP). Tato celorepubliková organizace vyhlašuje hned několik projektů v kalendářním roce, do kterých se knihovna zapojuje. Především se jedná o Akce: Březen - měsíc čtenářů, Čtenář roku, Týden knihoven či Den pro dětskou knihu. \nKnihovna je součástí projektu Paměti národa – Den veteránů. \n\nKnihovní fond Knihovna Dubina čítá řadu rozdílně literárně zaměřených knih, audioknih, deskových her, turistických map a periodik. Skladba knihovního fondu je tvořena na základě poptávky místních čtenářů, věhlasnosti nabízených knih, z darů čtenářů, oblíbenosti autorů či vychází vstříc požadavkům základních a středních škol na povinnou četbu.\n\n"}
{"id": "1530168", "url": "https://cs.wikipedia.org/wiki?curid=1530168", "title": "Petra Matěchová", "text": "Petra Matěchová\n\nPetra Matěchová (* 8. prosince 1971) je bývalá československá sáňkařka. \n\nNa XVI. ZOH v Albertville 1992 skončila v závodě jednotlivců na 17. místě. \n\n"}
{"id": "1530182", "url": "https://cs.wikipedia.org/wiki?curid=1530182", "title": "Abraham Conyedo", "text": "Abraham Conyedo\n\nAbraham de Jesús Conyedo Ruano (* 7. řijna 1993) je původem kubánský zápasník–volnostylař, který od roku 2018 reprezentuje Itálii.\n\nNa střední sportovní škole EIDE Hector Ruiz Pérez v rodné Santa Claře se věnoval zpočátku olympijskému boxu, ale pro slabé výsledky byl přeřazen do zápasnické skupiny. Později se vrcholově připravoval v Havaně v sportovním středisku CEAR Cerro Pelado (Centro de Entrenamiento de Alto Rendimiento) pod vedením Julia Mendiety. V kubánské mužské reprezentaci se pohyboval od roku 2014 ve váze do 97 kg. V roce 2016 prohrál nominaci na olympijské hry v Riu s Javierem Cortinou. V roce 2017 odešel s trenérem Enrique Valdesem do Itálie v rámci italsko-kubánské spolupráce na podporu olympijského zápasu v zemi. Itálii reprezentuje od roku 2018.\n\n"}
{"id": "1530190", "url": "https://cs.wikipedia.org/wiki?curid=1530190", "title": "Pičora", "text": "Pičora\n\nPičora nebo Bčara ( Ҧичора nebo Бчара, ფიჩორი – Pičori) je vesnice v Abcházii v okrese Gali, kterou ze západního směru omývá Černé moře. Leží přibližně 27 km jihozápadně od okresního města Gali. Na severu sousedí s První Otobajou, na východě s Druhou Otobajou a na jihu se nachází hranice s Gruzií, za níž se nacházejí dvě sousední obce Anaklia a Ganardžiis Muchuri z kraje Samegrelo – Horní Svanetie, kolem nichž se do Černého moře vlévá řeka Inguri.\n\nOficiálním názvem obce je Vesnický okrsek Pičora \"(rusky Пичорская сельская администрация, abchazsky Ҧичора ақыҭа ахадара)\". Za časů Sovětského svazu se okrsek jmenoval Pičorský selsovět \"(Пичорский сельсовет)\".\n\nSoučástí Pičory jsou následující části:\n\n\nPičora byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti.\n\nBěhem války v Abcházii v letech 1992–1993 byla obec ovládána gruzínskými vládními jednotkami a po skončení bojů se obyvatelstvo ocitlo pod vládou separatistické Abcházie.\n\nDle Moskevských dohod z roku 1994 o klidu zbraní а o rozdělení bojujících stran byla Gagida začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. Na pobřeží byla zatím budována ruská vojenská základna, dokončena byla krátce poté na konci roku 2008. Vojáci se do ní přesunuli ze zrušené základny v sousední První Otobaji. Na podzim 2008 byla obec a pohraniční stráž několikrát cílem ostřelování směrem od gruzínské Ganardžiis Muchuri s mrtvými pohraničníky i civilisty, což vedlo k opevnění hranice kolem obce a prezident Abcházie Sergej Bagapš tyto útoky nazval na zasedání bezpečnostní rady teroristickými akcemi Gruzie na území Abcházie.\n\nV roce 2011 podnikli ruští a abchazští pohraničníci v obci zátah na zdejší pašeráky drog. Celkem deset osob obvinili z drogové kriminality i z nelegálního ozbrojování.\n\nDle nejnovějšího sčítání lidu z roku 2011 je počet obyvatel této obce 1064 a jejich složení následovné:\n\n\nPřed válkou v Abcházii žilo v obci 401 obyvatel, v celém Pičorském selsovětu 1064 obyvatel. Tedy stejně jako při posledním sčítání lidu.\n\n"}
{"id": "1530200", "url": "https://cs.wikipedia.org/wiki?curid=1530200", "title": "Cornershop", "text": "Cornershop\n\nCornershop je britská hudební skupina. Založil ji v roce 1991 v Leicesteru zpěvák a skladatel Tjinder Singh, který předtím působil ve skupině General Havoc. Tvorba kapely spojuje pop music, rock a EDM s indickou lidovou hudbou. Kromě angličtiny zpívají také v paňdžábštině. Název skupiny znamená „obchod na rohu“ a naráží na maloobchod jako typické zaměstnání indických přistěhovalců v Británii.\n\nJejich největším hitem byla píseň \"Brimful of Aisha\", věnovaná indické zpěvačce jménem Asha Bhosle. Úspěšný byl také remix, s kterým se Fatboy Slim dostal v roce 1998 na první místo hitparády UK Singles Chart.\n\nV roce 2009 vydali po sedmileté pauze album \"Judy Sucks a Lemon for Breakfast\".\n\n\n"}
{"id": "1530207", "url": "https://cs.wikipedia.org/wiki?curid=1530207", "title": "Ryan Kelly (fotograf)", "text": "Ryan Kelly (fotograf)\n\nRyan Kelly (* 1986) je americký fotožurnalista. Získal Pulitzerovu cenu za reportáž během Unite the Right Rally 2017 v Charlottesville ve Virginii, za fotografii muže, který automobilem najel do demonstrantů.\n\nV letech 2013–2017 byl fotožurnalistou v \"The Daily Progress\" v Charlottesville a nyní je koordinátorem digitálních a sociálních médií v Ardent Craft Ales. \n\nKelly byl stážistou v \"Daily Press\" v Newport News ve Virginii. V roce 2013 nastoupil do \"The Daily Progress\" v Charlottesville jako fotožurnalista. Po téměř čtyřech letech opustil noviny, a jako důvod zmínil nízkou mzdu, dlouhou pracovní dobu, špatné plánování a neustálý stres.\n\nNyní (2019) pracuje jako koordinátor digitálních a sociálních médií v Ardent Craft Ales. Rovněž pravidelně na volné noze dokumentuje všechny domácí fotbalové a basketbalové hry z University of Virginia. Kelly také přijímá různé úkoly z několika novin ve střední Virginii. \n\nKelly byl v březnu 2018 zařazen do Top 10 Photo of 2017 časopisu TIME a získal 1. místo v Pictures of the Year International 2017. Jeho snímek \"Car Attack\" (\"Automobilový útok\") získal druhou cenu v soutěži Spot News World Press Photo 2018.\n\n\"Sports Illustrated\" použil Kellyho fotografii University of Virginia basketbalového hráče Isaiaha Wilkinse na obálce svého vydání 12. března 2018, které se týkalo březnového šílenství NCAA 2018.\n\nJedno z prvních ocenění Ryana Kellyho bylo za jeho sportovní fotografii. V roce 2011 se umístil na třetím místě v soutěži Virginia News Photographers Association 2011 ve sportovní divizi. V následujícím roce získal doma první místo v soutěži VNPA 2012 v kategorii sport. V roce 2013 byl Kelly v žebříčku jako šestý z 25 novinářů mladších 25 let na webu Boston.com.\n\nKelly se narodil v roce 1986 v Springfieldu ve Virginii. Navštěvoval West Springfield High School a poté se přestěhoval do Newport News ve Virginii, kde navštěvoval univerzitu Christopher Newport University, kde vystudoval angličtinu. Během svého působení na Christopher Newport University pracoval Kelly ve školních novinách \"The Captain's Log\", jako reportér a editor začal fotografovat, což později vedlo k jeho zaměření na fotožurnalistiku. V roce 2013 se Kelly a jeho rodina přestěhovali do Charlottesville, kde pracoval pro \"The Daily Progress\". Po čtyřech letech strávených s personálem v novinách se on a jeho rodina přestěhovali do Richmondu ve Virginii, kde v současnosti (2019) žijí. \n"}
{"id": "1530208", "url": "https://cs.wikipedia.org/wiki?curid=1530208", "title": "Italské velvyslanectví v Praze", "text": "Italské velvyslanectví v Praze\n\nItalské velvyslanectví v Praze, krátce též \"italská ambasáda\" (italsky \"Ambasciata d'Italia a Praga\") je zastupitelský úřad Italské republiky v Česku. Sídlí na adrese Nerudova 20, Praha 1-Malá Strana.\n\nSoučasným velvyslancem je J.E. Francesco Saverio Nisio \n\nInstituce sídlí v rozlehlém Kolovratském paláci (dříve Thun-Hohenštejnském) v Nerudově ulici č. 20 na Malé Straně v městské části Praha 1, v těsném sousedství kostela Kostel Panny Marie Matky ustavičné pomoci při klášteře kajetánů/theatinů. Na protější straně Nerudovy ulice v Morzinském paláci sídlí úřad velvyslanectví Rumunska.\n\nBarokní vrata ve vstupním průčelí paláce střeží dva kamenní orli.\n\n"}
{"id": "1530214", "url": "https://cs.wikipedia.org/wiki?curid=1530214", "title": "Baulny", "text": "Baulny\n\nBaulny je francouzská obec v departementu Meuse v regionu Grand Est. Žije zde obyvatel.\n\nObec leží u hranic departementu Meuse s departementem Ardensko. \n\n"}
{"id": "1530220", "url": "https://cs.wikipedia.org/wiki?curid=1530220", "title": "Vila čp. 286 (Abertamy)", "text": "Vila čp. 286 (Abertamy)\n\nVila čp. 286 v Hornické ulici se nachází v Abertamech v okrese Karlovy Vary. Byla prohlášena Ministerstvem kultury České republiky v roce 2008 kulturní památkou České republiky. \n\nV období 1848–1850 založil v Abertamech strojovou výrobu rukavic Adalbert Eberhart. V roce 1892 založil vnuk Eberhartovy sestry Barnabas Zenker svou firmu. Výroba rukavic byla soustředěna do komplexu budov na Jáchymovské ulici čp. 132. Synové Zenkerovi, zdatní obchodníci a odborníci, v roce 1927 nechali postavit v Hornické ulici vilu, která byla později využívána k administrativním účelům. Po druhé světové válce byly Zenkerovy závody znárodněny a vila byla od roku 1959 využívána nově vzniklým Lesnickým odborným učilištěm v Abertamech.\n\nVila je samostatně stojící budova zastřešená strmou valbovou střechou a sedlovými vikýři obytného podkroví. Tato dispozice odpovídá záznamům v pozemkové knize, že vila byla postavena už v roce 1921. Svůj vzhled získala přestavbou v roce 1927. Budova je členěna dvojicí nárožních polygonálních arkýřů a dlouhou prosklenou lodžií v patře, která je podpírána cihlovými sloupky. Okna v lodžii jsou v dřevěných rámech posuvná, v přízemí jsou vsazeny dekorativní mříže. Schodiště k hlavnímu vchodu kryje půlkruhová deska, která je předsunuta ze spodní římsy lodžie. Schodiště je ukončeno zídkou ze strany zahrady, zdobenou velkou dekorativní vázou. Fasáda po obvodu přízemí a patra je tvořena hladkou omítkou.\n\nKolem domu byla zahrada ohrazená omítnutou zdí s kruhovými okénky, v nichž byly dekorativní mříže. Ke zdi byla přistavěna jednoduchá pergola.\n\nNa vstupní vestibul navazuje hala se schodištěm do patra v duchu tzv. \"Raumplanu\". Obklad haly tvoří hnědý mramor v kombinací se světlými mramory u parapetní zídky schodiště. Schodiště v hale prosvětluje velké obdélné okno, halu velká trojdílná okna pod nimiž jsou umístěny květinové truhlíky se skleníkem uprostřed. Ze schodišťové haly se přes posuvné dveře vchází do koupelny obložené růžovým mramorem, s původní vanou a originálním masážním koutem. Následuje kuchyně s původním kachlovým sporákem, vestavěnými skříněmi a výdejním oknem do přilehlé prostorné jídelny s originálním nábytkem. Z haly je také vstup do prosklené lodžie. V polygonálním nárožním arkýři se nacházela pracovna s dekorativními svítidly. Pokoje, které se napojovaly na halu, byly vybaveny umývadly vestavěnými do skříní a vstupem na lodžii. Obytné podkroví má mansardové pokoje prosvětlené okny ve štítech a vikýřích.\n\n"}
{"id": "1530221", "url": "https://cs.wikipedia.org/wiki?curid=1530221", "title": "Řád svobody (Portugalsko)", "text": "Řád svobody (Portugalsko)\n\nŘád svobody \"(: Ordem da Liberdade)\" je portugalské státní vyznamenání založené roku 1976 a udílené za významné služby pro demokracii a svobodu, za obranu hodnot civilizace a lidské důstojnosti. Velmistrem řádu je úřadující prezident Portugalska.\n\nŘád byl založen dne 4. října 1976 na počest karafiátová revoluce z roku 1974, během které zanikl autoritářský režim \"Estado Novo\" Antónia de Oliveira Salazara a Marcela Ceatana. Cílem bylo ocenit ty, kteří se vyznamenali při obraně nejcennějších revolučních ideálů.\n\nPodle ustanovujícího zákona č. 709-A/76 ze dne 4. října 1976, kterým byl řád zřízen, se vyznamenání udílelo za odměnu za významné občanské zásluhy občanům Portugalska i cizím státním příslušníkům, kteří se vyznačovali svou láskou ke svobodě a svou oddaností pro lidská práva a sociální spravedlnost, zejména při obraně republikánských a demokratických ideálů.\n\nByla jím vyznamenáni vojáci, kteří vedli karafiátovou revoluci a další lidé, kteří se postavili na obranu lidských práv.\n\nNásledně byl status řádu v roce 1986 mírně upraven a je využíván jako ocenění za dodržování hodnot civilizace, lidské důstojnosti a svobody.\n\nPodle oficiální klasifikace portugalských vyznamenání patří spolu s Řádem prince Jindřicha do kategorie \"Národních řádů (Ordens Nacionais)\".\n\nŘád byl udělen důstojníkům, kteří se přičinili o karafiátovou revoluci, která svrhla autoritářský režim \"Estado Novo\", stejně jako dalším, kteří bojovali za lidská práva. Poté byla pravidla pro udílení řádu v roce 1986 rozšířena.\n\nPočet žijících nositelů jednotlivých tříd řádu je omezen. Počet žijících nositelů velkokříže je omezen na 50, počet velkodůstojníků na 100, komturů na 300 a důstojníků na 400. Počet rytířů není omezen.\n\nŘádový řetěz je udílen zahraničním hlavám států a v několika případech byl udělen i bývalému prezidentu Portugalska. Poprvé byl řetěz udělen v roce 1987 francouzskému prezidentovi François Mitterrandovi.\n\nVelmistrem řádu je z titulu své funkce úřadující prezident republiky. V organizačních otázkách mu pomáhá kancléř řádu spolu s radou řádu.\n\nŘádový odznak má tvar bíle smaltovaného kulatého medailonu se světle modře smaltovaným řeckým křížem uprostřed. Kříž je obklopen zlatou korunou, která je úzce lemována tmavě modrým smaltem. Medailon je lemován ozdobou sestávající z jedenácti párů bíle smaltovaných stylizovaných křídel. Odznak je ke stuze připojen přívěskem v podobě zeleně smaltovaného vavřínového věnce oválného tvaru. Uvnitř věnce jsou červeně smaltované plameny. Celý řádový odznak je zlatě lemován. Velikost odznaku se pro jednotlivé třídy liší.\n\nŘádová hvězda má podobu řádové odznaku včetně přívěsku položeného na zlatém téměř kruhovém podkladu. V případě třídy komtura je podklad stříbrný.\n\nŘádový řetěz se skládá z kulatých bíle smaltovaných článků se světle modře smaltovaným řeckým křížem, které jsou v řetězu střídány články v podobě oválného zeleně smaltovaného vavřínového věnce s červeně smaltovanými plameny uprostřed. Řádový odznak je k řetězu zavěšen na zlatém kroužku.\n\nStuha je bílá se žlutými okraji.\nŘád je udílen v šesti řádných třídách. Dále k němu náleží zlatá a stříbrná medaile.\n\n\nV případě vyznamenání instituce či lokality se třída neudílí a subjekt se stává čestným členem řádu \"(Membro Honorário)\".\n"}
{"id": "1530225", "url": "https://cs.wikipedia.org/wiki?curid=1530225", "title": "LR Health &amp; Beauty Systems (Česko)", "text": "LR Health &amp; Beauty Systems (Česko)\n\nLR HEALTH & BEAUTY SYSTEMS, s.r.o. (LR) je česká dceřiná společnost německého koncernu LR Health & Beauty Systems GmbH, která podniká v přímém prodeji. Hlavní sortiment tvoří doplňky stravy, kosmetické produkty a parfémy.\n\nMateřská společnost, s původním názvem LR Cosmetic & Marketing GmbH, byla založena ve Spolkové republice Německo, ve městě Ahlen, v roce 1985. Zakladatelé byli Helmut Spikker a Achim Hickmann. V roce 1994 bylo otevřeno české zastoupení.\n\n\n\n\n\n\n\n\n\n\n\nSortiment produktů LR je rozdělen do 4 segmentů:\n\n\nSpolečnost používá kompenzační plán s odtržením samostatných skupin.\n\nBonus se počítá z bonusového základu (dále jen BZ), což je nákupní cena bez DPH a dopravy. Hodnota BZ je u výrobků pevně stanovena a je vyznačena ve Velkoobchodním ceníku pro LR partnery. Při splnění daných podmínek má LR partner nárok dle procentuálního bonusového stupně, kterého dosáhl za daný obratový měsíc, na vyplacení bonusu jak z vlastního obratu, tak na bonus z obratu skupiny svých LR partnerů. Hodnota 1 bodu (BH) byla stanovena na 17,50 Kč. Bodový základ (BZ) např. u 1 000 BH je 17.500 Kč.\n\n\n\n\n\nOd ledna 2009 se společnost LR podílí na charitativní práci prostřednictvím LR nadačního fondu, IČ: 28585623. Rozhodnutím správní rady nadačního fondu ze dne 2.května 2017 byl nadační fond zrušen s likvidací ke dni 1.července 2017. K tomuto dni vstoupil do likvidace a byl jmenován likvidátor. Od tohoto data společnost LR pokračovala v charitativní práci prostřednictvím LR Global Kids Fund e. V.\n\n\"Viz. článek: LR Health & Beauty Systems\"\n\n"}
{"id": "1530226", "url": "https://cs.wikipedia.org/wiki?curid=1530226", "title": "LR Health &amp; Beauty Systems", "text": "LR Health &amp; Beauty Systems\n\nLR Health & Beauty Systems GmbH (LR) byla založena v roce 1985 Helmutem Spikkerem a Achimem Hickmannem ve městě Ahlen pod názvem \"LR Cosmetic & Marketing GmbH\". Společnost LR je považována za největší německou společnost přímého prodeje v oblasti produktů pro zdraví a krásu.\n\nPrvními produkty bylo několik druhů parfémů a přípravky péče o tělo. V roce 1987 byly tyto produkty pojmenovány jako: „Line Racine“ (kosmetika) a „Lady Racine“ (parfémy). V roce 1989 LR překročila 1 000 000 ks prodaných parfémů.\n\nLR překročila roční obrat 1 mil. DM. V roce 1991 bylo otevřeno zastoupení v Rakousku a Holandsku. V roce 1992 byly představeny dva parfémy, které patří ke stálému sortimentu: pro ženy Harem a pro muže Jungle Man.\n\nK 10. výročí existence došlo ke změně názvu na „LR-International“. Byl zahájen koncept firemních aut pro partnery LR, tzv. auto-koncept. Během roku došlo k předání 200 LR-Mercedesů. Magazín firmy Mercedes Benz informoval o „černém zástupu aut\", který měl délku 1,3 km. Byla otevřena zastoupení: Švýcarsko, Dánsko, Norsko, Finsko, Portugalsko a Francie.\n\nByla otevřena zastoupení: Rumunsko, Ukrajina. V roce 2001 byl vytvořen segment potravinových doplňků. V roce 2002 byla zahájena produkce Aloe Vera Drinking Gel. Produkci certifikoval SGS Institut Fresenius. Vzorník parfémů byl přejmenován na LR Starbox. Došlo k zahájení spolupráce např. s Michaelem Schumacherem, Heidi Klum, No Angels, Ralfem Moellerem a dalšími známými osobnostmi. V roce 2004 do LR vstoupila investiční společnosti Apax Funds, které zakladatelé, Helmut Spikker a Achim Hickmann, prodali část svých podílů. \n\nBylo otevřeno zastoupení v Austrálii. LR začala vydávat pravidelný měsíční katalog s akčními nabídkami produktů. Výroční 20. let existence firmy bylo slaveno ve městě Hannover, v areálu Expa, resp. v pavilonu Jemenu. Oslava byla s heslem „1000 a 1 noc.\"\n\nDošlo ke změně názvu z LR International na LR Health & Beauty Systems. Společnost představila firemní motto: „\"LR: Your chance to chang\"e\" (Tvoje šance na změnu) a „\"Feel good. Look great\"“. („Cítit se dobře. Vypadat dobře.“). Byla otevřena zastoupení: Itálie, Španělsko a Nový Zéland. Součásti Starboxu se staly parfémy, kterým propůjčily svá jména americké hvězdy.\n\nLR uvedla na trh nové produkty: Colostrum, Serox, Nanogold a zubní pastu Microsilver. Tyto nové produkty byly testovány v SGS Institut Fresenius. Během akce „LR Champion Race\" byly předány odměny v hodnotě 1 mil. EUR.\n\nLR jako partner úspěšné TV show připravila vítězce Jenny parfém pod názvem „BeautyQueen“. Byl rozšířen auto-koncept o vozy VW Polo. První předávání vozů LR-Polo bylo ve městě Wolfsburg, a bylo zapsáno do Guinnessovy knihy rekordů. Během roku bylo předáno více než 1000 vozů LR-Polo.\n\nByla představena řada vůní Desperate Housewives (podle seriálu Zoufalé manželky): parfém Susan podle Susan Mayer (Terry Hatcher), parfém Bree podle Bree Van De Kamp (Marcia Crossová), parfém Lynette podle Lynette Scavo (Felicity Huffman) a parfém Gabriela podle Gabrielly Solis (Eva Longoria). Byla zahájena spolupráce s top modelem Marcusem Schenkenbergem. Investiční skupina Apax Funds získala 100% kontrolu nad společnostmi LR. \n\nLR oslavila 25. let existence. Došlo k navázání spolupráce s americkým hercem Brucem Willisem, který ve Frankfurtu představil vůni se svým jménem. Této události se zúčastnilo přes 15 000 LR partnerů z 30 zemí světa. Spoelčnost LR aktualizovala kompenzační plán. Auto-koncept byl rozšířen o vozy Porsche.\n\nV dubnu bylo otevřeno zastoupení v Rusku. Během několika měsíců po otevření tohoto trhu byly v rámci auto-konceptu předány první vozy Mercedes. Do konce roku se ruské zastoupení stalo 5 nejlepším trhem v rámci LR. Do sortimentu byly zařazeny šperky (bižuterie) pod značkou LR Joyce. Tváří této řady se stala Emma Heming-Willis.\n\nProdukty LR s obsahem Aloe Vera byly v nabídce již 10 let. Došlo k otevření zastoupení v Kazachstánu. Společnost získala ocenění „Marketing Award 2012“ za reklamní kampaň dámské vůně Bruce Willis „Lovingly“. Spolupráce s Brucem Willisem a jeho ženou Emmou byla prodloužena do roku 2016. Společnost ohlásila dlouhodobý 5% růst. Investiční společnost Apax Funds dostala nabídku na odkup LR.\n\nSe společností začala spolupracovat top modelka Karolína Kurková. Stala se tváří parfému Karolína Kurková – parfum. Řada potravinových doplňků byla rozšířena o Mind Master Brain & Body Performance Drink, Investiční společnost Apax Funds prodala podíly ve společnostech LR sdružení investorů Quadriga Capital a Bregal Capital. Součásti prodeje byla podmínka, že své společnosti prodá také Ing. Aleš Buksa, který byl jediným majitelem LR v Česku, na Slovensku a Ukrajině. \n\nLR se poprvé v historii marketingově prezentovala na německých televizních kanálech. V Portugalsku byl uveden parfém, který prezentovala TV celebrita Christina Ferreira. Společnost oznámila, že současný CEO Dr. Jens M. Abend přejde na pozici poradce představenstva skupiny firem LR.\n\nLR oslavila 30 let svého působení na trhu přímého prodeje. Byly vytvořeny dva nové produkty: parfém od Guida Maria Kretschmera, který byl představen na Berlin Fashion Week, a produktová řada ZEITGARD. Výrobek ZEITGARD Cleansing Brush byl nominován na ocenění German Design Award. V září došlo k výměně na pozici CEO, kdy do funkce nastoupil Dr. Thomas Stoffmehl. Dříve působil u společnosti Bofrost. Společnost získala ocenění: „Astra Award“ od sdružení SELDIA a „Firma roka 2015\" v oblasti přímého prodeje. V hodnocení \"DSN Announces the 2017 Global 100!\" byla společnost LR dle obratu na 57. místě.\nV červenci bylo předáno v rámci auto-konceptu 200 vozů Mercedes třídy A. Dr. Thomas Stoffmeh byl jmenován předsedou sdružení SELDIA. Společnost LR představila své nové sídlo v prostorách bývalé šachty ve Vestfálsku. Došlo k podpisu smlouvy mezi LR a nadací Theodor F. Leifeld, předmětem smlouvy byla spolupráce a financování výstavby nové produkční linky zpracování Aloe Vera. Společnost ohlásila opakující se růst tržeb. \n\nV dubnu byl položen základní kámen produkční linky na zpracování Aloe Vera. V hodnocení \"DSN Announces the 2017 Global 100!\" byla společnost LR dle obratu na 55. místě.\n\nSpolečnost LR uvádí na trh novou řadu produktů LR Lifetakt, dále práškový koncentrát LR LIFETAKT Mind Master Extreme, který je určen k rozpuštění ve vodě a konzumaci. V srpnu došlo ke změně na pozici CEO, kdy do funkce nastoupil Andreas Friesch. \n\nSpolečnost LR spouští portál pro partnery s názvem LR MyOffice.\n\nNabídka společnosti zahrnuje výrobky pro osobní potřebu, jako jsou parfémy a kosmetické přípravky, dekorativní kosmetika, bižuterie, doplňky stravy. Podle roční účetní závěrky k 31. prosinci 2008, probíhá výroba vlastních kosmetických prostředků a výrobků pro osobní péči, výhradně v závodu v Ahlenu. Potravinové doplňky vyrábějí a plní do lahví externí dodavatelé. Dekorativní kosmetika a jiný sortiment se dováží jako komodity převážně z jihovýchodní Asie. \n\nDne 16. října 2013 společnost LR otevřela v Ahlenu nové výzkumné a vývojové středisko pro doplňky výživy a dietní výrobky o velikosti 320 metrů čtverečních. \n\nPodle oficiálních údajů se obrat společnosti LR vyvíjel takto:\n\nPodle roční účetní uzávěrky k 31. prosinci 2009 vykázala společnost LR v roce 2009 celkové tržby 153,1 milionu EUR oproti 139,3 milionu EUR v předchozím roce. Z toho bylo v Německu dosaženo 73 procent. K rozvahovému dni 31. prosince 2009 měla společnost 473 zaměstnanců ve srovnání s 478 v předchozím roce a působí s 19 aktivními zahraničními společnostmi v Evropě a jednou společností v Austrálii. LR zaměstnávala kolem 1 000 lidí po celém světě.\n\nV roce 2011 dosáhl tržeb LR na všech trzích celkové výše 230 milionů EUR. V první polovině roku 2012 se tržby zvýšily o pět procent. V červnu 2011 otevřela LR trh v Rusku, produkty jsou distribuovány prostřednictvím poboček v Moskvě a Petrohradě. V září 2012 vstoupila společnost LR na trh v Kazachstánu.\n\nV roce 2014 dosáhla společnost LR obratu 228 milionů EUR. V roce 2016 byly podle LR hlavními hnacími silami růstu tržeb o 15% tržby na mezinárodních trzích, jako je Turecko, Itálie, Polsko, Belgie, Nizozemsko a Španělsko, dobře rostl také německý trh. Více než 1200 zaměstnanců pracovalo pro LR po celém světě, z toho více než 600 v centrále v Ahlenu. \n\nV roce 2016 společnost LR oznámila investice ve výši přibližně 10 milionů EUR do nového výrobního zařízení, které bylo dokončeno v roce 2017.\n\nSpolečnost LR podniká v těchto zemích: Německo, Albánie, Belgie, Bulharsko, Česká republika, Dánsko, Finsko, Francie, Holandsko, Itálie, Kazachstán, Kypr, Lichtenštejnsko, Lucembursko, Maďarsko, Norsko, Polsko, Portugalsko, Rakousko, Rumunsko, Rusko, Řecko, Slovensko, Španělsko, Švédsko, Švýcarsko, Turecko a Ukrajina.\n\n\nSpolečnost LR spolupracuje s: profesorem Dr. Robertem Llewellynem Clancym (Univerzita Newcastle, Austrálie), Prof. Dr. Martinou Kerscher (Profesorka pro kosmetickou vědu na Univerzitě Hamburg) a Dr. Wernerem Vossem (dermatest Medical Research Company, Münster).\n\nLR je členem profesních organizací: Verband der Vertriebsfirmen Kosmetischer Erzeugnisse e. V. (VKE), Bundesverband deutscher Industrie und Handelsunternehmen für Arzneimittel, Reformwaren, Nahrungsergänzungsmittel und Körperpflegemittel e. V. (BDIH), Bundesverband Direktvertrieb Deutschland e. V. (BDD) a Europäischer Verband für Direktvertrieb (SELDIA).\n\nDistribuce produktů probíhá prostřednictvím přímého prodeje, který je známý také pod pojmem multilevel marketing. Podle informací LR, se společností spolupracuje přibližně 300 000 nezávislých partnerů. Pouze malá část z nich však působí jako distributoři, většina LR partnerů nakupuje výrobky pro vlastní potřebu.\n\nOd ledna 2009 se LR angažuje v charitativní činnosti prostřednictvím celosvětové organizace pomoci dětem LR Global Kids Fund e. V. Tato organizace je aktivní ve 20 zemích a v roce 2017 přijala dary ve výši 574 000 EUR.\n\n\n"}
{"id": "1530227", "url": "https://cs.wikipedia.org/wiki?curid=1530227", "title": "Guy François", "text": "Guy François\n\nGuy François (18. září 1947 – 3. června 2019, Montréal) byl haitský fotbalový záložník. \n\nByl členem haitské reprezentace na Mistrovství světa ve fotbale 1974, nastoupil ve 2 utkáních. Za reprezentaci Haiti nastoupil v letech 1968–1974 v 17 utkáních a dal 1 gól. Na klubové úrovni hrál na Haiti za Violette AC.\n\n"}
{"id": "1530229", "url": "https://cs.wikipedia.org/wiki?curid=1530229", "title": "Nová marka", "text": "Nová marka\n\nNová marka ( \"Neumark\", \"Nowa Marchia\"), známá též jako Východní Braniborsko, byla část Braniborského markrabství a jeho nástupnických států, která se nacházela na východ od řeky Odry a na sever od řek Warty a Noteće na území, jež po roce 1945 připadlo Polsku. Jejím přirozeným centrem bylo dnešní polské město Kostřín.\n\nV době bronzové spadalo území pozdější Nové marky do oblasti Lužické kultury. V době železné zde převládala kultura jastorfská, která bývá někdy ztotožňována s germánskými, jindy s keltskými kmeny.\n\nV období stěhování národů zamířila většina zdejšího obyvatelstvo směrem na západ. Po roce 500 začali oblast, jež se stala lesnatou hranicí mezi Pomořanskem a Velkopolskem, postupně osídlovat západoslovanské kmeny. Podle Bavorského geografa zabydleli území budoucí Nové marky Milčané, kteří měli v oblasti mezi Odrou a dnešní Poznaní více než 30 sídlišť s možným centrálním hradištěm v jejich středu. \n\nDo sféry polského vlivu se oblast dostala v 10. století za vlády prvního historicky doloženého Piastovce knížete Měška I. (asi 935–992) a jeho syna a nástupce, prvního polského krále Boleslava I. (967–1025), kteří byli oba Polanskými vévody. Polští vládci připojili budoucí Novou marku ke svému území jako Lubušsko a do počátku 13. století byla dříve téměř vylidněná oblast řídce osídlena Poláky.\n\nPočínaje 30. léty 13. století se z popudu pomořanských a polských vládců začali jižně a severně od řek Warta a Noteć usazovat dolnoněmecky hovořící kolonisté ze Svaté říše římské (viz Německá východní kolonizace). Vládci pozvali příslušníky řádu templářů a johanitů, aby zde zakládali kláštery, v jejichž blízkosti se začalo rozvíjet osídlení. K posílení pohraničí vybudovali pomořanští a polští vévodové na severu hrady, kolem nichž se také rozrůstalo osídlení. \n\nPočínaje Albrechtem I. (vládl 1157–1170) se Askánská markrabata z Braniborského markrabství snažila rozšířit své državy na východ od Odry. Do roku 1242 se jim podařilo získat opěrný bod na jejím východním břehu a v roce 1252 zakoupily Braniborské markrabství a Magdeburská arcidiecéze Lubušsko. Roku 1253 společně založily Frankfurt nad Odrou jako přechod a shromaždiště pro další výboje na východ. Prostřednictvím koupí území, svatebních smluv a služeb polským Piastovcům rozšířili Askánci svoje území na východ až k řece Drávě a na sever k řece Parsentě. Například Pomořansko usilovalo o polské purkrabství Santok, významnou základnu a přechod přes Wartu blízko jejího soutoku s Notečí. Velkopolský kníže Přemysl I. se zbavil starostí o správu této pevnosti tím, že nabídl purkrabství braniborskému markraběti Konrádovi I. (asi 1240–1304) jako věno své dcery Konstancie. K zabezpečení oblasti založil markrabě Jan I. v roce 1257 město Landsberg na Wartě (dnes Gorzów Wielkopolski). V roce 1261 prodali templáři Soldin Askáncům a město se postupně stávalo centrem oblasti. \n\nVětšina kolonistů, kteří se usadili v novém východním teritoriu Braniborska, pocházela z Magdeburgu nebo ze Staré marky. Na rozdíl od zbytku Braniborska, kde Askánci usazovali rytíře v neopevněných vesnicích, začala markrabata v zemi na východ od Odry budovat strážní hrady na ochranu před Polskem. Slovanské obyvatelstvo této oblasti začalo být postupně germanizováno.\nJelikož byla nová \"Terra trans Oderam\", neboli Země za Odrou rozšířením Braniborského markrabství, začala být od poloviny 15. století známá jako Nová marka. \n\nPoté co braniborská linie Askánců vymřela po meči Jindřichem II. zvaným \"Dítě\" (1308–1320), začal braniborský zájem o Novou marku opadat. Ani markrabata z rodu Wittelsbachů (1323– 1373), ani vládci z rodu Lucemburků (1373–1415) se příliš nezajímali o další rozvoj svého nejvýchodnějšího území. Politické vakuum umožnilo Polsku opětovně získat v oblasti vliv, zatímco místní obyvatelstvo bylo terorizováno loupeživými rytíři.\n\nV roce 1402 zastavilo Braniborsko Novou marku Řádu německých rytířů a roku 1429 ji zcela předalo do jeho správy, přestože řád o tuto oblast také nijak nedbal. Po porážce německých rytířů v bitvě u Grunwaldu v roce 1410 využil budoucí vysoký mistr řádu Michael Küchmeister von Sternberg území Nové marky jako shromaždiště pro armádu německých a maďarských žoldnéřů, které později využil v boji proti vojsku polského krále Vladislava II. Jagella. To umožnilo řádu podržet si v rámci Prvního toruňského míru značnou část jeho území.\n\nŠpatná finanční situace způsobená třináctiletou válkou přinutila řád v letech 1454/1455 zastavit Novou marku zpět Braniborsku, jemuž tehdy vládl kurfiřt Fridrich II. Železný (1440–1470) z dynastie Hohenzollernů (smlouvy z Cöllnu a Mewe). Poté co Fridrich II. v roce 1463 opětovně získal Braniborsku Novou marku za 40 000 zlatých, zůstala tato oblast po následující staletí Braniborsku, s výjimkou let 1535–1571. Fridrich svým nástupcům napsal: „že řečená země, Nová marka, bude náležet k německému území a ke ctihodnému kurfiřtství Braniborské marky, k němuž byla přičleněna při ustanovení kurfiřtství, a zůstane tak a nikdy nebudiž předána těm, kdo nehovoří německým jazykem.“\n\nPo smrti kurfiřta Joachima I. Nestora v roce 1535 připadlo braniborské území západně od Odry neboli \"Kurmark\" jeho staršímu synovi a braniborskému kurfiřtovi Joachimu II. Hektorovi (1505–1571) a Novou marku obdržel Nestorův mladší syn markrabě Jan Hohenzollern (1513–1571), který ji začal řídit jako nezávislé markrabství a sjednotil ji. Coby zanícenému stoupenci reformace se mu podařilo obrátit Novou marku na luteránství. Zkonfiskoval též majetky katolické církve. Žil střídmě a peníze do své pokladnice získával lichvou a najímáním žoldnéřských armád. \n\nRozdělení Braniborska vyústilo v obchodní války mezi oběma bratry, neboť města Krosno Odrzańskie a Gorzów Wielkopolski soupeřila s kurmarským Frankfurtem o obchodní prvenství. Oba bratři se nakonec dohodli na kompromisu – na ekonomický úkor Štětína. (Usmíření obou bratrů bylo vedeno i zájmem jejich markrabství v době šmalkaldské války v letech 1546–1547.)\n\nRoku 1548 přesunul markrabě Jan státní správu ze Soldinu do Kostřína. Po úmrtí obou bratrů, jež proběhlo během 10 dní v roce 1571, byla Nová marka za vlády syna Joachima II., Jana Jiřího, opětovně spojena s Kurmarkou.\n\nPoté co braniborský kurfiřt Jan Zikmund zdědil Pruské vévodství, stalo se východní Braniborsko roku 1618 součástí Braniborska-Pruska. Během třicetileté války (1618–1648) plenila, drancovala a pustošila krajinu jak švédská vojska, tak armády Svaté říše římské. V letech 1626 a 1631 se přidaly i epidemie dýmějového moru, které zabily značnou část zdejších obyvatel. V době, kdy zemi okupovala švédská vojska, musela platit daň 60 000 tolarů a 10 000 otepí žita. \n\nPo vyhlášení Pruského království v roce 1701 se situace v Nové marce počala zlepšovat. Král Bedřich I. začal podporovat nové vlny přistěhovalectví. V oblasti se začalo usazovat mnoho hugenotů, kteří byli ve Francii tvrdě pronásledováni. Započal se zde rovněž rozvíjet textilní průmysl. Avšak sedmiletá válka přinesla opět úpadek, neboť obyvatelstvo muselo platit vysoké kontribuční příspěvky na vedení války a na území Nové marky se rovněž odehrávala řada bitev, jako byla například bitva u Kunnersdorfu (Kunowic). Za Bedřicha Velikého došlo k ekonomické konsolidaci, již umožnilo zúrodnění nové půdy získané vysušením rozsáhlých bažin v oblasti řek Warty a Noteče.\n\nReorganizace Pruska po územních změnách, k nimž došlo po Vídeňském kongresu roku 1815, změnila politickou tvář Nové marky. Okresy Dramburg, Schivelbein a Arnswalde s městem Nörenberg (Ińsko) se staly součástí nové provincie Pomořansko. Zbývající území Nové marky bylo vtěleno do nově vytvořeného frankfurtského vládního obvodu provincie Braniborsko.\n\nPo vzniku Německého císařství, v jehož čele stáli pruští Hohenzollernové, v roce 1871 se Nová marka stala — stejně jako zbytek Braniborska — součástí sjednoceného německého státu. V Národním shromáždění Výmarské republiky volila 1. listopadu 1919 většina jejích zástupců Sociálnědemokratickou stranu Německa (SPD). Ve volbách do Říšského sněmu Výmarské republiky 20. května 1928 volila převážná část obyvatelstva Nové marky Německou národně lidovou stranu (DNVP). SPD zůstal jen zlomek hlasů. Volby z 6. listopadu 1932 zde vyhrála nacistická NSDAP.\n\nPoté co nacistické úřady zrušily v roce 1938 Poznaňsko-západopruskou provincii, rozšířily Frankfurtský region o Skwierzynsko a Międzyrzeczsko, zatímco Choszczensko a Strzelecko se navrátily do Pomořanska. Podle sčítání z roku 1939 žilo v Nové marce 645 000 obyvatel, z čehož jen 3000 se nehlásily k německé národnosti. Na většině území marky se hovořilo braniborským dialektem.\n\nHlavní hospodářská odvětví na území Nové marky byly dlouho zemědělství a lesnictví. Středně velká města měla převážně venkovský ráz s nezbytnými výročními trhy. Textilní průmysl se dostal na přední místo až v 19. století. S budováním sítě moderních silnic – díky páteřní dálkové trase z Berlína do Königsbergu (dnes Kaliningrad) – a pruské východní železnice z Berlína do Danzigu (dnes Gdaňsk) a do Königsbergu se Nová marka začala rozvíjet i průmyslově. Tento rozvoj sloužil především potřebám zemědělství a průmyslové podniky se soustřeďovaly zejména v blízkosti měst Landsberg (Gorzów Wielkopolski) a Kostřín. Nová marka však nikdy nedosáhla takového průmyslového rozvoje či hustoty osídlení jako jiné německé oblasti, například Porúří, Sasko nebo Horní Slezsko. \n\nSovětská Rudá armáda vstoupila na území Nové marky v lednu 1945. Vzhledem k jejímu rychlému postupu zdejší obyvatelstvo značně trpělo, neboť lidé nestačili včas uprchnout. V bojích bylo zabito přes 40 000 obránců z řad obyvatel Nové marky.\n\nPodle sovětských požadavků zakotvených v Postupimské dohodě bylo území Nové marky po skončení Postupimské konference předáno pod polskou správu a posléze se stalo součástí Polska. Přeživší německé obyvatelstvo bylo násilně vysídleno a postupně nahrazeno Poláky. Někteří z nich pocházeli ze středního Polska, další byli vyhnanci z východní části Polska, kterou SSSR zabral na konci 2. světové války. Zůstalo zde jen velmi málo z původních německých obyvatel, šlo převážně o techniky, kteří nuceně pracovali pro podniky zabezpečující zásobování vodou. V 50. létech jim byla umožněna emigrace do Německa. Starší odhady uvádějí, že z 645 000 obyvatel Nové marky v roce 1939 jich v roce 1950 zůstalo v oblasti jen 5000.\n"}
{"id": "1530231", "url": "https://cs.wikipedia.org/wiki?curid=1530231", "title": "J'den Cox", "text": "J'den Cox\n\nJ’den Michael Tbory Cox (* 3. března 1995 Columbia, Missouri) je americký zápasník–volnostylař a fotbalista (am.) afroamerického původu, bronzový olympijský medailista z roku 2016.\n\nZápasení se věnoval od 10 let v rodné Columbii v garážovém klubu \"Eierman Elite\" Mike Eiermana. Na střední škole Hickman High hrál americký fotbal na pozici linebackera a zápasil za školní tým v národním zápase pod vedením JD Coffmana. Střední školu dokončil s bilancí 203 vítězství a 3 porážek. V roce 2013 vstoupil na University of Missouri, kde zápasil za tým Missouri Tigers pod vedením Briana Smitha a jeho asistentů. Univerzitu dokončil v roce 2017 se zápasovou bilancí 136 vítezství a 5 porážek.\n\nV dubnu 2016 se poprvé účastnil americké olympijské kvalifikace ve váze do 86 kg, kterou vyhrál před ithackým Kylem Dakem. O dva týdny později se prvním místem na panamerické olympijské kvalifikaci v texaském Friscu kvalifikoval na olympijské hry v Riu. Do Ria přijel jako mezinárodně neznámý zápasník a v kombinaci s výbornou přípravou této výhody dokázal využít. V úvodním kole vyřadil ambiciozního Dagestánce Omargadži Magomedova v barvách Běloruska 7:1 na technické body a v dalším kole favorizovaného Íránce Alírezu Karímího výrazně 5:1 na technické body. Nestačil až v semifinále na reprezentanta Turecka Selima Yaşara, se kterým prohrál těsně 1:2 na technické body. V souboji o třetí místo nastoupil proti Kubánci Reinerisu Salasovi. Koncem prvního poločasu se ujal po soupeřově pasivitě vedení 1:0 na technické body a tento náskok držel do poslední minuty. V poslední minutě se Kubánec po nepřehledné situaci v parteru dostal 6 sekund před koncem do vedení. Následný protest Američanů však jury uznala a přičetla Coxovi 2 body, čím se dostal do vedení 3:1 na technické body. Kubánci rozhodnutí jury neuznali a opustili hrací plochu. Za odstoupení soupeře získal bronzovou olympijskou medaili.\n\nOd roku 2018 startuje v neolympijské váze do 92 kg.\n\n"}
{"id": "1530233", "url": "https://cs.wikipedia.org/wiki?curid=1530233", "title": "Aleš Buksa", "text": "Aleš Buksa\n\nAleš Buksa (* 30. října 1945, Ostrava) je český podnikatel v přímém prodeji, filantrop, člen Rotary International. Trvale žije v Malenovicích, okres Frýdek-Místek.\n\nAleš Buksa se narodil v Moravské Ostravě, v dnes již neexistujícím domě na Harantově ulici. Jeho rodiče měli v Ostravě starožitnictví, které bylo po roce 1948, resp. v roce 1952, znárodněno. Od roku 1965 je ženatý se Zdenou roz. Milerovou (* 1945), se kterou mají dceru Zdeňku provdanou Haeberle (* 1966). Dcera se narodila v Německu. Pan Buksa a jeho žena jsou dvojnásobní prarodiče, mají vnuka a vnučku.\n\nRodiče pana Buksy byli Leonhard (1904–1975) a Jarmila (1919–2002). Měl sestru Silvii (1933–2009). Pan Aleš Buksa se odkazuje na šlechtický původ, resp. rod Demuthů. Pradědečkem byl rakousko-uherský úředník, který získal po otci titul Edler von Demuth, prababička byla z měšťanské rodiny a hudebně doprovázela houslistu Jana Kubelíka.\n\nKoncem 90. let jej postihl infarkt, způsobený intenzivním kouřením cigaret. Z tohoto důvodu drží tzv. Atkinsovu dietu. Na jídelničku má většinou jenom maso, vejce a sýry, dohromady nejvýš 1200 kalorií denně. Kouření dýmky mu lékař toleruje.\n\n\n\n\n\nV roce 2010 se účinkoval v pořadu ČT: \"Smím prosit?\" v osmém díle \"Waltz\", který vedl a moderoval Zdeněk Chlopčík.\n\nV roce 1966 během turné s hudební kapelou po Německu emigroval. Zde bydlel ve městě Darmstadt, kde se živil jako dělník v továrně. V letech 1972–1976 vystudoval Vysokou školu ekonomickou v Kolíně nad Rýnem. V 80. letech byl na studijní stáži v USA. V letech 1976–1978 pracoval v pojišťovnictví, resp. v průmyslové pojišťovně Gerling Konzern Darmstadt.\n\nV roce 1978 začal podnikat v multi-level marketingu. Spolupracoval s společnostmi: NSA International Inc., HMI (Hamburg-Mannheimer), SECURA a Heimann GmbH. V Německu působil do roku 1992. V roce 1993 jej oslovil Holger Kunath, který spolupracoval se společností LR-Cosmetic, Parfumerie und Kosmetikartikel GmbH. V lednu 1994 založil v ČR dceřinou společnost s názvem LR Cosmetic ČR Výrobky parfumerie a kosmetiky s.r.o.. Později osobně otevřel pobočky v dalších zemích: Slovensko (1997) a Ukrajina (2001). V roce 2014 prodal veškeré podíly ve společnostech LR. Cena prodeje byla v řádech stamiliónů. Buksa oficiálně uvádí, že vybudoval odbytovou síť čítající 230 000 partnerů, také 300 000, nebo téměř 400 000.\n\nV roce 1997 založil společnost LR Airlines, s.r.o., kterou v roce 2016 prodal. Tato společnost měla ve vlastnictví letadlo Let L-410 Turbolet, s registrací OK-LRA, které Buksa označoval jako „Lady Racine\".. Tímto letadlem převážel hokejový reprezentant Pavel Kubina Stanleyův pohár z Ostravy do Prahy a na Slovensko. V současné době k cestám využívá pronájem sdíleného tryskového letadla.\n\nPo roce 2009 provozoval kavárnu Jet Set v Ostravě. Původně na ulici Čs. legií, později v objektu Elektra.\n\nV roce 2012 koupil zchátralý objekt hospody v Malenovicích, kde postavil restauraci s názvem Hospoda Pod Borovou.\n\nV roce 2016 začal podnikat v Africe, v Ghaně, v oblasti těžby vody.\n\nZa svůj princip úspěchu pan Buksa označuje 3 kroky:\n\n\nJeho vizí, pro podnikání v mlm byl dům, který si jak sám říká: „\"Vylepil jsem si jeho obrázek na záchod a měl jsem ho tak každý den na očích. Tím pádem jsem měl svou vizi pořád před sebou.\"\"\n\n\n\n\n\n\n"}
{"id": "1530237", "url": "https://cs.wikipedia.org/wiki?curid=1530237", "title": "Christian Jacob", "text": "Christian Jacob\n\nChristian Jacob (* 4. prosince 1959 Rozay-en-Brie) je francouzský politik za Republikány, jejichž je od 13. října 2019 předsedou. V letech 2002–2004 byl ministrem pro rodinu ve vládě Jeana-Pierra Raffarina a v letech 2005–2007 byl ministrem veřejných prací ve vládě Dominiquea de Villepina – obé během prezidentství Jacquesa Chiraca a za Unii pro lidové hnutí. Před členstvím v Unii pro lidové hnutí byl členem Sdružení pro republiku.\n\nV letech 1994–1997 byl poslancem Evropského parlamentu. Od roku 1995 je poslancem Francouzského parlamentu za departement Seine-et-Marne, funkci obhájil ve volbách v letech 1997, 2002, 2007, 2012 a 2017.\n"}
{"id": "1530248", "url": "https://cs.wikipedia.org/wiki?curid=1530248", "title": "Vítové ze Rzavého", "text": "Vítové ze Rzavého\n\nVítové ze Rzavého (ve starší podobě \"Vítové ze Rzawe\") byl starý český vladycký rod, který se kolem roku 1400 vydělil z rozrodu Těmínů. Ve druhé polovině 17. století byli povýšeni do stavu svobodných pánů, ale již roku 1675 vymřeli.\n\nVítové ze Rzavého, podobně jako další větve rodu Těmínů z Těmic (Lapáčkové z Vrážného, Sádlové z Vrážného, či Chrtové z Ertína, s nimiž měli společný základ erbu), pocházela z Táborska, nemají však jedno společné rodové jméno (jako např. Hrabišici, Ronovici, Drslavici apod.). Rod se později usadil v Povltaví jižně od Prahy (okolí Neveklova, Suchdol, Křečovice ad.)\n\nPrvním doloženým předkem původně jihočeského rodu Těmínů z počátku 14. století byl jistý Jan Těmín z Těmic, původ rodu je však starší. Jan byl prvním, kdo použil tohoto jména, avšak pocházel z rodu neznámého jména, který již před rokem 1400 používal týž rodový erb, společný pro shora uvedené rody.\n\nNa konci 14. století se objevuje první zmínka o Vítovi ze vsi Rzavá (Rzawa) či Rzavé na Táborsku. Ten byl od roku 1414 purkrabím na Choustníku, jehož jméno se později stalo jménem rodovým. Měl tři syny: Mikuláše, jenž byl purkrabím na Zvíkově, Lipolta (Lipolda), taktéž činného na Zvíkově a od roku 1446 v Dobronicích, a nejmladšího Víta, rovněž purkrabího na Choustníku.\n\nV další generaci se rod Vítů silně rozrostl a rozdělil. Vítové drželi několik panství, mezi která patřila Želeč či Stádlec, a jeden z potomků, Zdeněk, byl hejtmanem v Jindřichově Hradci. Později se do jejich držby dostala také panství Dub, Dobřejovice, Houžná, Mezná, Opařany, Pacov (Padov) či hrad Dobronice, Vodlochovice a další.\n\nMikoláš Aleš Bohuslav byl hejtmanem Bechyňského kraje a stejně tak jeho syn. Kromě toho zastával též úřad pražského malostranského hejtmana a v roce 1652 byl povýšen do stavu svobodných pánů. Od roku 1658 byl hejtmanem Nového Města pražského. Byl dvakrát ženatý, poprvé s Eliškou Jitkou Benedovou z Nečtin a podruhé s Kateřinou Příchovskou z Příchovic. Mikoláš Aleš Bohuslav zemřel v roce 1675 jako poslední příslušník tohoto rodu.\n\nRodový erb Vítů ze Rzavého tvořilo červené břevno pokosem přes stříbrný štít. V klenotu erbu seděl chrt na červenozlatém polštářku.\n\nVítové ze Rzavého se spojili s Popely z Lobkovic, Příchovskými z Příchovice ad.\n\nKronika rodu Zrzavých\n"}
{"id": "1530249", "url": "https://cs.wikipedia.org/wiki?curid=1530249", "title": "Mezinárodní den kávy", "text": "Mezinárodní den kávy\n\nMezinárodní den kávy vyhlásila na první říjnový den Mezinárodní organizace pro kávu, ICO. Tento den má sloužit k oslavě pití kávy a napomáhat podpoře kávy produkované a prodávané podle standardů hnutí Fair trade. Je to též příležitost, aby si lidé na celém světě připomněli nelehké pracovní a životní podmínky těch, kdo kávu v Latinské Americe, Africe a Asii pěstují. Po celém světě probíhá v rámci Mezinárodního dne kávy i řada speciálních akcí pro „kávomily“, jako je káva se slevou či zdarma.\n\nPřesné datum vzniku Mezinárodního dne kávy není známo. První akce tohoto druhu se poprvé konala v Japonsku v roce 1983 z popudu Všejaponského sdružení kávy (全日本コーヒー協会). Ve Spojených státech se o „Národním dni kávy“ poprvé veřejně hovořilo v roce 2005.\n\nNázev Mezinárodní den kávy poprvé použilo Jižní muzeum jídla a nápojů (Southern Food and Beverage Museum) v New Orleansu, které na 3. října 2009 svolalo tiskovou konferenci k oslavě dne a vyhlášení první Novoorleánské kávové slavnosti. Mezinárodní organizace pro kávu podporovala tuto akci v Číně, kde se den kávy poprvé slavil roku 1997. Počátkem dubna 2001 se akce stala oficiálně každoroční oslavou. Na Tchaj-wanu se Mezinárodní den kávy slavil poprvé v roce 2009, v Nepálu 17. listopadu 2005. V Indonésii, kde se Národní den kávy slavil poprvé 17. srpna 2006, probíhá oslava kávy společně se Dnem indonéské nezávislosti, tj. 17. srpna.\n\nNa shromáždění Mezinárodní organizace pro kávu ve dnech 3.–7. března 2014 bylo rozhodnuto uspořádat první Mezinárodní den kávy v Miláně u příležitosti světové výstavy Expo 2015.\n"}
{"id": "1530251", "url": "https://cs.wikipedia.org/wiki?curid=1530251", "title": "Posel dobrých zpráv", "text": "Posel dobrých zpráv\n\nPosel dobrých zpráv je studiové album českého zpěváka Karla Gotta, které vydalo na jaře 1987 vydavatelství Supraphon. Kromě písní, které Karel Gott nazpíval sám, se na albu nachází i duet s Marcelou Holanovou. Písně pro Karla Gotta na album napsali například Michal David, Karel Svoboda, Jiří Zmožek, nebo Pavel Větrovec. Album zaznamenalo veliký úspěch a přineslo Gottovi několik velkých hitů, například Zůstanu svůj, Čau lásko, nebo Posel dobrých zpráv. Písně byly nahrány v letech 1986 a 1987, ve studiích Supraphonu a studiu Elektrovox. Propagováno bylo na Gottově turné v roce 1988 po Československu a Německu a v některých televizních vystoupeních Karla Gotta. \n\n"}
{"id": "1530253", "url": "https://cs.wikipedia.org/wiki?curid=1530253", "title": "Colton Parayko", "text": "Colton Parayko\n\nColton Parayko (̈* 12. května 1993 St. Albert, Alberta) je kanadský profesionální obránce ledního hokeje hrající za klub St. Louis Blues v severoamerické lize National Hockey League (NHL). Byl draftován ve třetím kole z 86. místa při draftu do NHL v roce 2012. V roce 2019 vyhrál s Blues Stanley Cup. \n\nS univerzitním hokejem začal v kategorii NCAA Men's Division I v lize Western Collegiate Hockey Association (WCHA) v týmu Alaska Nanooks na University of Alaska. V druhém ročníku exceloval a byl nominován do týmu All-Star. \n\nPo konci sezóny 2014–15 s Nanooks podepsal dvouletou nováčkovskou smlouvu s St. Louis Blues. 10. března 2015 byl na zbytek sezóny 2014–15 poslán na farmu Blues, do týmu Chicago Wolves v lize American Hockey League (AHL). V sezóně 2015–16 už hrál za Blues v National Hockey League (NHL). Nastoupil do 79 zápasů a získal 33 bodů. \n\n8. ledna 2017 v soutěži hokejových dovedností Blues vyhrál soutěž o nejrychlejší střelu s rychlostí 167 km/h, kterou překonal rekord ligy v sezóně 2016–17. 21. července 2017 podepsal s Blues pětileté prodloužení smlouvy za 27,5 miliónu dolarů. \n\nV roce 2019 vyhrál s Blues Stanley Cup, první v 52 leté historii tohoto klubu. Odehrál všech 26 zápasů play-off a získal 12 bodů. \n\nParayko byl vybrán aby reprezentoval Tým Severní Ameriky, tým sestavený z nejlepších amerických a kanadských hráčů ve věku 23 let a méně, na Světovém poháru lv ledním hokeji 2016 v Torontu. Odehrál tři hry a zaznamenal tři asistence. \n\nPo vyřazení Blues ve druhém kole play-off v roce 2017 se Parayko připojil k týmu Kanady na Mistrovství světa v ledním hokeji 2017, kde zaznamenal sedm bodů (tři góly a čtyři asistence) a byl jmenován All-Star hráčem. Kanada na turnaji získala stříbrné medaile poté, co prohrála se Švédskem ve finále na nájezdy. \n"}
{"id": "1530256", "url": "https://cs.wikipedia.org/wiki?curid=1530256", "title": "Maria Cosway", "text": "Maria Cosway\n\nMaria Conway (11. června 1760 Florencie – 5. ledna 1838 Lodi, Lombardie) rozená Hadfield byla italsko-anglická malířka. Pracovala v Anglii, ve Francii a později v Itálii, svým kultivovaným projevem si vytvořila velký okruh přátel. Vystavovala na Royal Academy of Arts v Londýně. Byla první, kdo si objednal portrét Napoleona. Její obrazy a rytiny vystavuje Britské muzeum, Britská knihovna a Newyorská veřejná knihovna. Její tvorba byla zařazena do londýnských výstav v National Portrait Gallery v letech 1995–96 a Tate Britain v roce 2006. Cosway byla také skladatelka, hudebnice a spolu se svým manželem malířem Richardem Coswayem okouzlující společenská hostitelka. V roce 1786 měla krátký romantický vztah s ovdovělým americkým státníkem Thomasem Jeffersonem v době, kdy pobýval v Paříži jako vyslanec. Psali si až do jeho smrti v roce 1826. Maria Cosway založila v Paříži dívčí školu, kterou řídila od roku 1803 do roku 1809. Brzy poté, co byla škola uzavřena, založila v Lodi v severní Itálii katolický klášter a dívčí školu, kterou řídila až do své smrti.\n\nMaria Cosway se narodila se v roce 1760 ve Florencii v Itálii. Její otec Charles Hadfield pravděpodobně pocházel z anglického Shrewsbury, její matka byla Italka. Otec se stal úspěšným a bohatým hostinským v Livornu. Hadfieldovi provozoval tři hostince v Toskánsku, podniky navštěvovali britští aristokraté na jejich kavalírské cestě. Maria byla jednou z jejich osmi dětí. Už v dětství během svého vzdělávání v římskokatolickém konventu prokázala umělecké nadání. Celý život zůstala oddanou katoličkou. \n\nČtyři z Hadfieldových dětí zabila duševně nemocná chůva. Její počínání bylo odhaleno poté, co byl zaslechnut její plán na zavraždění Marie. Chůva tvrdila, že její mladé oběti poté, co je zabila, přijdou rovnou do nebe. Byla odsouzena na doživotí. Maria, její bratři Richard a George a mladší sestra Charlotte řádění chůvy přežili.\n\nPo smrti jejího otce Maria toužila stát se jeptiškou. O tři roky později cestovala se svou matkou do Anglie; v roce 1779 se obě usadily v Londýně.\n\nJejí bratr George Hadfield se stal architektem a navrhl Arlington House ve Virginii. V roce 1852 zdědil po svém tchánovi tento dům generál Robert Edward Lee, známý jako generál Konfederace během americké občanské války.\n\nVe Florencii Maria Hadfield studovala umění u italské malířky Violanty Beatrice Siries, provdané Cerroti a německého neoklasického malíře Johanna Zoffanyho. V letech 1773 až 1778 kopírovala obrazy starých mistrů v galerii Uffizi. Za svou práci byla v roce 1778 zvolena do \"Academia del Disegno\" ve Florencii. Odcestovala do Říma, kde studovala u Pompea Batoniho. Také studovala u Antona Raphaela Mengse, Henryho Fuseliho a Josepha Wrighta of Derby. \n\nV roce 1768 byly mezi členy Royal Academy of Arts v Londýně dvě umělkyně, Angelica Kauffmanová a Mary Moser. Kauffmannová pomohla Marii Hadfield účastnit se výstav Academie. V roce 1781 Maria vystavovala poprvé a vystavila následující své tři práce: \"Rinaldo\", \"Kreúsa se zjevuje Aeneasovi\" (rytý mezzotint V. Green) a \"Like patience on a monument smiling at grief\". Maria Hadfield pokračovala v kariéře úspěšné malířky mytologických scén.\n\nDne 18. ledna 1781 se Maria Hadfield provdala za uměleckého kolegu a slavného malíře portrétů Richarda Coswaye. Sňatek měl Marii přinést pohodlný život v manželství, nebyl to sňatek z velké lásky. Richard byl o dvacet let starší a byl to známý libertin. Marii byl opakovaně nevěrný. Richard byl „běžně popisován jako muž, připomínající opici“.\n\nJejí italské chování bylo Richardovi tak cizí, že Marii držel v ústraní dokud plně neovládla anglický jazyk. Také zakázal své ženě malování, možná ze strachu z klepů, které obklopovaly ženy malířky. Její \"Self-Portrait with Arms Folded\" (\"Autoportét se založenýma rukama\") je vnímán jako reakce na toto omezení její práce, její složené paže působí jako výraz její nemožnosti pracovat. Časem si však Richard uvědomil talent své ženy a pomohl jí jej rozvíjet. Od roku 1781 do roku 1801 bylo na Royal Academy of Arts (Královské akademii umění) vystaveno více než 30 jejích děl. Brzy si upevnila pověst umělkyně, zejména když byl vystaven její portrét vévodkyně z Devonshiru jako Cynthie z \"The Faerie Queene\" od Edmunda Spensera. Mezi její osobní přítelkyně patřila baronka Sarah Lyttelton (rozená Spencer), která byla vychovatelkou Edwarda VII a manželkou Williama Lytteltona, 3. barona Lyttelton, anglická sochařka, hraběnka z Aylesbury Anne Seymour Damer (rozená Conway), Lady Cecilia Johnstonová, manželka generála britské armády Jamese Johnstona a Anne Townshend, markýza z Townshendu. \n\nV roce 1784 se manželé přestěhovali do prominentního domu Schomberg House na Pall Mall v Londýně a otevřeli módní salon pro londýnskou smetánku. Richard byl dvorním malířem prince z Walesu a Maria vystupovala jako společnice a skvělá hostitelka umělců, členů královské rodiny včetně prince, politiků včetně Horace Walpoleho, také amerického politika Gouverneura Morrise a Jamese Boswella. Maria uměla hovořit několika jazyky a díky svým cestám po Itálii a Francii si získala mezinárodní okruh přátel. Mezi ně patřila američanka Angelica Schuyler Church a umělec John Trumbull. Maria Cosway pořádala pro své hosty koncerty a recitály. Stala se známá jako \"bohyně Pall-Mall\".\n\nRichard a Maria měli spolu jedno dítě, Louisu Paolinu Angelicu. Manželé se ovšem časem rozešli. Maria často cestovala na kontinent, při jedné příležitosti za doprovodu Luigiho Marchesiho, slavného italského kastráta. (Richard Cosway namaloval jeho portrét, který byl poté vyryt Luigim Schiavonettim roku 1790). Zároveň Richard neskrýval svůj poměr s Mary Moserovou, se kterou cestoval šest měsíců. Ve svých zápiscích provedl „nevděčné srovnání mezi ní a paní Coswayovou“, což naznačuje, že Mary byla mnohem více sexuálně založená než jeho manželka.\n\nKdyž Maria pobývala ve francouzském Lyonu, vydala se na pouť do svatyně Panny Marie v Loretu. Tím plnila slib, který učinila po porodu živého dítěte. Když cestovala po kontinentu, její dcera zemřela.\n\nPo celé toto období Cosway oživovala mezinárodní kontakty ve světě umění. Maria poslala svůj obraz \"The Hours, (\"podle kterého vytvořil Francesco Bartolozzi slavnou rytinu) svému příteli francouzskému malíři Jacques-Louis Davidovi. Ten jí odpověděl: „Žádný člověk nemohl vytvořit geniálnější a zároveň přirozenější poetické dílo“. Cosway se stala známou po celé Francii a měla zákazníky z celého kontinentu.\n\nCosway také projevila zájem o francouzskou politiku. V roce 1797 bydlela na Oxford Street v Londýně. Pověřila umělce Francesca Cossii, aby namaloval portrét Napoleona. Byl to pravděpodobně první obraz Napoleona, který Anglie spatřila. Cosway tak může být vůbec první osobou v Británii, která spatřila Napoleonovu tvář. Její zakázka na vytvoření portrétu byla později nazvána „prvním zaznamenaným důkazem britského obdivu k Napoleonovi“. Později portrét získal architekt Sir John Soane a obraz je vystaven v Breakfast Room v \"Sir John Soane's Museum\" v Londýně. \n\nBěhem svého pobytu v Paříži mezi lety 1801 a 1803, Cosway kopírovala v Louvru obrazy starých mistrů aby je bylo možno publikovat v Anglii jako lepty. Po smrti své dcery tento projekt ukončila. \n\nMaria Cosway se setkala s Napoleonem při kopírování obrazu Paula Delaroche \"Napoleon Crossing the Alps\" (\"Napoleon překračující Alpy\") jejím přítelem Davidem. S Napoleonovým strýcem kardinálem Josephem Feschem se stali blízkými přáteli. Během jednání o míru v Amiens ( smlouva z 25. března 1802, která dočasně ukončila konflikt mezi Francií a Spojeným královstvím) umožnila britským návštěvníkům prohlídku kardinálovy umělecké sbírky. Jeden historik poukázal na to, že její obdiv k Napoleonovi mohl být inspirován jejím tehdejším milencem Pasqualem Paolim, korsickým generálem v exilu v Londýně, který byl Napoleonovým spolupracovníkem.\n\nNa trhu s obilím (Halles aux Bleds) v Paříži, v srpnu 1786, představil americký malíř John Trumbull Coswayovou Thomasi Jeffersonovi. Tomu bylo v té době 43 let, byl vdovec a ve Francii působil jako vyslanec. Marii bylo 27 let. Jefferson měl v plánu při večeři se svým společníkem řešit obchodní otázky. Místo toho strávil večer s Marií v Palais Royal. \n\nCoswayová a Jefferson sdíleli společný zájem o umění a architekturu; společně se zúčastńovali výstav po celém městě i na venkově. O jejich dobrodružstvích napsal: „Jak krásná byla všechna místa! Pont du Neuilly, kopce podél Seiny, duha nad Marly, terasy Saint Germain, zámky, zahrady, sochy v Marly, pavilon Louveciennes... Večer, když jsme probírali zážitky celého dne, jaké množství štěstí jsme zažili během našich cest! Během šesti týdnů, si Jefferson k Marii vytvořil romantický vztah, vídal se s ní každý den.\n\nNa naléhání manžela se Coswayová vrátila do Londýna. Jefferson jí zaslal milostný dopis se čtyřmi tisíci slov: „Dialog hlavy a srdce“ datovaný 12. – 13. října 1786. Píše, že jeho hlava bojuje s jeho srdcem - boj mezi praktickým a romantickým.\n\nLiterární historici naznačují, že Jefferson byl v tomto čase svého života obzvláště citově zranitelný. Jeho žena Martha Jeffersonová zemřela před čtyřmi lety; právě se dozvěděl o smrti své nejmladší dcery Lucy; a jeho další dvě dcery byly pryč ve škole. Někteří říkají, že Coswayová začala pociťovat sílíci cit k Jeffersonovi, ale po návratu do Paříže, když se s ním opět setkala, zjistila, že se jí vzdaluje.\n\nOddaná katolička, která nechtěla mít děti, se obávala těhotenství. Někteří historici se domnívají, že kromě korespondence se vztah dále nerozvíjel. Protože Jefferson byl velmi diskrétní, nikdo neví s jistotou jakého rozsahu byl jejich vztah. Jefferson ji nakonec přestal psát. Ona ho znovu kontaktovala a jejich obnovená korespondence pokračovala až do jeho smrti. Historici jako například Andrew Burstein jsou toho názoru, že Jeffersonův vztah k Marii byl spíše romantický, u Coswayové to bylo naopak, převažoval umělecký cit nad rozumem. Jejich korespondence je oba přežila. Než Jefferson odcestoval z Paříže, napsal jí: „Jdu do Ameriky a vy jdete do Itálie. Každý z nás se ubírá jiným směrem. Obě cesty jsou špatné, protože nás od sebe vzdalují.\"\n\nCosway představila Jeffersona své přítelkyni Angelice Schuyler Church, švagrové dalšího amerického politika Alexandra Hamiltona. Angelica udržovala korespondenci s Jeffersonem i s Coswayovou. Její korespondence s nimi je uložena v archivu University of Virginia.\n\nCosway a Jefferson si vzájemně vyměnili své portréty. Jefferson vlastnil rytinu Luigi Schiavonettiho podle portrétu Marie, který vytvořil její manžel. John Trumbull byl pověřen Marií aby pro ni nechal namalovat portrét Jeffersona, který se dostal do vlastnictví italské vlády. Obraz byl později představen jako součást výstavy Smithsonova institutu. Po ukončení výstavy pořádané na oslavu dvoustého výročí americké revoluce, Itálie věnovala obraz americké vládě. Obraz nyní visí v Bílém domě.\n\nCosway se nakonec vrátila na kontinent, cestovala se svým bratrem Georgem Hadfieldem po Itálii. Na severu Itálie žila tři roky. Po smrti své dcery, která zemřela v deseti letech, se vrátila do Anglie. Soustředila se na malování a dokončila několik náboženských obrázků pro kaple.\n\nPřesto že pokračovala válka Napoleona s Anglií, Cosway odcestovala do Francie. V Paříži ji kardinál Joseph Fesch přesvědčil, aby založila kolej pro mladé dámy, kterou řídila od roku 1803 do roku 1809. Don Luigi Melzi, vévoda z Lodi ji pozval do Itálie, aby v Lodi (poblíž Milána) zřídila konvent a katolickou školu pro dívky. Až do své smrti v roce 1838 řídila Collegio delle Grazie v severní Itálii.\n\nV roce 1821 se Maria Cosway krátce vrátila do Anglie postarat se o svého nemocného manžela. Po jeho smrti s pomocí svého přítele anglického architekta Sira Johna Soana vydražila Richardovu velkou uměleckou sbírku a použila tyto prostředky na podporu klášterní školy.\n\nV dopise Jeffersonovi (nyní v majetku University of Virginia) truchlila Cosway nad ztrátou společných starých přátel po smrti Angeliky Schuyler Church. Jako pocta Angelice navrhla Coswayová na stropě chrámu namalovat obraz \"Three Graces\" (\"Tři grácie\") obklopující jméno její přítelkyně. V červnu 1826 napsala italskému rytci Giovannimi Paolu Lasiniovi, jenž byl synem rytce Carla Lasinia. Respektovala zveřejnění kreseb svého manžela ve Florencii.\n\nMaria Cosway zemřela v roce 1838 ve své škole v Lodi. Mezi její odkazy bylo jeden pro Charlotte Jonesovou, která byla studentkou jejího manžela, ale na konci jejího života jí selhal zrak.\n\nVe sbírce Britského muzea jsou rytiny Marie Cosway, které vytvořila podle obrazů starých mistrů v Louvru. Dva z jejích obrazů, které se vztahují k básni Marie Robinson byly získány New York Public Library. Byly zahrnuty do výstavy Gothic Nightmares: \"Fuseli\", \"Blake and Romantic Imagination\", pořádané galerií Tate v roce 2006.\n\nV roce 1995 do roku 1996 uspořádala National Portrait Gallery v Londýně výstavu nazvanou \"Richard a Maria Cosway: Regency Artists of Taste and Fashion\", která představila 250 jejich děl.\n\nHlavní práce Marie Cosway vystavené na Královské akademii a později ryté jsou:\n\n\nMaria Coswayová nakreslila \"The Progress of Female Dissipation\" a \"The Progress of Female Virtue\", publikované v roce 1800. Také vydala sérii 12 kreseb, nazvaných \"The Winter's Day\" za přispění Johna Boydella pro jeho Boydell Shakespeare Gallery a pro Charlese Macklina \"Poets\". Její lepty byly publikovány ve velkém foliovém formátu s názvem \"Gallery of the Louvre, represented by etchings executed solely by Mrs. Maria Cosway, with an Historical and Critical Description of all the Pictures which compose the Superb Collection, and a Biographical Sketch of the Life of each Painter, by J. Griffiths, &c., (1802).\" Některé další její lepty jsou v majetku British Library.\n\n"}
{"id": "1530267", "url": "https://cs.wikipedia.org/wiki?curid=1530267", "title": "Buchov (Votice)", "text": "Buchov (Votice)\n\nBuchov () je osada, část města Votice v okrese Benešov. Leží 3,3 km jihozápadně od Votic v katastrálním území Hostišov ve Vlašimské pahorkatině. Jako evidenční část obce vznikla k 14. říjnu 2019 poté, co zastupitelstvo města Votic schválilo v září 2019 zřízení nové části obce.\n\nOsada je tvořena dvěma statky a roztroušenou zástavbou kolem Konopišťského potoka a silnice I/3. U východního okraje rybníku se nachází ostrůvek, jenž je památkově chráněným pozůstatkem středověké tvrze.\n"}
{"id": "1530268", "url": "https://cs.wikipedia.org/wiki?curid=1530268", "title": "Buchov", "text": "Buchov\n\nBuchov může být:\n"}
{"id": "1530279", "url": "https://cs.wikipedia.org/wiki?curid=1530279", "title": "Emil Dvořák (spisovatel)", "text": "Emil Dvořák (spisovatel)\n\nEmil Dvořák (17. října 1896 Vlkoš (okres Hodonín) – 28. září 1970 Praha) byl český drážní úředník, prozaik, básník a též autor odborných textů o železnici.\n\nNarodil se v rodině expedienta při železnici Františka Dvořáka (* 1850) a jeho manželky Marie, rozené Kunstové (* 1855). V letech 1907–1915 vystudoval gymnázium v Kyjově, a poté byl odveden do vojska a účastnil se 1. světové války. Po návratu studoval práva, nejprve v Praze a v letech 1919–1920 v Brně, ale studium nedokončil. Mezi lety 1923–1924 vystudoval odbornou železniční školu v Olomouci a dále pracoval jako železniční úředník.\n\nPracoval v Opavě, Olomouci a v letech 1938–1958 na Ministerstvu železnic (po roce 1945 Ministerstvo dopravy). Do důchodu odešel v roce 1958.\n\nByl členem Moravského kola spisovatelů a Slezské literární skupiny Iskra (nakladatelství Iskra působilo v různých slezských městech v letech 1929–1947).\n\n\"Biografický slovník českých zemí\" považuje za nejlepší Dvořákovo dílo román \"Zvlněný kraj\". Autor v něm popisuje vztahy na Hlučínsku ve 30. letech 20. století a ukazuje, jak snadno obyvatelé podléhali nacistické propagandě. Kromě poezie a prózy publikoval i odborné texty z oblasti železnic.\n\nEmil Dvořák přispíval do Moderní revue, Moravskoslezského deníku, Práva lidu a dalších periodik.\n\n\nDvořákův námět na filmovou povídku z železničního prostředí z roku 1947 byl oceněn (umístil se před Adolfem Branaldem), ale nebyl realizován.\n\n\n"}
{"id": "1530285", "url": "https://cs.wikipedia.org/wiki?curid=1530285", "title": "David Perron", "text": "David Perron\n\nDavid Perron (* 28. května 1988 Sherbrooke, Québec) je kanadský profesionální útočník ledního hokeje hrající za klub St. Louis Blues v severoamerické lize National Hockey League (NHL). Byl draftován Blues v prvním kole z 26. místa při draftu do NHL v roce 2007. V NHL hrál také za týmy Edmonton Oilers, Pittsburgh Penguins, Anaheim Ducks a Vegas Golden Knights. V roce 2019 vyhrál s Blues Stanley Cup. \n\nS hokejem začal v rodném Sherbrooke v roce 2001 s místními týmy v turnajích Quebec International Pee-Wee. \n\nV sezóně 2005–06 odehrál 51 zápasů v týmu Saint-Jérôme Panthers v lize Quebec Junior AAA Hockey League. Následující sezónu debutoval v QJMHL, kde exceloval a vedl svůj tým Lewiston Maineiacs v kanadských bodech s 83 body v 70 zápasech. Maineiacs vyhráli President's Cup a zúčastnili se Memorial Cupu. \n\nPerron byl do NHL draftován v prvním kole z 26. místa týmem St. Louis Blues v roce 2007. 2. října 2007 bylo potvrzeno, že Perron zahájí sezónu rovnou v NHL s St. Louis Blues po působivých výkonech na tréninkovém kempu. Jeho postup byl působivý, protože méně než tři roky před odehráním svého prvního zápasu v NHL hrál stále na úrovni Midget B ve svém rodném městě Sherbrooke. 3. listopadu 2007 vstřelil svůj první gól v NHL proti týmu Chicago Blackhawks. Nováčkovskou sezónu dokončil s 27 body, hned další sezónu svůj bodový zisk však téměř zdvojnásobil (50 bodů). Svůj první hattrick nastřílel 10. listopadu 2009 proti týmu Vancouver Canucks. \n\nBěhem léta 2010 podepsal Perron s Blues dvouletou smlouvu v hodnotě 4,3 milionu dolarů. V prvních deseti zápasech sezóny 2010–11 skóroval pětkrát. 4. listopadu 2010 utrpěl otřes mozku po zásahu loktem Joe Thorntona ze San Jose Sharks, což jej vyřadilo z akce na 13 měsíců. Na led se vrátil až v rozehrané sezóně 2011–12 NHL, kdy v 57 zápasech posbíral 42 bodů. V play-off vstřelil vítězný gól v sérii proti San Jose Sharks v prvním kole. 5. července 2012 podepsal s Blues čtyřleté prodloužení smlouvy za 15,25 milionu dolarů. Ve výlukou zkrácené sezóně 2012-13 získal v 48 zápasech 25 bodů. \n\n10. července 2013 byl Perron vyměněn do týmu Edmonton Oilers za Magnuse Paajarviho a výběr v druhém kole draftu v roce 2014. V první sezóně s Oilers odehrál 78 zápasů a posbíral 57 bodů, čímž překonal své osobní maximum. \n\n2. ledna 2015 byl vyměněn do týmu Pittsburgh Penguins za Roba Klinkhammera a výběr v prvním kole draftu. Debutoval o noc později, kdy vstřelil jediný gól Penguins v prohře 4-1 proti Montreal Canadiens. \n\nSezóna 2015–16 nebyla pro Perrona v Penguins úspěšná a 16. ledna 2016 byl společně s Adamem Clendeningem vyměněn do týmu Anaheim Ducks za útočníka Carla Hagelina. Za Ducks odehrál 28 zápasů v základní části a získal 20 bodů. \n\n1. července 2016 podepsal jako volný agent dvouletý kontrakt s St. Louis Blues. Za Blues odehrál v sezóně 2016-17 každý z 82 zápasů, nastřílel 18 gólu a celkem posbíral 46 bodů. \n\n21. června 2017 byl během rozšiřovacího draftu NHL ponechán nechráněn a byl si vybrán Vegas Golden Knights do týmu. V sezóně s Knights odehrál 70 zápasu a s 66 body překonal své osobní maximum. \n\n1. července 2018 podepsal čtyřletou smlouvu s Blues. \n\nV roce 2019 vyhrál s Blues Stanley Cup, první v 52 leté historii tohoto klubu. V play-off vstřelil sedm gólů a posbíral 16 bodů v 26 zápasech. \n"}
{"id": "1530301", "url": "https://cs.wikipedia.org/wiki?curid=1530301", "title": "Dere Street", "text": "Dere Street\n\nJe to jedna ze dvou hlavních cest, které Římané do Skotska postavili. Bylo to v letech 79–81, kdy tam vojenskou kampaň vedl římský guvernér Británie, jímž tehdy byl Gnaeus Julius Agricola. \nSilnice sloužila k tomu, aby se legie se základnou v Yorku mohly rychle dostat do východního pohraničí a později k východní části Hadriánova valu. Pevnosti podél silnic hájily kohorty pěchoty a jezdectva pomocných oddílů římské armády. \n\nSe silnicí Stanegate se Dere Street křížila ve vesnici Corbridge. \nSilnice měla šířku přesahující 7 metrů. Podél trasy se nacházejí malé kamenolomy, odkud pochází štěrk, který používali při její výstavbě.\nMilník nalezený v Inglistonu v Edinburghu svědčí o tom, že silnici znovu používali za římské okupace v letech 138–165, v souvislosti s děním na Antoninově valu. Když se Římané stáhli ze Skotska, stav cesty se zhoršoval, ale sloužila dál.\nUžitečná byla také v roce 1298, kdy tudy anglický král Eduard I táhl s vojskem na sever do bitvy u Falkirku, v níž skotské protivníky porazil. V roce 1314 vojsko Eduarda II. pochodovalo po Dere Street do bitvy u Bannockburnu. \nOd 17. století důležitost Dere Street ve Skotsku klesala a časem ji nahradily nové silnice, zejména A68. \nNa částech její trasy v naší době stále vedou silnice, včetně A1 (jižně od řeky Tees) a A68 (severně od vesnice Corbridge).\n\nŘímský název silnice se nedochoval. Její anglické pojmenování se vztahuje k době pozdější, kdy v první části trasy leželo anglosaské království Deira, pravděpodobně nazvané podle yorkshirské řeky Derwent. \n\nPokud jde o druhou část názvu, slovo “street” se do staroangličtiny dostalo z latinského \"via strata\", tj. označení kterékoli silnice se zpevněným povrchem. Nebylo tedy primárně spojována s městskými komunikacemi. \nČásti této silnice se ve Skotsku později nazývaly cesta sv. Cuthberta a Královská cesta (ve středověké latině \"Via Regia\"). \nNěkdy se o této silnici píše jako o \"Watling Street\" a na některých mapách je tak i označena. To může působit problém, protože si je možná záměna s jinou silnicí: s Watling Street, která na jihu spojovala Dover s Wroxeterem. \n"}
{"id": "1530302", "url": "https://cs.wikipedia.org/wiki?curid=1530302", "title": "Esther Duflová", "text": "Esther Duflová\n\nEsther Duflová, nepřechýleně Duflo (* 25. října 1972, Paříž), je francouzsko-americká ekonomka, profesorka zmírňování chudoby a ekonomie rozvoje na Massachusettském technologickém institutu. Výzkumně se zaměřuje na mikroekonomická témata v rozvojových zemích.\n\nStala se spoluzakladatelkou a ředitelkou Abdul Latif Jameel Poverty Action Lab a působí jako výzkumná spolupracovnice National Bureau of Economic Research (NBER), je členkou představenstva Bureau for Research and Economic Analysis of Development (BREAD) a vedoucí programu rozvojové ekonomie Center for Economic and Policy Research.\n\nV roce 2019 získala Nobelovu pamětní cenu za ekonomii společně s Abidžítem Banerdžím a Michaelem Kremerem za experimentální přístup ke snižování globální chudoby. Stala se tak druhou ženou a do té doby nejmladším oceněným za ekonomii. S chotěm Banerdžím byli šestým manželským párem, který převzal Nobelovu cenu (v rámci všech kategorií) společně. \n\nEsther Duflo se narodila v roce 1972 v Paříži jako dcera pediatričky Violaine Duflo a matematika Michela Duflo. Během dětství se její matka často angažovala v humanitních projektech.\n\nEsther se dětství zajímala o historii, kterou také chtěla po střední škole studovat. Ve druhém ročníku začala zvažovat kariéru v civilních službách nebo politice. V roce 1993 se na 10 měsíců přestěhovala do Moskvy, kde pracovala na historické práci popisující vužívání velkých závodů v sovětské propagandě, jako například výrobu traktorů ve Stalingradu a také to, jak propagandistické požadavky změnily skutečnou podobu podobných projektů. V Moskvě také působila jako asistentka výzkumu s francouzským ekonomem pro Centrální ruskou banku a s americkým ekonomem, Jeffrey Sachs, pro ruské ministerstvo financí. Na základě těchto zkušeností se rozhodla ekonomii více věnovat.\n\nV roce 1994 získala bakalářský titul za studium historie a ekonomie na École Normale Supérieure a v roce 1995 získala magisterský titul na École d'économie de Paris a Université PSL École des hautes études en sciences sociales a École normale supérieure. V roce 1999 získala titul Ph.D z ekonomie na MIT. Na MIT stále působí jako profesorka.\n\nPoté, co v roce 1999 získala titul Ph.D, byla jmenována odborným asistentem na MIT. Ve 29 letech byla nejmladší členkou fakulty, která zastávala funkci na této univerzitě. \n\nDuflo a Banerjee se o Indii zajímají od roku 1997. V roce 2003 zde provedla zkušební experiment, o nepřítomnosti učitelů, ve 120 školách, které provozují neziskové organizace. Jejím hlavním zájmem byla častá absence vyučujících. Povzbuzením učitelů, aby se každý den fotografovali se svými studenty, dokázala snížit jejich absenci. \n\nV roce 2003 spoluzaložila společnost Poverty Action Lab na MIT, která od té doby provedla přes 200 empirických výzkumů. Laboratoř sídlí v Chennai v Indii a na Pařížské ekonomické škole. V roce 2006 spolu s několika kolegy provedla Duflo v Indii další experiment. Ukázalo se, že nahrané projevy žen byly ochotněji přijímány ve vesnicích, které zažily ženské vůdce. Duflo se stále více přesvědčovala, že komunity podporující ženské kandidáty by mohly očekávat ekonomické přínosy, ale měla potíže přesvědčit své kolegy.  \n\nV roce 2008 obdržela cenu Frontier of Knowledge za rozvojovou spolupráci, která se zaměřila na hodnocení vývoje v oblasti sociálního zabezpečení. \n\nDuflo vstoupila do veřejné sféry v roce 2013, když zasedala v novém Výboru pro globální rozvoj, který radil bývalému americkému prezidentovi Baracku Obamovi v otázkách rozvojové pomoci v chudých zemích. Duflo je spolupracovnicí NBER pro výzkum, členkou představenstva Bureau for Research and Economic Analysis of Development (BREAD)  a ředitelkou vývojového ekonomického programu Centra pro výzkum hospodářství a politiky, kde působí také jako členka představenstva i ředitelka. \n\nByla zakládající redaktorkou American Economic Journal: Aplikovaná ekonomie, šéfredaktorkou časopisu The American Economic Review a spolušéfredaktorkou časopisu The Review of Economics and Statistics a Journal of Development Economics. Také je členkou redakčního rady Annual Review of Economics a členkou Human Capital Research Programme v rámci International Growth Centre. Dále píše měsíční sloupek pro francouzský deník Libération a byla hlavní řečnicí na první Bocconiho přednášce na Bocconiho univerzitě v roce 2010, v roce 2011 ji následovala Caroline Hoxby.\n\nV dubnu 2011 zveřejnila svou knihu \"Poor Economics\", kterou napsala spolu s Banerjee. Kniha získala mnoho pozitivních ohlasů.\n\n\n\n"}
{"id": "1530303", "url": "https://cs.wikipedia.org/wiki?curid=1530303", "title": "Villahermosa", "text": "Villahermosa\n\nVillahermosa je město v Mexiku, které je hlavním městem státu Tabasco. Žije zde obyvatel (887 000 včetně aglomerace). Leží na řece Grijalva.\n\nMěsto založil 24. června 1564 Diego de Quijada a roku 1826 získalo městská práva. Původně se jmenovalo \"Villa Hermosa de San Juan Bautista\" (Krásné město svatého Jana Křtitele), současný název nese od roku 1916. Je také známé jako \"Esmeralda del Sureste\" (Smaragd jihovýchodu).\n\nMěsto má tropické monzunové podnebí, v okolí se pěstuje kávovník a kakaovník. Jeho rozvoj je spojen se zpracováním ropy. Turistický ruch těží z množství olméckých památek, nachází se zde také zoologická zahrada, moderní most Musevi a katolická katedrála.\n\n"}
{"id": "1530304", "url": "https://cs.wikipedia.org/wiki?curid=1530304", "title": "Papoušek patagonský", "text": "Papoušek patagonský\n\nPapoušek patagonský (\"Cyanoliseus patagonus\") je druh papouška z Jižní Ameriky.\n\nVyskytuje se v Patagonii, tedy jižní části Jižní Ameriky, konkrétně v Argentině a částečně také v Chile. Rozlišují se čtyři poddruhy:\n\n\nŽije na travnatých a křovinatých pláních, typicky poblíž řek. Vzhledem k oblasti výskytu se uzpůsobil tak, že nehnízdí v dutinách stromů, nýbrž v dutinách vápencových či pískovcových skal a v březích vytvořených norách o délce až 2,5 metrů.\n\nPapoušek patagonský žije v trvalých párech, hnízdění přitom probíhá ve velkých koloniích. Samice snáší dvě až osm vajec. Mláďata se líhnou po 18 až 31 dnech. O mláďata se starají oba rodiče, a to přibližně rovnoměrně.\n\nŽiví se hlavně semeny rostlin.\n\nVáží 250, resp. 270 až 300 gramů. Dožívá se dvaceti až třiceti let.\n\nPapoušek patagonský byl v říjnu 2019 chován ve více než 120 evropských zoo, z toho nejvíce v Německu. V rámci Česka je v tu dobu chovaly tři zoologické zahrady (a ještě zoopark v Tuchořicích):\n\n\nNa Slovensku je chován v Zoo Bojnice.\nZoo Praha chovala tento druh prvně v 50. letech 20. století. Od roku 2015 chová poddruh papoušek patagonský chilský, který se vyskytuje na malém území a na rozdíl od celého druhu je kriticky ohrožený. Zmíněný poddruh není k vidění v žádné jiné české zoo. Ke konci roku 2018 byl chován samec a čtyři samice. Od konce září 2019 jsou vystavováni dva jedinci v průchozí voliéře Podhůří jižních And u Rákosova pavilonu v dolní části zoo.\n"}
{"id": "1530310", "url": "https://cs.wikipedia.org/wiki?curid=1530310", "title": "Bullet Journal", "text": "Bullet Journal\n\nBullet Journal je metoda osobního plánování vyvinutá designérem Ryderem Carrollem. Systém zahrnuje plánování času, připomínky, seznamy úkolů, brainstorming a další prvky osobního plánování do jediného poznámkového bloku. Metoda byla poprvé představena veřejnosti v roce 2013, stala se populární a získala významnou pozornost na Kickstarter, Instagram, Facebook, YouTube a Pinterest. \n\nDeníky Bullet Journal jsou obvykle psány ručně a jsou uchovávány v jediném zápisníku. Hlavními nástroji Bullet Journal jsou: rejstřík, bleskový zápis, denní a měsíční přehledy, kolekce a přesouvání. Rejstřík funguje jako kombinace obsahu a rejstříku v knize a pomáhá najít přesné místo, kde jsou zapsány informace o různých tématech. Bleskový zápis používá systém značek a odrážek (např. pomlčky, tečky, hvězdičky, kroužky atd.) tak, aby pomáhaly zjednodušovat a zkracovat zápisky. Denní a měsíční přehledy jsou seznamy úkolů, organizované podle různých časových měřítek (denní, týdenní, měsíční). Kolekce jsou přehledy vzájemně souvisejících témat, jako jsou knihy, které chcete přečíst; restaurace, které chcete vyzkoušet; či zvlášť vyčleněné stránky pro organizování projektů či zápisky z porad. Přesouvání je postup pravidelných aktualizací seznamů do nových seznamů, jako je například přenos nedokončených úkolů z jednoho měsíce do dalšího. \n\nZastánci metody popisují Bullet Journal jako efektivní metodu plánování, ale také jako kreativní způsob vyjádření se zaměřením na jednoduchost a srozumitelnost. Web \"Good Housekeeping\" tento systém popsal jako „denní plánovač, deník a písemnou meditaci zároveň\". \n\nPři používání této metody si uživatel vystačí pouze s perem nebo tužkou a obyčejným sešitem; mnoho uživatelů však si svůj systém důkladně propracovalo a přizpůsobilo. Existují také komerčně vyráběné záznamníky, které jsou přizpůsobeny pro metodu Bullet Journal, jejich používání však není nezbytné. Uživatelé, kteří se spíše soustřeďují na kreativní pojetí, využívají složitějšího pojetí a dalších nástrojů, jako jsou pravítka, barevná pera, značky, nálepky či šablony. \n\nNa konci 90. let začal Ryder Carroll hledat v průběhu vysokoškolského studia jednoduchou metodu osobního plánování. Jako dítě, kterému byla diagnostikována porucha pozornosti, chtěl nalézt systém, který by mu pomohl „překonávat jeho poruchy učení“. V době, kdy promoval na vysoké škole, vymyslel metodu Bullet journal. Kamarád jej přesvědčil, aby se o svou metodu podělil s ostatními, a on ji pak v roce 2013 začal sdílet na internetu. Přitáhl značnou pozornost sociálních médiích. Prostřednictvím crowdfundingové platformy Kickstarter získal 80 000 dolarů pro financování komunitního webu. Do prosince 2018 bylo prostřednictvím sítě Instagramu zveřejněno více než 3 miliony příspěvků na téma Bullet Journal. Při tvorbě metody byl Carroll ovlivněn svými zkušenostmi designéra webových stránek, aplikací a počítačových her; vliv měl i jeho zájmem o tzv. scrapbooking.\n\nV roce 2018 Carroll vydal knihu o systému \"The Bullet Journal Method\". Kniha vyšla i v českém překladu pod názvem \"Metoda Bullet Journal: Zhodnoťte včerejšek, uspořádejte si dnešek a naplánujte zítřek\".\n\n"}
{"id": "1530320", "url": "https://cs.wikipedia.org/wiki?curid=1530320", "title": "Rival Regions", "text": "Rival Regions\n\nRival Regions je geopolitická hra publikovaná v roce 2013 prostřednictvím prohlížeče. Později byla také zpřístupněna pro iOS a Android. V Rival Regions budete moci vytvářet politické strany, získávat místo v parlamentu a vydávat zákony, cestovat do stovek regionů po celém světě a získávat ropu, zlato, rudu, uran a diamanty. Budete se účastnit pozemních, námořních a vesmírných válek, vytvářet vlastní noviny a publikovat články, používat regiony reálného světa k vytvoření vlastního státu a zvolit si jeho formu vlády \n\nChcete-li hrát, musíte se zaregistrovat (zdarma) prostřednictvím profilu Google, Facebook nebo VK. Po registraci se hráč objeví v oblasti, v které se nachází ve skutečnosti. Hráč se může rozhodnout, zda se připojí nebo vytvoří stranu volbou vlastní ideologie a začne pracovat, aby vydělal peníze. Olej, zlato (ve hře velmi důležité), diamanty, minerály, uran, hélium 3 a tekutý kyslík můžete získat tím, že budete pracovat sami nebo se najmete v základní továrně (vytvořené ve hře) nebo v továrně jiných hráčů. Práce a bojování můžete zvýšit v úrovni. Zvýšením úrovně je možné dávat vetší poškození ve válkách. Můžete také číst, psát články nebo dokonce založit noviny. Ve volbách (které se konají každých pár dní, pouze v parlamentní republice, prezidentské, výkonné monarchii a vládnoucí straně) je možné být volen v parlamentu, hlasovat za stranu (od úrovně 50). Ze státu je možné učinit republiku, monarchii nebo diktaturu . \n\nVe hře existují různé formy vlády : \n\n\n\n\n\n\n\nDosazený král československým lidem na dohodu. Nekrasov je hráč Ukrajinského původu, spravoval společně se svou skupinou celé království o rozloze Československa, Maluku a okolí Jeruzálemu. Těsně poté přišlo více a více lidí, kterým se nelíbilo, že v naší zemi vládne cizinec. Vytvořila se dohoda, kterou Nekrasov po pár dnech porušil a prakticky nesplnil nic. Československý lid vytvořil převrat v Třenčíně a s obrovskou pomocí Polska a dalších evropských zemí bylo dosaženo vítězství a osvobození od tohoto panovníka a jeho ruských spojenců. Poté došlo k vytvoření prvního státu naší komunitou v historii RivalRegions.\n\nZakladatel prvního Československého státu. První prezident a velitel. Vládl v období válek v Evropě. Jako prezident položil základy ministerstev, vyhlášky a černé listiny. Pokud mohl, tak vše řešil mírovou dohodou. V této době žilo v Československu okolo 80 lidí. Vyčerpán bojem opustil svůj post. Zemi zanechal bez Prahy a Jižních Čech, oba regiony jsou později dobyty. Československo bylo svobodné, ale v dezolátním stavu. Vládl 20 dní.\n\nPrvní žena ve funkci prezidenta a velitele. Vládla pouze jedno období a za její vlády se začalo jednat o ekonomické pomoci od spojenců. Ministr financí Viva biba toto domluvil s Polským králem Jakubem I. Načež se vytvořila konference, kde bylo vše stvrzeno. Vládla 5 dní, tedy jedno období.\n\nTřetí prezident a velitel a později první korunovaný Československý král. Za jeho vlády se všechny regiony s výjimkou čtyř přerozdělili mezi Polsko a Rumunsko v rámci ekonomické pomoci pro nedostatek pracovních sil v Československu. Poté co byl korunován na krále začala nevole a veřejné potyčky mezi tzv. monarchisty a republikány. Po 20 dnech konstituční monarchie, kdy probíhala revoluce sám abdikoval a vyhlásil nové volby.\n\nDočasně zvolený čtvrtý prezident, vládl pouze pár dnů. Poté co Marek vyhlásil volby, byl Stranger jediným republikánem s dostatečnými zkušenostmi. Jeho zvolení mělo získat čas pro republikány, aby se dohodlo kdo bude následující prezident.\n\nPátý prezident a velitel. Byl zvolen republikány pro jeho zkušenosti ve vládě. Před jeho zvolením byl ministrem životního prostředí už od doby Emanuela. Za jeho období se pokoušel stabilizovat vyostřené vztahy mezi tzv. monarchisty a republikány, protože za Markovi vlády byl na monarchistické straně, ale těsně před revolucí přešel k republikánům. Jeho neúspěšný cíl byl klid a mír v komunitě. Vládl jedno volební období.\n\nŠestý prezident a velitel. Nazývaný monarchista, ale vystupující republikán za jehož vlády se začala zlepšovat ekonomická situace a to díky tzv. Baby boomu, kdy do Československa přišlo přes 700 lidí z čehož zde zůstalo okolo 170 lidí a to mělo za následek, že čtyři regiony pro takový počet přestal stačit. Začal odkup regionů, které jsme propůjčili našim spojencům - byla vyhlášena veřejná sbírka. Vládl tři volební období.\n\nSedmý a poslední prezident a velitel prvního Československa. Za jeho vlády se uspořádalo veřejné referendum o rozdělení Československa na popud monarchistů, kteří nesouhlasili s výsledkem voleb. Referendum rozhodlo o tom, že se Slovensko vytvoří v Nitre kde následně bylo založeno Slovensko. Česko zůstalo bez změny. Vládl jedno volební období.\n\nPrvní prezident České republiky. Za jeho vlády se provedlo spoustu reforem ohledně ministerstva a parlamentního uspořádání - zrušil ministerstvo obrany a životního prostředí. Byl zvolen mnohokrát později a střídavě s jiným prezidentem, Česká republika v jeho obdobích vždy prosperovala. Za jeho vlády se pokračovalo ve veřejných sbírkách na odkup regionů, které v této době vlastní Polsko. Veřejnou kasou pro sbírku byl vybrán Michal Schopf. Později byl William Refor korunován na krále, když geopolitický blok European Bloc zahájil masivní útok na Turecko. V tomto období již Česká republika vlastní všechny své regiony, tak William Refor využil příležitosti a pomocí aktivních občanů republiky dobyl Jihozápadní Afghánistán. Zde byl zvolen jako prezident Michal Schopf, tento stát byl nazván PEPEstán. Poté se provedla výměna státu, kdy se z PEPEstánu stala Česká republika a České republiky PEPEstán, kde vládl William refor jako diktátor. PEPEstán v současné době leží ve Středních čechách, jehož funkcí je důmyslná strategická obrana České republiky. Tímto krokem zaniká Československo založené Emanuelem S.F. a nyní žije v podobě Středních čech (nárazníku). Dále historie pokračuje v kapitole: Druhá Česká republika. Jako dlouhodobý diktátor Středních Čech složil svou funkci 25.7.2018 a tím završil svou politickou kariéru pro tento den.\n\nDruhý prezident a velitel. Zavedl Ministerstvo Informací, které vedl Emanuel, tímto krokem chtěl lepší informovanost obyvatel. Zrušil Ministerstvo Obrany. Také pořádal veřejné otázky a odpovědi, ale lidé toho nevyužívali a proto toho zanechal. Poslední dny jeho vlády vypukla válka v evropě, kterou rozpoutalo Polsko. Jeden z jeho posledních činů je zahájení útoku na Slovensko v Polské válce.\n\nTřetí prezident a velitel České republiky. Prezident a velitel. Zavedl Ministerstvo Informací, které vedl Emanuel, tímto krokem chtěl lepší informovanost obyvatel. Zrušil Ministerstvo Obrany. Také pořádal veřejné otázky a odpovědi, ale lidé toho nevyužívali a proto toho zanechal. Poslední dny jeho vlády vypukla válka v evropě, kterou rozpoutalo Polsko. Jeden z jeho posledních činů je zahájení útoku na Slovensko v Polské válce.\n\nČtvrtý prezident a následně první korunovaný král České republiky. Za jeho období nás potkala Polská válka. Byl korunován na krále z důvodu výjimečného stavu. Česká republika pomáhala Polsku, ale nakonec kapitulovala. Podmínky kapitulace byly drsné. Česká republika musela zaútočit na Polský region, který pro nás spravovala už od dob vlády Marka. Česká republika ztratila Jihozápadní Čechy, kde se naštěstí provedl taktický manévr (revoluce) a tento region byl po týdnu připojen. Polsko nakonec kapitulovalo. Ze 60 regionů zbylo Polsku 6. Válka trvala asi 14 dnů. Jaski vyčerpán válkou abdikoval a zahájil volby.\n\nPátý prezident a velitel. Za jeho vlády Česká republika vzkvétala a aktivně se účastnila bojů v Asii, kde v této době docházelo k masivní kolonizaci. On sám vytvořil 2x baby boom, který měl úspěch. Jeden z prezidentů, kteří informovali občany osobně o všem, přestože Ministerstvo informací podávalo pravidelné informace.\n\nŠestý prezident a velitel. Za jeho vlády vládl klid a mír v Čechách. Vládl jedno volební období.\n\nPrezident a velitel. Za jeho vlády náš národ opustil Evropský geopolitický blok, načež byl náš stát ihned napaden tímto blokem a přestože jsme si zvolili tzv. řečený \"Ruský\" blok, tak byla téměř celá Česká republika zničena válkou. Válka na našem území trvala 2 dny a kromě 3 regionů jsme vše získali zpět.\n\nErnst zdrcen a zklamán opustil svůj post a poté se vyhlásila diktatura a všechny regiony byly převedeny pod loutkový stát, kde vládl William Refor. Za vlády Williama mnohokrát působil jako Ministr Financí, vyniká ve zpracovávání výpočetních tabulek a jako první přišel na to jak se vyměřuje a funguje hloubkový průzkum v procentech - jeho tabulka je k nalezení v jeho článcích.\n\nÚzemí České republiky byla obsazena spojenou armádou pod vedení Rakouska. Do boje se zapojilo i Německo, Slovenské království a celý evropský blok. Na straně Čechů se postavila Ruský blok s velkým angažováním Polska. Boje postupně přešly ve 4. světovou válku, překreslení mapy Evropy a zničení Amerického Impéria.\n\nIng. Ernst Feynman spolu s Panem Bobrem koordinoval znovuzískání Slezska, které bylo svobodným státem a bývalý prezident Stranger se jej pokusil ziskat pod svou vlastní kontrolu. Slezsko bylo získáno díky parlamentu pod kontrolou Čechů, který odvolal prezidenta Strangera a Slezsko se dostalo opět pod naši kontrolu\n\nBěhem války se objevilo i hnutí #FreeCzech, které získalo podporu v zahraničí. Hlavními tahouny tohoto hnutí byly nováčci - Pepelda, Pan Bobr a Bageta.\n\nSedmý prezident a velitel obnovené České republiky. Za jeho vlády došlo k první tréninkové válce mezi PEPEstánem (nárazník) a Českou republikou. Vládl klid a mír, země prosperovala.\n\nOsmý prezident a velitel, později dočasný monarcha. Po téměř měsíční 4. světové válce RivalRegions, kdy již válka skončila byl zvolen koalicí GOD-UB-Piráti do své funkce. Země byla již v původním stavu jako před válkou, ale kromě Prahy a Středních čech jsou všechny region zničené válkou. Za jeho vlády došlo k výraznému nárůstu vládní aktivity, také se vytvořil nový systém superautonomie, volby guvernéra do této AO a zavedl novinku \"PETICE, poté referendum\".\n\nDevátý prezident a velitel. Za jeho vlády byla zavedena Národní rada s hlasováním předsedů stran. Byla zrušena Super-autonomie a zavedeny malé autonomie, jako před 4WW. Byl zvolen a dosazen nový správce nárazníkového státu. Byla zavedena azylová politika s Bavorskem, protože jejich stát byl zničen. A v neposlední řadě byla přepsána vyhláška, která byla stará téměř 2 měsíce. Prezident se také snažíl informovat více než jeho předchůdci, kdy v rámci “Snídaní s prezidentem” informoval národ téměř denně. Také zastupoval Kaisera Franklina v roli prezidenta na 2 dny, protože Kaiser nezískal dostatečný počet hlasů v primárkách strany.\n\nDesátý prezident, velitel a následně monarcha za válečného stavu. Nastoupil v poměrně stabilizované době. Díky silné kooperaci vlády s ministry došlo k růstu ekonomiky v celé zemi. Po jeho třetím zvolení do funkce nastala pro Českou republiku éra největšího rozkvětu po ekonomické stránce v historii. Česká republika jakožto člen ruského bloku si dokázala vybojovat velkou část Rakouského císařství a porazit ve třech bitvách Slovenské království a díky válečným tažení získala Česká republika rozpočet z toho mohla být následně financována výstavba regionů, ale především obrany. Na svém postu se udržel přes měsíc a půl v roli monarchy ve válečném stavu. Před rezignací v době kdy byla uzavřena dohoda o neútočení mezi bloky se ještě vytvořila mírová dohoda se Slovenskem na 1 měsíc (do 10.10.2018). Za jeho vlády došlo k největší české výbojnosti do zahraničí v historii země.\n\nPrezident a velitel. Byl zvolen jako náhrada za Trtka na jedno volební období, protože po zrušení monarchie neměla jeho podporující strana křesla v parlamentu. Za jeho vlády se kromě adminem navýšení mezd pomocí hloubkových průzkumů nic zásadního neudálo.\n\nPrezident a velitel. Vládl v období klidu míru a prosperity. Investovalo se do obranyschopnosti pohraničních regionů a zahraniční politika se směrovala na hraniční sousedy, kde se navazoval kontakt i s potenciálně nepřátelským státem. Česká republika byla v této době v bloku EAU. Také se snažil zavést ministerstvo obrany, ale neúspěšně. Vládl dvě volební období.\n\nPrezidentka a následně diktátorka ve válečném stavu. Za její vlády se začala vyostřovat světová scéna a nakonec započala nová válka mezi největšími bloky. Za její vlády Česká republika stále držela Vídeň a její okolí. Česká republika zaútočila a následně zničila společně s Polskem a Německou konfederací Slovensko. Česká republika prodala Rakouské regiony a soustředí své síly na Slovensko. Za její vlády panovala snaha o obnovu Československa. Ve Slovensku se zřídila vláda v čele Mqtush a jeho ministr Trtko, kteří jako nativní slováci zaujaly právoplatné místo. (Dále pokračuje v kapitole \"Slovensko\"). Slovensko nezaniklo, protože se král konsolidoval do Botswany. V České republice trvala diktatura přes jeden měsíc a až na snahy nepřátel měla plnou podporu svého lidu.\n\nJedenáctý prezident a velitel. Usiloval o navýšení zanedbané komunikace s obyvatelstvem země. Za jeho vlády se vytvořila autonomie na Slovensku. Z válečné kořisti se začalo obrovské množství surovin investovat do rozvoje regionů. Z technických problémů se mu téměř jedno volební období nedařilo přihlašovat do hry a proto jeho vláda nebyla tak úspěšná jak by on sám chtěl. Vládl jedno období a za jeho vlády panoval klid a mír.\n\nPrezident a velitel. Vládl v období míru. Blok EAU se navzdory prvotním vítězství začal zevnitř hroutit a to vyústilo v jeho rozpad. Jako jediný prezident v historii informoval sám a osobně pravidelně každé ráno obyvatelstvo skrze články. Za jeho vlády nastala opět prosperita. Zavedla se federální shromáždění v níž byla Česká republika, Nárazník a Slovensko. Vláda v této době řeší vše v kruhu předsedů stran - Federálním shromáždění. Výrazně se zasloužil o zlepšení komunikace.\n\nZa jeho vlády Česká republika změnila blok a přešla do nového Evropského “TNP”, který se oddělil od EAU. Také se za jeho vlády stejně jako před rokem (přelom listopadu a prosince) zahájil tzv. „Babyboom“ a Česká republika dosáhla počtu obyvatel až 1000 hráčů. Za zmínku také stojí V4, která je zavedena stejně jako v realitě za pomocí ekonomické nebo pro řešení různých problémů, které se V4 tykají. Vládl jeden měsíc a stal se také vůdcem bloku TNP.\n\nPrezident a velitel, následně parlamentně zvolený diktátor ve stavu potenciálního ohrožení země, protože v této době v Polsku proběhla řada revolucí a k moci se dostala skupina lidí, která ohrožovala celý blok. Za zmínku také stojí akce v oblasti Komory, kde se za pomocí čechů, slováků a spojenců získala vláda nad parlamentem, tato oblast nesla jméno Pepestán. Diktatura byla zrušena načež se přestěhoval do nového státu klubu von Wonka (Wonkaland). Za jeho vlády panoval v zemi klid a mír.\n\nPrezident a velitel (22.12.2018). Pro svou velikou oblibu v řadách obyvatel byl znovu zvolen. Ihned po jeho nástupu se vyhlásilo referendum o vzniku Československa, které bylo úspěšné a 25.12.2018 vzniká nové Československo.\n\nPrezident a velitel. Následně korunovaný král. Slovenské království bylo poražené a území Slovenska bylo obsazeno Českem, Polskem a státem z Německé konfederace. Mqtush jako skutečný slovák a zkušený hráč se ujal tohoto místa, aby znovu vybudoval svou zem a nastolil mír mezi Českem a Slovenskem. Nově vzniklý stát původně nevznikl na Slovensku, ale v Chorvatské oblasti, která prodala České republice státní zřízení, následovalo připojení Slovenských regionů a nastavení státu.\n\nMqtush si velmi pochvaluje spolupráci slováků, kteří zůstali a také si váží návrat stran, které za Slovenského království opustili stát. V této době se na Slovensku nachází přibližně 50 hráčů. Malá komplikace nastala se spřátelených sousedem Maďarskem (V4), když si od Německého státu koupili regiony. Slovensko si s nimi vyměnilo Košice za Trnavu. Za jeho vlády panoval klid a mír ve všech 4 regionech Slovenska. Tento stát se stává v Trenčíně nárazníkem (25.12.2018) po sjednocení nového Československa.\n"}
{"id": "1530326", "url": "https://cs.wikipedia.org/wiki?curid=1530326", "title": "Szada", "text": "Szada\n\nSzada [sada] je velká obec v Maďarsku v župě Pest, spadající pod okres Gödöllő. Nachází se těsně mezi městy Gödöllő a Veresegyház, asi 16 km severovýchodně od Budapešti. V roce 2018 zde trvale žilo 5 428 obyvatel. Dle údajů z roku 2011 tvoří 84,5 % obyvatelstva Maďaři, 1,1 % Němci, 0,4 % Rumuni a 0,2 % Ukrajinci, přičemž 15,4 % obyvatel se k národnosti nevyjádřilo. V celé obci počet obyvatel výrazně stoupá.\n\nSzadou prochází silnice 2104, nedaleko prochází dálnice M3. Sousedními sídly jsou města Gödöllő, Veresegyház a nagyközség Mogyoród.\n"}
{"id": "1530334", "url": "https://cs.wikipedia.org/wiki?curid=1530334", "title": "M8 HMC", "text": "M8 HMC\n\n75 mm HMC (Howitzer Motor Carriage) M8 byla samohybná houfnice Spojených států používaná během druhé světové války. Byla vyvinuta na podvozku M5 Stuart a byla vybavena 75mm houfnicí.\n\nNa podvozek tanku M5 byla instalována nová otevřená věž se 75mm houfnicí a jedním .50cal (12.7mm) kulometem M2HB. Na zadní část trupu pak byl namontován tažný hák, takže vozidlo mohlo za sebou táhnout přívěs s municí. Tyto stroje byly používány především jako palebná podpora pro průzkumná družstva. Celkem bylo od září 1942 do ledna 1944 vyrobeno 1778 kusů.\n\n75 mm GMC (Gun Motor Carriage) M8A1: Prototyp lehkého stíhače tanků, který používal trup lehkého tanku M5A1. Ve věži byl 75mm kanón M3. Projekt byl později zrušen vývojem M18 Hellcat.\n"}
{"id": "1530335", "url": "https://cs.wikipedia.org/wiki?curid=1530335", "title": "Sulfinové kyseliny", "text": "Sulfinové kyseliny\n\nSulfinové kyseliny jsou kyseliny obsahující síru s obecným vzorcem RSO(OH).\n\nČasto se připravují přímo na místě potřeby okyselením příslušných sulfinátových solí, které jsou obvykle stabilnější než samotné kyseliny a připravují se redukcí sulfonylchloridů. Další možností je reakce Grignardových činidel s oxidem siřičitým. Sulfináty přechodných kovů lze navíc získat reakcí alkylů těchto kovů s oxidem siřičitým. Nesubstituované sulfinové kyseliny jsou izomery (rovněž nestabilních) kyseliny sulfoxylové.\n\nSulfinovou kyselinou, jejíž vlastnosti byly dobře prozkoumány, je kyselina fenylsulfinová. Významnou sulfinovou kyselinou je také dioxid thiomočoviny, jenž se získává oxidací thiomočoviny peroxidem vodíku.\n\nDále lze uvést kyselinu hydroxymethylsulfinovou, často používanou ve formě sodné soli (HOCHSONa), která se používá jako redukční činidlo.\n\nKonjugovanými zásadami k sulfinovým kyselinám jsou sulfinátové anionty. V organismech mohou vznikat působením enzymu cysteindioxygenázy na aminokyselinu cystein. Jedním z produktů této reakce je hypotaurin, který je derivátem sulfinové kyseliny.\n"}
{"id": "1530336", "url": "https://cs.wikipedia.org/wiki?curid=1530336", "title": "Hotel Slavija", "text": "Hotel Slavija\n\nHotel Slavija (v srbské cyrilici Хотел Славија) je výšková budova hotelu, která se jmenuje podle stejnojmenného náměstí jižně od centra srbské metropole, Bělehradu. Je umístěn na rohu ulic \"Maršala Tolbuhina\" a \"Svetog Save\". \n\nVýšková budova, která představuje dominantu náměstí Slavija, vznikla v 60. letech 20. století. Nahradila původní přízemní knihovnu, která byla zničena dne 6. dubna 1941 během bombardování města. Moderní prosklená věž má osmnáct pater a prosklenou fasádu typickou pro dobu svého vzniku. Dokončena byla roku 1962 a jejím architektem byl Bogdan Ignjatović. V roce 1989 byla doplněna o přilehlý apartmán, který je s původní budovou propojen; od té doby jsou obě stavby odlišovány jako \"Slavija A\" a \"Slavija B\". Nápadná je díky zelenému obložení přízemí, orientovaného do ulice \"Maršala Tolbuhina\".\n"}
{"id": "1530339", "url": "https://cs.wikipedia.org/wiki?curid=1530339", "title": "Zvířata ve vesmíru", "text": "Zvířata ve vesmíru\n\nToto je článek o živočiších vysílaných v kosmických lodích a raketách do vesmírného prostoru v rámci vědecko-technického výzkumu. \n\nPřed prvními lety člověka do vesmíru se používaly hlavně na základní výzkum možnosti přežití organismů v podmínkách kosmického letu, později se využívali na detailní výzkum různých biologických procesů ve specifickém prostředí mikrogravitace a na jiné cíle. \n\nPřímo na oběžnou dráhu vyslali zvířata Sovětský svaz (Rusko), USA, Čína a Japonsko. Při suborbitálních letech nad 100 km (Kármánova hranice) Prokazatelně použili zvířata včetně těchto čtyř zemí ještě i Francie a Írán. \n\nPsi byli při kosmických letech v počátcích kosmonautiky v Sovětském svazu nejčastěji používanými zvířaty. V průběhu 50. letech uskutečnil Sovětský svaz celkem 29 suborbitálních letů (Kármánova hranice byla překročena při většině těchto letů), v rámci nichž vypustil 36 různých psů (z nich celkem 15 při letech zahynulo), přičemž psi D\"ezik\" a C\"igan\" se v roce 1951 stali prvními savci, které překročily výškovou hranici 100 km a vrátili se úspěšně na Zemi. V roce 1954 se psi \"Lisa 2\" a \"Ryžik 2\" staly prvními zvířaty, které při letu otestovali kosmické skafandry v otevřeném vesmírném prostoru. Několik suborbitálních letů se psy uskutečnila v 60. letech i Čína. \n\nPes Lajka se v kosmické lodi Sputnik 2 stal v roce 1957 prvním živočichům na oběžné dráze, kde však zároveň i uhynul kvůli nemožnosti jeho návratu na Zemi. V rámci přípravy prvního letu člověka do vesmíru byly v letech 1960 – 1961 Sovětským svazem úspěšně vypuštěny na oběžnou dráhu 4 lodě typu Vostok s celkově šesti psy. Proběhly i další 2 starty, ty ale nebyly úspěšné a psi \"Lisicki\" a \"Racek\" při prvním z nich zahynuli. Při druhém však psi \"Zulka\" a \"Žemčužina\" nouzové přistání za extrémních podmínek po nevydařeném startu „jakoby zázrakem“ přežili. Ze čtyř úspěšně zahájených letů však jeden skončil tragicky, když psi \"Pčoľka\" a \"Muška\" zahynuli při nezdařeném přistání lodi Sputnik 6. Ještě předtím se však psi Belka a Strelka z mise Sputnik 5 v srpnu 1960 stali prvními organismy, které se z oběžné dráhy úspěšně vrátili na Zem. Kromě nich se z oběžné dráhy vrátili úspěšně ještě psi \"Černucha\" (Sputnik 9) a \"Zviozdočka\" (Sputnik 10). Další a dosud poslední potvrzený orbitální let se psy \"(Veterok\" a \"Ugoľok)\" se uskutečnil ještě v roce 1966 při misi Kosmos 110, přičemž při něm psi absolvovali nejdelší pobyt ve vesmíru (22 dní). Údajně se pes nacházel i na palubě čínské lodi Šen-čou 2 v r. 2001, tuto informaci však čínská oficiální místa nikdy nepotvrdily. \n\nOpice byly nejčastěji používanými zvířaty při kosmickém výzkumu ve Spojených státech. Šlo hlavně o druhy Makak rhesus, Malpa kapucínská a šimpanz. Od konce 40. do začátku 60. let použili USA při 14 suborbitálních letech 16 různých opic (pouze 6 letů překročilo kármánovu hranici, většina opic uhynula), přičemž opice \"Albert II\" se v r. 1949 stala prvním savcem, který se dostal nad výšku 100 km při návratu však zahynula. Prvními opicemi, které přežily let nad 100 km byly v roce 1959 \"Baker\" a \"Able.\" První hominid, který překročil výškovou hranici 100 km byl v lednu 1961 šimpanz Ham. V 60. letech uskutečnily několik suborbitálních letů s opicemi Francie a také Argentina (nedošlo však k překročení kármánovi hranice). V roce 2013 vypustil do výšky 120 km opici i Írán. \n\nPrvní opicí na oběžné dráze byl na lodi Mercury-Atlas 5 v r. 1961 šimpanz Enos. Američané vypustili opice na orbitu ještě v r. 1969 při misi BIOS 3 a v r. 1985 během mise raketoplánu Challenger (STS-51-B). V letech 1983 až 1996 vypustil na oběžnou dráhu v rámci šesti misi programu Bion celkem 12 opic i Sovětský svaz (resp. Rusko). Předpokládá se, že opice se nacházela i na palubě čínské lodi Šen-čou 2 v r. 2001, tato informace ale není dodnes potvrzena. \n\nKromě opic a psů bylo na orbitální dráhu při pilotovaných i nepilotovaných letech vypuštěných i desítky druhů menších živočichů, včetně myší, potkanů, želv, žab, mloků, ryb, šneků, či pavouků, jakož i různých druhů hmyzu, členovců a červů (nemluvě o velkém množství různých mikroorganismů). Výjimečně byly do vesmíru poslány i ptáci, přičemž první rozsáhlejší výzkum v této oblasti proběhl s \"křepelkami japonskými\" na stanici Mir v rámci slovenského experimentu při \"misi Štefánik\" během letu kosmonauta Ivana Bellu. \n\nZa vůbec první živočichy vysláné nad hranici zemské atmosféry se považují vinné mušky \"(Drosophila melanogaster)\" vystřelené Američany 20. února 1947 při suborbitálním letu rakety V-2 do výšky 109 km. \n\nDvě želvy (spolu s několika dalšími druhy hmyzu) se staly v září 1968 na palubě sovětské lodi Zond 5 prvními živočichy, kteří obletěli Měsíc a vrátili se úspěšně na Zemi. Prvními živočichy (s výjimkou člověka) cíleně dopravenými na povrch Měsíce se stala vajíčka ovocných mušek, která přistála na palubě čínské sondy Chang-e 4 v roce 2019. \n\nJeště větší množství živočišných druhů bylo vypuštěno při suborbitálních letech, z těch výjimečnějších lze zmínit Francouzi připravený let kočky \"Felicetty\" z roku 1963 do výšky 150 km.\n\n"}
{"id": "1530346", "url": "https://cs.wikipedia.org/wiki?curid=1530346", "title": "Spálený (Šumava)", "text": "Spálený (Šumava)\n\nSpálený (1013 m n. m.) je výrazná hora na Šumavě, která se nachází 1 km severozápadně od Srní v okrese Klatovy.\n\nTéměř celou horu obtáčí naučná stezka Vchynickotetovský kanál, kterou kopíruje též cyklotrasa 2114. Z ní ale žádná cesta na vrchol neodbočuje. Nejjednodušší přístup vede od informačního centra v Srní po silničce k vodojemu, dále po louce na sever a průsekem pod elektrickým vedením na západ. Průsek vede až do výšky 950 m n. m., zbylých 250 metrů je třeba překonat volným terénem. Celkem tato trasa měří 1,2 km s převýšením 160 metrů.\nPo svazích Spáleného vede Vchynicko-tetovský plavební kanál, který sloužil pro plavení hojného dřeva ze Šumavy. Byl vybudován v letech 1799–1800 inženýrem Josefem Rosenauerem, který vystavěl také Schwarzenberský plavební kanál. Obchází nesplavný úsek Vydry pod Antýglem a spojuje řečiště Vydry s říčkou Křemelná.\n\nVoda původně vedla kanálem po západním svahu Spáleného a ze severního svahu padala skluzem do Křemelné. Od 30. let 20. století je voda z kanálu odváděna potrubím do zásobní nádrže Sedlo pro vodní elektrárnu Vydra na Čeňkově Pile. Závěrečná část kanálu se neudržuje, pro nedostatek vody je koryto převážně suché a zarostlé.\n"}
{"id": "1530351", "url": "https://cs.wikipedia.org/wiki?curid=1530351", "title": "Muzeum Broumovska", "text": "Muzeum Broumovska\n\nMuzeum Broumovska je regionální muzeum se sídlem v Broumově. Jeho úkolem bylo a je zajišťovat regionální vlastivědnou činnost, shromažďovat, odborně zpracovávat a uchovávat, restaurovat a zpřístupňovat veřejnosti muzeální předměty, které se vážou k historii a přírodě Broumovska. Vedle trvalé expozice o historii Broumovska muzeum pořádá výstavy a přednášky. Odborné veřejnosti pak zajišťuje patřičnou součinnost. Muzeum sídlí v budově prelatury broumovského kláštera. V šesti sálech se nachází stálá expozice \"Historie Broumova a Broumovska\". Vedle toho jsou v samostatné výstavní síni pořádány příležitostné výstavy.\n\nPřed vznikem okresního muzea existovaly v regionu sbírky institucionální a soukromé:\n\nNejstarší známou sbírkou muzejního charakteru v Broumově byla sbírka Broumovského kláštera. Zpočátku se jednalo o sbírku knih a bohoslužebných předmětů a relikviářů, kam v letech 1295–1594 patřil i Codex Gigas. Po roce 1624, kdy bylo založeno klášterní gymnázium, začaly vznikat i další sbírky, které měly sloužit pro potřebu výuky. Byly založeny sbírky nerostů, zkamenělin, zoologických preparátů a loveckých trofejí, dále herbáře a výrobky uměleckého průmyslu (porcelán, broušené sklo, mince, nábytek a textil). V padesátých letech byla část sbírek převezena do Uměleckoprůmyslového musea v Praze, další pak svezeny do depozitáře na zámku Sychrov. Velká část sbírky byla ale během těchto přesunů zničena nebo rozkradena.\n\nMěsto mělo vlastní sbírku dokumentů a předmětů, které souvisely s výkonem městské správy. Nejstarší městská kniha byla založena v roce 1407. Vedle dalších dokumentů byly ve sbírce pečetidla, cechovní a spolkové předměty, rychtářská práva, zbraně a pouta. Sbírka byla původně uchovávána pravděpodobně na radnici nebo v některém domě v majetku města. V roce 1919 byla jedna část sbírky umístěna v novém sídle Městského úřadu a druhá číst v budově chlapecké školy. O sbírce se zmiňuje i Antonín Cechner ve svém Soupisu památek, kde popisuje nejvýznamnější předměty sbírky.\n\nSbírka střeleckého sboru, později ostrostřeleckého spolku obsahovala spolkové předměty, insignie a klenoty, zbraně a malované terče, Sbírka byla od konce 18. století umístěna ve vlastní budově spolku na střelnici. Některé cenné předměty byly ale použity k uhrazení nákladů na stavbu střelnice. Část sbírky se stala v roce 1945 součástí sbírek Okresního muzea. Čtrnáct malovaných terčů bylo ale do muzea vráceno až v šedesátých letech 20. století. Podle soupisu inventáře střelnice z roku 1884 se zde tehdy nacházelo 53 malovaných terčů. Některé předměty z této sbírky popisuje Antonín Cechner ve svém Soupisu památek.\n\nSbírka majitele broumovských textilek Eduarda Langer-Schrolla obsahovala knihovnu se 40 000 svazky a 800 rukopisy a rozsáhlou numismatickou sbírku. Část knihovny a sbírky \"celostátního významu\" byla po roce 1945 poslána do Prahy, torzo knihovny je uloženo v Okresním archivu v Náchodě.\n\n\nMuzeum bylo založeno v roce 1945. První stálá expozice byla zpřístupněna v roce 1948 v prostorách bývalé Schrollovy vily. \n\nVe druhé polovině padesátých let bylo muzeum přestěhováno ze Schrollovy vily do prostor bývalého klášterního gymnázia. Alexandr Skalický zde vybudoval ve skromných podmínkách v šesti místnostech kvalitní expozici historie Broumova a Broumovska, která byla otevřena koncem roku 1958. Jedna z místností pak byla věnována přírodě Broumovska. \n\nPo krátkém působení ředitele Jiřího Boka, které skončilo v roce 1963 jeho obžalováním z rozkrádání národního majetku, se vedení muzea ujal historik Miroslav Otte, který pak vedl muzeum čtyřicet let. \n\nPodařilo se mu získat zpět alespoň několik exponátů muzea, které byly zcizeny jeho předchůdcem. Další jeho zásluhou byla záchrana části inventáře kláštera (část opatského archivu, barokní nábytek, historické rámy obrazů, pozůstalost Vincence Maiwalda). \n\nZasloužil se i o navrácení řady obrazů a předmětů z inventáře kláštera, které byly odvezeny v padesátých letech v rámci takzvaných \"svozů\" do depozitáře v Sychrově. \n\nV roce 1976 byl areál broumovského kláštera předán Krajské správě SNB v Hradci Králové. Miroslav Otte prosadil přemístění muzea z nevyhovujících prostor klášterního gymnázia do opatského křídla kláštera. Muzeum zajišťovalo i prohlídky areálem kláštera (opatský sál, knihovnu, refektář, sakristie a kostel) a pořádala rovněž koncerty v klášterním kostele. V roce 1981 byly na popud Antonína Schindlera opraveny varhany.\n\n\nV polovině osmdesátých let začala být připravována stálá expozice \"Historie Broumova a Broumovska\", která byla otevřena v roce 1991. Autorem scénáře výstavy byl tehdejší ředitel muzea Miroslav Otte, Formální podoba expozice je dílem architekta Arnošta Wagnera z Trutnova a výtvarníka akad. mal. Josefa Procházky. \n\nTato expozice původně sloužila jako vstupní výstava při prohlídce areálu kláštera. Prohlídka tehdy obsahovala klášterní knihovnu, refektář, sakristii a kostel svatého Vojtěcha. V sedmdesátých a osmdesátých letech 20. století muzeum zajišťovalo také koncerty v klášterním kostele. \n\nV devadesátých letech byla budova kláštera vrácena benediktinskému řádu a muzejní expozice se stala samostatnou výstavou.\n\nPůsobení Jiřího Boka ve vedení muzea bylo krátké a skončilo uvalením vyšetřovací vazby pro rozkrádání majetku muzea. Některé muzejní exponáty (cínové poháry, historické zbraně a knihy) byly používány jako divadelní rekvizity. Gotická socha svatého Jana byla prodána do muzea v Turnově. Řada obrazů a dalších exponátů muzea zmizela beze stopy. Jiří Bok rovněž pořádal v prostorách muzea soukromé oslavy pro uzavřenou společnost, během kterých byla řada exponátů poničena. \n\nMiroslav Otte byl do Broumova povolán ředitelem Okresního muzea v Náchodě, profesorem Janem Juránkem, aby zjistil rozsah škod, způsobených Jiřím Bokem. Posléze byl dne 1. května 1963 jmenován ředitelem muzea. \n\nKarel Franze se od poloviny osmdesátých let 20. století podílel na vzniku nové expozice v opatském křídle kláštera, po odchodu Miroslava Otteho se stal ředitelem muzea.\n\n\nDalší publikační činnost muzea je limitována jeho omezenými finančními možnostmi.\n\n\n"}
{"id": "1530352", "url": "https://cs.wikipedia.org/wiki?curid=1530352", "title": "Chloe Kimová", "text": "Chloe Kimová\n\nChloe Kimová (* 23. dubna 2000 Long Beach) je americká snowboardistka. Pochází z rodiny jihokorejských přistěhovalců. Od dětství trénovala ve Švýcarsku a v kalifornském Mammoth Mountain Ski Area, v roce 2009 debutovala na TTR World Snowboard Tour a od roku 2013 je členkou snowboardové reprezentace USA.\n\nNa Zimních olympijských hrách mládeže 2016 zvítězila na U-rampě i ve slopestylu. Je pětinásobnou vítězkou X Games v disciplíně superpipe. Při svém debutu na Zimních olympijských hrách 2018 získala zlatou medaili na U-rampě ziskem 98,25 bodů. Stala se tak historicky nejmladší olympijskou vítězkou v soutěžích na sněhu. Je také mistryní světa z roku 2019 a vyhrála ve své kariéře sedm závodů Světového poháru.\n\nV roce 2016 se stala první ženou, která zvládla na snowboardu obrat o 1080 stupňů. V roce 2018 jí byla udělena ESPY Award pro sportovkyni roku. Objevila se také na obálce časopisu \"Sports Illustrated\". Od roku 2019 studuje na Princetonské univerzitě. Podpořila neziskovou organizaci Protect Our Winters, požadující zavedení opatření zpomalujících globální oteplování.\n\n"}
{"id": "1530356", "url": "https://cs.wikipedia.org/wiki?curid=1530356", "title": "Polské parlamentní volby 2019", "text": "Polské parlamentní volby 2019\n\nPolské parlamentní volby 2019 se uskutečnily v neděli 13. října 2019. Šlo o řádné parlamentní volby, ve kterých se se volilo celé složení polského Sejmu i Senátu. S velkým náskokem v nich opět zvítězila strana Právo a spravedlnost, která obhájila absolutní většinu v Sejmu.\n\nDo Sejmu se dostalo celkem 6 politických stran a uskupení. PiS získala většinu 235 mandátů, což představuje většinu.\n\nJeden mandát získal kandidát nominovaný volební komisí (Německá menšina), která je jakožto komise národnostní menšiny osvobozena od 5% volebního prahu.\n"}
{"id": "1530368", "url": "https://cs.wikipedia.org/wiki?curid=1530368", "title": "Riečka (okres Banská Bystrica)", "text": "Riečka (okres Banská Bystrica)\n\nRiečka je obec na Slovensku v okrese Banská Bystrica. Žije zde  obyvatel. První písemná zmínka o obci pochází z roku 1455.\n\nV obci se nachází jednolodní pozdně klasicistní římskokatolický kostel Nanebevzetí Panny Marie s půlkruhově ukončeným presbytářem, který byl postaven v roku 1858.\n"}
{"id": "1530374", "url": "https://cs.wikipedia.org/wiki?curid=1530374", "title": "Tervel Dlagnev", "text": "Tervel Dlagnev\n\nTervel Ivajlov Dlagnev (* 19. listopadu 1985 Sofie) je bývalý americký zápasník–volnostylař bulharského původu, bronzový olympijský medailista z roku 2012.\n\nNarodil se v bulharském hlavním městě Sofii. V roce 1989 s rodiči utekl po pádu živkova režimu přes Rakousko do Spojených států. Bydlel v San Diegu, potom co jeho otec Ivajlo narukoval do americké armády v El Pasu (Fort Bliss) a nakonec v Arlingtonu. Na střední škole Arlington High si ho ve druhém ročníku vybral do své zápasnické tréninkové skupiny Arlington Storm trenér Henry Harmoney. V národním zápase na střední škole nevybočoval z průměru a tak po maturitě v roce 2004 zamířil do Kearney na méně prestižní University of Nebraska-Kearney. V univerzitním zápasnickém týmu Lopers se pod vedením Marca Bauera vypracoval v přední americkou těžkou váhu. \n\nOlympijskému volnému stylu se věnoval od roku 2008 jako člen týmu Sunkist Kids v Scottsdale. Na červencové americké olympijské kvalifikaci pro start na olympijských hrách v Pekingu však napoprvé neuspěl proti Stevu Moccovi. V roce 2012 byl již americkou jedničkou ve váze do 120 kg a startoval na olympijských hrách v Londýně. V Londýně vyřadil ve druhém kole úřadujícího mistra světa Alexeje Šemarova z Běloruska, ale v semifinále prohrál s reprezentantem Uzbekistánu Arturem Tajmazovem v úvodním setu na lopatky. V souboji o třetí místo prohrál s Íráncem Komejlem Gásemím těsně 1:2 na sety a obsadil dělené 5. místo. V roce 2019 po nových analýzách vzorků odebraných zápasníkům po olympijských hrách v Londýně, Mezinárodní olympijský výbor diskvalifikoval pro pozitivní nález oba finalisty Artura Tajmazova a Davita Modzmanašvili. Jelikož jeho přemožitel Tajmazov získal původně zlatou olympijskou medaili, posunul se jako pátý v pořadí na třetí místo a opožděně získal bronzovou olympijskou medaili.\n\nV roce 2015 ho trápily problémy se zády a musel vynechat domácí mistrovství světa v Las Vegas. V roce 2016 se prvním místem na panamerické olympijské kvalifikaci v texaském Friscu kvalifikoval na olympijské hry v Riu. V Riu vyřadil v úvodním kole favorizovaného reprezentanta Ázerbájdžánu Džamaladdina Magomedova těsně 6:5 na technické body. Ve čtvrtfinále se mu však v zápase s Polákem Robertem Baranem ozvala bolavá záda. Poláka ještě dokázal porazit 3:2 na technické body, ale semifinále s Íráncem Komejlem Gásemím a následný souboj o třetí místo s Gruzínem Geno Petrijašvilim doslova vypustil. Oba souboje prohrál po třiceti sekundách technickou převahou 0:10. Obsadil dělené 5. místo. Vzápětí ukončil sportovní kariéru. Věnuje se trenérské práci v Columbusu v Ohio.\n\n"}
{"id": "1530376", "url": "https://cs.wikipedia.org/wiki?curid=1530376", "title": "Mahajanga", "text": "Mahajanga\n\nMahajanga (za francouzské nadvlády Majunga) je město na Madagaskaru. Nachází se na severozápadním pobřeží ostrova nedaleko ústí řeky Betsiboka do zátoky Bombetoka a je administrativním centrem regionu Boeny. Má rozlohu 51 km² a přibližně 155 000 obyvatel (páté největší město v zemi). Kromě Sakalavů zde žijí také muslimští komorští a indičtí přistěhovalci. \n\nMahajanga je oblíbenou turistickou destinací díky teplému suchému podnebí a množství pláží. Má po Toamasině druhý největší přístav Madagaskaru. Nachází se zde také mezinárodní letiště Amborovy. Město je centrem obchodu s rybami, rýží, cukrovou třtinou, tabákem, bavlnou a rafiovým vláknem, hlavními průmyslovými odvětvími jsou výroba cementu a mýdla. Sídlí zde vysoká škola Université de Mahajanga.\n\nNa přímořské promenádě se nachází baobab, který je označován za nejstarší na Magadaskaru.\n\n"}
{"id": "1530383", "url": "https://cs.wikipedia.org/wiki?curid=1530383", "title": "Požár Litomyšle (1775)", "text": "Požár Litomyšle (1775)\n\nV roce 1775 postihl východočeské město Litomyšl rozsáhlý požár, jeden z největších, které zpustošily toto historické město. \n\nPožár zachvátil na 192 domů ve městě a 100 na předměstí. Zasažen byl i Kostel Nalezení svatého kříže, jemuž shořela střecha, všechny čtyři věže a vnitřní zařízení kostela.\n\n"}
{"id": "1530384", "url": "https://cs.wikipedia.org/wiki?curid=1530384", "title": "Tianjin Open 2019 – ženská čtyřhra", "text": "Tianjin Open 2019 – ženská čtyřhra\n\nŽenská čtyřhra Tianjin Open 2019 probíhala v první polovině října 2019. Do deblové soutěže tchienťinského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Nicole Melicharová a Květa Peschkeová, jehož členky nestartovaly společně. Peschkeová se rozhodla turnaje nezúčastnit. Spoluhráčkou Melicharové se stala Sü I-fan, s níž skončila v úvodním kole na raketách Christiny McHaleové a Yaniny Wickmayerové.\n\nVítězem se stal japonský pár Šúko Aojamová a Ena Šibaharová, který ve finále zdolal krajanskou dvojici Nao Hibinová a Miju Katová po dvousetovém průběhu 6–3 a 7–5. Obě šampionky si do žebříčku WTA připsaly 280 bodů a získaly premiérovou společnou trofej. 31letá Aojamová vybojovala jubilejní desátý deblový titul na okruhu WTA Tour. Pro 21letou Šibaharovou to bylo první takové turnajové vítězství.\n\n"}
{"id": "1530385", "url": "https://cs.wikipedia.org/wiki?curid=1530385", "title": "DAR-8", "text": "DAR-8\n\nSportovní a cvičné letadlo DAR-8 Slavey (Slavík) navrhla a vyráběla bulharská společnost DAR - Daržavna Aeroplanna Rabotilnica (bulharsky: \"Държавна Аеропланна Работилница\", česky: Státní letecká dílna) z Božuriště nedaleko Sofie. Prototyp byl vybaven řadovým motorem de Havilland Gipsy. Sériové letouny byly osazeny řadovým invertním motorem Walter Major 4 (varianta DAR-8) a některé byly přestavěny na použití hvězdicového motoru Walter Mars (varianta DAR-8A). Celkem bylo vyrobeno 12 letounů. \n\nV roce 1931 začal pracovat ve společnosti DAR jako konstruktér, absolvent University of Michigan (USA), ing. Kiril Petkov, absolvent se zlatým odznakem, specialista na aerodynamiku a bezkonkurenční specialista na výpočty pevnosti. Petkov vytvořil tento cvičný letoun DAR-8 v roce 1935. Po neúspěchu s dolnoplošníkem DAR-7 SS se Petkov vrátil k osvědčeným, tradičním konstrukcím dvouplošníků DAR (DAR-6 a předtím DAR-1), byť tato koncepce dvouplošníku smíšené konstrukce je v roce 1935 již dosti zastaralá. První let se uskutečnil v lednu 1936. \n\nSériové stroje (v. č. 47-58) byly imatrikulovány v roce 1937 (LZ-BAA až LZ-BAN). Na verzi DAR-8A byly v roce 1938 přestavěny letouny v. č. 48 (LZ-BAB) a v. č. 50 (LZ-BAD). \n\nLetoun byl používán pro pokračovací pilotní výcvik a akrobacii. Sloužil v bulharském letectvu až do počátku 40. let 20. století. \n\nLetoun DAR-8 byl smíšené konstrukce. Křídla byla dřevěná potažená překližkou a impregnovanou tkaninou. Horní křídlo bylo dělené, skládající se z části centroplánu a dvou polokřídel. Křídlo bylo k trupu připevněno trubkami eliptického průřezu. Spodní křídlo se skládalo rovněž ze dvou polovin, které byly pevně připojena k trupu. Obě křídla byla spojena vzpěrami ve tvaru N a ocelovými popruhy. \n\nTrup byl vyroben z tenkostěnných ocelových trubek. Vyznačoval se dlouhým aerodynamickým tvarem s eliptickým průřezem. V přední části a kolem kabiny byl oplátován plechy z duralu a zbytek byl potažen impregnovanou textilií. Ocasní plochy měly kovovou konstrukci potaženou plátnem. Kabina byla dvoumístná s tandemově uspořádanými sedadly. Podvozek byl třídílný se zadní ostruhou. Každé kolo bylo neseno dvěma nezávislými vzpěrami spojenými do tvaru písmene V. Brzdy kol byly vzduchové, ovládané pomocí páky v kokpitu.\n\nMezi motorovým prostorem a zbytkem karoserie byla protipožární stěna vyrobená z azbestu tl. 2,5 mm. Kapota motoru měla velmi líbivý design a spolu s elegantně protáhlou karoserií dávala letadlu elegantní vzhled. Z aerodynamického hlediska je DAR-8 ztělesněním stylu inženýra Petkova. Rozdíl v délce o 49 cm a hmotnosti letounu o 10 kg byl dán použitými motory na obou verzích. Na základní variantě byl instalován vzduchem chlazený čtyřválcový řadový invertní letecký motor Walter Major 4, na variantě DAR-8A potom vzduchem chlazený devítiválcový hvězdicový letecký motor Walter Mars. Dvolistá vrtule byla dřevěná s pevně nastavenými listy. \n\n\nData dle\n\n\n\n\n\n"}
{"id": "1530387", "url": "https://cs.wikipedia.org/wiki?curid=1530387", "title": "71. mechanizovaný prapor", "text": "71. mechanizovaný prapor\n\n71. mechanizovaný prapor „Sibiřský“ je vševojskový mechanizovaný útvar 7. mechanizované brigády armády České republiky se sídlem v Hranicích.\nPůsobí jako základní taktický prvek zpravidla v její sestavě, může však fungovat i samostatně. Přitom může být nasazen jako celek nebo mohou jeho jednotlivé bojové prvky působit jako posilové prostředky dalších útvarů brigády nebo brigádního úkolového uskupení.\nVyznačuje se vysokým stupněm pohotovosti, značnou pohyblivostí a palebnou silou. S tím souvisí i jeho organizační struktura. Prapor se skládá z velitelství, tří mechanizovaných rot vyzbrojených bojovými vozidly pěchoty BVP-2, minometné baterie vyzbrojené 120mm minomety vz. 82, velitelské roty, roty logistiky a obvaziště. Díky tomu může kromě bojové činnosti plnit i úkoly nebojového charakteru, jako například posílení ochrany státních hranic, střežení důležitých objektů a pomoc při živelných katastrofách.\n\n71. mechanizovaný prapor převzal tradice 2. československého jezdeckého pluku, po kterém nese jeho čestný název „Sibiřský“. Tento pluk vznikl 4. října 1918 v ruském Jekatěrinburgu z příkazu generála Syrového a místem jeho formování a výcviku se stalo město Ťumeň. Během dvouleté „ruské anabáze“ se zúčastnil mnoha bojů podél Transsibiřské magistrály. Cílem československého vojska na Rusi (legionářů) bylo vybojování samostatnosti Čechů a Slováků od rakousko-uherské nadvlády. Legionáři převzali kontrolu nad celou Transsibiřskou magistrálou od východu až na západ. Dobyli všechna velká sibiřská města, včetně Jekatěrinburgu. 2. československý jízdní pluk „Sibiřský“ odplul z přístavu Vladivostok do vlasti 24. května 1920 a 3. července připlul do Terstu. Hranice republiky překročil 9. července 1920 a téhož dne dorazil do svého posádkového města Olomouce. 2. československý jezdecký pluk „Sibiřský“ byl v rámci vytváření jednotné armády v roce 1920 spojen s 12. dragounským plukem. Vznikl tak Jezdecký pluk číslo 2 „Sibiřský“ (k 1. lednu 1936 byl přejmenován na Dragounský pluk 2).\nV rámci všeobecné mobilizace v září 1938 se z pluku 24. září stalo Mobilizační těleso 302. Tak skončilo fungování pluku, který se hlásil k odkazu 2. jízdního pluku „Sibiřského“, neboť jeho činnost nebyla po 2. světové válce obnovena. \n\n71. mechanizovaný prapor 7. mechanizované brigády vznikl 1. října 1994. Stalo se tak při reorganizaci ozbrojených sil Armády České republiky, kdy došlo k přeměně kroměřížské 3. mechanizované divize na 7. mechanizovanou brigádu. Tehdy byl ze 4. mechanizovaného pluku vytvořen 71. mechanizovaný prapor, který do roku 1997 působil v posádce Hodonín, poté byl v důsledku další reorganizace ozbrojených sil přemístěn do Hranic. Proto jsou na bojovém praporu vyobrazeny znaky měst Hranice i Hodonín. Prezident republiky Václav Klaus propůjčil 28. října 2008 při příležitosti 90. výročí vzniku samostatného československého státu útvaru čestný název „SIBIŘSKÝ“.\n\nKromě zahraničních misí ve všech destinacích, kde Armáda České republiky působila, se příslušníci 71. mechanizovaného praporu „Sibiřského“ zúčastnili řady mezinárodních cvičení (např. na Slovensku, v Polsku, Německu, USA, Rakousku, Norsku a v dalších zemích).\n\nOd ledna 2019 do prosince 2021 je 71. mechanizovaný prapor zařazen do sil rychlé reakce NATO (NRF – \"NATO Response Force\") a od roku 2020 též do sil velmi rychlé reakce NATO (VJTF – \"Very High Readiness Joint Task Force\"), jež jsou rovněž nazývány „Spearhead Force‘‘ neboli „hrotové síly“ a jsou schopny ve velmi krátké době reagovat na hrozby pro členské země Aliance. 71. mechanizovaný prapor je v těchto letech součástí mezinárodní brigády sestavené na bázi polské 21. brigády Střelců Podhalaňských, kam je zařazen společně s prapory Španělska, Polska a Velké Británie. \nSíly VJTF se skládají z brigády o velikosti asi 5000 mužů, která je podporována letectvem, námořnictvem a speciálními jednotkami. Jejich úkolem je zajistit v případě potřeby vysoce profesionální a rychlou reakci. Tyto jednotky zvládají široké spektrum úkolů, jako jsou poskytnutí okamžité reakce pro zabezpečení kolektivní obrany členů Aliance podle článku V či zajištění operací krizového řízení. Mohou být okamžitě nasazeny k zajištění podmínek pro nasazení dalších jednotek, k podpoře mírových operací, případně k účinnému zajištění pomoci při různých katastrofách nebo k ochraně důležitých infrastruktur.\n\nAktivní zálohy 71. mechanizovaného praporu Hranice jsou organickou součástí mechanizovaného bojového útvaru Armády České republiky, která je složená z vojáků v aktivní záloze. Vojáci v aktivní záloze jsou civilisté, kteří dobrovolně převzali brannou povinnost. Tito lidé se pravidelně účastní vojenských cvičení v rozsahu několika týdnů každý rok a jsou připravováni na okamžité posílení profesionální armády v případě potřeby státu. Příslušníci Aktivní zálohy 71. mpr jsou cvičeni ve všech činnostech, které vykonávají vojáci z povolání u útvaru, aby byli schopni útvar v případě nutnosti doplnit. Tyto činnosti vycházejí z určení 71. mechanizovaného praporu.\n\n\n"}
{"id": "1530389", "url": "https://cs.wikipedia.org/wiki?curid=1530389", "title": "Občanské shromáždění", "text": "Občanské shromáždění\n\nObčanské shromáždění je orgán vytvořený z občanů státu, který má projednat (rokovat) záležitost nebo otázky celostátního významu. Členství v občanském shromáždění je vybíráno náhodně. Účelem občanského shromáždění je získat na reprezentativním vzorku názor veřejnosti na určité otázky a navrhnout odpovědi na tyto otázky prostřednictvím racionální a odůvodněné diskuse a využitím různých zjišťovacích metod, například přímými konzultacemi s odborníky. V mnoha případech je vyžadováno, aby návrhy občanského shromáždění byly před uzákoněním přijaty širokou veřejností prostřednictvím referenda. Cílem shromáždění občanů je znovu nastolit důvěru v politický proces přímým vlastnictvím rozhodování. Za tímto účelem mají občanská shromáždění v úmyslu napravit „rozdílnost zájmů“, která vzniká mezi volenými zástupci a voliči, jakož i „nedostatky v jednání v zákonodárných sborech“.\n\nPoužívání občanských shromáždění k přijímání rozhodnutí souvisí s tradicemi deliberativní demokracie a svrchovanosti lidu v politice. Zatímco tyto tradice sahají zpět do starověké aténské demokracie, staly se nově relevantní jak pro teoretiky, tak pro politiky v rámci deliberativního obratu v teorii demokracie. Od osmdesátých let do začátku devadesátých let začal tento deliberativní obrat, přecházející z převládajícího teoretického rámce participativní demokracie k deliberativní demokracii, zpočátku v díle Jane Mansbridgeové a Josepha M. Bessette. Od té doby jsou v zemích, jako je Kanada a Nizozemsko, využívána občanská shromáždění při projednávání reformy volebního systému.\n\nObčanská shromáždění jsou obvykle státními iniciativami. Existují však i příklady nezávislých občanských shromáždění, například Le G1000 v Belgii nebo We the Citizens v Irsku.\n\nČlenství v občanském shromáždění je deliberativní, specifickou a nedílnou součástí plnění cíle shromáždění. Níže jsou popsány některé aspekty členství v občanském shromáždění.\n\nK podpoře politické rovnosti a inkluzivity ve shromáždění se používá jako klíčová součást občanského shromáždění, kvazi-náhodný výběr. Na rozdíl od voleb, které podle různých názorů vedou k volbě elit, výběr losem umožňuje skutečné zastoupení jakékoli příslušné komunity. Náhodné losování se stalo alternativou k volbám na základě rovnosti, efektivnosti nákladů a reprezentativnosti. Výběr účastníků občanských shromáždění usiluje o to, aby byl zcela náhodný, ale ve skutečnosti je pouze částečně náhodný, a proto mluvíme o kvazi-náhodném výběru, z důvodu další proměnné vlastního výběru a nepřiměřeného zastoupení menšin. Problém s čistě náhodným výběrem spočívá v tom, že lidé nemohou být nuceni k účasti a ti, kteří se nezúčastní na práci, činí shromáždění občanů méně reprezentativní. Vzhledem k této proměnné je třeba opustit čistou náhodnost a provést reprezentativní výběr. Je třeba zvážit určité kvóty na základě pohlaví, entit nebo různých jiných kategorií, které byly v minulosti používány v občanských shromážděních. Ačkoli toto dělá výběrový proces jen kvazi-náhodným, někteří si myslí, že tato možnost je lepší. Použití losu ve správě věcí veřejných má historický význam a bylo skutečně skvěle zavedeno do aténské demokracii a různých evropských společenstvích, aby se umožnila spravedlivější správa věcí veřejných.\n\nNezbytnou součástí občanských shromáždění je pravidelná výměna zástupců: účastníkům občanských shromáždění je vyhrazen omezený mandát, po který mohou sloužit. Toto časové omezení je stanoveno aby se zachovala reprezentativní povaha shromáždění a zabránilo se zkreslení. Pravidelná výměna zástupců je zásadní pro udržení kognitivní rozmanitosti v dlouhodobém horizontu a pro zamezení vytváření elitní třídy nebo oligarchie. Pokud neexistují žádné časové limity, existuje vážná hrozba, že se shromáždění stane homogenním nebo se začne sledovat soukromé zájmy a ztratí ze zřetele společné dobro.\n\nVelikost shromáždění občanů musí je velmi dobře stanoveno tak, aby zachytila reprezentativní průřez dotčené populace. Velikost bude záviset na účelu, demografii a počtu obyvatel komunity, které shromáždění usiluje reprezentovat, aby se zachytila statistická spolehlivost. Shromáždění občanů musí být relativně malé, aby bylo dobře zvládnutelné a aby zůstal efektivní proces projednávání.\n\nFunkce a cíle občanského shromáždění nemají apriori stanovené limity. Ačkoli příklady shromáždění byly historicky omezeny na návrhy týkající se volebních reforem, účelem shromáždění občanů by mohlo být cokoli, co se týká vládnutí.\n\nAčkoli byla občanská shromáždění používána jako metoda vládnutí v řecké demokracii, moderní občanská shromáždění dostala pouze pravomoc navrhovat, nikoli přijímat rozhodnutí. Občanská shromáždění, považovaná za určitý typ experimentu, někdy fungují jako určitý druh referenda, ve kterém jsou rozhodnutí učiněná během shromáždění sdělována parlamentu nebo jinému volenému řídícímu orgánu jako podklad pro hlasování v něm. Někdy je návrh občanského shromáždění zaslán voličům jako podklad pro rozhodování ve volbách.\n\nKlíčovou součástí občanských shromáždění je jeho deliberativní povaha. Proces rokování umožňuje vzdělání účastníků, kteří dříve nebyli informováni o konkrétní problematice. Občanská shromáždění obvykle konzultují problém s odborníky v dané oblasti, od politiků přes analytiky až po vědce. Začleněním názorů, informací a argumentů odborníků s následným zapojením účastníků do společné diskuse se občanské shromáždění snaží poučit své jednotlivé členy a nakonec vytvořit názor či rozhodnutí, představující odborně podložený veřejný zájem. Deliberace umožňuje reprezentaci průměrného občana, ale přitom se pokouší odstranit problémy nevědomosti nebo apatie, které obvykle jdou ruku v ruce. Snaží se také s výhodou použít například deliberativní hlasování.\n\nJohn Parkinson navíc tvrdí, že záměrem rokování v demokratických systémech je „nahradit mocenské hry a politické excesy“ hlasem rozumu. „Deliberace je proces, který se netýká pouze procedurální účinnosti, ale také podstatných epistemických výsledků. Parkinson tvrdí, že tento proces mění „politickou legitimitu“ tak, že zahrnuje „nejen proces, ve kterém jsou věci dělány správně, ale také jsou dělány správné věci“. Tento pohled je v rozporu s čistě procedurálním popisem legitimity, o kterém John Rawls říká: „existuje správný nebo spravedlivý postup tak, že výsledek je stejně správný nebo spravedlivý, ať už je jakýkoli, za předpokladu, že byl řádně dodržen tento postup.“ Zatímco deliberace je sama o sobě procedurou, je také epistemicky řízeno, a tak rozšiřuje ohled na legitimitu .\n\nStanovení agendy se týká vytvoření plánu zásadních otázek, které má projednat občanské shromáždění. V hlavních příkladech občanských shromáždění, jako jsou shromáždění v Britské Kolumbii a Ontariu, byl stanoven program zákonodárným sborem (v obou těchto příkladech se jednalo o návrh volební reformy). Robert Dahl však uvádí, že konečná kontrola nad stanovováním agendy je nezbytnou součástí ideální demokracie: „orgán občanů… by měl mít výlučnou kontrolu, aby určil, o jakých záležitostech se má nebo nemá rozhodovat“. Tento problém zůstává dlouho nevyřešený, protože oba možnosti nastavení agendy – politiky nebo malým procentem občanů omezují konečnou kontrolu občanů nad touto agendou. Problém je možné teoreticky řešit petičním procesem, ale ukazuje je se, že shromažďování podpisů je pro občany nebo dokonce skupiny bez finančních zdrojů obtížným procesem. James Fishkin píše: „Rovné příležitosti jsou formální a symbolické, zatímco účinnou konečnou kontrolu vykonávají ti, kteří mohou financovat sběratele podpisů.“\n\nObčanská shromáždění byla použita v Britské Kolumbii (2004) a Ontariu (2006) v Kanadě, v Nizozemsku (2006). Občanská shromáždění v Kanadě a Nizozemsku se zabývala otázkou reformy volebního systému. V každém z těchto příkladů byli občané vybráni prostřednictvím semináhodného procesu, který zajistil rovnoměrné geografické a demografické zastoupení. Účast byla dobrovolná, pozvánky byly rozesílány náhodně lidem uvedeným na seznamu voličů a zájemci byli vyzváni, aby odpověděli. Koneční účastníci byli vybráni z těch, kteří odpověděli a to způsobem, který zajistil spravedlivé zastoupení lidí z různých míst a prostředí. V rámci účasti na shromáždění dostali členové kanadského a nizozemského shromáždění úvodní informace o volebním systému, a teprve potom dostali prezentaci alternativních návrhů volebních reforem a projednali jejich doporučení.\n\nObčanského shromáždění v Britské Kolumbii se zúčastnilo 160 občanů a jeden předseda, jejich úkolem bylo, aby projednali možnosti volební reformy a dali konkrétní doporučení.\n\nVýběrový proces této sestavy byl semináhodný. Z každého ze 79 volebních obvodů Britské Kolumbie byl vylosován jeden muž a jedna žena, navíc byli vybráni dva zástupci domorodých obyvatel a předseda. Tito členové byli vybráni loterií, která zajistila vyváženost pohlaví a spravedlivé zastoupení podle věkových skupin a geografické rozložení populace. Výběrové řízení proběhlo ve třech fázích: Nejprve bylo náhodným občanům zasláno celkem 15 800 pozvánek – 200 v každém volebním obvodu, s dotazem, zda jsou ochotni se zúčastnit losování. Ti, co souhlasili prošli poté dvěma koly výběru.\n\nVýsledkem výběrového řízení bylo shromáždění, které nebylo příliš reprezentativním zastoupením široké veřejnosti, protože občané, kteří souhlasili s účastí, byli od počátku velmi široce nespokojeni se současným volebním systémem Britské Kolumbie, zatímco průzkumy veřejnosti naznačovaly, že jsou občané relativně spokojeni.\n\nAmy Langová si všimla dvou podobností mezi těmi, kteří byli nakonec vybráni do 160 členného shromáždění: zájem o poznání, zejména zájem o politický proces, a zájem o práci na problému. Píše, že „to pravděpodobně přispělo k vynikající pracovní dynamice ve shromáždění“.\n\nMichael Pal zdůraznil význam reprezentativnosti ve výběrovém řízení a napsal o občanských shromážděních v Britské Kolumbii a Ontariu, že „požadavek stejného počtu členů z každého volebního obvodu vyústil v shromáždění, která neodrážejí skutečnou populaci a mohou mít sklon preferovat výsledek, který upřednostňoval geografické zastoupení.“ Proto faktor jako geografie omezil reprezentativnost konečných výsledků, přestože umožňoval systematizovaný proces výběru. Celkovým záměrem je zajistit, aby struktura výběru neměla vliv na skutečnou deliberaci ve shromáždění.\n\nShromáždění nejprve prošlo dvanáctitýdenní „fází učení“, zahrnující prezentace odborníků, skupinové diskuse a přístup k řadě zdrojových materiálů. Práce zahrnovala přehled různých volebních systémů používaných ve světě a jejich různé dopady na politický proces. Následovala fáze veřejné konzultace, která trvala od května do června. Členové shromáždění uspořádali přes 50 veřejných slyšení a obdrželi celkem 1 603 písemných podání. Členové uvažovali o tom, který volební systém doporučit, a poté shromáždění hlasovalo o různých možnostech ve třech samostatných hlasováních.\n\n10. prosince byla shromážděním předložena zákonodárcům Britské Kolumbie konečná zpráva shromáždění s názvem „Počítá se každý hlas: Volební reforma v Britské Kolumbii“. V květnu 2005 doporučení shromáždění přijalo v referendu 57,7 % voličů a většinu podpořilo 77 ze 79 volebních obvodů. Aby však referendum uspělo, vyžadovalo schválení 60 % hlasů a jednoduchých většin v 60 % ze 79 okresů. V důsledku toho nedošlo k žádné změně. Doporučení byla v následném referendu zamítnuta 60,9 % voličů.\n\nNa práci občanského shromáždění v Ontariu se zúčastnilo celkem 103 lidí. Doporučení občanského shromáždění Ontaria byla v následujícím referendu zamítnuta 63 % voličů, což znamená, že status quo zůstal.\n\nV Nizozemí pracovalo v roce 2006 občanské shromáždění \"Burgerforum Kiesstelsel,\" které bylo složeno ze 143 náhodně vybraných nizozemských občanů, a bylo pověřeno navržením možností volebních reforem v Nizozemsku. Dne 14. prosince 2006 \"Burgerforum\" předložilo svou závěrečnou zprávu ministrovi odcházející lidové strany (VVD), doporučující změny volebního systému. Odpověď na zprávu byla doručena až v dubnu 2008, kdy byla doporučení vládou tehdejší vládní koalice zamítnuta.\n\nPo irské finanční krizi, která začala v roce 2008 navrhovaly jednotlivé politické strany různé politické reformy – mezi nimi i návrh na zřízení občanského shromáždění. Ve všeobecných volbách v roce 2011 zahrnovaly stranické programy většiny politických stran také návrh na zřízení občanského shromáždění. Následující vládní program vlády Fine Gael-Labour zahrnoval „ústavní úmluvu“ zahrnující předsedu jmenovaného Taoiseachem, 33 zákonodárců nominovaných politickými stranami a 67 občanů vybraných jako demograficky reprezentativní. Shromáždění se setkávalo od roku 2012 do roku 2014 a projednalo šest otázek stanovených vládou a poté i dvě témata, která si sama zvolilo. Vydalo devět zpráv, v nichž doporučila řadu ústavních změn a dalších změn ústavního zákona a legislativní praxe. Reakce vlády byla kritizována jako vlažná: provedla několik doporučení, jiná odmítla a další přezkoumaly výbory a státní správa.\n\nVláda menšinových nezávislých na Fine Gael, která byla vytvořena po všeobecných volbách v roce 2016, se zavázala zřídit „občanské shromáždění do šesti měsíců a bez účasti politiků a s mandátem sledovat omezený počet klíčových otázek po delší dobu.\" Občanské shromáždění bylo formálně zřízeno v červenci 2016.\nPočínaje červencem 2016 poté, co řada občanů nebyla spokojena s činností obcí během povodní, bylo v Gdaňsku ustaveno občanská shromáždění, která se skládá z přibližně 60 náhodně vybraných obyvatel, aby přijalo závazná opatření k řešení závažných problémů. Setkání občanského shromáždění jsou klidná a dokonce popisovaná jako příjemná. Jména z městských voličských seznamů byla náhodně vybírána počítačem, ale členství je vyváženo podle demografických a geografických faktorů, jako je úroveň dosaženého vzdělání, pohlaví a okres, takže představuje průřez populace. Takto má například občanské shromáždění stejné procento starších občanů jako město. Před vydáním závazného politického rozhodnutí se shromáždění občanů setkává několik dní, pořádá slyšení odborníků, klade otázky a projednává problémy v malých skupinách.\n\nV Belgii vznikla občanská iniciativa G1000, financovaná výhradně z dobrovolných darů. V létě 2011 byl spuštěn online průzkum, jehož cílem bylo zjistit, o jaké problémy se občané opravdu zajímali. Bylo předloženo více než 5 000 návrhů a tyto byly poté ohodnocovány několika tisíci občanů. Po seskupení podobných témat bylo předloženo 25 témat pro druhé kolo hlasování. Poté se 11. listopadu 2011 v Tour & Taxis v Bruselu konalo celodenní jednání, na kterém se shromáždilo tisíc náhodně vybraných lidí. Cíl 1 000 nebyl dosažen, ale více než 700 z těch, kteří odpověděli na pozvání, se zúčastnilo. Účastníci se rozložili kolem stolů s 10 lidmi na stůl a poté, co byli odborníky informováni, pracovali na návrzích týkajících se témat, která vycházela z online procesu. Menší skupina občanů, skupina G32, se bude v nadcházejících měsících pravidelně shromažďovat, aby tyto návrhy vylepšila a transformovala je na konkrétní doporučení. Tato doporučení byla předána zbytku země v dubnu 2012.\n\nVe Velké Británii, po řadě veřejných skandálů, začala v roce 2001 petiční kampaň, která požadovala vytvořit porotu lidí o 1 000 lidech, která měla vyšetřovat záležitosti týkající se vlastnictví médií, finančního sektoru, výběru členů parlamentu a odpovědnosti a dalších záležitostí.\n\nVe Spojeném království začalo v roce 2018 také hnutí Extinction Rebellion požadovat ustavení shromáždění občanů, které by dohlíželo na změny potřebné k rychlé dekarbonizace ekonomiky.\n\nV roce 2019 vyvolala pokračující krize spojená s brexitem návrhy na zřízení shromáždění občanů. Toto shromáždění by mělo pomoci překonat patovou situaci Parlamentu v této záležitosti. Neal Lawson, předseda lobbistické skupiny Compass, navrhl občanské shromáždění složené z 500 náhodně vybraných občanů, kteří by projednali deliberativně odchod Spojeného království z Evropské unie.\n\nI když je občanské shromáždění založeno na podobných principech jako u starověké aténské demokracie, stále je obtížné přesvědčit všechny voliče, že orgán zřízený náhodným výběrem je dostatečně reprezentativní. Mezi volbami a demokracií existuje silné a obvyklé koncepční spojení. V průzkumu provedeném v roce 2019 britskými občany Královskou společností pro podporu umění, výroby a obchodu se 57 % dotázaných domnívalo, že občanské shromáždění by nebylo dostatečně demokratické, protože nebylo dostatečně velké. Největší podpora občanského shromáždění pro řešení Brexitu bylo v Severním Irsku. Podle RSA je to pravděpodobně kvůli větší informovanosti o procesu díky využívání občanských shromáždění v Irské republice.\n\nHlavní zastánci občanských shromáždění věří, že tato shromáždění úspěšně překonávají omezení přímé demokracie splněním dvou ze tří obecných požadavků na přímou demokracii, kterými jsou hromadné zastoupení, jednání a spravedlnost. Umožňují otevřené a veřejné jednání o budoucích právních předpisech, i když malým, ale skutečně reprezentativním orgánem občanů s případnou následující ratifikaci nebo schválení legislativy všemi voliči. Demokratické hodnoty a vynikající výsledky jsou také dalšími potenciálními výhodami těchto institucí.\n\nJako alternativa k volbám bylo zkoumáno možnost využití losování, protože umožňuje přesnější zastoupení a inkluzivitu. Má se za to, že náhodně vybraná skupina lidí ztělesňuje „průměrného voliče“. Spolu s uvážlivým procesem, který zahrnuje vzdělávání účastníků, by měli být občané ve shromážděních vzorkem vzdělaných běžných občanů. Výběr skupin podkopává elitářský aspekt voleb. Aby byl člověk zvolen, obvykle vyžaduje určitá privilegia, jako je přístup ke vzdělání, financím atd. Volby jsou určeny k vytvoření kvalifikované skupiny lidí, kteří jsou nejlépe schopni vládnutí. Ačkoli volení zákonodárci mají obecně více zkušeností nebo řídící pravomoci, mají také tendenci představovat malý průřez populace. Reprezentativní demokracie byly kritizovány za to, že vůbec nejsou reprezentativní. Jako nedostatek je často uváděn nedostatek ženského a minoritního zastoupení. Tvrdí se, že zejména peníze mají velký vliv na výsledek voleb. Vědci jako Lawrence Lessig tvrdí, že volbám dominují peníze a bohatství, citují příklady jako \"Citizens United v. FEC\". Je-li náhodný výběr používán spolu se statistickou analýzou, lze dosáhnout přesného zastoupení veřejnosti bez ohledu na bohatství, privilegia, sexualitu, pohlaví nebo rasu. Protože výběrový proces občanských shromáždění je pouze kvazi-náhodný, kvůli samo-výběrovým a menšinovým kvótám, je navíc napraveno nedostatečné zastoupení menšin a tak navrhovatelé tvrdí, že napravuje možné vyloučení marginalizovaných komunit.\n\nDíky využití náhodného výběru umožňují shromáždění občanů větší kognitivní rozmanitost, jinak chápanou jako rozmanitost metod řešení problémů nebo způsobů vidění a interpretace světa. Náhodný výběr shromáždění občanů umožňuje rozsáhlou a statisticky reprezentativní kognitivní rozmanitost na rozdíl od zvolených zástupců, kteří jsou obvykle charakterizováni jednotnými metodami řešení problémů. V kognitivně rozmanitém prostředí nejsou přítomní lidé nejvýkonnějšími nebo nejzkušenějšími agenty, za které jsou často kritizována shromáždění občanů. Přes toto znepokojení byly zveřejněny studie, které tvrdí, že kognitivně rozmanité skupiny přinášejí lepší výsledky než kognitivně homogenní skupiny. Studie, kterou provedli Lu Hong a Scott Page, uvádí, že kognitivní rozmanitost je důležitým prvkem účinného řešení problémů. Ve svém výzkumu zjistili, že když si vybrali dva týmy pro řešení problémů z rozmanité populace inteligentních členů, tým náhodně vybraných občanů překonal tým „nejlépe fungujících“ členů. Rozbor mezi různorodou skupinou může přinést lepší výsledky, protože jedinečné perspektivy a interpretace obecně zlepšují analýzu problému. Tyto výsledky ukazují, že při výběru skupin pro řešení problémů může být důležitější maximalizovat kognitivní rozmanitost nad individuální kompetencí. Například učenec Helene Landemore tvrdí, že ke zvýšení efektivity, rozmanitosti a inkluzivity vede spíše náhodný výběr zástupců než použití voleb. Ve skutečnosti John Stuart Mill tvrdil, že vládní shromáždění by měla být více „spravedlivým vzorkem všech stupňů intelektu mezi lidmi“ než „výběrem největších politických mozků“. \n\nDeliberace bývá uváděna jako vyšší forma demokracie. Iniciativy, jako je Deliberativní dotazování nebo obecněji Deliberativní demokracie, si kladou za cíl využít přínosu deliberace k lepšímu porozumění a řešení důležitých otázek. Občanská shromáždění mají být skutečným veřejným fórem pro jednání, na kterém účastníci nemohou být snadno ovlivněni parciálním zájmem. Vědci jako James Fishkin, který vedl deliberativní průzkumy veřejného mínění, tvrdí, že projednávání podporuje lepší řešení problémů prostřednictvím vzdělávání a aktivního zapojení účastníků. Předpokládá se, že deliberace odstraní drobení problému a podpoří celkové řešení. Kromě toho ostatní občané, kteří nebyli vybráni jako členové těchto shromáždění, inklinovali k tomu, aby vnímali ty, které byli vybráni jako odborníky v této oblasti a zároveň jako skupinu „obyčejných“ občanů jako jsou oni. Například v Britské Kolumbii, tyto rysy podpořily to, že se i ostatní občané více seznamovali s problémy a cíli občanského shromáždění.\n\nObčanská shromáždění vylučují zvolené politiky z určitých druhů rozhodnutí. Ukazuje se, že politici obtížně rozhodují o problémech, jako je volební reforma, přerozdělování, zákon o financování kampaní a regulace politických vystoupení. Shromáždění umožňují lidem rozhodovat o tom, co dělat ve specifické otázce, kde by politici měli vlastní zájmy a nemohli být důvěryhodní, aby mohli rozhodovat nestranně – např. výběr volebních pravidel, podle kterých by sami soutěžili o mandáty. Podle zastánců, jako je James Fearon, další síla deliberativních demokratických modelů spočívá v tom, že mají více než kterýkoli jiný model tendenci vytvářet ideální podmínky pro nestrannost, racionalitu a znalosti příslušných problémů. Čím více jsou tyto podmínky splněny, tím větší je pravděpodobnost, že dosažená rozhodnutí jsou morálně správná. Deliberativní demokracie má tedy \"epistemickou\" hodnotu: umožňuje účastníkům rozhodnout, co je morálně správné. Tento názor zastával zvláště Carlos Nino.\n\nNěkolik odborníků tvrdí, že reprezentativní výběr vylučuje pravděpodobnost nadměrného zastoupení „osobních zájmů“, ať už jde o podnikání, práci nebo sociální otázky. Lze proto očekávat, že tato skupina bude schopna posuzovat konkrétní problémy, které jí byly předloženy, přiměřeně neutrálním a reprezentativním způsobem. Z důvodu termínových limitů a nepředvídatelné povahy účastníků je méně pravděpodobná korupce.\n\nNěkteří kritici popírají, že pro zachování řádu je nezbytná reprezentativní vláda a že rozšíření působnosti v rozhodování tento účinek snižuje. Například John Zaller tvrdí, že obecná veřejnost nemá téměř žádné postoje k veřejným záležitostem a politikám.\n\nHlavní námitkou proti modelu shromáždění občanů a obecnějšímu náhodnému výběru je to, že členové shromáždění jsou nekompetentní, pokud jde o vládnutí. Někteří lidé tvrdí, že „průměrný občan“ v zemi neexistuje, zejména proto, že by měl průměrnou inteligenci a schopnosti. Ačkoli kognitivní rozmanitost a rozvaha mohou přispět k lepšímu řešení problémů, některé argumenty pro řešení problémů nezahrnují politická řešení, a tím shromáždění občanů selhává. Součástí úkolů politiků je i rozhodování a kompromisy mezi konkurenčními zájmy a nesrovnatelnými hodnotami.\n\nNěkteří kritici tvrdí, že je těžké zajistit, aby školicí materiály poskytované účastníkům byly vyvážené a přesné. Navrhují ustavit poradní výbor se širokou škálou lidí; získat vyvážený poradní výbor však může být také velmi náročné.\n\nObčanská shromáždění vyžadují hodně času, energie a mají vysoké finanční náklady. Než se uskuteční tři nebo více kroků výběrového procesu, skutečným deliberativním projednáním a poté rozhodováním může shromáždění občanů pracovat roky. Je nákladné financovat nejen vlastní členy občanského shromáždění, ale další náklady mimo jiné činí pronajímání prostor pro jednání a náklady na pozvané experty.\n\nVědci zdůrazňují, že občanská shromáždění mají nedostatek odpovědnosti, protože neposkytují klasické mechanismy odpovědnosti volebního systému, jako jsou „znovuzvolení nebo odvolání z funkce“.\n\nPodle Marke E. Warrena a Johna Gastila v případě občanského shromáždění v Britské Kolumbii měli být ostatní občané Britské Kolumbie schopni „s ním zacházet jako s důvěryhodným zmocněncem (důvěryhodná zástupce pro získávání informací a rozhodování)“. Zúčastnění občané se v podstatě stali neformálními odborníky na témata diskutovaná na shromáždění, což jim umožnilo jednat jako zástupci širší veřejnosti. Zavedení občanského shromáždění však odčerpalo velkou část deliberativní důležitosti politických stran, jako byla Strana zelených. Zavedení nových deliberativních modelů, jako tomu bylo v tomto případě, mělo za následek podkopání důvěry, do které strany a skupiny obhájců v politickém systému Britské Kolumbie významně investovaly, aby vydělaly. Jane Mansbridge říká, že taková destabilizace by mohla být šokem pro demokratický systém a mohla by také „podkopat epistemické, etické a demokratické funkce celku“.\n\nDalším problémem, který je spojen s deliberací a byl tedy aplikován na deliberativní demokratické instituce, jako jsou shromáždění občanů, je skupinová polarizace. Koncept je přičítán Cass Sunsteinovi, který napsal: „V pozoruhodné empirické pravidelnosti má jednání tendenci přesouvat skupiny a jednotlivce, kteří je skládají, směrem k extrémnějšímu bodu ve směru naznačeném jejich vlastními předsudkovými úsudky.“ James Fishkin odpověděl, že záležitost je jednou ze struktur pro demokratické demokratické instituce. Účelem zdrojů, jako jsou školicí materiály a odborné posudky, je poskytnout vyvážený pohled na danou problematiku, která by měla být zvážena, a deliberace malých skupin, zejména s konečným tajným hlasováním, je určeno ke kontrole proti sociálnímu zkreslení.\n\nObčanská shromáždění vyžadují, aby se ti, kteří byli náhodně vybraní, shromáždili na jednom místě, aby diskutovali o cílovém problému. Tyto události obvykle trvají jeden až tři dny, zatímco online jednání mohou trvat až čtyři až pět týdnů. I když se používá vědecký náhodný výběr vzorků a každá osoba má stejnou šanci být vybrána, ne každý vybraný jedinec bude mít čas a zájem se připojit k těmto aktivitám.\n\nV reálném prostředí je návštěvnost nízká a vysoce selektivní a mohou existovat zkreslení vlastního výběru. V případě projektu „Evropa v jedné místnosti“ společnosti Fishkin data potvrzují takové obavy, protože pouze 300 z 869 respondentů přijalo pozvání k účasti na skutečných poradních jednáních. Co je důležitější je, aby se profil těch, kteří se zúčastní a těch, co se nezúčastní, významně nelišil, problém ale je, že u některých skupin ve společnosti bylo zjištěno, že se mnohem častěji účastní veřejných schůzek než ostatní. Obecně platí, že ti, kteří se účastní, jsou obvykle vysoce motivovaní. To by mohlo být problematické, protože skupinová dynamika i osobnosti účastníků mohou hrát důležitou roli při vytváření různých výsledků diskusí.\n\nDiskutovalo se o tom, zda reprezentativní vzorky obyvatel podkopávají demokracii odstraněním hromadného zastoupení. Šance na výběr do sestavy je velmi malá. Když jsou lidé povoláni k volbám, dostanou příležitost komunikovat s vládou a se zákony, což je zajímavé a poutavé. Volby a hlasování jsou důležitým okamžikem uplatňování suverenity, i když hlasování má malý význam. Vyloučení voleb podkopává proces konzultací, který každému umožňuje cítit se jako zapojený občan v reprezentativní demokracii.\n\nJames Fishkin podporuje zájem o hromadnou deliberaci, který je zanedbávaný vzorky obyvatel při jeho identifikaci trilematu mezi myšlenkami politické rovnosti, deliberací a účasti. V orgánu, jako je občanské shromáždění, je politické rovnosti dosaženo prostřednictvím náhodného a ideálně reprezentativního výběrového řízení a deliberace je dosahováno také v činnostech vzorků veřejnosti. Protože je však orgán tvořen pouze náhodně vybranou podskupinou populace, nedosahuje cíle účasti v širším měřítku.\n\nFishkinův pokus o vyřešení takto položeného trilematu spočívá v přemýšlení nad vylepšením vzorků obyvatel, které představují deliberativní mikrokosmy, které vytvoří celou společnost, která by představovala deliberativní makrokosmos. Vzorky obyvatel Frishkin vnímá jako experimenty, pomocí kterých lze později posoudit koncepci implementace jednání na makroúrovni.\n"}
{"id": "1530392", "url": "https://cs.wikipedia.org/wiki?curid=1530392", "title": "Volosovo", "text": "Volosovo\n\nVolosovo () je město v Leningradské oblasti v Ruské federaci. Při sčítání lidu v roce 2010 mělo přes dvanáct tisíc obyvatel.\n\nVolosovo leží přibližně pětaosmdesát kilometrů jihozápadně od Petrohradu, správního střediska oblasti. Vede přes něj železniční trať z Petrohradu do Tallinnu, jež byla uvedena do provozu v roce 1870.\n\nVolosovo bylo založeno v roce 1870 v souvislosti s výstavbou železnice. Od roku 1937 mělo status sídla městského typu a od 14. dubna 1999 je městem.\n\n"}
{"id": "1530393", "url": "https://cs.wikipedia.org/wiki?curid=1530393", "title": "Ziňkiv", "text": "Ziňkiv\n\nZiňkiv (, – \"Zeňkov\", ) je město v Poltavské oblasti na Ukrajině. K roku 2006 měl přes deset tisíc obyvatel.\n\nZiňkiv leží na říčce Tašani, přítoku Hruň-Tašani v povodí Pselu. Od Poltavy, správního střediska oblasti, je vzdálen přibližně osmdesát kilometrů severně.\n\nPřes Ziňkiv vede silnice T-1706 z Haďače do Poltavy.\n\nPrvní zmínka je z roku 1604. V roce 1781, kdy byl součástí ruského impéria, se Ziňkiv stal městem.\n"}
{"id": "1530397", "url": "https://cs.wikipedia.org/wiki?curid=1530397", "title": "Josef Caudr", "text": "Josef Caudr\n\nJosef Caudr (* 12. října 1962) je bývalý český hokejový obránce. \n\nV československé lize hrál za TJ Zetor Brno. Nastoupil v 10 ligových utkáních a dal 1 gól. V nižších soutěžích hrál i za VTJ Sušice, TJ Lokomotiva Ingstav Brno a TJ Elitex Třebíč. \n"}
{"id": "1530400", "url": "https://cs.wikipedia.org/wiki?curid=1530400", "title": "Iraj Danaeifard", "text": "Iraj Danaeifard\n\nIraj Danaeifard (11. března 1951 Teherán – 12. prosince 2018 Šíráz) byl íránský fotbalový záložník. \n\nHrál v Íránu za Esteghlal FC, Oghab FC a PAS Teherán FC a v americké NASL za tým Tulsa Roughnecks.\n\nZa íránskou fotbalovou reprezentaci nastoupil v letech 1977–1980 v 17 reprezentačních utkáních a dal 3 góly. Byl členem íránské reprezentace na Mistrovství světa ve fotbale 1978, nastoupil ve 2 utkáních.\n\n"}
{"id": "1530403", "url": "https://cs.wikipedia.org/wiki?curid=1530403", "title": "1002 (číslo)", "text": "1002 (číslo)\n\n1002 je přirozené číslo, které následuje po číslu 1001 a předchází číslu 1003.\n\n\n"}
{"id": "1530446", "url": "https://cs.wikipedia.org/wiki?curid=1530446", "title": "Klenotnice (antika)", "text": "Klenotnice (antika)\n\nKlenotnice (antika) byla ve starověkém Řecku budova, do které se ukládaly cennosti. Klenoty se uchovávaly v domech, tzv. thesaurech, (od starověkých Řeků \"θησαυρός =\" thesaurus, z kterého pochází i slovo trezor), v palácích nebo pevnostech. Termín se používá k označení malých náboženských budov v posvátném prostoru, kam byly dávány oběti pro božstvo. Tyto budovy měly tvar malého chrámu, obvykle to byl antentempel.\n\nKlenotnice dříve sloužily k uchování pokladu krále nebo státu a dokonce i jako archiv jednoho nebo druhého. Podle tradice měly některé budovy v Řecku tuto funkci v hrdinském období. Byly v nich uloženy cennosti, zbraně a další hodnotné předměty. Například klenotnice Atrea v Mykénách, která se zachovala v dobrém stavu. Zbytky klenotnic byly nalézány v různých částech Řecka a Itálie. V historických dobách býval veřejný poklad uložen v budově přilehlé k agóře nebo v opistodomu nějakého chrámu.\n\nKlenotnice se stavěly ve velkých panhelénských svatyních, a uchovávaly se v nich sochy a votivvní dary. Mohly také být zasvěceny vládcům nebo městům, které do nich ukládaly své dary. Klenotnice, stejně jako chrámy, se stavěly v prostoru Božích svatyní (temmenos) a také vlastní budova klenotnice měla status oběti.\n\nKlenotnice ve svatyních Delfy a Olympie byly postaveny mezi 7. a 5. stoletím před Kristem. Svatyně Olympia měla třináct klenotnic, postavených v jedné linii na terase, severně od Metroonu (malý dórský chrám (10,62 m × 20,67 m zasvěcený matce bohů Rei, později nazývané Kybelé). Jedna z nich byla postavena tyranem Gelou a další stavěli obyvatelé Megary. Ve svatyni Delfy se nachází několik klenotnic: klenotnice Korinťanů, klenotnice Sifnu, Athénská klenotnice, klenotnice Théby, klenotnice Thesálie a klenotnice Kyrény. Klenotnice ve svatyni Delfy mají větší architektonickou rozmanitost než ve svatyni Olympie. Ve svatyni Délos byly také budovy s funkcí klenotnice, ale nazývaly se jednoduše \"Oikoi\" (domy).\n\n\n\n"}
{"id": "1530451", "url": "https://cs.wikipedia.org/wiki?curid=1530451", "title": "Atomová Mihule", "text": "Atomová Mihule\n\nAtomová Mihule je undergroundová hudební skupina ze Žďáru nad Sázavou. Vznikla za normalizace v roce 1977 a vystupuje nepravidelně i nadále.\n\nSkupina Atomová Mihule vznikla v roce 1977 ze společenství básníků a výtvarníků, které se scházelo v Pardubické pivnici ve Žďáru nad Sázavou. Jejím zakladatelem a vůdcem celého společenství byl básník Vít-Bohumil Homolka. Název Atomic Mihule, později počeštěný na Atomová Mihule, byl parafrází na jméno anglické progresivní rockové skupiny Atomic Rooster.\n\nHudební skupina měla čtyři členy. V. B. Homolka se po vzoru Raye Manzareka z The Doors rozhodl hrát na klávesy. Jejími dalšími členy byli Vratislav Fiksa (basa), Zdeněk Máca (bicí) a Jiří Neplech Veselý (kytara, basa). Po odchodu V. B. Homolky skupina pokračovala v tříčlenné sestavě. Na konci 80. let se připojil ještě Petr Zelníček (druhé bicí, saxofon). Krátce se skupinou vystupoval také Milan Miča.\n\nPrvní koncert Atomové Mihule proběhl v roce 1977 v Nížkově. Skupina mimo jiné pořádala antidiskotéky a antičaje. Její fungování ovlivnil podpis prohlášení Charty 77 jejím vedoucím V. B. Homolkou v roce 1978. V letech 1978–1982 a 1987–1989 tak skupina mohla vystupovat pouze na neoficiálních akcích. Roku 1982 vystoupila na prvním ročníku festivalu v  Žabčicích, který byl o rok později zakázán a rozehnán bezpečností. Díky žabčickému koncertu skupina se skupina dostala do většího povědomí, takže byla často zvána na koncerty. Své první oficiální vystoupení odehrála až roku 1988 na Žďárském rockovém setkání.\n\nHudební styl Atomové Mihule byl ovlivněn undergroundem (Plastic People of the Universe, Umělá hmota, DG 307, Bílé světlo) a novou vlnou. Skupina zhudebňovala texty V. B. Homolky (např. \"Jsem debilní\", \"Hospoda\" či \"Zákon Hodnoty\", věnovaný vězněnému Petru Cibulkovi), nebo básníků Františka Gellnera a Arthura Rimbauda. Postupně si vyvinula tzv. šaškovský bigbít, pro který jsou typické velmi krátké, úderné a smích vyvolávající písně se sloganovitými texty.\n\n\n"}
{"id": "1530452", "url": "https://cs.wikipedia.org/wiki?curid=1530452", "title": "První Otobaja", "text": "První Otobaja\n\nPrvní Otobaja nebo Otobaja nebo Hašta ( Актәи Отобаиа nebo Отобаиа I nebo Ҳашҭа, პირველი ოტობაია – Pirveli Otobaia) je vesnice v Abcházii v okrese Gali, jejíž úzkou část na západě omývá Černé moře. Leží přibližně 20 km jihozápadně od okresního města Gali. Na severozápadě a severu sousedí s Gagidou, na severovýchodě s Nabakií, na východě se nachází hranice s Gruzií, za níž se nachází Orsantia z kraje Samegrelo – Horní Svanetie, které od sebe odděluje řeka Inguri, na jihu pak s Druhou Otobajou a s Pičorou. Jedná se o jednu z nejlidnatějších obcí okresu Gali.\n\nOficiálním názvem obce je Vesnický okrsek První Otobaja \"(rusky сельская администрация Отобая Первая, abchazsky Актәи Отобаиа ақыҭа ахадара)\". Za časů Sovětského svazu se okrsek jmenoval Pirveli-Otobajský selsovět \"(Пирвели-Отобаиский сельсовет)\".\n\nSoučástí První Otobaji jsou následující části:\n\n\nOtobaja byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti.\n\nBěhem války v Abcházii v letech 1992–1993 byla obec ovládána gruzínskými vládními jednotkami a po skončení bojů se obyvatelstvo ocitlo pod vládou separatistické Abcházie. První Otobaji se od té doby říká Hašta, avšak název Otobaja se používá také.\n\nDle Moskevských dohod z roku 1994 o klidu zbraní а o rozdělení bojujících stran byla Gagida začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. Na hranici s obcí Druhá Otobaja byla zřízená ruská vojenská základna, jejíž personál se na konci roku 2008 přesunul do nových prostor v Pičoře, a tak ji Rusové přenechali abchazské pohraniční stráži. V roce 2011 byla v Otobaji vybudováno nové malé sídliště pro ruské pohraničníky, hlídající hranici s Gruzií.\n\nV roce 2017 se během noci neznámý pachatel pokusil neúspěšně spáchat atentát na Vitalije Sorokina, nově zvoleného starostu První Otobaji, vhozením granátu typu F-1 oknem do jeho pronajatého bytu. Sorokin je etnický Rus žijící v Abcházii a veterán války z let 1992-1993. Dle vyjádření Temura Nadaraji, předsedy okresu Gali, byly motivem útočníka snaha starosty vnést pořádek do správy obce, provedení auditu pozemků, po němž vyškrtl ze seznamu obyvatel téměř 500 osob, které zde již více než 15 let nežijí, dále odstranění oplocení kolem veřejných obecních pozemků, které nezákonně zabraly soukromé osoby pro zemědělské účely.\n\nDle nejnovějšího sčítání lidu z roku 2011 je počet obyvatel této obce 2772 a jejich složení následovné:\n\n\nPřed válkou v Abcházii žilo v obci 459 obyvatel, v celém Pirveli-Otobajském selsovětu 3271 obyvatel. Tedy stejně jako při posledním sčítání lidu.\n\n"}
{"id": "1530454", "url": "https://cs.wikipedia.org/wiki?curid=1530454", "title": "Płonina", "text": "Płonina\n\nPłonina je polská vesnice v obci Bolków v dolnoslezském vojvodství. Nachází se zde ruina zámku Niesytno a ruina anglikánského kostela se hřbitovem. Prochází tudy několik turistických tras.\n"}
{"id": "1530457", "url": "https://cs.wikipedia.org/wiki?curid=1530457", "title": "Daniel Cormier", "text": "Daniel Cormier\n\nDaniel Ryan Cormier (* 20. března 1979 Lafayette) je americký zápasník afroamerického původu. Účástník letních olympijských her v roce 2004 a 2008 v zápasu ve volném stylu a držitel mistrovského pásu v lehké těžké a těžké váze v bojovém sportu mixed martial arts v období květen 2015 až srpen 2019 organizace Ultimate Fighting Championship.\n\nVyrůstal v skromných poměrech v černošské čtvrti Northside v louisianském Lafayette. Jeho rodiče se brzy rozvedli a vyrůstal s nevlastním otcem Percym. V roce 1986 byl jeho vlastní otec Joseph zastřelen při hádce s otcem své druhé ženy. Sportovnímu zápasení se začal věnovat na střední škole Northside High, kde zápasil za školní tým Mighty Vikings v národním zápase pod vedením Stephena Lotiefa. Střední školu dokončil se zápasovou bilancí 101 vítězství a 9 porážek. \n\nV roce 1997 vstoupil nejprve v Kansasu na Colby Community College, kde zápasil za tým Trojans pod vedením Steva Lampeho. Po dvou letech však dostal stipendium na prestižní Oklahoma State University v Stillwateru, kde se připravoval v týmu Cowboys pod vedením Johna Smitha a jeho asistentů. Oklahomskou univerzitu dokončil v roce 2001 se zápasovou bilancí 53 vítezství a 10 porážek.\n\nOlympijskému volnému stylu se věnoval od roku 2001 pod vedením Jima Ravannacka v Gator Wrestling Club v louisianském Covingtonu. V roce 2003 jeho život zasáhla těžká rána, když při dopravní nehodě zemřela jeho tříletá dcera Kaedyn. V roce 2004 však bez vetších problémů získal na květnové americké olympijské kvalifikaci nominaci na olympijské hry v Athénách ve váze do 96 kg. V Athénách byl nalosován do hratelné skupiny s Polákem Bartłomiejem Bartnickim a Slovákem v rakouských barvách Radovanem Valachem. Oba své soupeře porazil výrazným bodovým rozdílem a z prvního místa postoupil přímo do semifinále proti ruskému Osetu Chadžimuratu Gacalovi. První poločas prohrál 0:1 na technické body, když ve druhé minutě nezachytil Gacalovův podběh. Ve druhém poločase se nechal vytlačit soupeřem ze žíněnky a v regulérní šestiminutové hrací době prohrál 0:2 na technické body. Podle tehdejších pravidel však zápas končil při bodovém rozdílu vyšším než tři body. Na začátku nastavení rozhodčí nařídil klinč, který neustál a porazem nohou prohrál 0:5 na technické body. V souboji o třetí místo nastoupil proti Íránci Alírezovi Hajdárímu. Začátkem druhého poločasu vyhrál za stavu 0:0 nařízený klinč a dostal se do vedení 1:0. V nastavení získal druhý bod po nařízeném klinči, ale závěr nastavení fyzicky neustál. Za pasivitu ho rozhodčí poslal do parteru, ve kterém ho Hajdárí přetočil koršunem a po prohře 2:3 na technické body obsadil 4. místo.\n\nV roce 2008 uspěl podruhé v americké olympijské kvalifikaci a startoval na olympijských hrách v Pekingu. Po nalosování dostal v prvním kole za soupeře Kubánce Michela Batistu. K zápasu však nenastoupil. Později vyšlo na jeho, že potom co úspěšně shodil váhu do své kategorie do 96 kg fyzicky zkolaboval. Po olympijských hrách v Pekingu přestoupil k profesionálům.\n\nV roce 2008 začal intenzivně navštěvovat kurzy kickboxingu a grapplingu v bojovém klubu Javiera Mendeze American Kickboxing Academy. V roce 2009 podepsal profesionální smlouvu s prestižní organizací Strikeforce a v září nastoupil ke svému prvnímu zápasu mezi profesionály v bojovém sportu mixed martial arts v Bixby.\n\nSvůj první mistrovský pás australské organizace Xtreme MMA získal v července 2010 Sydney, když porazil Lucase Browne technickým k.o. Následoval druhý mistrovství pás kalifornské organizace King of the Cage.\n\nV roce 2013 pohltila jeho zaměstnavatele Strikeforce Ultimate Fighting Championship (UFC). V lednu 2015 zápasil poprvé s Jonem Jonesem o mistrovství pás UFC v lehké těžké váze do 93 kg a po rozhodnutí komise prohrál na technické body. Jon Jones byl později v dubnu pozitivně testován na doping a v květnu se tak utkal o uvolněný mistrovský pás s Anthonym Johnsonem. Johnsona porazil před časovým limitem škrcením a získal poprvé mistrovský pás organizace UFC. V říjnu 2015 titul poprvé obhájil se Švédem Alexandrem Gustafssonem a v dubnu 2017 titul obhájil podruhé s Anthonym Johnsonem. V červenci 2017 o mistrovský pás připravil jeho předchozí držitel Jon Jones, ale vzápětí mu byl mistrovství pás vrácen po Jonsově dalším pozitivním testu na doping. V lednu 2018 titul v lehké těžké váze potřetí obhájil s Volkanem Oezdemirem.\n\nV červenci 2018 vyzval o mistrovský pás v těžké váze do 120 kg jeho držitele Stipe Miocice. Zápas s Miocicem ukončil v 5 minutě prvního kola na k.o. a získal poprvé mistrovský pás v těžké váze. Tím zároveň uvolnil trůn v lehké těžké váze do 93 kg. V listopadu titul poprvé obhájil v zápase s Derrickem Lewisem. V srpnu 2019 však v odvetném zápase se Stipe Miocicem o mistrovský pás přišel, když prohrál v 5 minutě 4. kola na technické k.o..\n\n (odstavec: Mixed martial arts career)\n\n"}
{"id": "1530463", "url": "https://cs.wikipedia.org/wiki?curid=1530463", "title": "VTJ Vyškov (fotbal)", "text": "VTJ Vyškov (fotbal)\n\nVojenská tělovýchovná jednota Vyškov byl poslední název vojenského fotbalového klubu z Vyškova, který byl založen v roce 1958. Většina hráčů zde působila během základní vojenské služby. Zanikl před rokem 1990.\n\nNejvětším úspěchem klubu byla účast v osmi ročnících nejvyšší jihomoravské soutěže (1964/65–1969/70 a 1972/73–1973/74), z čehož první sezona 1964/65 byla třetiligová.\n\nSvoje domácí utkání hrál na stadionu TJ Vyškov.\n\nZdroj: \n\nFotbalový oddíl byl v Dukle Vyškov založen roku 1958. Prvním větším úspěchem vyškovských vojáků bylo vítězství v jihomoravském kole Československého poháru. Finálové utkání se hrálo v pondělí 17. září 1962 a Dukla Vyškov v něm porazila mužstvo Spartaku ČKD Blansko výsledkem 6:4 (poločas 6:1).\n\nByl jedním z mála vojenských celků, který se staral i o výchovu mládeže. V roce 1966 měl čtyři mužstva, A-tým hrál v oblastním přeboru, B-tým byl účastníkem I. B třídy, nově založené družstvo juniorů hrálo základní soutěž a dorostenci Dukly Vyškov nastupovali v I. A třídě.\n\nV průběhu základní vojenské služby zde hráli mj. Petr Vyškovský, Peter Moravčík, Ivan Velísek, Alexander Marczell, Jaromír Novák, Zdeněk Kleveta, Miroslav Nečesaný, Antonín Vyjídák, Milan Bašič, Josef Sláma, Vlastimil Vidlička a Stanislav Skříček. Nejznámějším hráčem, který působil v Dukle Vyškov, je Rostislav Václavíček – olympijský vítěz, mistr ligy se Zbrojovkou Brno a rekordman československé/české fotbalové ligy, v níž nastoupil ke 280 utkáním v řadě.\n\nPoznámky:\n\nVTJ Vyškov „B“ byl rezervním týmem vyškovských vojáků, který se pohyboval převážně v okresních soutěžích.\n\nZdroj: \n\n"}
{"id": "1530465", "url": "https://cs.wikipedia.org/wiki?curid=1530465", "title": "Hanuš Folkmann", "text": "Hanuš Folkmann\n\nHanuš Folkmann, křtěný Jan Alexandr Adolf (30. prosince 1876 Praha – 10. května 1936 Praha), byl český akademický sochař, ilustrátor, pedagog a loutkář.\n\nNarodil se v Praze v rodině akademického sochaře Aloise Folkmanna. Již v mládí měl Hanuš nesporný umělecký talent a jeho otec mu poskytl dobré podmínky k jeho rozvíjení. V letech 1897–1900 studoval Akademie výtvarných umění v Praze u prof. J. V. Myslbeka, kterému pomáhal při dokončovacích pracích na pomníku sv. Václava. V letech 1900–1901 pokračoval ve studiu na mnichovské akademii u profesora W. Rümanna, kde za plastiku \"\"Vrchol hory\"\" obdržel cenu bavorské akademie. Následně pobýval dva roky v Paříži, kde se zabýval studiem francouzského sochařství, pronajal si ateliér a pracoval zde na dekorativních zakázkách. Přivydělával si na různých zakázkách portrétů i náhrobků a postupně zapadl do pařížského života tak, že se stal členem společnosti \"\"Société académique d’histoire internationale\"\". Poté odjel do Frankfurtu, do Berlína a obesílal své plastiky do vídeňských výstav. \n\nMezitím se roku 1902 v Poděbradech oženil s Boženou Birnbaumovou. Měli spolu tři dcery, Boženu (1903–1960), Annu (1905–1996) a Hanu (1912–1987). V roce 1903 se vrátil do Prahy a věnoval se zakázkám dekorativního a portrétního charakteru, vystavoval ve Vídni a Wiesbadenu, pracoval pro Berlín a Frankfurt nad Mohanem, v Německu portrétoval členy rodiny významného výrobce koncertních křídel F. W. C. Bechsteina.\n\nV roce 1910 založil s malířem O. Bubeníčkem \"Loutkové divadlo „Umělecké výchovy“\" na Vinohradech a pro své dcery vyřezal loutky, které byly patrně jako první v Čechách zavěšené na nitích na pohyblivém vahadle. V roce 1911 získal cenu České akademie věd a umění za plastiku \"\"Poznání\"\" a v následujícím roce se stal členem spolku \"\"Umělecká výchova\"\". První představení se konalo ve \"\"Folkmanové divadélku\"\", které se nacházelo v salóně obchodního domu ve Vodičkové ulici a hrála se Lermontovova hra \"\"Ašik Kerib\"\" ve prospěch Červeného kříže. V roce 1913 spolu s otcem pracoval na výzdobě budovy Wilsonova nádraží v Praze.\n\nV roce 1916 se rozhodl, že se bude věnovat kantorské profesi a obhájil docenturu v modelování na České technice v Praze. Za pět let byl jmenován řádným profesorem modelování na ČVTU, fakulta architektury a pozemního stavitelství a v témže roce uskutečnil se svými žáky sochařskou exkurzi na Balkán. V roce 1925 pak uspořádal první výstavu jejich žákovských prací. V roce 1922 po zásadních neshodách opustil \"\"Uměleckou výchovu\"\" a loutky prodal do Ameriky. Mezi jeho studenty patřili např. Karel Šmíd, Oldřich Zezula, Jaroslav Bureš a další.\n\nHanuš Folkmann zemřel v Praze roku 1936 a pohřben byl do rodinné hrobky na Vinohradském hřbitově pod náhrobkem, který sám navrhl.\n\nHanuš Folkmann patřil k sochařům převážně dekorativního zaměření, vypracoval se však ve vynikajícího a vysoce ceněného portrétistu. Byl autorem pamětních desek básníka R. Pokorného a lékaře L. Fritze, portrétů gynekologů V. Rubešky a K. Pawlíka, knihtiskaře A. Wiesnera, portrétu mineraloga K. Vrby pro Národní muzeum v Praze, figurální výzdoby pražského hlavního nádraží a Zemské banky v ulici Na Příkopě č. 20, \"\"Piety\"\" na Vyšehradském hřbitově, erotické plastiky \"\"Eva po hříchu\"\", sochařské výzdoby pro okresní soud v Českém Těšíně a mnoha dalších.\n\n\n\n"}
{"id": "1530468", "url": "https://cs.wikipedia.org/wiki?curid=1530468", "title": "Italský kulturní institut", "text": "Italský kulturní institut\n\nItalský kulturní institut (italsky \"Istituto Italiano di Cultura\" / pl. \"Istituti Italiani di Cultura\") je oficiální organizace zřizovaná italským ministerstvem zahraničí. Úlohou Italských kulturních center je podpora kulturních akcí, italského jazyka a kultury v zahraničí, stejně jako zprostředkovávání dialogu mezi umělci a vědci.\n\nV současnosti existuje celkem 93 italských kulturních institutů na pěti kontinentech. Ty slouží jako místo dialogu a setkávání umělců, intelektuálů a dalších zástupců kultury, ale také pro všechny občany Itálie a hostitelských zemí, kteří chtějí pěstovat či prohlubovat vztah s italskou kulturou.\n\nItalská kulturní centra v zahraničí navíc slouží jako základna a místo setkávání italské menšiny dané země. Zároveň nabízejí zájemcům možnost seznámit se s italskou kulturou. Italské kulturní instituty přitom neplní pouze funkci informačních center či „výkladních skříní“ Itálie. Spíše podporují kulturní akce, iniciativy a spolupráci. Doplňují tak práci italských (vel)vyslanectví a konzulátů v kulturní rovině a při svých veřejných akcích mají na starost všechny relevantní aspekty italské kultury od antiky po současnost.\n\n"}
{"id": "1530469", "url": "https://cs.wikipedia.org/wiki?curid=1530469", "title": "Martin Kokšál", "text": "Martin Kokšál\n\nMartin Kokšál (* 19. listopadu 1969) je bývalý český fotbalista, záložník.\n\nV české lize hrál za FC Dukla Příbram. Nastoupil v 1 ligovém utkání, gól v lize nedal. \n\n\n"}
{"id": "1530473", "url": "https://cs.wikipedia.org/wiki?curid=1530473", "title": "AMNH 5027 (Tyrannosaurus)", "text": "AMNH 5027 (Tyrannosaurus)\n\nAMNH 5027 je exemplář obřího teropoda druhu \"Tyrannosaurus rex\", vystaveného již od roku 1915 v trvalé expozici Amerického přírodovědného muzea v New Yorku. Fosilie tohoto jedince byly objeveny v oblasti Dry Creek na území kraje McCone ve východní Montaně. Jedná se o druhého v pořadí objeveného a rozeznaného jedince druhu \"T. rex\", jehož kostru objevil paleontolog Barnum Brown v roce 1908. Jedince popsal Henry Fairfield Osborn v letech 1912 a 1916. Původně měl být tento exemplář součástí muzejní scény se dvěma kostrami tyranosaurů, bojujících o kořist – tuto Osbornovu představu se však nakonec z technických důvodů nepodařilo realizovat.\n\nZkameněliny tohoto jedince byly objeveny v sedimentech souvrství Hell Creek. Byla objevena první téměř kompletní lebka, všechny krční, hrudní i křížové obratle, 18 ocasních obratlů a 7 hemálních oblouků, 9 krčních žeber, 20 žeber klasických (hrudních) a všechny části pánevního pletence. Celkem 143 kostí, tedy asi 48% kompletnost podle počtu dochovaných kostí.\n\nKostra byla umístěna v nesprávné vertikalizované pozici po celých 80 let, než byla v letech 1987 až 1996 provedena celková rekonstrukce expozice a kostra \"AMNH 5027\" byla upravena do moderní, horizontální polohy držení těla.\n\nAž do objevu exemplářů \"Wankel-rex\" (1988) a \"Sue\" (1990) byl \"AMNH 5027\" nejznámějším jedincem tyranosaura, který sloužil jako podklad pro všechny obrazové rekonstrukce tohoto dinosaura. Na základě lebky exempláře \"AMNH 5027\" byla také vytvořena lebka ve znaku Jurského parku a všech jeho pokračování. Na světě dnes existuje množství kopií a replik tohoto exempláře, repliku lebky \"AMNH 5027\" ve skutečné velikosti dnes najdeme například i v prostorách Přírodovědecké fakulty Univerzity Palackého v Olomouci (Katedra geologie).\n\n\n\n"}
{"id": "1530482", "url": "https://cs.wikipedia.org/wiki?curid=1530482", "title": "Jeremiah Raisen", "text": "Jeremiah Raisen\n\nJeremiah Raisen, známý také jako Sad Pony, je americký hudebník, hudební producent a skladatel. Často spolupracuje se svým bratrem Justinem Raisenem. Společně se podíleli například na nahrávkách zpěvaček Sky Ferreiry, Charli XCX či Kim Gordon. V roce 2019 zažalovali zpěvačku Lizzo kvůli neuvedení jejich jmen coby spoluautorů hitové písně „Truth Hurts“.\n\n\n"}
{"id": "1530484", "url": "https://cs.wikipedia.org/wiki?curid=1530484", "title": "František Černý (1886–1954)", "text": "František Černý (1886–1954)\n\nFrantišek Černý (5. října 1886 Velké Zboží, Poděbrady – 31. května 1954 Terezín) byl za první světové války příslušník československých legií na Rusi, voják z povolání (poddůstojník) v prvorepublikové československé armádě a počátkem 30. let 20. století vydavatel tematického časopisu (\"Hlas sexuální menšiny\") české homosexuální komunity.\n\nFrantišek Černý se narodil 5. října 1886 v obci Velké Zboží v rodině hospodářského dozorce. Technické vzdělání v oboru železobetonových staveb získal studiem na průmyslové škole v Brně a v Lipsku. V Lipsku pracoval v letech 1906 až 1910 jako stavbyvedoucí a totéž zaměstnání provozoval v letech 1910 až 1914 ve Vídni. Před první světovou válkou procestoval značnou část Evropy a navštívil rovněž New York. \n\nPo vypuknutí první světové války narukoval do rakousko-uherské armády. V ní sloužil nejprve u 36. pěsího pluku v hodnosti desátníka. V době, kdy sloužil u 59. pěšího pluku na východní frontě, padl dne 2. května 1914 do ruského zajetí v oblasti Tuchova (Karpaty). Do řad příslušníků československých legiích na Rusi se přihlásil 25. ledna 1916 v Jekaterinoslavi. Jako legionář mimo jiné pomáhal při stavbě tamní státní zbrojovky. V legiích měl nejprve hodnost vojína a sloužil u 2. střeleckého pluku, tedy u stejného pluku jako jeho bratr Vojtěch Černý. Dne 21. července 1917 se měsíc léčil v kyjevské nemocnici po průstřelu plic. Zbytek první světové války strávil v československých legiích, řady 2. střeleckého pluku opouštěl 31. prosince 1919 již v hodnosti poručíka.\n\nPo návratu do Československa v roce 1919 se stal vojákem z povolání v prvorepublikové československé armádě. V roce 1919 se oženil, v roce 1920 získal hodnost kapitána a byl jmenován vojenským správcem průmyslových podniků v Mostě. Zdravotní komplikace jako následek zranění z léta 1917 vedly stále častěji k jeho hospitalizacím, až v roce 1922 byl František Černý uznán nezpůsobilým k řadové službě a byl propuštěn z aktivní vojenské služby do výslužby. Jeho další život byl silně ovlivněn událostmi, které se odehrály kolem osoby jeho bratra Vojtěcha Černého koncem 20. let 20. století.\n\nFrantiškův bratr Vojtěch Černý se vrátil z československých legií na Rusi do vlasti v roce 1920 a v roce 1921 se stal poddůstojíkem z povolání. V hodnosti rotmistra (od roku 1927 v hodnosti štábního rotmistra) působil jako voják z povolání u jezdeckého pluku číslo 2 v Olomouci. (V Olomouci ostatně sloužil po většinu svojí vojenské kariéry.) V roce 1925 se vycvičil v obsluze spojovací techniky a byla mu přidělena funkce zástupce velitele spojovací čety v Olomouci. \n\nJeho kariérní postup v armádě skončil dne 15. dubna 1928, kdy na olomoucké divizní velitelství dorazilo anonymní udání s obviněním Vojtěcha Černého z pohlavních styků s osobou téhož pohlaví. \n\nV letech 1928 a 1929 proběl soud a odvolání vojenského prokurátora, jehož výsledkem byl trest odnětí svobody na 6 týdnů nepodmíněně, které si odsouzený Vojtěch odpykal v roce 1930 ve vojenské věznici na Hradčanech. Dále byl Vojtěch Černý odsouzen k propuštění z hodnosti štábního rotmistra a ke ztrátě vojenských vyznamenání. S nuceným přeřazením do výslužby byla spojena zároveň i ztráta nároku na vojenskou penzi. Záznamem v rejstříku trestů pozbyl Vojtěch prakticky možnost být zaměstnán v jakémkoliv povolání ve veřejném sektoru. Stálé zaměstnání nemohl najít, a tak byl existenčně závislý na svém bratru Františkovi, u kterého též přechodně bydlel. \n\nFinanční situace Františka Černého (kolem roku 1930) ale nebyla nikterak dobrá. Jako bývalý legionář a prvorepublikový vojenský „vysloužilec“ pobíral vojenskou penzi 13 750,- Kč ročně a z ní živil jak sebe a svoji manželku, tak i svého bratra Vojtěcha.\n\nPočátkem 30. let 20. století se Vojtěch Černý postavil do čela hnutí, jehož cílem bylo dosáhnout zrušení všeobecné trestnosti homosexuality v Československu. Se svým bratrem Františkem začal v roce 1931 vydávat časopis \"Hlas sexuální menšiny\". Vydávání časopisu, které zahájili oba bratři v roce 1931, mělo být nejspíše podnikatelským počinem směřujícím hlavně k tomu, aby Vojtěch Černý, jenž se v této věci angažoval poněkud více než František, získal (v případě komerčního úspěchu časopisu) stálý zdroj příjmů plynoucí z nezávislé činnosti.\n\nVydávání časopisu ale již od samého počátku čelilo neustále finančním a existenčním potížím. Koncem října roku 1931 se František Černý jak z redakce časopisu, tak i z celého „osvobozovacího hnutí sexuálních menšin“ stáhnul. Od čísla 13, které vyšlo 31. října 1931, pak vystupoval Vojtěch Černý jako majitel a odpovědný redaktor časopisu. \n\nKoncem roku 1931 dostala redakce (resp. Vojtěch Černý) od Stanislava Suchardy půjčku 25 tisíc Kč na podporu vydávání časopisu, ale jinak byly finance pro jeho vydávání získávány na různých schůzích a shromážděních, sbírkami na mikulášských zábavách, na základě pochybných půjček či lákáním peněz na neplněné sliby inzerce. Vojtěchu Černému se nakonec podnikatelský záměr nezdařil a v dubnu 1932 se z redakce časopisu stáhl. Konec vydávání časopisu znamenal pro Vojtěcha Černého osobní úpadek. Uchýlil se k půjčkám, dluhy nevracel, často měnil pražské podnájmy a věřitelé jej nechávali hledat policií.\n\nV letech 1935 až 1937 opakovaně žádal Vojtěch Černý amnestování svého případu (z let 1928, 1929), ale dosáhl pouze výmazu z rejstříku trestů. Navrácení vojenské penze se nedočkal ani na jaře roku 1938. \n\nDne 16. dubna 1938 byl Vojtěch Černý opět zatčen a obviněn dle paragrafu 129 pro homosexuální styk. V separaci policejního komisařství na Královských Vinohradech pak na Velikonoce dne 17. dubna 1938 využil situace, kdy se dozorce na chvíli vzdálil, a ukončil svůj život tím, že se oběsil na provaze, který si zhotovil z košile. \n\nDne 18. dubna 1938 se na policejní stanici dostavil jeho bratr František Černý s manželkou, kteří konstatovali, že sebevraždu očekávali (o stejný čin se již jednou údajně pokusil), že znali jeho homosexuální orientaci, že se kvůli němu zadlužili a že s koncem jeho života končí také ostudné jednání, kterého se Vojtěch Černý dopouštěl.\n\nOd roku 1934 žil František Černý v Praze-Břevnově. Zemřel dne 31. května 1954 v Terezíně, kde strávil poslední měsíce svého života v domově sociálních služeb.\n\n\n"}
{"id": "1530509", "url": "https://cs.wikipedia.org/wiki?curid=1530509", "title": "Kyselina sulfoxylová", "text": "Kyselina sulfoxylová\n\nKyselina sulfoxylová je anorganická sloučenina se vzorcem HSO, jedna z kyselin síry; její molekula se skládá ze dvou hydroxylových skupin navázaných na atom síry. Jedná se o nestabilní látku, která tvoří přechod mezi sulfanem a kyselinou dithioničitou. Síra v ní má oxidační číslo +2. Jejím anhydridem by teoreticky měl být oxid sirnatý, o kterém však není známo, že by reagoval s vodou.\n\nKonjugovanou bází k této kyselině je sulfoxylátový anion SO, který je mnohem stabilnější. Přechodem mezi těmito dvěma látkami je ion HSO, který je také do jisté míry stabilní. Sulfoxylátové ionty je možné připravit rozkladem dioxidu thiomočoviny v zásaditém roztoku. Při této reakci nejprve dioxid thiomočoviny vytváří tautomer, kterým je kyselina aminoiminomethansulfinová (HNC(=NH)SOH), jenž se následně rozpadá. Sulfináty reagují s formaldehydem za vzniku hydroxymethansulfinátu rongalitu.\n\nHSO + HCO → HOCHSO\n\nkterý se používá jako barvivo.\n\nKyselina sulfoxylová byla zachycena v plynné fázi; pravděpodobně vzniká jako meziprodukt při oxidaci sulfanu v organismech, v atmosféře i jinde v přírodě, například i v cirkumstelárních discích. Při oxidaci HS se oxidační číslo síry postupně zvyžuje z -2 přes 0 a +2, následně na +4, čímž vznikají siřičitany, a +6 (sírany). Při oxidaci sulfidů vzdušným kyslíkem v zásaditém prostředí za přítomnosti nikelnatých kationtů koncentrace sulfoxylátů vzroste na přibližně 5 % a na této úrovni zůstává několik dnů. Koncentrace polysulfidů se rovněž zvyšuje a dosáhne asi 25 % původní koncentrace sulfidů. Nakonec dojde ke vzniku thiosíranů.\n\nKyselina sulfoxylová se získává ozářením pevné směsi pevného HS a HO ultrafialovým zářením a následným zahřátím reakční směsi. Tento proces by mohl probíhat na kometách či v cirkumstelárních discích. Lze ji také připravit pomocí elektrického výboje ve směsi neonu, vodíku a oxidu siřičitého. Tímto postupem vzniká také hydrogenperoxid sulfhydrylu.\n\nKyselina sulfoxylová je izomerní s kywselinou sulfinovou, která má vodíkový atom vázaný na atom síry, který je s kyslíkovým atomem spojen dvojnou vazbou. Dalšími izomery jsou thiadioxyran (heterocyklus obsahující dva atomy kyslíku a jednu síru), dihydrogensulfon (v němž je atom síry spojen s dvěma vodíky a dvěma kyslíky), hydrogenperoxid sulfurylu (HSOOH) a dihydrogenpersulfoxid (HSOO). Kyselina sulfoxylová má z těchto látek nejnižší vnitřní energii.\n\nKyselina sulfoxylová je slabá kyselina, její p\"K\" má hodnotu 7,97. Jejímu hydrogenaniontu HSO odpovídá p\"K\" o hodnotě 13,55.\n\nObě vazby H−O nejsou zcela stejně dlouhé, jejich délky jsou 96,22 a 96,16 pm. Délky vazeb S-O také nejsou stejné, činí 163,64 a 163,67 pm.\n\nMikrovlnné spektrum této látky má absorpční čáry na frekvencích 10,419 265, 12,244 125 9, 12,891 025 4, 14,022 369 8, 16,316 177 9, 19,450 903 0, 21,470 903 5, 24,758 844 5, 29,506 505 0, 29,584 825 0 a 32,877 205 0 GHz.\nKyselina sulfoxylová se disproporcionuje na síru a kyselinu siřičitou; vznikají také thiosírany (SO).\n\nKyselina sulfoxylová a její soli se snadno oxidují vzdušným kyslíkem. Vzniká přitom oxid siřičitý, meziproduktem je radikálový anion oxidu siřičitého.\n\nSO + O → SO• + O•\n\nSO• + O → SO + O•\n\nSO• ⇌ SO\n\nJe známo několik sulfoxylátů, například trihydrát sulfoxylátu kobaltnatého (CoSO·3HO). Tato sůl je rozpustná ve vodných roztocích amoniaku; pokud ovšem při reakci vzniká sulfid, tak se vysráží.\n\nSulfoxyláty v roztocích reagují s thiosírany za vzniku sulfidů a siřičitanů.\n\nSulfoxyláty redukují dusitany na radikálový dianion NO•, který reakcí s vodou vytváří hydroxidové ionty a oxid dusnatý, který, stejně jako oxid dusný, může být dále redukován.\n\nReakcí sulfoxylátů s chlornany, bromem nebo oxidem chloričitým se tvoří sulfan a sírany.\n\nDithioničnany se při pH 4 rozkládají na kyselinu sulfoxylovou a hydrogensiřičitany. Kyselina následně dále reaguje s dithioničnany, čímž se opět vytváří hydrogensiřičitany, také síra a thiosírany.\n\nSO + H → HSO + HSO\n\nSO + HSO → 2 HSO + S\n\nSO + HSO → HSO + SO + H\n\nRedukcí oxidu siřičitého vzniká hydrogensulfoxylátový anion jako meziprodukt; ten poté může reagovat s organickými sloučeninami s dvojnými vazbami za vzniku organických sulfinátů. Hydrogensulfoxyláty reagují s divinylsulfonem za tvorby 1,4-dithian-1,1,4,4-tetroxidu. Perfluorfenyljodid jím může být redukován na pentafluorbenzen.\n\nReakcí kyseliny sulfoxylové se siřičitany vznikají trithionany (SO), s thiosírany vznikají pentathionany (SO).\n\nPodařilo se připravit soli kyseliny sulfoxylové s kobaltem, thalliem a zinkem. Kobaltnatá sůl se připravuje reakcí thiosíranu sodného s chloridem kobaltnatým a amoniakem. Zinečnatá sůl se získává reakcí kovového zinku s chloridem sulfurylu. Sulfoxylát thallný se připravuje reakcí se sulfidem thallným; výsledný produkt má olivově hnědou barvu, která se při zahřátí na 250 °C mění na žlutou. Měďnou sůl kyseliny sulfoxylové (CuSO) je možné připravit zahříváním směsi sulfidu a síranu měďného. Taje při 340 °C a v kapalném skupenství je stabilní do teploty 410 °C. Fázové přechody u něj probíhají také v pevném skupenství, a to pří 105 a 150 °C.\n\nNázvoslovná přípona pro sloučeniny obsahující skupinu −OSOH může být -oxysulfanol, -hydrogensulfoxylát nebo -oxysulfenová kyselina; používané předpony jsou hydroxysulfanyloxy- a sulfenooxy-. Pro iontovou skupinu -OSO se používá označení -oxysulfanolát, -sulfoxylát, oxysulfanolato- nebo sulfenatooxy-. Sloučeniny s obecným vzorcem R-OSO-R' se pojmenovávají pomocí přípony -dioxysulfan nebo -sulfoxylát či předpony oxysulfanyloxy- nebo sulfenooxy-.\n\nReakcí chloridu sirnatého s nasycenými primárními nebo sekundárními alkoholy vznikají diarylsulfoxyláty (ROSOR'). S 1,2-dioly vytváří SCl polymerní sulfoxyláty; obdobným postupem vznikají dialkoxydisiřičitany a dialylsiřičitany. Výtěžnost přípúravy sulfoxylátů touto reakcí je nejvyšší při teplotách okolo -75 °C a naředění reaktantů, což omezuje tvorbu chloru a chloridu sirného. Diethylsulfoxyláty lze připravit reakcí diethoxydisulfidů s ethoxidem sodným. Byly také získány propyl-, isopropyl-, \"n\"-butyl- a \"n\"-pentylsulfoxyláty a sulfoxyláty cholesterolu. Nenasycené alkoholy nereagují s SCl za vzniku sulfoxylátů. Reakce chloridu sirnatého s 1,3-dioly může vést ke vzniku šestičlenných 1,3,2-dioxathianových cyklů, dvanáctičlenných cyklických dimerních sulfoxylátů nebo i větších cyklů a polymerů.\n\nDimethylester kyseliny sulfoxylové byl zkoumán pomocí řady metod, jako jsou elektronová dífrakce, rentgenová krystalografie, Ramanova spektroskopie a infračervená spektroskopie. Výzkum těchto molekul je jednodušší než u samotné kyseliny. Za standardních podmínek se jedná o kapalinu vroucí při 74 °C a tuhnoucí při -67 °C. V plynném skupenství je úhel vazby O-S-O přibližně 103°, délka vazby O-S činí 162,5 pm, vazba O-C má délku 142,6 pm a vazba C-H délku 110,5 pm. Molekula má \"C\" symetrii s methylovou skupinou umístěnou nad rovinou vymezenou atomy OSO, a druhou pod touto rovinou. Energetická bariéra přesunu methylové skupiny z jedné strany roviny na druhou je 37 kJ/mol.\n"}
{"id": "1530511", "url": "https://cs.wikipedia.org/wiki?curid=1530511", "title": "Teng Č'-wej", "text": "Teng Č'-wej\n\nTeng Č'-wej (* 1. února 1988) je čínský zápasník-volnostylař.\n\nPochází z města Fu-čcheng (阜城镇), které je součástí městské prefektury Cheng-šuej. Zápasení se věnoval od 14 let na místní sportovní škole. V 16 letech si ho jako talentovaného sportovce stáhl do své tréninkové skupiny v Čching-tao trenér Luan Feng-šun (栾风顺). V čínské volnostylařské reprezentaci spolupracuje s Li Žuej-cchajem (李瑞财). \n\nV roce 2011 nahradil na postu reprezentační jedničky ve váze do 120 kg Liang Leje. V roce 2012 se však na olympijské hry v Londýně nekvalifikoval. V roce 2016 vyhrál 1. světovou olympijskou kvalifikaci v Ulánbátaru a startoval na olympijských hrách v Riu. V Riu prohrál v úvodním kole těsně na pomocná kritéria s reprezentantem Arménie Levanem Berianidzem.\n\n"}
{"id": "1530519", "url": "https://cs.wikipedia.org/wiki?curid=1530519", "title": "Kathleen Winsor", "text": "Kathleen Winsor\n\nKathleen Winsor (16. října 1919 Olivia – 26. května 2003 New York) byla americká spisovatelka. Proslavila se zejména jako autorka historického románu \"Věčná Ambra\", vydaného v roce 1944. Tento román se stal bestsellerem, ačkoliv byl autoritami kritizován za otevřené popisování sexuality. Celkem napsala sedm románů, ale žádný další nedosáhl takového úspěchu jako její debut.\n\n"}
{"id": "1530522", "url": "https://cs.wikipedia.org/wiki?curid=1530522", "title": "Scuderia AlphaTauri", "text": "Scuderia AlphaTauri\n\nScuderia AlphaTauri je tým Formule 1, jenž vznikl v roce 2019 přejmenováním týmu Scuderia Toro Rosso. Přejmenování schválila FIA dne 16. října 2019. Alpha Tauri je novou módní značkou koncernu Red Bull, který hodlá prostřednictvím svého B týmu značku propagovat. Tým bude odebírat stejně jako Toro Rosso a mateřský Red Bull Racing pohonné jednotky Honda. Daniil Kvjat byl 21. září 2019 potvrzen u Toro Rosso, nicméně změna názvu na kontrakt nemá vliv. Druhým pilotem týmu je Pierre Gasly, který se v polovině sezóny 2019 prohodil s Alexanderem Albonem ve vozech stájí Toro Rosso a Red Bull Racing. \n"}
{"id": "1530524", "url": "https://cs.wikipedia.org/wiki?curid=1530524", "title": "Maia Sanduová", "text": "Maia Sanduová\n\nMaia Sanduová, nepřechýleně Sandu (*24. května 1972, Risipeni, okres Fălești) je moldavská politička, která mezi červnem a listopadem 2019 působila jako premiérka Moldavské republiky.\n\nNarodila se 24. května 1972 ve vesnici Risipeni v okrese Fălești v tehdejší Moldavské SSR. V roce 1989 začala studium na Moldavské akademii ekonomických studií (') v Kišiněvě které zakončila v roce 1994 bakalářským titulem z ekonomie. V roce 1998 získala magisterský titul v oboru mezinárodních vztahů na Akademii veřejné správy při vládě Moldavské republiky ('). Mezi lety 2010–2019 studovala magisterský program ve veřejné správě na \" Harvardovy univerzity. Kromě mateřské rumunštiny mluví plynně anglicky a rusky. Pracovala pro Světovou banku, nejdříve pro její moldavskou kancelář v letech 1998–2005 a později mezi lety 2010–2012 jako poradkyně jednoho z 25 výkonných ředitelů v sídle Světové banky ve Washingtonu, D.C.\nMezi lety 2012 a 2015 zastávala post ministryně školství v kabinetech Vlada Filata, Iurie Leancy a Chirila Gaburiciho. V červenci 2015 byla jednou z možných kandidátek proevropské Liberální demokratické strany Moldavska na premiérku po Gaburiciho rezignaci v červnu 2015.\n\n23. prosince 2015 založila politické hnutí ze kterého se později vyvinula „Strana akce a solidarity“ (\"), za kterou kandidovala v přímých prezidentských volbách 2016. V prvním kole získala 38,2 % jako druhá po Igoru Dodonovi s 48,5 %. Ve druhém kole zvítězil prorusky orientovaný Igor Dodon s 52,11 % proti 47,89 % Sanduové.\n\nV parlamentních volbách v roce 2019 její Strana akce a solidarity vytvořila společně se stranou PPDA (\"\") vedenou Andreiem Năstasem proevropský volební blok ACUM, který získal 26 ze 101 křesel jednokomorového parlamentu. 8. června byla Maia Sanduová parlamentem zvolena premiérkou v koaliční vládě vytvořené s vítěznou Strana socialistů Moldavské republiky (PSRM). Ještě téhož dne prohlásil Ústavní soud Moldavska jmenování její vlády protiústavní a odebral pravomoce prezidenta Igoru Dodonovi, což vyvolalo ústavní krizi. 15. června Ústavní soud toto stanovisko změnil a uznal vznik její vlády v souladu s ústavou a potvrdil Dodonovy pravomoce prezidenta.\n\nSocialisté, koaliční partner strany ACUM, vyvolal po neshodách ohledně procesu jmenování generálního prokurátora 12. listopadu 2019 hlasování o důvěře její vládě. Ze 101 poslanců se 63 postavilo proti Sanduové a ta byla tedy nucena podat demisi. Po dvou dnech byl jmenován jako její nástupce Ion Chicu, bývalý ministr financí, který se zavázal prohloubit vztahy s Evropskou unií.\n"}
{"id": "1530526", "url": "https://cs.wikipedia.org/wiki?curid=1530526", "title": "Recoil (hudební skupina)", "text": "Recoil (hudební skupina)\n\nRecoil je hudební projekt vedený anglickým muzikantem a bývalým členem Depeche Mode Alanam Wilderem. V zásadě sólo podnik, Recoil začal v době, kdy byl Wilder stále členem Depeche Mode, jako prostor pro jeho experimentální, méně popové kompozice. Když oznámil svůj odchod z kapely v roce 1995, Recoil se stal hlavním Wilderovým hudebním podnikem. \n\nRecoil začal roku 1986, když Daniel Miller (hudební producent a zakladatel Mute Records) slyšel Wilderovy demo nahrávky, které se velmi lišily od produkce Depeche Mode, ačkoli stejně jako Depeche Mode používaly syntezátory a samplování. První album bylo nazváno \"1 + 2\" a vyšlo v polovině roku 1986, krátce po vydání alba Black Celebration od Depeche Mode. Album obsahuje řadu samplů, hlavně Depeche Mode, ale i jiné, např. Kraftwerk.\n\nV lednu 1988, uprostřed turné Depeche Mode \"Tour for the Masses\", vyšlo druhé album Recoilu: \"Hydrology\". Stejně jako předchozí album i toto bylo čistě instrumentální. Ve stejném roce pak obě dvě první alba (původně EP) vycházejí společně na jednom CD jako \"Hydrology plus 1 + 2\".\n\nRoku 1992 vyšlo album \"Bloodline\". Tentokrát už se ve většině skladeb zpívá. Různé skladby zpívají různí zpěváci a zpěvačky, a tak to zůstane i u dalších alb. Vychází také první singl: cover verze \"Faith Healer\" původně od Alexe Harveyho. Zpívá v něm Douglas McCarthy z kapely Nitzer Ebb. Dalšími zpěváky na albu jsou Toni Halliday a Moby.\n\nRoku 1995 odešel Wilder z Depeche Mode.\n\nRoku 1997 vyšlo album \"Unsound Methods\". Zpívají Douglas McCarthy, Siobhan Lynch, Maggie Estep a Hildia Cambell. \n\nRoku 2000 vyšlo páté album: \"Liquid\". Objevuje se na něm motiv pádu letadla po tom, co Wilder viděl pád letadla pár metrů od něj, když jel autem. Album je též charakteristické tím, že se na něm často spíše mluví než zpívá. Vokalisty jsou Diamanda Galás, Nicole Blackman, Samantha Coerbell, Rosa Torras a gospeloví Golden Gate Jubilee Quartet.\n\nRoku 2007 vyšlo album \"subHuman\". Zpívají na něm Joe Richardson a Carla Trevaskis.\n\nRoku 2010 vyšlo kompilační album \"Selected\". Na prvním disku jsou skladby z alb a na druhém jejich remixy. Ve stejném roce se uskutečnilo i turné \"Selected Events\", kde Wildera doprovázel Paul Kendall a případně nějaký zpěvák. Jednou ze zastávek byla i Praha.\n\n\n\n\n\n\n"}
{"id": "1530528", "url": "https://cs.wikipedia.org/wiki?curid=1530528", "title": "Pavel Nauman", "text": "Pavel Nauman\n\nPavel Nauman je jméno, které má více nositelů:\n\n"}
{"id": "1530530", "url": "https://cs.wikipedia.org/wiki?curid=1530530", "title": "Leopoldo Nobili", "text": "Leopoldo Nobili\n\nLeopoldo Nobili (5. července 1784 Toskánsko – 22. srpna 1835 Florencie) byl italský fyzik, vynálezce řady nástrojů významných ke zkoumání termodynamiky a elektrochemie.\n\nNarodil se v toskánské osadě Trassilico. Po studiích na vojenské akademii v Modeně se stal dělostřeleckým důstojníkem. Za svou službu v Napoleonově invazi do Ruska mu byl udělen Řád čestné legie. V roce 1825 vyvinul astatický galvanometr.\n\nS Macedoniem Mellonim pracoval na termomultivátoru, kombinaci termopilu a galvanometru. Poté, co byl jmenován profesorem fyziky v \"Reale Museo di Fisica e Storia Naturale\" (Královské muzeum fyziky a přírodní historie) ve Florencii, pracoval s Vincenzem Antinorinim na elektromagnetické indukci. \n\nTaké mu byl připočítán objev \"Nobiliova prstenu\". \"Když se zředěný roztok octanu měďnatého umístí na jasnou stříbrnou desku a pruh zinku se dotkne stříbra pod mědí, elektrolýzou kolem zinku se vytvoří řada prstenů mědi.\"\n"}
{"id": "1530541", "url": "https://cs.wikipedia.org/wiki?curid=1530541", "title": "Morfematický rozbor", "text": "Morfematický rozbor\n\nMorfematický rozbor je gramatický rozbor slova, který jej dělí na jednotlivé morfémy. Morfém je nejmenší vydělitelná část slova nesoucí věcný či gramatický význam (kořen, předpona, přípona, vpona, koncovka).\n\nSlovo: důmyslně dů-mysl-n(ě) \n\ndů – předpona\n\nmysl – kořen\n\nně – přípona\n\ně – koncovka\n"}
{"id": "1530545", "url": "https://cs.wikipedia.org/wiki?curid=1530545", "title": "Angelika Bazalová", "text": "Angelika Bazalová\n\nAngelika Bazalová (* 18. září 1969) je česká podnikatelka a bývalá novinářka a dramaturgyně, od roku 2019 členka Rady České tiskové kanceláře.\n\nVystudovala obor materiálové inženýrství na Vysoké škole báňské v Ostravě (promovala v roce 1992 a získala titul Ing.).\n\nZačínala v roce 1992 jako regionální redaktorka v ostravské redakci České televize, kde působila i jako moderátorka a editorka do roku 1996. Následně v roce 1998 vyhrála výběrové řízení na redaktorku do české redakce BBC v Praze. Své působení v BBC ukončila v roce 2001 a přesunula se do České televize v Praze, kde začínala jako editorka zpráv. Později se stala hlavní editorkou večerní zpravodajské relace \"Události\", po několika letech převzala vedení redakce ranního a dopoledního vysílání zpravodajského kanálu ČT24. Před svým odchodem v roce 2013 působila také jako šéfeditorka nově budované redakce Nových médií.\n\nOd března 2014 je jednatelkou a společnicí s vkladem ve firmě \"AngelService\" a od června 2018 pak i jednatelkou a společnicí s vkladem ve firmě \"JEN YES\".\n\nDne 16. října 2019 byla v tajné volbě zvolena Poslaneckou sněmovnou PČR členkou Rady České tiskové kanceláře. Nominovali ji Piráti, získala 131 hlasů (ke zvolení bylo třeba 88 hlasů).\n\nAngelika Bazalová žije v Praze, konkrétně v městské části Praha 6.\n"}
{"id": "1530550", "url": "https://cs.wikipedia.org/wiki?curid=1530550", "title": "Tiszaalpár", "text": "Tiszaalpár\n\nTiszaalpár [tisa-alpár] je velká obec v Maďarsku v župě Bács-Kiskun, spadající pod okres Tiszakécske. Vznikla v roce 1973 spojením dvou obcí Tiszaújfalu a Alpár. Nachází se asi 16 km jihovýchodně od Kecskemétu. V roce 2018 zde trvale žilo 4 885 obyvatel. Dle údajů z roku 2011 tvoří 91 % obyvatelstva Maďaři, 5,8 Romové, 0,9 % Němci a 0,2 % Rumuni, přičemž 8,9 % obyvatel se k národnosti nevyjádřilo.\n\nTiszaalpárem prochází silnice 4625, blízko protéká řeka Tisza. Sousedními vesnicemi jsou Gátér a Lakitelek, sousedními městy Csongrád a Kiskunfélegyháza.\n"}
{"id": "1530574", "url": "https://cs.wikipedia.org/wiki?curid=1530574", "title": "Jill Freedman", "text": "Jill Freedman\n\nJill Freedman (19. října 1939 Pittsburgh – 9. října 2019) byla americká dokumentární fotografka. Žila a tvořila převážně v New Yorku.\n\nJill Freedman se narodila v Pittsburghu v Pensylvánii, její otec byl obchodní cestující a matka zdravotní sestra. V roce 1961 dokončila University of Pittsburgh v oboru sociologie. Po ukončení školy odešla do Izraele, kde pracovala v kibucu. Když jí došly peníze, tak zpívala, aby si vydělala na živobytí; pokračovala ve zpěvu v Paříži a televizní varietní show v Londýně. V roce 1964 přijela do New Yorku a pracovala v reklamě a jako copywriter. Řemeslu fotografie se učila sama, ovlivnil jí André Kertész, W. Eugene Smith, ale hlavně jí pomáhal její pudl Fang:\n\nAndy Grundberg si také všiml, že její styl ovlivnili: Henri Cartier-Bresson, Donald McCullin, Leonard Freed a Weegee, ale vzápětí dodal: „Abychom ocenili fotografie, je třeba vzít v úvahu jejich podstatu, nikoli jejich styl. ... Lidské vztahy – zejména pouta bratrství – ji fascinují.“\n\nPo atentátu na Martina Luthera Kinga opustila Jill Freedman svou práci a odešla do Washingtonu, DC. Žila v Resurrection City, chudinské čtvrti, která v roce 1968 uspořádala kampaň Chudých lidí na Washington Mall, kde fotografovala. Série fotografiií byla publikována v magazínu \"Life\" a v roce 1970 byly shromážděny v první knize umělkyně \"Old News: Resurrection City\". Nezávislý americký umělecký kritik A. D. Coleman o knize napsal: \n\nFreedman poté žila v automobilu Volkswagen kombi, následovala cirkus Clyde Beatty-Cole Brothers. Dva měsíce fotografovala „dvě představení denně a jedno představení každou neděli. Sedm týdnů noční služby a cestovala přes New York, Massachusetts, New Jersey, Rhode Island, New Hampshire, Vermont, Pennsylvania a Ohio. Chtěla fotografovat cirkusové umělce jako lidi. Coleman napsal: \n\nJejí dílo bylo publikováno v roce 1975 v knize \"Cirkusové dny\". \n\nFreedman fotografovala tehdy drsnou oblast 42. ulice a uměleckou scénu ve studiu 54 a SoHo.\n\nV roce 1975 začala Freedman fotografovat hasiče v oblasti Harlemu a Bronxu. To jí zabralo dva roky; žila s hasiči, spala v hlavním autě a na podlaze. Výsledkem byla kniha, \"Firehouse\", publikovaná v roce 1977. \n\nNěkteří hasiči byli dříve policisty a navrhovali, jestli by Freedman nemohla fotografovat práci policie. Freedman neměla policii moc ráda, ale usoudila, že mezi nimi také musí být dobří policisté. Pro svůj cyklus \"Street Cops\" (1978–1981) doprovázela policisty do oblastí New Yorku jako jsou Alphabet City nebo Times Square, trávila čas s těmi, kteří vypadali jako dobří lidé. Výsledkem práce byla kniha \"Street Cops\". Tehdejší recenzent časopisu \"Popular photography\" poznamenal, že „vášnivá fotožurnalistická esej včerejška“ byla „ohroženým druhem“, než obživla ve fotoknihách, jako je tato. Recenzent popsal \"Street Cops\" jako „[oslavu] hrdinství, soucitu a humoru profesionálů z New Yorku“ a že kniha „je tradiční a uspokojivá v tom, že splňuje kombinaci zřídka úspěšnou: organické spojení textu a fotografií„. \n\nKritikové o fotografování v New Yorku: \n\nBěhem sedmdesátých let byla Freedman krátce spojena s agenturou Magnum Photos, ale členkou se nestala. Chtěla vyprávět příběhy prostřednictvím fotografie, ale chtěla se vyhnout zástěrce požadované pro získání provizí; a proto si stanovila své vlastní úkoly. Měla potíže se uživit, ale prodávala tisky ze stánku postaveného před budovou Whitney Museum. V roce 1983 kritik \"New York Times\" Andy Grunberg zařadil její černobílé pouliční fotografie New Yorku, do skupiny společně s Leeem Friedlanderem, Fredem R. Conradem, Brucem Davidsonem, Royem DeCaravou, Billa Cunninghama, Sary Krulwichové a Rudyho Burckhardta.\n\nV roce 1988 Freedman zjistila, že je nemocná. Náklady na zdravotní péči znamenaly, že musela opustit svůj byt nad Sullivan Street Playhouse; a v roce 1991 se přestěhovala na Miami Beach. Tam byla sice nespokojená , ale byla schopna hodně číst. Někdy pracovala pro \"Miami Herald\". Také se jí podařilo publikovat fotoknihu psů, která byla označena za „klišé fotografie“ psů. Vydala také druhý díl ze dvou fotoknih Irska, o které \"Publishers Weekly\" napsal, že „láskyplně zachycuje trvalé aspekty irské tradice“.\n\nKolem roku 2003, Freedman se vrátila do New Yorku. Během její nepřítomnosti byla šokována a zarmoucena: “Když jsem viděla, že z 42. Ulice udělali Disneyland, jen jsem tam stála a plakala.“ V roce 2007 se přestěhovala na místo poblíž parku Morningside a v roce 2015 tam stále žila.\n\nBěhem první části své kariéry byla Freedman uchvácena procesem fotografického tisku. Fotografovala aparátem Kodak Tri-X a ráda používala 35 mm objektiv a dostupné světlo a pro tisk používala papír Agfa Portriga Rapid. Do konce roku 2016 neměla temnou komoru. Zdůraznila, že fotoaparát, ať už filmový nebo digitální, je pouze nástrojem. Při jiné příležitosti souhlasně citovala Elliotta Erwitta v tom, že se pokouší dělat vynikající práci a neměla by se znepokojovat technickými otázkami.\n\nFreedman byla jednou ze 13 fotografů, kteří předváděli, jak fotografují New York v \"Everybody Street\", filmu Cheryl Dunn z roku 2013. Spolu s Richardem Kalvarem, Alexem Webbem, Rebeccou Norris Webb, Maggie Steberovou a Mattem Stuartem byla během týdne Art Basel hostem na Miami Street Photography Festivalu 2016 v HistoryMiami Muzeu.\n\nGrundberg v roce 1982 napsal, že „hlavním klíčem v práci [Freedmanové] je rozhořčení nad nespravedlností, obdiv k přeživším je minoritní“. Maggie Steber řekla o Freedmanové:\n\nV roce 2016 byla práce a kariéra Freedmanové zejména její představy o New Yorku, předmětem obnoveného zájmu, který se objevil ve více článcích časopisu \"VICE\" včetně čísla z roku 2016 a na Art Basel Miami.\n\nV jejím pozdějším životě žila Freedman v Harlemu. \n\nJill Freedman zemřela 9. října 2019 na komplikace rakoviny v pečovatelském zařízení na Manhattanu. Bylo jí 79 let.\n\n\n\n\n\n\n"}
{"id": "1530584", "url": "https://cs.wikipedia.org/wiki?curid=1530584", "title": "Alírezá Karímí", "text": "Alírezá Karímí\n\nAlírezá Mohammad Karímí Mačiání (* 21. března 1994 Fardís, Alborz) je íránský zápasník-volnostylař.\n\nJeho rodina je původem z obce Mačián (ماچیان) v Gílánu. Vyrůstal v rodném Fardísu nedaleko Karadže. Jako 6letý začínal s gymnastikou. Zápasení se věnoval od 11 let v zápasnického klubu Šafag pod vedením Mohammada Kermáního. V íránské mužské volnostylařské reprezentaci se pohyboval od roku 2013 ve váze do 86 (84) kg. V roce 2015 nahradil na pozici reprezentační jedničky Ehsana Lašgarího a třetím místem na mistrovství světa v Las Vegas se kvalifikoval na olympijské hry v Riu. V Riu prohrál ve čtvrtfinále s Američanem J'denem Coxem 1:5 na technické body.\n\nV roce 2017 se na mistrovství světa do 24 let v polské Bydhošti zařadil na seznam íránských sportovců, kteří splnili příkaz funcionářů vyhnout se izraelskému soupeři. Na turnaji podle všech předpokladů prohrál zápas s ruským Dagestáncem Alichanem Džabrajilovem, aby se v dalším kole vyhnul Uri Kalašnikovi z Izraele. Za tento čin se mu mimo jiné dostalo přijetí s rodinou u ájatolláha Alí Chameneího.\n\nOd roku 2018 startuje v neolympijské váze do 92 kg.\n\n"}
{"id": "1530585", "url": "https://cs.wikipedia.org/wiki?curid=1530585", "title": "Edward Young", "text": "Edward Young\n\nEdward Young (datum křtu 3. července 1683, Upham, Hampshire – 4. května 1765, Welwyn, Hertfordshire) byl anglický farář a preromantický básník a dramatik.\n\nNarodil se jako syn pozdějšího děkana v Salisbury. Nejprve se vzdělával na internátní škole pro chlapce Winchester College a pak studoval práva na Oxfordské univerzitě, kde roku 1714 získal bakalářský a roku 1719 doktorský titul. Zúčastnil se poměrně úspěšně londýnského literárního života, chtěl se stát módním a bohatým básníkem, ale brzy byl zastíněn Alexandrem Popem.\n\nRoku 1728 byl vysvěcen na kněze a stal se královským kaplanem. Roku 1730 se stal farářem ve Welwynu, kde strávil zbytek života. Uslloval o to, stát se biskupem, ale významnějšího společenského postavení nedosáhl. Roku 1731 se oženil s vdovou Elizabeth Leeovou původem šlechtičnou. Její smrt roku 1741 a předcházející smrt nevlastní dcery i jejího manžela se staly podnětem pro napsání rozsáhlé didaktické básně \"The Complaint, or Night-Thoughts on Life, Death, and Immortality\" (1742-1745, \"Nářek aneb Noční rozjímání o životě, smrti a nesmrtelnosti\"), ve které opustil svůj dosavadní klasicistický styl a která se stala jeho nejslavnějším dílem. Měla velký ohlas po celé Evropě, znamenala obrat od racionalismu k sentimentalismu a stala se základním textem tzv. hřbitovní školy, jejímž hlavním tématem jsou pochmurné meditace o smrtelnosti. Za skutečný manifest preromantismu je považována jeho prozaická práce \"Conjectures On Original Composition\" (1759, \"Úvahy o původní tvorbě\").\n\n"}
{"id": "1530587", "url": "https://cs.wikipedia.org/wiki?curid=1530587", "title": "David Taylor", "text": "David Taylor\n\nJméno a příjmení David Taylor se může vztahovat k následujícím osobnostem:\n\n"}
{"id": "1530595", "url": "https://cs.wikipedia.org/wiki?curid=1530595", "title": "Robert Thomas", "text": "Robert Thomas\n\nRobert Thomas (* 2. července 1999 Aurora, Ontario) je kanadský profesionální útočník ledního hokeje hrající za klub St. Louis Blues v severoamerické lize National Hockey League (NHL). Byl draftován v prvním kole z 20. místa při draftu do NHL v roce 2017. V roce 2019 vyhrál s Blues Stanley Cup. \n\nS hokejem začal v lize Eastern AAA Minor Midget Hockey League, kde v sezóně 2014–15 odehrál 45 zápasů a posbíral 34 bodů. \n\nDo Ontario Hockey League (OHL) byl draftován v roce 2015 ve druhém kole z 26. místa týmem London Knights. Před draftem do NHL odehrál v Knights dvě sezóny a jeho maximum v sezóně bylo 66 bodů. \n\nDo NHL byl draftován týmem St. Louis Blues v roce 2017 z celkového 20. místa. V létě se zúčastnil tréninkového kempu Blues a po působivých výkonech podepsal 28. září 2017 s Blues tříletou nováčkovskou smlouvu. Na sezónu 2017–18 byl ovšem ještě vrácen do týmu London Knights. \n\n8. ledna 2018 byl vyměněn do týmu Hamilton Bulldogs za Connora McMichaela a pět výběrů v draftu. I přes zákaz startu na pět her za sekání do obličeje útočníka Peterborough Petes Zacha Gallanta dokončil sezónu OHL 2017–18 na 20. místě v počtu vstřelených gólů. \n\nSezónu 2018–19 již zahájil za Blues v NHL. Debutoval 4. října proti týmu Winnipeg Jets. První bod v NHL si zapsal 12. října ve výhře 5–3 nad týmem Calgary Flames a první gól 21. listopadu v prohře 4–1 proti Nashville Predators. V sezóně posbíral 33 bodů a zakončil ji ziskem Stanley Cupu, prvním v 52 leté historii St. Louis Blues. V play-off odehrál 21 zápasů a získal 6 bodů. \n\nThomas byl nominován do reprezentačního týmu Kanady na Mistrovství světa juniorů v ledním hokeji 2018, kde svému týmu s 6 body v 7 zápasech pomohl vyhrát zlatou medaili. \n"}
{"id": "1530596", "url": "https://cs.wikipedia.org/wiki?curid=1530596", "title": "Adršpach (nádraží)", "text": "Adršpach (nádraží)\n\nAdršpach je dopravna D3, která se nachází ve stejnojmenné obci v okrese Náchod na železniční trati 047 Trutnov – Teplice nad Metují v km 24,721 v nadmořské výšce 505 m.\n\nV blízkosti se nachází Národní přírodní rezervace Adršpašsko-teplické skály.\n\nNádraží je zařazeno do integrovaného dopravního systému Královéhradeckého a Pardubického kraje (IREDO). Nachází se zde vnitrostátní přepážka, půjčovna kol, čekárna, úschovna zavazadel, úschovna kol a před nádražím je veřejné parkoviště.\n\nPodle projektu vídeňské firmy E. Gross & Co. byla zahájená výstavba trati Trutnov – Teplice nad Metují v roce 1906 společností \"Lokalbahn Wekelsdorf–Parschnitz–Trautenau\" (\"Místní dráha Trutnov - Teplice nad Metují\"), která získala koncesi na výstavbu v roce 1906. První vlak projel tratí 7. srpna 1908.\n\nStanice byly vybaveny shodnými přízemními budovami, které byly postavené podle typizovaných plánů pro místní tratě. Budova výpravny (krytá sedlovou střechou) je vybavena čekárnou pro cestující a krytým přístřeškem o rozměrech 12×2,5 metrů. Dopravnu doplňuje skladiště s rampou.\n\nZ původních tří kolejí zůstaly po rekonstrukci v letech 2015–2016 dvě průjezdné koleje. Na místo sypaných nástupišť byla postavena zvýšená poloostrovní nástupiště s centrálním přechodem. Dopravna (D3) byla vybavena novou přípojkou nízkého napětí, osvětlením nástupišť a přístupových cest, ohřevem výhybek (EOV). Stanice je dálkově řízena ze železniční stanice Teplice nad Metují.\n\nV období prázdnin jsou posilovány spoje a zavedeny sezonní spoje mezi Adršpachem přes Meziměstí do polského Valbřichu a Vratislavi. V roce 2019 o víkendech a polských svátcích jezdily tři spoje.\n\n"}
{"id": "1530598", "url": "https://cs.wikipedia.org/wiki?curid=1530598", "title": "Římskokatolická farnost – děkanství Hostinné", "text": "Římskokatolická farnost – děkanství Hostinné\n\nŘímskokatolická farnost – děkanství Hostinné je územním společenstvím římských katolíků v rámci trutnovského vikariátu královéhradecké diecéze.\n\nNejstarší zmínky o duchovní správě v Hostinném jsou z roku 1270. Do uvedeného roku se datuje vysvěcení místního kostela. Kostel byl po polovině 16. století renesančně přestavěn. Budova děkanství je rovněž renesanční a pochází v jádru z roku 1525 a její část byla vestavěna přímo do městského opevnění blíže brány (čemuž odpovídá adresa farního úřadu). \n\nV roce 1635 získal panství Hostinné Vilém Lamboy z Deseneru, příslušník císařské armády. Pojal úmysl do městečka uvést některý z řeholních řádů, který by mimo jiné pomohl navrátit obyvatelstvo ke katolické víře. Původně vyjednával s jezuitským řádem. Jezuité do Hostinného skutečně přišli v roce 1651, avšak poměrně nedlouho poté opět odešli, neboť zde neshledali dostatečné podmínky pro své působení. Lamboy se následně obrátil na františkány a ti skutečně v roce 1666 do Hostinného přišli. Poměrně dlouhou dobu zde řeholníci žili v provizoriu a jejich konvent byl nakonec postaven až v letech 1677–1684. Řeholníci tu působili až do roku 1950, kdy byl klášter v noci ze 13. na 14. dubna přepaden příslušníky bezpečnosti a milicionáři, násilně uzavřen a řeholníci odvezeni do internace. V následujících letech klášter sloužil jako skladiště celulózy a klášterní kostel byl v letech 1967–1969 adaptován na lapidárium soch z majetku Univerzity Karlovy v Praze.\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1530601", "url": "https://cs.wikipedia.org/wiki?curid=1530601", "title": "Satellite Awards 2015", "text": "Satellite Awards 2015\n\n20. ročník udílení Satellite Awards se konal 21. února 2016. Nominace byly oznámeny dne 1. prosince 2016. Nejvíce nominací získal film \"Marťan\", celkem 9. \n\n"}
{"id": "1530602", "url": "https://cs.wikipedia.org/wiki?curid=1530602", "title": "Charcotova noha", "text": "Charcotova noha\n\nCharcotova noha (Charcotova neuropatická osteoarthropatie) je chronické, progresivní onemocnění kostí a kloubů nohou vznikající na podkladě poškození nervů (neuropatie).\n\nNejčastější příčinou poškození nervů je cukrovka. V akutním stádiu onemocnění je noha oteklá, zarudlá a teplá.\n\nSouvislost mezi onemocněním páteře a akutní arthropatií v oblasti nohy poprvé pozoroval J. K. Mitchell v roce 1831 . Jean-Martin Charcot, po kterém je tato choroba pojmenována, od roku 1853 studoval pacienty s tabes dorsalis (komplikace syfilis, která způsobuje postižení nervů na dolních končetinách) a jako první v roce 1868 publikoval článek popisující vznik akutní arthropatie v závislosti na postižení nervů . Charcot věřil, že příčinou onemocnění je destrukce trofických center centrálního nervového systému, která kontrolují nutriční zásobení kostí a kloubů. O téměř 70 let později W. R. Jordan poprvé poukázal na souvislost mezi diabetem a Charcotovou nohou . V současné době je právě cukrovka nejčastější příčinou postižení nervů na dolních končetinách, a tedy i nejčastější příčinou vzniku tohoto onemocnění.\n\nVýskyt Charcotovy nohy v populaci pacientů s cukrovkou se podle studií ze 60-tých let pohybuje mezi 0,3-0,5 %. Rentgenologické změny na kostech nohy ve smyslu Charcotovy nohy se však objevují mnohem častěji, bývají přítomny u 1,4-29 % pacientů s diabetem. Studie z posledních let ukazují, že výskyt této choroby se pohybuje okolo 1-5 % diabetiků . Nejčastější výskyt onemocnění je mezi 5. a 6. dekádou života u pacientů s délkou trvání diabetu více než deset let . Oboustranné postižení bylo pozorováno u 9-39 % pacientů. Onemocnění výrazně zvyšuje riziko vzniku vředu postižené končetiny, dále roste i riziko amputace a je prokázáno i zkrácené přežívání pacientů s Charcotovou nohou .\n\nDiagnostika Charcotovy nohy je založena na klinickém obrazu onemocnění a na pomocných vyšetřeních. V akutním stádiu je postižená noha oteklá, zarudlá a někdy i bolestivá. Výskyt vředů, alespoň v počátečním stádiu, je vzácný. Neuropatie hraje zásadní roli při vzniku Charcotovy nohy, proto její diagnostika je velmi důležitá. Stupeň neuropatie bývá zjišťován pomocí monofilament, ladičky nebo biothesiometru; u pacientů s Charcotovou nohou je v drtivé většině případů přítomno těžké postižení nervů dolních končetin. Další vyšetřovací metoda - měření kožní teploty spočívá v měření teploty nad nejvíce postiženou oblastí nohy a tuto teplotu srovnáváme se stejným místem na druhé noze. Pokud je rozdíl teplot o 2 a více stupňů Celsia, tak se jedná o aktivaci onemocnění - aktivní fázi. Tato metoda je využívána i ke sledování aktivity onemocnění během léčby. Problém nastává v případě oboustranného postižení, kdy není možné správně posoudit aktivitu onemocnění pomocí této metody. Diagnostika Charcotovy nohy pomocí rentgenologického (RTG) vyšetření je velice pozdní. RTG zobrazí až výrazné změny kostí – větší zlomeniny a posuny úlomků kostí . CT (počítačová tomografie) vyšetření může pomoci k zpřesnění míst, kde jsou zlomeniny, má však podobné nedostatky jako RTG vyšetření. Spolehlivou diagnostickou metodou je naopak kostní scintigrafie, která se provádí na oddělení nukleární medicíny. K tomuto vyšetření není třeba žádné speciální přípravy. Vyšetření probíhá tak, že se do žíly podá značená látka, která se přednostně hromadí v místě poškozené kosti. Tato látka je detekována pomocí kamery, která se postupně otáčí kolem celého těla pacienta. Počítač pak výsledky zpracuje do trojrozměrného obrazu, takže lze posoudit místo a míru poškození kostí. Nejperspektivnější metodou v diagnostice Charcotovy nohy se zdá být magnetická rezonance (MRI), která dokáže odhalit i časná stádia onemocnění a může se využít i ke sledování léčby onemocnění.\n\nLéčba pacientů s Charcotovou nohou, zejména v akutním stádiu, musí být zahájena co nejdříve, jen tak se dá předejít komplikacím – vzniku deformit a zlomenin. Terapie se liší v jednotlivých stádiích podle aktivity onemocnění. Léčba je často zdlouhavá (nejčastěji trvá 3-12 měsíců) a klade velké nároky na spolupráci pacienta. V aktivním stádiu musí být neprodleně zajištěno maximální odlehčení postižené končetiny. Používá se celá řada různých typů odlehčovacích ortéz; zlatým standardem je speciální odlehčená sádra . Ke zvýšení účinnosti léčby a zajištění stability pacienta je doporučováno současné používání podpažních berlí. Odlehčení je zcela zásadním opatřením a nelze ho nahradit žádnou jinou léčbou. Nezbytnou součástí je i pečlivá edukace pacienta s vysvětlením možných rizik nedodržování léčby (prodloužení léčby, vznik deformity, vředu, riziko amputace). Délka terapie ortézou závisí na aktivitě onemocnění (obvykle 3-6 měsíců); před úplným vysazením odlehčovací pomůcky musí předcházet období částečné a postupně se zvyšující zátěže postižené končetiny. Rizikem předčasného zatěžování může být návrat akutního stádia onemocnění. K léčbě se také využívají léky, které jsou jinak určeny pro léčbu prořídnutí kostí (osteoporózy) a jejich příznivý účinek byl prokázán i u Charcototvy nohy . Neodmyslitelnou součástí komplexní léčby jak v aktivní, tak v neaktivní fázi Charcotovy nohy, je dobrá kompenzace cukrovky. U pacientů v neaktivním stádiu onemocnění je třeba dbát zejména na prevenci vzniku vředů, zvláště pak u pacientů s deformitami.\n\nZa předpokladu včasné diagnózy a vhodné léčby se může deformitám zcela předejít. U těchto pacientů je indikována speciální preventivní diabetická obuv, u pacientů s deformitami speciální ortopedická obuv tak, aby se předešlo vzniku vředů. Při vzniku vředu je vysoké riziko amputace postižené nohy. Tito pacienti musí být léčeni komplexně – odlehčením, antibiotiky a lokálními prostředky.\n"}
{"id": "1530603", "url": "https://cs.wikipedia.org/wiki?curid=1530603", "title": "Jaroslav Musil", "text": "Jaroslav Musil\n\nJaroslav Musil (21. listopadu 1909 Třebíč – ?) byl český voják a řezník. \n\nJaroslav Musil se narodil v roce 1909 v Třebíči, kde se také vyučil řezníkem a následně si zřídil řeznictví. Během druhé světové války byl zatčen za porušení zásobovacích předpisů a odsouzen na čtyři roky. Byl postupně vězněn v Jihlavě, Praze, Bayreuthu, Dortmundu, Bochumi, Gollnowě a nedaleko Kaliningradu, kde nuceně pracoval na statku. V roce 1944 byl po obsazení oblasti osvobozen s dalšími vězni Rudou armádou a nastoupil do sovětské jednotky jako řidič. Později pak v dubnu roku 1945 nastoupil do československé armády (v Košicích), nastoupil do 1. československého armádního sboru, kde sloužil jako strážný v přístavu Konstanca v Rumunsku. V červnu téhož roku se vrátil do Československa a odešel z armády. Následně působil opět jako řezník, mimo jiné i v podniku Pramen v Třebíči.\n"}
{"id": "1530604", "url": "https://cs.wikipedia.org/wiki?curid=1530604", "title": "David Taylor (zápasník)", "text": "David Taylor (zápasník)\n\nDavid Morris Taylor (* 5. prosince 1990 Reno, Nevada) je americký zápasník–volnostylař.\n\nNarodil se do rodiny pilota letecké společnosti Delta Air Lines. Vyrůstal v Evenstonu ve Wyomingu, kde začal zápasit v místním klubu v 5 letech. Ve 12 letech se s rodiči přestěhoval do obce St. Paris v Ohiu vzdálené 50 km od Daytonu. Na střední škole St. Paris Graham High zápasil v národním stylu za tým Falcons pod vedením Jeffa Jordana. Střední školu dokončil se zápasovou bilancí 180 vítězství a 2 prohry. Jeho sportovním vzorem byl od mala Cael Sanderson, proto jeho další zápasnické stopy směřovaly v roce 2009 do Pensylvánie do města State College. Na Pennsylvania State University zápasil za tým Nittany Lions pod vedením Caela Sandersona. Univerzitu dokončil v roce 2014 se zápasovou bilancí 134 vítezství a 3 proher.\n\nOlympijskému volnému stylu se věnoval souběžně s národním zápasem. Byl členem mládežnických výběrů americké reprezentace. Mezi dospělými se však dlouhodobě neprosazoval. Do užšího výběru americké volnostylařské reprezentace se dostal poprvé v roce 2018 ve váze do 86 kg a na mistrovství světa v Budapeští v témže roce získal titul mistra světa. V květnu 2019 však utrpěl zranění kolene a přišel o obhajobu mistrovského titulu.\n\n"}
{"id": "1530617", "url": "https://cs.wikipedia.org/wiki?curid=1530617", "title": "Římskokatolická farnost Hradec Králové – Nový Hradec Králové", "text": "Římskokatolická farnost Hradec Králové – Nový Hradec Králové\n\nŘímskokatolická farnost Hradec Králové – Nový Hradec Králové je územním společenstvím římských katolíků v rámci královéhradeckého vikariátu královéhradecké diecéze. Území farnosti zahrnuje část města Hradec Králové a několik přilehlých vesnic.\n\nNový Hradec Králové vznikl jako náhrada pro obyvatelstvo, vystěhované z tzv. Mýtského Předměstí Hradce Králové v souvislosti s opevňováním města po roce 1766. Na náklady vojenského eráru byl v Novém Hradci Králové také postaven kostel, kterým byl nahrazen původní předměstský gotický kostelík, který byl při opevňování města rovněž zbořen. Na novém místě byla posléze také zřízena farnost. Po polovině 20. století přestala tato být obsazována sídelním knězem a na dlouhou dobu byla novohradecká farnost spravována ex currendo z vnitřního města. Až v srpnu roku 2018 byl do Nového Hradce Králové ustanoven opět sídelní kněz, kterým se stal Mons. Pavel Rousek. Již po měsíci však došlo ke změně a s platností od 1. září 2019 se novohradeckým farářem stal emeritní děkan Katolické teologické fakulty v Praze, R.D. ThLic. Prokop Brož, ThD.\n\nFarnost má sídelního duchovního správce, který spravuje pouze tuto jedinou farnost. \n\n"}
{"id": "1530626", "url": "https://cs.wikipedia.org/wiki?curid=1530626", "title": "SABCA S.20", "text": "SABCA S.20\n\nSABCA S.20 Libelulle (Vážka) byl třímístný sportovně-turistický letoun postavený v roce 1935 belgickou továrnou SABCA.\n\nSociété Anonyme Belge de Construction Aéronautique (~ Belgická akciová společnost pro leteckou výrobu), známější pod zkratkou SABCA či S.A.B.C.A., je belgický letecký výrobce. Společnost byla založena 16. prosince 1920. Počáteční prostředky poskytli průmyslníci, belgická vláda a hlavní banky v zemi. Nová společnost sídlila v tehdy nově postavených budovách na letišti Haren poblíž Bruselu.\n\nHlavní inženýr Sabcy Robert Servais navrhl v roce 1935 pohledný letoun Sabca S.20 \"Libelulle\", který byl poháněn motorem Walter Major 4 (120 k). Stroj byl zaregistrován pod imatrikulací OO-APU dne 26. srpna 1935 a první vzlet absolvoval o 2 dny později. \n\nKoncem 30. let 20. století byl provozován na letišti Haren v Bruselu. Bohužel toto krásné letadlo zmizelo v Německu během druhé světové války.\nLetoun byl řešen jako celodřevěný, hornokřídlý jednoplošník se sklopnými křídly, vyztužený dvěma páry profilovaných vzpěr. Prostorná, zcela uzavřená kabina měla tři sedadla, z nichž prvá dvě byla vpředu vedle sebe. Byla vybavena zdvojeným řízením. Přístrojová deska byla pružně zavěšena před pilotními sedadly. Kombinace perlové šedé a červené barvy použité na draku letounu dokonale ladila s červeným čalouněním sedadel v kabině.\n\nKřídlo bylo dvoudílné, každá polovina křídla byla sklopná kolem osy směrem vzad. Trup oválného průřezu. Dělený podvozek (bez průběžné osy) byl složen ze dvou samostatných částí. Tlumiče pérování kol o širokém rozchodu byly olejopneumatické, brzdy hydraulické. Všechna kola včetně ostruhového byla opatřena kapkovitými kryty.\n\nŘadový invertní vzduchem chlazený čtyřválec Walter Major 4 byl pružně zavěšen na motorovém loži, které bylo svařeno z ocelových trubek. Spouštění motoru byla zajištěno prostřednictvím mechanického startéru Walter s ruční klikou. Benzínové nádrže o celkovém objemu 105 l paliva byly uloženy v křídle.\n\nBěhem vývoje prošel letoun dvěma viditelnými změnami. U konstrukce předního skla byl změn počet fazet z pěti na tři a také byla zvětšena ocasní plocha. Letadlo však zůstalo ve stavu prototypu a sériově se nevyrábělo kvůli nedostatku objednávek.\n\nData dle\n\n\n\n\n\n"}
{"id": "1530628", "url": "https://cs.wikipedia.org/wiki?curid=1530628", "title": "Římskokatolická farnost Číbuz", "text": "Římskokatolická farnost Číbuz\n\nŘímskokatolická farnost Číbuz je územním společenstvím římských katolíků v rámci královéhradeckého vikariátu královéhradecké diecéze.\n\nKostel v Číbuzi je poprvé písemně doložen v listině papeže Bonifáce VIII. ze 3. června 1296. V roce 1700 v důsledku požáru místní farnost přechodně zanikla. Číbuz byla tehdy přifařena k Holohlavům. K obnově samostatné číbuzské farnosti došlo až v roce 1786.\n\nFarnost Číbuz je spravována \"ex currendo\" z Černilova.\n\n"}
{"id": "1530630", "url": "https://cs.wikipedia.org/wiki?curid=1530630", "title": "Leoš Zajíc", "text": "Leoš Zajíc\n\nLeoš Zajíc (* 17. listopadu 1958, Brno) je bývalý český hokejový útočník. \n\nV československé lize hrál za TJ Zetor Brno. Nastoupil v 80 ligových utkáních, dal 21 ligových gólů a měl 7 asistencí. V nižších soutěžích hrál za TJ Lokomotiva Ingstav Brno. Po emigraci v roce 1986 působil v Německu v týmech Schwenninger ERC, Frankfurter ESC a EHC Freiburg.\n"}
{"id": "1530639", "url": "https://cs.wikipedia.org/wiki?curid=1530639", "title": "Kostel svatého Petra (Vídeň)", "text": "Kostel svatého Petra (Vídeň)\n\nKostel svatého Petra (německy Peterskirche) je barokní římskokatolický farní kostel ve Vídni v Rakousku. V roce 1970 ho předal vídeňský arcibiskup Franz König prelatuře Opus Dei. Peterskirche stojí na náměstí Petersplatz v historickém jádru Vídně, na západ od morového sloupu. Z třídy Graben vede k jeho průčelí ulice Jungferngasse.\n\nNejstarší církevní budova (z níž ovšem nic nezůstalo) pocházela z raného středověku a existují spekulace, že mohlo jít o nejstarší kostel ve Vídni, prý postavený na místě římského tábora. \n\nTen byl nahrazen románským kostelem s hlavní lodí a dvěma uličkami, podle legendy samotným Karlem Velikým kolem roku 800. První písemná zmínka o kostele nicméně pochází až z roku 1137. Ke konci 12. století se kostel stal součástí Schottenstiftu (Skotského kláštera ve Vídni). \n\nStředověký kostel měl tři oltáře, s apsidou na jihu místo normální východní orientace. Tato neobvyklá vlastnost vyvolala mnoho diskusí mezi odborníky a existuje podezření, že kostel byl upraven z dříve světské budovy. Byl obklopen obchody a v nedaleké budově sídlila \"Stadtguardia\", předchůdce moderní policie. Starý kostel vyhořel v roce 1661 a byl poté opraven jen provizorně. Rozhodnutí postavit kostel nový bylo přijato po jeho předání Bratrstvu Nejsvětější Trojice, jehož členem byl i císař Leopold I. Císař složil slib, že kostel opraví poté, co v letech 1679-1680 Vídeň zasáhla morová rána. \n\nStavba nového barokního kostela byla zahájena kolem roku 1701 Gabrielem Montanim, kterého roku 1703 nahradil Johann Lukas von Hildebrandt. Návrh byl inspirován Vatikánskou bazilikou v Římě. V roce 1722 byla většina budovy dokončena a v roce 1733 byl \"Peterskirche\" konečně zasvěcen Nejsvětější Trojici. Nový kostel byl první kupolovitou stavbou barokní Vídně. Vzhledem k omezení dostupného prostoru byl postaven ve velmi kompaktní podobě s velkým vnitřním prostorem a bohatým interiérem se zlatým štukem. \n\nOválnou kupoli navrhl Matthias Steinl, který byl také zodpovědný za vnitřní výzdobu, v níž vynikají hlavy cherubínů. Fresky původně maloval slavný Ital Andrea Pozzo, jehož obrazy byly ovšem po jeho smrti odstraněny. V roce 1713 Johann Michael Rottmayr zahájil zcela novou výmalbu. Freska v kupoli představuje korunovaci Panny Marie. Na triumfálním oblouku je vidět erb císaře Leopolda I. V klenbách kolem kupole jsou vyobrazeny čtyři evangelisté a čtyři otcové církve, vymalovaní vídeňským umělcem J. G. Schmidtem. Stejný umělec také maloval oltář v postranní kapli sv. Michaela. \n\nBarokní hlavní oltář vytvořili Antonio Galli Bibiena a jeho boloňská dílna (stavba) a Martino Altomonte (výzdoba). Oltář zachycuje \"Uzdravení chromého svatým Petrem a svatým Janem v Jeruzalémě\". Stejný umělec také maloval oltář v postranní kapli Svaté rodiny. Malý obraz Neposkvrněného početí Panny Marie nad hlavním oltářem je dílem umělce 19. století Kupelwiesera. Svatyně v postranních kaplích Svaté rodiny a svatého Michala zobrazují mučedníky z římských katakomb. \n\nZlacená kazatelna je ozdobena sochou Matyáše Steinla (1726), na vrchlíku je znázorněna Nejsvětější Trojice. Naproti kazatelně je ve zlatě a stříbře vyobrazeno mučednictví sv. Jana Nepomuckého, vyřezávané Lorenzem Mattiellim. Na vrcholu je socha Matky Boží. \n\nV letech 1998–2004 prošel kostel rekonstrukcí, která vrátila obrazům jejich původní bohaté zbarvení a jas. \n\nPřímo naproti kostelu bydlel v letech 1870–1873 jako student, v rodině svého přítele, budoucí československý prezident Tomáš Garrigue Masaryk, což připomíná pamětní deska. \n\n"}
{"id": "1530640", "url": "https://cs.wikipedia.org/wiki?curid=1530640", "title": "Michal Hájek", "text": "Michal Hájek\n\nMichal Hájek (* 7. srpna 1980) je český právník, bývalý profesionální fotbalista a mládežnický reprezentant České republiky.\n\nZačínal v pražské Spartě. S juniorskou reprezentací startoval na mezinárodním turnaji v Piešťanech, kde zaujal zástupce nizozemského Feyenoordu a zanedlouho do tohoto klubu přestoupil. Po jedné sezoně ve Feyenoordu (dorost a B-mužstvo) se vrátil do České republiky.\n\nV nejvyšší soutěži zasáhl v dresu FK Teplice do jednoho utkání (26. září 1999). Na hřiště se dostal v 56. minutě zápasu namísto Michala Bílka a opustil je v 74. minutě, kdy byl vystřídán Tomášem Kukolem. Ve druhé lize působil ve Spolaně Neratovice a ve třetí lize hrál za teplické B-mužstvo a AFK Sokol Semice. V Semicích byl jeho spoluhráčem mj. Martin Daňhel.\n\nV nižších soutěžích nastupoval za SK Uhelné sklady Praha, FC Dragoun Břevnov, TJ Sokol Libiš, TK Slovan Lysá nad Labem, AFK Sadská, po zániku břevnovského fotbalu byl od roku 2006 hráčem Mladé Boleslavi, odkud hostoval v Sadské a pražské Aritmě. Od sezony 2018/19 je registrován v SK Šestajovice.\n\nV letech 1995–1999 byl členem mládežnických reprezentací České republiky. Nastupoval za reprezentační výběry do 15 let (1995–1996, 13 startů/1 gól), do 16 let (1996–1997, 8/0), do 17 let (1998, 4/1) a do 18 let (1998–1999, 3/0).\n\n\n"}
{"id": "1530641", "url": "https://cs.wikipedia.org/wiki?curid=1530641", "title": "Cael Sanderson", "text": "Cael Sanderson\n\nCael Norman Sanderson (* 20. června 1979 Salt Lake City) je bývalý americký zápasník–volnostylař, olympijský vítěz z roku 2004.\n\nPochází ze zápasnické rodiny a zápasení se věnoval od útlého dětství v utahském Heber City. Jeho otec Steve byl učitelem tělesné výchovy na střední škole Wasatch High, kde nastoupil jako student a zápasil za školní tým Wasps. Střední školu dokončil se zápasovou bilancí 127 vítězství a 10 porážek. V roce 1998 vstoupil v Ames na Iowa State University, kde zápasil za univerzitní tým Cyclones pod vedením Bobbyho Douglase. Univerzitu dokončil v roce 2002 s čistou zápasovou bilancí 159 vítezství a 0 porážek. Prestižní sportovní časopis Sports Illustrated ho za tento ojedinělý výsledek umístnil v roce 2002 na titulní stránku dubnového vydání.\n\nV roce 2003 se dostal do užšího výběru americké volnostylařské reprezentace a druhým místem na domácím Mistrovství světa v New Yorku se kvalifikoval na olympijské hry v Athénách v roce 2004. Do Athén přijel výborně přípravený. Ze základní skupiny postoupil z prvního místo do čtvrtfinále proti Íránci Madžídu Chodáímu. Vyrovnané čtvrtfinále vyhrál v nastavevní 6:5 na technické body. V semifinále porazil Kubánce Yoela Romera 3:2 na technické body a ve finále nastoupil proti jižnímu Korejci Mun Ui-čeovi. První poločas finále skončil nerozhodně 0:0. Začátkem druhého poločasu nařídil rozhodčí klinč, který neustál a prohrával 0:1 na technické body. Ve druhé minutě druhého poločasu porazem s útokem na nohy otočil skóre na 2:1 a rozhodující třetí bod přidal minutu před koncem opět po vydařeném útoku na soupeřovi nohy. Získal zlatou olympijskou medaili. Vzápětí ukončil sportovní kariéru. V roce 2011 své rozhodnutí přehodnotil, ale do americké olympijské kvalifikace v roce 2012 nenastoupil.\n\nVěnuje se trenérské práci. V roce 2012 získal zlatou olympijskou medaili ve volném stylu jeho svěřenec Jake Varner a stříbrnou olympijskou medaili Jaime Espinal.\n\n"}
{"id": "1530643", "url": "https://cs.wikipedia.org/wiki?curid=1530643", "title": "Pastewnik", "text": "Pastewnik\n\nPastewnik je polská vesnice nacházející se v obci Marciszów v dolnoslezském vojvodství. Zastavěná plocha má podlouhlý charakter orientovaný od severu na jih. Středem vesnice prochází silnice. Uprostřed se nachází kostel a nedaleko něj i hřbitov.\n"}
{"id": "1530644", "url": "https://cs.wikipedia.org/wiki?curid=1530644", "title": "Upper Austria Ladies Linz 2019 – ženská čtyřhra", "text": "Upper Austria Ladies Linz 2019 – ženská čtyřhra\n\nŽenská čtyřhra Upper Austria Ladies Linz 2019 probíhala v první polovině října 2019. Do deblové soutěže lineckého tenisového turnaje hraného na nastoupilo šestnáct dvojic. Obhájcem titulu byl pár Kirsten Flipkensová a Johanna Larssonová, jehož členky nestartovaly společně. Larssonová se rozhodla turnaje nezúčastnit. Spoluhráčkou Flipkensové se měla stát Alison Van Uytvancková, ale z turnaje odstoupila pro poranění zápěstí.\n\nVítězem se stal nejvýše nasazený pár Češek Barbora Krejčíková a Kateřina Siniaková, který ve finále zdolal rakousko-švýcarskou dvojici Barbara Haasová a Xenia Knollová po dvousetovém průběhu 6–4 a 6–3. Obě šampionky si do žebříčku WTA připsaly 280 bodů a získaly čtvrtou společnou trofej. Krejčíková vybojovala pátý deblový titul na okruhu WTA Tour a pro Siniakovou to bylo sedmé takové turnajové vítězství. Již postupem do finále si Češky zajistily účast na Turnaji mistryň.\n\n"}
{"id": "1530647", "url": "https://cs.wikipedia.org/wiki?curid=1530647", "title": "Labutí krk", "text": "Labutí krk\n\nLabutí krk je soubor symptomů doprovázejících např. obrnu vřetenního nervu, nebo některá více či méně vzácná dědičná onemocnění (například Ehlersův-Danlosův syndrom – EDS).\n\n"}
{"id": "1530648", "url": "https://cs.wikipedia.org/wiki?curid=1530648", "title": "Gender Question", "text": "Gender Question\n\nGender Question je hudební skupina z Třebíče, která má své základy v rocku. Obsah tvorby je velice rozmanitý, protože se prolíná mezi různými žánry. Sama kapela není schopna definovat svůj žánr, proto žánr často označují jako skoropunk.\n\nOd svého založení v únoru 2019 hrají v původní sestavě.\n\n\nStěžejním prvkem kapely jsou texty, založené na určité dávce recese, které píše frontman Zbyněk Nestrojil.\n\nPo půl roce fungování kapela získala ocenění Nejlepší autorská kapela Vysočiny 2019.\n\n20. září 2019 vydala kapela své debutové album s názvem KLAUNOLINA.\n\n\n"}
{"id": "1530650", "url": "https://cs.wikipedia.org/wiki?curid=1530650", "title": "Domanów", "text": "Domanów\n\nDomanów je polská vesnice nacházející se v obci Marciszów v dolnoslezském vojvodství. Zástavba se nachází převážně při silnici číslo 5 vedoucí od severu k jihu. Ve vesnici se nachází katolický kostel Nanebevzetí Ježíše Krista a hřbitov.\n"}
{"id": "1530651", "url": "https://cs.wikipedia.org/wiki?curid=1530651", "title": "Shanghai Rolex Masters 2019 – mužská čtyřhra", "text": "Shanghai Rolex Masters 2019 – mužská čtyřhra\n\nMužská čtyřhra Shanghai Rolex Masters 2019 probíhala v první polovině října 2019. Do deblové soutěže šanghajského tenisového mastersu hraného na tvrdém povrchu nastoupilo třicet dva dvojic.\n\nVítězem se stal osmý nasazený, chorvatsko-brazilský pár Mate Pavić a Bruno Soares, který ve finále za 69 minut zdolal polsko-brazilské turnajové dvojky a obhájce trofeje Łukasze Kubota s Marcelem Melem po dvousetovém průběhu 6–4 a 6–2. Oba šampioni si do žebříčku ATP připsali 1 000 bodů a získali premiérovou společnou trofej. Jako pár odehráli od červnového Fever-Tree Championships 2019 osmý turnaj, s celkovou bilancí zápasů 12–7. Pavić vybojoval patnáctý deblový titul na okruhu ATP Tour a pro Soarese to bylo třicáté třetí takové turnajové vítězství, respektive čtvrté ze série Masters.\n\n"}
{"id": "1530654", "url": "https://cs.wikipedia.org/wiki?curid=1530654", "title": "Nagórnik", "text": "Nagórnik\n\nNagórnik je polská vesnice nacházející se v obci Marciszów v dolnoslezském vojvodství. Nachází se v údolí pod kopci Truskolas a Mlynarka. Středem prochází silnice, potok a žlutá turistická značka.\n"}
{"id": "1530658", "url": "https://cs.wikipedia.org/wiki?curid=1530658", "title": "Ptaszków", "text": "Ptaszków\n\nPtaszków je vesnice, která se nachází v obci Kamienna Góra v polském Dolnoslezském vojvodství. Ptaszków se rozkádá při silnici číslo 5 a na východ od ní na severním okraji Kamienné Góry. Západní okraj vesnice tvoří řeka Bóbr.\n"}
{"id": "1530659", "url": "https://cs.wikipedia.org/wiki?curid=1530659", "title": "Fatih Erdin", "text": "Fatih Erdin\n\nFatih Erdin (* 1. února 1994 Çorum) je turecký zápasník–volnostylař.\n\nZápasení se věnoval od 11 let v Çorum v městském zápasnickém klubu Çorum BSGT pod vedením Levente Kaleliho a Ruşena Çetina. Od roku 2009 se připravuje v Istanbulu v klubu Istanbul BB SK. Od roku 2018 se vrcholově připravuje nedaleko Ankary v tréninkovém středisku turecké reprezentace v Elmadağu pod vedením dagestánského trenéra Ischaka Irbajchanova. V turecké mužské reprezentaci se pohybuje od roku 2014 ve váze do 86 kg. V roce 2016 prohrál nominaci na olympijské hry v Riu s Selimem Yaşarem. \n\n"}
{"id": "1530663", "url": "https://cs.wikipedia.org/wiki?curid=1530663", "title": "Radek Mynář", "text": "Radek Mynář\n\nRadek Mynář (* 22. listopadu 1974, České Budějovice) je bývalý český fotbalista, obránce a záložník.\n\nV české lize hrál za FC Dukla Příbram a AC Sparta Praha. Nastoupil v 84 ligových utkáních a dal 8 gólů. V polské lize hrál za týmy KS Dyskobolia Grodzisk Wielkopolski a Polonia Warszawa, nastoupil ve 155 ligových utkáních a dal 5 gólů. V Lize mistrů UEFA nastoupil v 6 utkáních, v Evropské lize UEFA v 8 utkáních a v její kvalifikaci ve 12 utkáních.\n\n\n"}
{"id": "1530664", "url": "https://cs.wikipedia.org/wiki?curid=1530664", "title": "Vaginismus", "text": "Vaginismus\n\nVaginismus je sexuální dysfunkce charakterizovaná silnými a mimovolnými stahy svalstva poševního vchodu při pokusu o penetraci. Žena, která touto poruchou trpí, nemá nad stažením a uvolněním těchto svalů prakticky žádnou kontrolu a ke kontrakcím dochází bez jejího přičinění. Každá penetrace je výrazně bolestivá (nejen sex, ale třeba i zasouvání tamponu). Může být přítomna také neurotická nadstavba. K typickým stahům pochvy se mohou přidat i odmítavé reakce na pokus o imisi až neochota a odpor ke každému doteku na genitálu.\n\nVaginismus lze z hlediska zkušenosti s proniknutím do vaginy rozdělit na primární a sekundární. Při primárním vaginismu k penetraci nikdy nedošlo a nelze tedy navazovat na předchozí ženinu zkušenost. Při sekundárním vaginismu již k nějakému proniknutí do vaginy došlo, všechny další pokusy však byly bolestivou reakcí znemožněny. V naprosté většině případů, které byly pozorovány, šlo o poruchu primární. Vaginismus je častou příčinou nekonzumovaného manželství.\n\nPříčiny vaginismu jsou často psychického rázu – nervozita z první soulože, strach z otěhotnění nebo například prožité trauma (znásilnění či sexuální zneužívání). Fyziologickou příčinou může být porod, záněty močových cest, endometrióza, nejrůznější cysty nebo operace. U některých žen se vaginismus objeví až po menopauze.\n\nMožné techniky léčby:\n\nPři léčbě vaginismu pomůže hlavně sexuolog, s jehož pomocí se žena pokusí najít psychickou příčinu obtíží na základě zkoumání historie jejího sexuálního života. Jakmile se podaří odbourat psychický blok, je nutné začít s cvičením. Terapie vaginismu spočívá v postupné a trpělivé dilataci zmíněných vaginálních spasmů. V ideálním případě si s problémem poradí správně vedený pár. Po počáteční dilataci prsty se zpravidla nasazuje menší vaginální vibrátor nebo vaginální dilatátor. Jeho tvar dovolí ženě pomalu a bezbolestně rozšiřovat poševní vchod a vaginu.\n"}
{"id": "1530666", "url": "https://cs.wikipedia.org/wiki?curid=1530666", "title": "Arsenij Tarkovskij", "text": "Arsenij Tarkovskij\n\nArsenij Alexandrovič Tarkovskij (, 25. června 1907 Jelizavetgrad – 27. května 1989 Moskva) byl ruský básník a překladatel narozený na Ukrajině. Používal také pseudonym \"Taras Podkova\".\n\nJeho otec Alexandr Tarkovskij pocházel z polské šlechty, vedle práce v bance se věnoval literární činnosti a byl vězněn za členství v organizaci Narodnaja volja. Arsenij vyrůstal v uměleckém prostředí, rodinným přítelem byl dramatik Ivan Tobilevič. Měl staršího bratra Valerije, který padl v občanské válce. V roce 1921 byl Arsenij odsouzen v Mykolajivě k smrti za posměšnou báseň o Leninovi, ale podařilo se mu uprchnout.\n\nOd roku 1923 žil v Moskvě, pracoval jako novinář a studoval literaturu, v roce 1927 publikoval časopisecky první verše. Od roku 1932 se živil jako překladatel, zaměřil se na gruzínskou, arménskou a turkmenskou poezii. Roku 1940 byl přijat do Svazu spisovatelů SSSR. Ve druhé světové válce byl raněn a přišel o nohu. Teprve v roce 1962 vydal první vlastní sbírku \"Než napadne sníh\". Do konce života se mu podařilo publikovat osm sbírek a výbor z díla. V roce 1989 mu byla posmrtně udělena Státní cena SSSR. Je pohřben v Peredělkinu.\n\nS Marií Ivanovnou Višňakovovou měl dvě děti, syn Andrej Tarkovskij se proslavil jako filmový režisér. V jeho filmu \"Zrcadlo\" zazněly básně Arsenije Tarkovského přednesené autorem.\n\nČesky vyšel výbor z jeho poezie pod názvem \"Poselství kamene\" (přeložil Jiří Honzík).\n\n"}
{"id": "1530673", "url": "https://cs.wikipedia.org/wiki?curid=1530673", "title": "Texcoco", "text": "Texcoco\n\nNázev Texcoco nebo Tezcoco může znamenat: \n"}
{"id": "1530675", "url": "https://cs.wikipedia.org/wiki?curid=1530675", "title": "Nasser Hejazi", "text": "Nasser Hejazi\n\nNasser Hejazi (14. prosince 1949 Teherán – 23. května 2011 Teherán) byl íránský fotbalový brankář. Po skončení aktivní kariéry působil jako trenér.\n\nHrál v Íránu za Esteghlal FC a Shahin FC a v Bangladéši za tým Mohammedan Sporting Club (Dhaka). V letech 1971 a 1975 získal íránský titul.\n\nZa íránskou fotbalovou reprezentaci nastoupil v letech 1968–1980 v 62 reprezentačních utkáních. Byl členem íránské reprezentace na Mistrovství světa ve fotbale 1978, nastoupil ve všech 3 utkáních. V roce 1976 byl členem íránské reprezentace na na LOH v Montrealu 1976, nastoupil ve 3 utkáních.\n\n"}
{"id": "1530684", "url": "https://cs.wikipedia.org/wiki?curid=1530684", "title": "Druhá Otobaja", "text": "Druhá Otobaja\n\nDruhá Otobaja ( Аҩбатәи Отобаиа nebo Отобаиа II, მეორე ოტობაია – Meore Otobaia) je vesnice v Abcházii v okrese Gali. Leží přibližně 30 km jihozápadně od okresního města Gali. Na západě sousedí s Pičorou, na severozápadě a severu s První Otobajou, na východě se nachází hranice s Gruzií, za níž se nacházejí Orsantia a Darčeli z kraje Samegrelo – Horní Svanetie na levém břehu řeky Inguri, a na jihu s Ganardžiis Muchuri, rovněž z gruzínského kraje Samegrelo – Horní Svanetie.\n\nOficiálním názvem obce je Vesnický okrsek Druhá Otobaja \"(rusky сельская администрация Отобая Вторая, abchazsky Аҩбатәи Отобаиа ақыҭа ахадара)\". Za časů Sovětského svazu se okrsek jmenoval Meore-Otobajský selsovět \"(Меоре-Отобаиский сельсовет)\".\n\nV obci se do roku 2017 nacházel hraniční přechod z Abcházie do Gruzie.\n\nOtobaja byla v minulosti součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti.\n\nBěhem války v Abcházii v letech 1992–1993 byla obec ovládána gruzínskými vládními jednotkami a po skončení bojů se obyvatelstvo ocitlo pod vládou separatistické Abcházie.\n\nDle Moskevských dohod z roku 1994 o klidu zbraní а o rozdělení bojujících stran byla Gagida začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. Na hranici s obcí První Otobaja byla zřízená ruská vojenská základna, jejíž personál se na konci roku 2008 přesunul do nových prostor v Pičoře, a tak ji Rusové přenechali abchazské pohraniční stráži. V roce 2011 bylo v Otobaji vybudováno nové malé sídliště pro ruské pohraničníky, hlídající hranici s Gruzií.\n\nV roce 2007 zde došlo k neštěstí, když dva chlapci nalezli u řeky Inguri nastraženou minu a pokusili se ji rozebrat. Následný výbuch okamžitě usmrtil jednoho z nich, kterému bylo 13 let, a druhého vážně zranil.\n\nV lednu 2017 došlo k protestům proti plánovanému uzavření zdejšího hraničního přechodu s Gruzií, který používali místní k přechodu do zaměstnání či za obchodem nebo děti do školy v Orsantii, kde bylo k dispozici kvalitnější vzdělání než v abchazských školách, či jej využívali Gruzíni z Gruzie k návštěvě příbuzných na jihu galského okresu. Most přes řeku Inguri, zvaný jako stanoviště Bgoura, byl uzavřen v březnu toho roku.\n\nDle nejnovějšího sčítání lidu z roku 2011 je počet obyvatel této obce 979 a jejich složení následovné:\n\n\nPřed válkou v Abcházii žilo v obci a celém Meore-Otobajském selsovětu 642 obyvatel. Tedy došlo k prudkému nárůstu obyvatel oproti stavu před válkou.\n\n"}
{"id": "1530690", "url": "https://cs.wikipedia.org/wiki?curid=1530690", "title": "Priechod", "text": "Priechod\n\nPriechod je obec na Slovensku v okrese Banská Bystrica. Leží na rozhraní Zvolenské kotliny a Starohorských vrchů, 9 km severovýchodně od krajského města. Žije zde  obyvatel. První písemná zmínka o obci pochází z roku 1340.\n\nV obci se nachází klasicistní kaple svatého Michaela archanděla z roku 1833.\n"}
{"id": "1530693", "url": "https://cs.wikipedia.org/wiki?curid=1530693", "title": "Tamara Sujúová", "text": "Tamara Sujúová\n\nTamara Sujúová, nepřechýleně Sujú (* 1966 Caracas) je venezuelská advokátka a lidskoprávní aktivistka pobývající v politickém azylu v Česku.\n\nNarodila se v roce 1966 v hlavním městě Venezuely Caracasu, kde vystudovala právo na \"Universidad Católica Andrés Bello.\"\n\nJe jednou ze zakladatelek neziskových organizací \"Nueva Conciencia Nacional\" („Nové národní svědomí“) a venezuelské odnože Dám v bílém. Byla několikrát přednášet v Praze o situaci ve Venezuele, například v roce 2007 na pozvání Václava Havla. Proto když se situace zhoršila a začala se obávat o svoji bezpečnost, požádala o politický azyl právě v České republice. Ten jí byl v listopadu 2014 udělen. Pracuje jako ředitelka sekce pro lidská práva Pražské organizace \"Casla Institute\" zaměřené na Latinskou Ameriku. Od února 2019 zastupovala opozičního venezuelského politika Juana Guaidóa v jednáních s českým ministerstvem zahraničních věcí. Na funkci rezignovala 1. srpna 2019.\n\nJednou z jejích snah je zahájit vyšetřování venezuelské vlády ve věci zločinů proti lidskosti u Mezinárodního trestního soudu v Haagu. K tomu podala zprávu o 536 případech mučení od roku 2014. Proces je ve stádiu předběžného šetření od září 2018.\n\n"}
{"id": "1530694", "url": "https://cs.wikipedia.org/wiki?curid=1530694", "title": "Gustav Sicher", "text": "Gustav Sicher\n\nGustav Sicher (\"Binjamin Ze'ev ha-Levi Sicher\", 21. srpna 1880 Klatovy, Rakousko-Uhersko – 6. října 1960 Praha, Československo) byl český rabín, překladatel a spisovatel. Od roku 1947 až do své smrti v roce 1960 byl vrchním rabínem v Praze.\n\nPo maturitě na klatovském gymnáziu studoval Gustav Sicher na rabínském semináři ve Vídni a následně na pražské Karlově univerzita, kde roku 1905 promoval na doktora filosofie. Poté krátce pracoval jako učitel a rabín v Innsbrucku. Od 1. dubna 1906 do roku 1928 byl rabínem židovské obce ve východočeském Náchodě, kde se věnoval mj. tématům sociálních aktivit a sionistického hnutí. Kromě toho působil v letech 1924 až 1928 jako rabín v nedalekém Dvoře Králové. V roce 1928 byl jmenován rabínem na Královských Vinohradech. Jako člen Sdružení českých rabínů působil ve výboru pro duchovní péči v radě židovských náboženských obcí. Kromě toho se zabýval sionistickými tématy v hnutí Mizrachim a sepsal řadu článků pro české deníky a rozhlas. \n\nPo Mnichově 1938 emigroval Gustav Sicher v prosinci 1939 i s rodinou do Palestiny. Zde působil jako rabín v jeruzalémské čtvrti Rechavja pro komunitu českých a slovenských přistěhovalců. V téže době také převzal duchovní péči o nemocné a umírající v jeruzalémské nemocnici Hadasa. Po druhé světové válce se vrátil do Prahy, kde byl roku 1947 jmenován vrchním zemským a pražským rabínem. S neutuchající obětavostí plnil své povinnosti a značně přispěl k obnově židovstva v poválečném Československu.\n\nV roce 1955 vytvořil rytec Max Švabinský litografii s portrétem Gustava Sichera. \n\nGustav Sicher zemřel 6. října 1960 v Praze. Byl pochován v čestném hrobě na Novém židovském hřbitově v Praze-Olšanech, kde byla pohřbena také jeho manželka. \n\nV úřadu vrchního zemského rabína jej nahradil Richard Feder.\n\nSpolečně s karlínským rabínem Isidorem Hirschem (1864–1940) do češtiny přeložil Gustav Sicher Tóru.\n\n"}
{"id": "1530695", "url": "https://cs.wikipedia.org/wiki?curid=1530695", "title": "When Past and Future Collide", "text": "When Past and Future Collide\n\nWhen Past and Future Collide byla koncertní série velšského hudebníka a skladatele Johna Calea probíhající občasně v letech 2009 až 2014, při které hrál své třetí sólové \"Paris 1919\" (1973) v celém svém rozsahu. Při koncertech jej doprovázela jeho kapela a různé orchestry. Cale uvedl, že dlouhodobě dostával návrhy, aby toto album přehrál při koncertu celé. Nakonec svolil až u nabídky ze strany filmového festivalu v Cardiffu. O orchestrální aranžmá všech písní z alba se postaral Randall Woolf, který s Calem již v minulosti spolupracoval například na hudbě k filmu \"Americké psycho\" a dalších projektech. Jelikož je album příliš krátké, aby zaplnilo celý koncert, Cale při každém z nich zahrál i další písně, ať už za doprovodu orchestru, tak v některých případech bez něj. Tyto bonusové písně se snažil vybírat pro každý koncert odlišné. Naposledy album v celém svém rozsahu přehrál 20. prosince 2014 v nejmenší belgické obci Mesen. Tentokrát byly písně upraveny do nové podoby, hrálo zde menší množství hudebníků. Doprovázelo jej pět hráčů na smyčcové nástroje, pět na dechové, tři vokalistky a Caleova tříčlenná doprovodná skupina. V nové verzi byly výrazněji použity elektronické prvky.\n\n\n\n\nPísně z alba \"Paris 1919\" byly hrány v tomto pořadí:\nNa původním albu se píseň „Macbeth“ nachází na páté pozici, tedy mezi písněmi „Andalucia“ a „Paris 1919“.\n\nVe druhé části koncertů zazněly další písně. Při různých vystoupeních byly hrány tyto (abecedně):\n"}
{"id": "1530698", "url": "https://cs.wikipedia.org/wiki?curid=1530698", "title": "Shifty Adventures in Nookie Wood Tour", "text": "Shifty Adventures in Nookie Wood Tour\n\nShifty Adventures in Nookie Wood Tour bylo koncertní turné velšského hudebníka a skladatele Johna Calea, které odehrál na podporu svého alba \"Shifty Adventures in Nookie Wood\". Probíhalo v letech 2012 až 2013 ve třech etapách. První začala 3. října 2012 v irském Dublinu a skončila 6. listopadu toho roku v polském Sosnowieci, přičemž celkem čítala šestnáct vystoupení, kromě Irska a Polska také ve Spojeném království, Německu, Švýcarsku, Lucembursku, Nizozemsku a Portugalsku. Druhá část, během níž Cale se svou kapelou odehrál čtyři vystoupení, proběhla ve Spojených státech amerických od 4. do 11. prosince. Při těchto čtyřech koncertech mu předskakoval písničkář Cass McCombs. Třetí část začala 8. února 2013 ve francouzském Marseille a skončila 2. března téhož roku v rakouském Linci. Kromě Francie a Rakouska Cale navštívil Belgii, Nizozemsko, Německo a Česko a celkový počet koncertů byl šestnáct. Většina koncertů proběhla bez předskokanů. Došlo však k několika výjimkám. Při koncertu v Paříži v únoru 2013 mu předskakovala hudebnice Lena Deluxe, zatímco v Le Mans o několik dnů později před ním vystoupilo duo Ruby's Allshine.\n\n\nSetlist se měnil z koncertu na koncert. Výrazně byly zastoupeny nové písně, tedy jak z nejnovější desky \"Shifty Adventures in Nookie Wood\", tak i z o rok staršího extended play \"Extra Playful\". Při každém koncert však zazněly i starší písně, převážně ze sedmdesátých a osmdesátých let. Nejstarší hranou písní byla „Venus in Furs“, kterou Cale nahrál coby člen kapely The Velvet Underground v šedesátých letech. Během turné Cale hrál tyto písně (abecedně):\n\n"}
{"id": "1530700", "url": "https://cs.wikipedia.org/wiki?curid=1530700", "title": "Texcoco (altepetl)", "text": "Texcoco (altepetl)\n\nTexcoco (klasický nahuatl \"Tetzco(h)co\") byl hlavním opevněným městským státem (nahuatl \"altepetl\") Acolhuů (domorodého mezoamerického národa příbuzného Aztékům) v době pozdního postklasického období předkolumbovské Ameriky. Nacházel se v oblasti údolí Mexika na východním břehu stejnojmenného jezera severovýchodně od aztéckého hlavního města Tenochtitlánu. Texcoco patřilo svého času k nejmocnějším domorodým městským státům v oblasti a společně s dominantním Tenochtitlánem a Tlacopánem tvořil základ moci říše Aztéků.\n"}
{"id": "1530708", "url": "https://cs.wikipedia.org/wiki?curid=1530708", "title": "Tajmuraz Frijev", "text": "Tajmuraz Frijev\n\nTajmuraz Frijev (Friaty) (* 15. září 1986) je původem ruský zápasník–volnostylař osetské národnosti, který od roku 2013 reprezentuje Španělsko.\n\nZápasení se věnoval od 12 let v Beslanu pod vedením trenérů Totraze Arčegova a Elbruse Dudajeva. Později se přesunul do Vladikavkazu, kde se připravoval pod vedením Marika Tedejeva. V ruské volnostylařské reprezentaci se neprosazoval a neprosadil se ani v reprezentaci jiné postsovětské republiky. V roce 2010 ukončil sportovní kariéru a odjel s manželkou hledat práci do Španělska. Usadil se na předměstí Barcelony v Sant Adrià de Besòs a časem zde navštěvoval místní zápasnický klub. V klubu La Mina si ho všimnul bývalý španělský reprezentant v zápase řecko-římském Juan Carlos Ramos a doporučil ho sportovním funkcionářům jako možného španělského reprezentanta. V prosince 2012 obdržel španělské občanství. \n\nOd roku 2013 reprezentoval Španělsko v zápasu ve volném stylu ve váze do 86 (84) kg. V roce 2016 zariskoval, šel s vahou do nižší kategorie do 74 kg a druhým místem na květnové 2. světové olympijské kvalifikaci v Istanbulu se kvalifikoval na olympijské hry v Riu. V Riu prohrál v úvodním kole s Kubáncem Livánem Lópezem těsně 6:8 na technické body. Od roku 2017 se vrátil do váhové kategorie do 86 kg.\n\n"}
{"id": "1530717", "url": "https://cs.wikipedia.org/wiki?curid=1530717", "title": "Aš město", "text": "Aš město\n\nAš město je železniční stanice, která se nachází ve městě Aš v okrese Cheb na železniční trati 148 Cheb – Hranice v Čechách v km 2,02, v nadmořské výšce 670 m.\n\nŽelezniční stanice byla vystavěna na dráze z Aše do stanice Hranice v Čechách v letech 1884–1885 společností Rakouské místní dráhy. Úsek trati měl charakter místní přepravy do doby, než se v Hranicích rozšířila textilní výroba, jejíž výrobky poté byly exportovány do světa po železnici.\n\nStanice se nachází blíže středu města Aš. Výpravní budova je patrová, zastřešená sedlovou střechou. V blízkosti výpravny je budova skladiště s rampou.\n\nV roce 2002 byla výpravní budova rekonstruována.\n\nStanice je v integrovaném dopravním systému Karlovarského kraje. Ve stanici je bezbariérové WC.\n\n"}
{"id": "1530729", "url": "https://cs.wikipedia.org/wiki?curid=1530729", "title": "Alan Wilder", "text": "Alan Wilder\n\nAlan Charles Wilder (* 1. června 1959, Londýn) je anglický hudebník, skladatel, aranžér, nahrávací producent a textař. Má svůj hudební projekt Recoil a dlouho byl členem skupiny Depeche Mode v jejím nejslavnějším a nejprogresivnějším období.\n\nAlan Wilder začal v 8 letech hrát na piano. Na střední škole hrál také na flétnu a hrál ve školních kapelách. Po škole pracoval 1 rok jako asistent v DJM Studios. Potom byl postupně krátce klávesistou v kapelách The Dragons (ta sídlila v Bristolu), Dafne & the Tenderspots (pod pseudonymem Alan Normal), Real to Real a The Hitmen.\n\nKdyž odešel Vince Clarke z Depeche Mode, zbylí členové dali do časopisu Melody Maker inzerát, že zavedená skupina hledá klávesistu do 21 let (\"“Synth / Vocals needed for electronic pop group with UK & International commitments – must be under 21.”\"). Wilder na inzerát odpověděl, i když už mu bylo 22, a byl přijat v lednu 1982 jako hostující hráč na koncerty. Roku 1982 nahrávali členové Depeche Mode album \"A Broken Frame\" ještě bez Wildera, ale v klipech k singlovým písním z tohoto alba již účinkuje. Po vydání alba se stal právoplatným členem skupiny.\n\nPoprvé se tak Wilder podílí na nahrávání singlu \"Get the Balance Right\" (vyšlo v lednu 1983). První album již s Wilderem vyšlo roku 1983: \"Construction Time Again\". Na něj přispěl jako skladatel 2 skladbami: \"Two Minute Warning\" a \"The Landscape Is Changing\". Roku 1984 vyšlo album \"Some Great Reward\", na kterém je Wilderova skladba \"If You Want\".\n\nNa žádném dalším řadovém albu Depeche Mode již není žádná skladba od Wildera, jeho věci se objevují jen jako \"B strany\" singlů, vesměs se jedná o instrumentální skladby. Wilderova role v Depeche Mode ve studiu při nahrávání ale naopak postupně rostla a nakonec měl hlavní podíl na originálním zvuku a aranžích, kterými se právě Depeche Mode proslavili. Dle jeho vlastních slov od alba \"Music for the Masses\" už tato stránka byla plně v jeho rukách.\n\nDo odchodu Wildera ze skupiny vyšla ještě tato řadová alba: \"Black Celebration\" (1986), \"Music for the Masses\" (1987), \"Violator\" (1990) a \"Songs of Faith and Devotion\" (1993).\n\nNa koncertech hrál Wilder na klávesy, na posledním turné k albu \"Songs of Faith and Devotion\" navíc i na bicí.\n\nRoku 1995 Wilder z Depeche Mode odešel. Po odchodu dostal nabídku stát se členem The Cure, ale odmítl.\n\nRoku 1986 vznikl projekt Recoil. V té době byl Wilder ještě členem Depeche Mode, Recoil byl pro něj prostorem pro experimentálnější, méně popovou tvorbu, než jakou produkovali Depeche Mode. Roku 1986 vyšlo EP \"1 + 2\", roku 1988 další instrumentální EP \"Hydrology\". Roku 1992 vyšlo album \"Bloodline\", tentokrát již se zpěváky, jedním z nich byl zpěvák z Nitzer Ebb, kteří dělali Depeche Mode předskokany na turné k albu \"Violator\".\n\nPo odchodu z Depeche Mode se již mohl Wilder plně věnovat projektu Recoil. Následovala alba \"Unsound Methods\" (1997), \"Liquid\" (2000) a \"subHuman\" (2007).\n\nV letech 2010 až 2011 proběhlo turné, kde Wildera doprovázel Paul Kendall a případně nějaký zpěvák. Šlo ale spíše o videoprojekci, na které se podíleli tvůrci z různých zemí, s hudbou než o standardní koncert. Jednou ze zastávek byla i Praha.\n\nWilder se narodil v Londýně, kde taky vyrůstal a žil (s výjimkou půlročního angažmá v bristolských The Dragons). Od 90. let žije Wilder v Horshamu poblíž jižního pobřeží Anglie. Tam si zřídil hudební studio The Thin Line, kde také vznikla všechna alba Recoil od \"Unsound Methods\" dále.\n\nSe svou bývalou manželkou, anglickou zpěvačkou a houslistkou Hepzibah Sessa, má 2 děti. Seznámili se v roce 1993, když byla členkou kapely Miranda Sex Garden, která dělala předskokana Depeche Mode na evropské části turné k albu \"Songs of Faith and Devotion\". Se svou stávající partnerkou, Norkou Britt Hvål, má také 1 dítě.\n\nWilder je fanouškem londýnského fotbalového klubu Queens Park Rangers.\n\n"}
{"id": "1530742", "url": "https://cs.wikipedia.org/wiki?curid=1530742", "title": "Římskokatolická farnost Osice", "text": "Římskokatolická farnost Osice\n\nŘímskokatolická farnost Osice je územním společenstvím římských katolíků v rámci královéhradeckého vikariátu královéhradecké diecéze.\n\nKostel a plebánie v Osicích jsou poprvé písemně doloženy v roce 1350. Místní kostel později sloužil postupně náboženským potřebám utrakvistů a luteránů. Po bitvě na Bílé Hoře zde duchovní správa byla vykonávána řeholníky řádu bratří minoritů z Pardubic a farnost byla postupně rekatolizována. V roce 1701 byl farní kostel přestavěn do barokní podoby. V polovině 18. století byla postavena nová fara.\n\nFarnost je spravována ex currendo z Dobřenic. Na faře se nachází \"Pamětní síň Františka Škroupa\", skladatele české národní hymny a osického rodáka. \n\n"}
{"id": "1530746", "url": "https://cs.wikipedia.org/wiki?curid=1530746", "title": "Maniraptoromorpha", "text": "Maniraptoromorpha\n\nManiraptoromorpha (\"mající tvar maniraptorů\") je velký klad, tedy vývojová skupina, célurosaurních teropodních dinosaurů. První dosud známí maniraptoromorfové se objevili v období střední jury (asi před 170 miliony let) a v podobě ptáků přežívají dodnes.\n\nKlad definoval v roce 2018 italský badatel Andrea Cau, který jím označil skupinu, zahrnující rody \"Ornitholestes\", \"Coelurus\" a zejména pak skupinu Maniraptoriformes. Přesná definice zní: \"Nejvíce inkluzivní klad, zahrnující druh \"Vultur gryphus\" (kondor andský), nikoliv ale \"Tyrannosaurus rex\".\n\nSpolečné odvozené znaky (synapomorfie) zástupců této skupiny se nacházejí zejména na jejich obratlích, pánevních kostech a některých kostech předních i zadních končetin.\n\n\n"}
{"id": "1530747", "url": "https://cs.wikipedia.org/wiki?curid=1530747", "title": "Félix Fénéon", "text": "Félix Fénéon\n\nFélix Fénéon (22. června 1861 Turín, Itálie – 29. února 1944 Châtenay-Malabry) byl na konci 19. století pařížský anarchista a umělecký kritik. Roku 1886 vytvořil termín „neoimpresionismus“, kterým označil skupinu umělců vedenou Georgesem Seuratem. Fénéon se stal velkým propagátorem tohoto stylu.\n\nKaždoročně je udělována některému francouzskému spisovateli a výtvarníkovi cena „Prix Fénéon“. Cenu založila v roce 1949 vdova po Fénéonovi. Cena je hrazena z výtěžku prodeje Fénéonovy umělecké sbírky. Fanny Fénéon ji odkázala Pařížské univerzitě, která je zodpovědná za výběr vyznamenaného umělce.\n\nFelix Fénéon byl přední francouzský literát, umělecký kritik a anarchista. Narodil se v Turíně v Itálii v roce 1861. Vychován byl v Burgundsku, pravděpodobně proto, že jeho otec byl obchodním cestujícím. Poté, co se Fénéon umístil jako první ve zkoušce uchazečů o zaměstnání, přestěhoval se do Paříže, kde začal pracovat pro válečný úřad a stal se zde vedoucím úředníkem. Během svého působení ve válečném úřadě editoval mnoho děl, včetně prací Arthura Rimbauda a Comte de Lautréamonta a také pomáhal rozvíjet začínající pointilistické hnutí Georgese Seurata. Byl také pravidelným návštěvníkem úterních večerů v salonu Stéphane Mallarmého a byl aktivní v anarchistických kruzích.\n\nJako anarchista Fénéon pracoval 13 let jako úředník War Office – válečné kanceláře (což je pro anarchistu trochu ironie), i přestože v té době byl velmi aktivní v podpoře anarchistických kruhů a hnutí. V březnu 1892 francouzská policie hovořila o Fénéonovi jako o „aktivním anarchistovi“ a nechali ho sledovat. V roce 1894 byl Fénéon zatčen pro podezření ze spiknutí kvůli anarchistickému útoku na Foyot restaurant, oblíbené místo politiků. Byl také podezřelý ze spojení s atentátem na francouzského prezidenta, Sadi Carnota, který spáchal 25. června 1894 italský anarchista. On a dvacet devět dalších byli zatčeni na základě obvinění ze spiknutí. Proces se stal známý jako “soud třiceti”. Fénéon byl zproštěn obvinění stejně jako mnozí další. Proces přispěl k popularitě Fénéona zejména jeho břitkými prohlášeními, kterými bojoval proti porotě. O jedné ze scén v soudní síni píše anglický spisovatel Julian Barnes: \n\nPo soudu se Fénéon stal ještě nepolapitelnějším. V roce 1890 požádal neoimpresionista Paul Signac Fénéona o portrét. Fénéon několikrát odmítl. Souhlasil jen pod podmínkou že Signac namaluje celý jeho obličej ze předu. Signac přirozeně odmítl, namísto toho namaloval slavný profil Fénéona s jeho charakteristickou kozí bradkou. Z obrazu se stal slavný symbol neoimpresionismu a měl mnoho variant. Fénéon, ačkoli nespokojený s výsledkem, si pověsil obraz na zeď a měl ho pověšený až do Signacovy smrti o 45 let později.\n\nKromě \"Novels in Three Lines\", které nejprve vycházely v pařížském deníku \"Le Matins\" v roce 1906 a později vyšly jako sbírka, a to pouze proto, že je jeho milenka Camille Pateel uchovala jako výstřižky v albu, publikoval Fénéon v roce 1886 monografiii o 43 stránkách v \"Les Impressionists.\" Když byl Fénéon požádán o vydání \"Les Nouvelles en Trois Lignes\" jako sbírky, skvěle odpověděl rozzlobeným „Snažím se jen mlčet“. Jak zdůrazňuje Luc Sante, dalo by se říci, že Fénéon byl neviditelně slavný, přesto toho mnoho ovlivnil, aniž by byl mnohým znám.\n\nFénéonův právník mu po procesu a jeho následném propuštění z válečného úřadu nabídl místo v literárním magazínu \"La Revue Blanche\"; pro tento časopis pracoval až do roku 1903, kdy bylo vydávání magazínu ukončeno. V tomto časopise Fénéon pokračoval v propagaci práce Seurata a Signaca. V roce 1900 zorganizoval první retrospektivu Seuratovy práce. Seurat je známý řadou děl, zejména obrazem \"Nedělní odpoledne na ostrově La Grande Jatte.\" Hajo Düchting, autor publikace \"Seurat, The Master of Pointillism\" (\"Seurat, mistr pointillismu\") poznamenává, že „ve skutečnosti on (Fénéon) byl jediným kritikem, který prokázal schopnost veřejně uznat Seuratovu práci a novou metodu malování, kterou ilustroval slovy, že je pozoruhodná dosahováním barevných tónů.“\n\nPoté, co \"La Revue Blanche\" přestala vycházet, Fénéon začal pracovat pro liberální noviny \"Le Matin\", kde anonymně komentoval denní zprávy. Psal tzv. „výplň“, což francouzština nazývá „faits-divers“ nebo „různé události“. Každý komentář se skládal pouze ze tří řádků. Jeho autorství bylo odhaleno až po roce 1940. V nich zachytil složité jemnosti francouzského každodenního života. Následující příklady zdůrazňují vtip tohoto kritika tehdejšího světa:\n\n\nPo ukončení jeho spolupráce s \"Le Matin\" se Fénéon stal ředitelem jedné z nejstarších uměleckých galerií v Paříži Galerie Bernheim-Jeune. Galerie propagovala realisty, barbizonskou školu a od roku 1874 první impresionistické a později postimpresionistické malíře. Fénéon zintenzivnil svůj zájem o neo-impresionismus, obzvláště umění Georgese Seurata. Ředitelem galerie byl od roku 1906 do roku 1925. Před svým odchodem z galerie veřejně prohlásil že je „připravený na nečinnost“ a ve věku 63 se definitivně odmlčel.\n\n\n"}
{"id": "1530748", "url": "https://cs.wikipedia.org/wiki?curid=1530748", "title": "Vysoký hřbet", "text": "Vysoký hřbet\n\nVysoký hřbet (německy \"Hochruck\", 1078 m n. m.) je výrazná hora na Šumavě, která leží 6 km západně od Hartmanic v okrese Klatovy. Má protáhlý tvar ve směru západ-východ. Jižní a jihozápadní svahy padají do údolí Křemelné a severní a severovýchodní svahy do údolí Volšovky, která teče o celých 300 metrů níže. Asi 200 metrů od vrcholu stojí starý křížek zasazený do kamene.\n\nPřes Vysoký hřbet vedou dvě zeleně značené cesty. Hřebenovou cestu mezi rozcestími Stará huť a Rovina kopíruje i cyklotrasa, cesta od Skelné se na ni napojuje. Nejjednodušší přístup vede od parkoviště u rozcestí Skelná, přes pastviny na hřeben. Tam se od značky odpojuje neznačená lesní cesta na vrchol. Návrat je možný například po další neznačené cestě, která od vrcholu klesá nejprve na jihozápad a pak na jihovýchod až na pastviny u Skelné. Celý okruh měří 4,5 km s převýšením 200 metrů.\n\nNa jihovýchodním svahu se rozkládala obec Skelná, založená po roce 1617 jako skelná huť. Huť zanikla pro nedostatek dřeva v roce 1687 a obyvatelé se nadále věnovali chovu dobytka a lesnímu hospodářství. Kolem roku 1900 měla 400 obyvatel. Zanikla v 50. letech kvůli vojenskému výcvikovému prostoru Dobrá Voda.\n"}
{"id": "1530752", "url": "https://cs.wikipedia.org/wiki?curid=1530752", "title": "Mbomou", "text": "Mbomou\n\nMbomou je řeka v rovníkové Africe. Je dlouhá 800 km a její povodí má rozlohu 120 000 km². Pramení na vysočině na hranici Středoafrické republiky s Jižním Súdánem a její tok tvoří hranici Středoafrické republiky s Demokratickou republikou Kongo. U města Yakoma se stéká s řekou Uele a vytváří Ubangi. Podle řeky se jmenují středoafrické prefektury Mbomou a Haut-Mbomou. \n\nHlavními přítoky jsou Chinko a Mbari. Ve Středoafrické republice se oficiálně jmenuje \"Mbomou\" a v Demokratické republice Kongo \"Bomu\".\n\nPrvním Evropanem na Mbomou byl Řek Panajotis Potagos. V době dělení Afriky bylo dohodnuto, že hranicí mezi francouzskými a belgickými državami ve střední Africe se stane řeka Ubangi. Belgický cestovatel a politik Alphonse van Gèle vydal dobrozdání, že Mbomou je horním tokem Ubangi, ačkoli jižnější zdrojnice Uele je o 350 km delší. Belgické Kongo tak získalo navíc území o rozloze přes 100 000 km².\n"}
{"id": "1530757", "url": "https://cs.wikipedia.org/wiki?curid=1530757", "title": "Jankovice (železniční zastávka)", "text": "Jankovice (železniční zastávka)\n\nJankovice je železniční zastávka v obci Jankovice na trati Kojetín – Valašské Meziříčí (v jízdním řádu 303), otevřena s jízdním řádem 2004/05. K slavnostnímu otevření vlakové zastávky dne 31. října 2004 vypravily České dráhy zvláštní vlak sestavený z parní lokomotivy 423.041 a historických vagonů řady Ce.\n\nV zastávce se neprodávají jízdenky, odbavení probíhá ve vlaku. Nachází se v obci Jankovice. Nachází se mezi zastávkami Hlinsko pod Hostýnem, a Dobrotice. V této zastávce zastavují jen osobní vlaky, s výjimkou jednoho spěšného vlaku. Zastávka je v roce 2019 ve všech vlacích na znamení. Na zastávce zastavují (v roce 2019) jednotky a motorové vozy řad 844, 814 a 810.\n"}
{"id": "1530759", "url": "https://cs.wikipedia.org/wiki?curid=1530759", "title": "Širokovská vodní elektrárna", "text": "Širokovská vodní elektrárna\n\nŠirokovská vodní elektrárna ( rusky \"Широковская ГЭС\"  ) je vodní dílo na řece Kosva v povodí Kamy v Rusku. Je jednou ze tří vodních elektráren v Permském kraji. \n\nPo rychlém postupu německých vojsk na začátku Velké vlastenecké války bylo velké množství průmyslových zařízení převezeno do oblastí středního a jižního Uralu. Spolu s vybudováním nových provozů prudce vzrostla poptávka po elektrické energii. \n\nDo oblasti byly převezeny i turbíny a generátory elektráren, ke kterým se přiblížila fronta (Lesogorská, Kondopožská a Volchovská elektrárna). Zařízení ostatních elektráren bylo buď zničeno ustupujícími (Dněproges) nebo útočícími vojsky (Dolnosvirská elektrárna). Elektrárny na horní Volze (Ugličská, Ivaňkovská, Rybinská) dodávaly pod leteckými útoky energii hlavnímu městu, připravené buď k transportu na Ural, nebo ke zničení. Za této situace vydal dne 5. listopadu 1942 Státní obranný výbor vyhlášku č. 2484 O výstavbě tří středních a patnácti malých vodních elektráren první etapy na Uralských řekách. Předpokládaný výkon kaskády první etapy byl 100 MW, od celé uralské soustavy se očekávalo více jak 350 MW.\n\nMoskevský Hydroinstitut byl začleněn do NKVD, do jejíž přímé kompetence výstavba připadla. K zajištění pracovní síly byly použiti kromě vězňů i Povolžští Němci, kterým nebylo umožněno z důvodů předpokládané nespolehlivosti bojovat v Rudé armádě. Ze stejných důvodů k nim od roku 1944 přibyli i Kalmykové. Podmínky v pracovních táborech patřily mezi nejhorší v celé stalinské éře a pracovní zátěží, ubytováním i zásobováním potravinami odpovídaly válečnému stavu. \n\nJako termín dokončení výstavby celé kaskády byl určen nereálný termín konec roku 1943. V průběhu výstavby byl nejen oddalován termín dostavby, ale byl neustále měněn i samotný projekt. Z rozestavěných stavenišť tří středních elektráren byly nakonec materiálové i lidské zdroje použity pouze pro elektrárnu u sídla Širokovskoje. Vývoj válečných událostí snižoval původní celonárodní strategický význam časem až na pouhý příspěvek k lokální síti. Pracovní síly byly použity na dostavbu Kamské vodní elektrárny a pro budování velkých děl na dolní Volze. Širokovská elektrárna tak byla zařazena do nepřetržitého provozu až 16. června 1949. Nádrž byla naplněna jarními vodami roku 1947, první jednotka byla spuštěna v prosinci téhož roku a druhá jednotka v dubnu 1948. \n\nPřehradní hráz o celkové délce přes 440 m se skládá ze zemní sypané hráze na pravém břehu, přelivové přehrady, budovy elektrárny a levobřežní sypané hráze. \n\nPravobřežní sypaná hráz o délce 278 m byla ve své době při výšce 40 m nejvyšší sypanou hrází v Sovětském svazu. Do jádra hráze bylo uloženo 242 930 m kamene.\n\nPřelivová železobetonová hráz o délce 44 m a výšce 34 m obsahuje čtyři pole o šířce 8 m, umožňující převod vody 2080 m/s. \n\nPřehradní jezero o ploše 41 km poskytuje užitečný objem 336 milionů m. Délka jezera je 32,5 km a maximální šířka 5 km. \n\nTěleso elektrárny je součástí zádržného systému, kde návodní čelo je řešeno pilíři. Charakteristickou rozměrovou vlastností je převaha výšky nad ostatními rozměry. Při délce 38 m a šířce 26 m dosahuje výšky 47 m. Ve strojovně pracují dvě Francisovy turbíny, které na spádu 29 m při hltnosti 58 m/s poskytují výkon 12 MW. Generátory vyrábějí energii o napětí 10,5 kV, která je do rozvodné sítě odváděna jediným přenosovým vedením 110 kV.\n\nDlouhodobá roční výroba je 99,5 milionů kWh.\n\nDostavba elektrárny byla poznamenána vlivem Stalinského empíru a je zařazována mezi nejhezčí v zemi.\n\n\n"}
{"id": "1530763", "url": "https://cs.wikipedia.org/wiki?curid=1530763", "title": "Hůrecký vrch", "text": "Hůrecký vrch\n\nHůrecký vrch (1099 m n. m.) je výrazná hora na Šumavě, která leží 1,5 km jihovýchodně od Nové Hůrky v okrese Klatovy.\n\nNa vrchol Hůreckého vrchu nevede žádná značená cesta, ale hned několik neznačených cest, z různých směrů. Nejjednodušší je přístup od Nové Hůrky po modře značené lesní silnici do Staré Hůrky, po které vede i cyklotrasa 2115. Asi 250 metrů před rozcestím Bývalá Stará Hůrka z ní odbočuje doleva neznačená cesta, ze které po dalších 100 metrech odbočuje opět doleva další cesta, která směřuje vzhůru přímo k vrcholu, vzdálenému 750 metrů. Celý výstup měří 2,5 km s převýšením 210 metrů.\nV jihozápadním sedle se rozkládala sklářská ves Hůrka. První část obce byla založena roku 1732 při sklářské huti Hafenbrändlů. Roku 1766 byla nedaleko založena nová sklárna a roku 1789 dal Ignác Hafenbrändl postavit kostel zasvěcený sv. Vincenci Ferrerskému. Nedaleko kostela byla v roce 1820 vystavěna hřbitovní kaple sv. Kříže, která sloužila jako hrobka bohatých sklářských rodin Abelů a Hafenbrändlů. Byl zde pohřben i rodinný lékař MUDr. Josef Klostermann, otec spisovatele Karla Klostermanna.\n\nPo 2. světové válce bylo německé obyvatelstvo odsunuto a nedlouho poté se obec (s výjimkou Nové Hůrky) ocitla v pohraničním pásmu železné opony, resp. vojenském prostoru Dobrá Voda. Budovy byly zničeny, s jedinou výjimkou hřbitovní kaple, která přečkala do konce komunismu, ovšem značně zpustošená. V roce 2003 byla obnovená kaple znovu vysvěcena. V srpnu 2008 bylo v západní části bývalé Hůrky otevřeno nouzové nocoviště Hůrka.\n"}
{"id": "1530787", "url": "https://cs.wikipedia.org/wiki?curid=1530787", "title": "Česká zemědělská akademie v Humpolci, střední škola", "text": "Česká zemědělská akademie v Humpolci, střední škola\n\nČeská zemědělská akademie v Humpolci je střední škola s tradicí od roku 1887. Vizí školy je vytvořit moderní centrum zemědělského vzdělávání, které bude schopno připravovat odborníky pro současné a zejména budoucí potřeby trhu práce.\n\nPrvní zmínka se datuje na 27. března 1887, kdy zemský výbor v Praze povolil zřídit zimní hospodářskou školu v Humpolci. Již v lednu 1888 byla zahájena výuka v omezených prostorách budovy tkalcovské školy, v domě zvaném Koráb. O tři roky později bylo rozhodnuto o změně zimní školy v celoroční školu rolnickou, později rolnicko-lnářskou. Pro účely odborného vzdělávání byl zakoupen v roce 1896 školní statek na Dusilově. 11. srpna 1897 byl položen základní kámen ke stavbě nové školní budovy na Dusilově. V tomto období se vystřídali ve funkci ředitele školy Josef Josek, Antonín Müller, Antonín Mohl a Josef Slabý.\n\nŠkola se začala velmi příznivě rozvíjet. Ještě na přelomu století bylo zřízeno pokusné pole a botanická zahrada, probíhala elektrifikace a nakoupily se moderní zemědělské stroje. Velkého rozkvětu dosáhla škola za ředitele školy Otakara Březiny v letech 1908 – 1934.\n\nVýuku i samotný provoz školy zabrzdily obě světové války. Dosavadní prestiž školy upadala, nic se nemohlo opravovat, škola i statek chátraly. Na krátkou dobu byla v budově školy umístěna německá okupační jednotka. Také se v tomto období vystřídali ve funkci ředitele Josef Pacovský, Ing. František Lešovský, Ing. Vincenc Michal, Ing. Břetislav Šimon.\n\nV roce 1949 byla škola zestátněna. V 50. letech došlo ve škole i na statku k výrazným změnám.\n\nBěhem krátké doby dochází k modernizaci statku, nakupují se nové stroje, rozhodlo se o zavedení chovu prasat a drůbeže. Ředitelem školy byl Ing. František Forman a vedoucím statku se stal Václav Merunka. Na škole byly realizovány různé typy studia. Postupně se vytrácí lnářské zaměření a snahou školy je poskytovat především všeobecné zemědělské vzdělání. V roce 1958 byla zřízena i dvouletá zemědělská škola učňovská. Na tomto se podíleli ředitelé Ing. Josef Hnát a František Brož.\n\nOd 1. září 1960 byla výuka zahájena na výběrové zemědělské technické škole, která o rok později získává statut střední školy a čtyřleté studium má být zakončeno maturitní zkouškou. Prvním ředitelem této školy se stal Ing. František Randa. Pro budoucnost školy mělo zásadní význam předání budovy zrušeného Okresního národního výboru do jejího vlastnictví. Některé prostory byly využívány jako internát, v jiných se konala různá školení. Škola se musela adaptovat především na výuku, a proto se internát přesunul zpátky na Dusilov.\n\nV 70. a 80. letech byla škola velmi plodná. Byla dokončena stavba cvičné haly pro výuku praxe a odborných předmětů. Přístavba rozšířila prostory školy o další odborné učebny. Úspěchem bylo korunováno i dlouholeté úsilí o otevření nového domova mládeže. V Humpolci se konalo poprvé celostátní finále jezdecké a vozatajské soutěže Zlatá podkova Zemědělských novin. Byly navázány mezinárodní kontakty a začaly se uskutečňovat výměnné pobyty v Rumunsku, Bulharsku, Jugoslávii a Německu. Organizovaly se zájezdy do SRN, Švédska, Francie. V tomto období byli ve funkci ředitele Ing. Josef Hnát a Ing. František Samec.\n\nV roce 1985 dostala škola název Střední zemědělská škola. V roce 1989 byl novým ředitelem školy jmenován Ing. Miroslav Červený. Bylo otevřeno nové stravovací zařízení, tělocvična, vše slouží nejen škole, ale i široké veřejnosti dodnes.\n\nVelký zlom nastal v novém tisíciletí. Problematická situace ve školství přinesla úsporná opatření a důsledkem toho bylo sloučení  čtyř do té doby samostatných pracovišť v jeden právní subjekt. Jednalo se o Střední zemědělskou školu a Střední odborné učiliště technické v Humpolci, Střední zemědělskou školu v Havlíčkově Brodě a Integrovanou střední školu ve Světlé nad Sázavou. Ředitelem školy se stává Mgr. Otakar Březina. Ve spolupráci s Českou zemědělskou univerzitou v Praze byla na škole zahájena výuka bakalářského programu Chov koní. 1. července 2006 dostala škola statut Česká zemědělská akademie, střední škola.\n\nV současné době se ve škole vyučují následující obory:\n\n\nVýuka je realizována na pracovištích školy:\n\n\n\n\nŽáci mají možnost ubytování v domovech mládeže:\n\n\nStravování žákům humpoleckých pracovišť poskytuje školní jídelna ve Fügnerově ulici. Stravování žákům na pracovišti ve Světlé nad Sázavou poskytuje školní jídelna Akademie – Vyšší odborné školy, Gymnázia a Střední odborné školy uměleckoprůmyslové.\n\nŠkola rovněž disponuje vlastní autoškolou – žáci jsou připravováni k získání řidičského oprávnění sk. B, C, C + E, T a vlastní svářečskou školou – žáci jsou připravováni k získání svářečských certifikátů v rozsahu kurzu svařování plamenem, svařování elektrickým obloukem, svařování plastů a pájení mědi.\n\nI zdravé může být chutné!\n\nZačátek školního roku je pevně spjat s výstavou a ochutnávkou potravin v bio kvalitě. Akce je doplněna promítáním krátkých filmů a přednášek odborníků o významu ekologického zemědělství, základních principech bio produkce, vlivu kvality potravin na naše zdraví a bezpečnosti potravin.\n\nDny otevřených dveří jsou pořádány v listopadu a v lednu.\n\nV bohatém programu naleznete komentované prohlídky odborných učeben, laboratoří, dílen pro výuku praxe, školního statku, domovů mládeže, jídelny, ukázky řemesel, jízdy na koni, kynologie. Nově si návštěvníci mohou rovněž vyzkoušet řidičský trenažer osobního automobilu.\n\nDlouholetou tradicí školy je organizace masopustního průvodu. Nechybí masopustní veselí, maškary, koblihy, hudební doprovod, soutěž o nejoriginálnější masku a oblíbené přijetí představiteli města.\n\nMasopust je třídenní svátek, který se slaví ve dnech předcházejících Popeleční středě, kterou začíná čtyřicetidenní půst před Velikonocemi. Vyvrcholením masopustu je úterý, kdy prochází obcemi průvody maškar.\n\nK Velikonocům neodmyslitelně patří pletení pomlázky. Ale ruku na srdce, kolik kluků to dneska umí? A tak se zrodil nápad. Od roku 2012 pravidelně pořádáme pletení pomlázek a naučíme to každého, kdo projeví zájem.\n\nAkce se těší všeobecné oblibě nejen u dospělých, ale zejména u dětí ze základních škol. Aby si na své přišla i děvčata, akce je doplněna i zdobením velikonočních vajec a přípravou velikonoční výzdoby.\n\nSvětelské pracoviště pravidelně pořádá oblastní kolo soutěže Jízda zručnosti s traktorem a vlekem. Hlavní soutěž je vždy doplněna o doprovodné soutěže pro veřejnost. Návštěvníci si mohou změřit své dovednosti v soutěžích couvání traktoru s vlekem, ovládání hydraulického nakladače nebo v přesném ovládání hydrauliky traktoru.\n\nSoučástí akce je rozsáhlá výstava zemědělské techniky. Jako kontrast k nejnovější technice pořádá škola ze svých i zapůjčených historických zemědělských strojů malou výstavu. Na ní může návštěvník vidět, jak vypadala zemědělská technika tažená koňským potahem, i stroje poháněné stabilními motory z první poloviny minulého století.\n\nV červnu se i obyčejná zahrada může proměnit v malou přírodní rezervaci. Přijďte se přesvědčit.\n\nNa pozemku naší certifikované přírodní zahrady jsme vysázeli velké množství stromů, keřů, bylinek a trvalek. Na celkem 170 políčkách jsou pěstovány jak kulturní, plevelné tak i léčivé rostliny. Součástí zahrady je i přírodní jezírko s mokřadem a vodními rostlinami. Vše je udržováno v rámci praktických činností studentů a zároveň i výukou odborných předmětů.\n\nŠkolní rok vrcholí Dnem ČZA.\n\nAkce je oblíbená především mezi humpoleckými mateřskými a základními školami. Děti mají možnost vidět zblízka zvířata chovaná na statku – peruánské lamy, mongolské ovce, černé kamerunské kozy, pávy, krávy, prasata, drůbež, králíky apod. Vyhledávané jsou rovněž ukázky výcviku psů a koní, předváděné žáky školy. Nechybí celá řada matematických, biologických a jazykových soutěží, ukázky prací žáků stavebních a autoopravárenských oborů.\n\nAuta, motorky, čtyřkolky…. oblast zájmu nejednoho kluka. U nás mají hoši možnost splnit si alespoň část svých snů.  Ovšem bez základů by to nešlo.\n\nMladí opraváři se tak nejprve naučí vypořádat se s drobnými závadami na svém kole, vyzkouší si základy obrábění kovů a karosářských prací, proniknou do tajů lakýrnických postupů. A pak konečně přichází minibiky, opravdové motorky, i když v miniaturním provedení. Prozatím. Princip je totiž stejný jako u velkého stroje a jednou se znalost montáže a celkové údržby malé motorky bude mnohým z nich hodit.\n\nPokud kluci vydrží až do této chvíle, nastává sladká odměna v podobě jízdy na minibiku, s plnou motorkářskou výbavou a ustrojením. A navíc: naučí se, jak se chovat na silnici, aby neohrozili sebe, ani druhé, zkrátka jsou vedeni k tomu, jak být tím správným motorkářem.\n\nJako bonus, pro úplnost, kluky vezmeme na exkurzi do výrobního závodu malých motocyklů, čtyřkolek a motorových koloběžek.\n\nVíte, jak se staví rodinný dům? Slyšeli jste třeba rčení o dobrých základech, na kterých si dá správný stavař záležet? Anebo tušíte, co všechno se dá vykouzlit z kusu dřeva?\n\nMladí řemeslníci mají jedinečnou šanci dozvědět se, jak to chodí na opravdové stavbě rodinného domu. Vyzkouší si například zdění a omítání. V odborné dílně se naučí řezat a vrtat obkladačky a obloží svojí první stěnu. Naši instalatéři jim zase ukáží několik způsobů, jak spojit potrubí a vysvětlí, jak zajistit, aby ústřední topení správně fungovalo. V tesařské dílně se účastníci kroužku seznámí s truhlářským a tesařským nářadím a vyrobí si dřevěný hlavolam.  Následuje další komnata – elektroinstalační práce – zapojování vodičů, činnost vypínačů, jističů a chráničů.\n\nKoho by nelákala jízda na koni?  Známe ji z filmových pohádek, westernů a sportovních klání. Zkrátka kůň patří mezi ušlechtilá zvířata a jízda na něm je rovna vznešenosti králů.\n\nJenomže tahle vznešenost začíná ve stáji. Dříve, než vyrazíte na projížďku, musíte se naučit o zvířata pečovat, což se neobejde bez tvrdé práce a sebekázně. Malí i velcí zájemci tak získávají smysl pro zodpovědnost a respekt, které jsou v téhle branži velmi důležité.\n\nSladkou odměnou za vynaložené úsilí budiž pohyb na čerstvém vzduchu, získání základů ježdění a hlavně nerozlučná přátelství, které lze nejlépe navázat právě u koní.\n\n"}
{"id": "1530788", "url": "https://cs.wikipedia.org/wiki?curid=1530788", "title": "Myślibórz", "text": "Myślibórz\n\nMyślibórz ( \"Soldin\", \"Żôłdzëno\") je město v severovýchodním Polsku v Západopomořanském vojvodství. Je okresním městem okresu Myślibórz ve stejnojmenné gmině. Je sídlem prvního kláštera Kongregace sester Matky Božího Milosrdenství a svatyně Božího Milosrdenství.\n\nV minulosti se město stalo místem podpisu dvou smluv, a sice smlouvy z roku 1309 mezi Braniborským markrabstvím a Řádem německých rytířů a smlouvy z roku 1466 mezi Braniborským kurfiřstvím a Pomořanským vévodstvím.\n\nK 31. 12. 2017 zde žilo 11 328 obyvatel.\n\nOficiální webové stránky města se zmiňují o osídlení na březích Myslibořského jezera předslovanským obyvatelstvem patřícím k Lužické kultuře. Osídlení pochází údajně ze 7. století a později, v 10. a 11. století, se z něho stala pevnost Západních Slovanů. Piastovský kníže Měšek I. tuto oblast přičlenil koncem 10. století k Polskému knížectví. Podle městských webových stránek se na území města původně nacházela rybářská osada zvaná \"Sołtyń\", ležící na obchodní cestě mezi Slezským údělným knížectvím a Velkopolským knížectvím směrem k deltě Odry. Od jména této osady pochází pozdější německý název města \"Soldin\".\n\nV roce 1228 zde dominikáni založili ubytovnu pro putující členy řádu. Roku 1238 získali zdejší pevnost od knížete Vladislava Odonice rytíři Řádu templářů, kteří ji v roce 1261 prodali Askánským markrabatům Janu I. a Otovi III. z Braniborského markrabství. Spolu s nedalekým Santockým purkrabstvím bylo toto původně polské území začleněno do teritoria braniborské Nové marky ( \"Nowa Marchia\"). První písemná zmínka o městě Soldinu pochází z právní listiny z roku 1270. Město se záhy stalo administrativním centrem oblasti a v roce 1275 zde byl založen dominikánský klášter. V první polovině 14. století však Soldin prožíval kvůli moru a politickým sporům Askánské dynastie, během nichž byl zničen zdejší hrad, úpadek.\n\nRoku 1373 byla Nová marka připojena k zemím Koruny české, jimž v té době vládli Lucemburkové. V roce 1402 uzavřel Václav IV. v Krakově dohodu s polským králem Vladislavem II., podle níž mělo Polsko odkoupit a opětovně připojit Novou marku ke svému území. Oblast však byla nakonec prodána Řádu německých rytířů. Za polsko-křižáckých válek (1431–1435) bylo město v roce 1433 zničeno husity. V roce 1455 prodal Řád německých rytířů Soldin Braniborskému markrabství, jemuž nyní vládli Hohenzollernové, čímž získal peníze na další válku s Polskem (třináctiletá válka (1454–1466). Kurfiřt Fridrich II. Železný si roku 1466 nechal formálně potvrdit svrchovanost Braniborů nad městem Dohodou ze Soldinu s Pomořanským vévodstvím. V roce 1473 město krátce obsadil pomořanský kníže Boguslav X.\n\nV 16. století převedl braniborskokostřínský markrabě Jan Hohenzollern (1513–1571) Novou marku na Protestantskou víru a přemístil státní správu ze Soldinu do Kostřína. Dominikánský klášter byl zrušen. Za třicetileté války byl Soldin značně poničen, když do něj během tažení proti dánskému králi Kristiánu IV. vpadla císařská armáda, jíž velel Albrecht z Valdštejna. Město se začalo vzpamatovávat až v 18. století, kdy se za vlády Bedřicha Velikého stalo pruským posádkovým městem. Poté co v roce 1871 vzniklo Německé císařství, stal se Soldin okresním městem zemského okresu v rámci pruské provincie Braniborsko. Průmyslová revoluce probíhající v Německu v 19. století se ho v podstatě nedotkla, železnice sem dorazila až roku 1888, elektrifikace v roce 1898 a městský vodovod byl zprovozněn až v roce 1912. \n\nNa počátku 2. světové války v roce 1939 žilo v Soldinu 6284 obyvatel. Dne 31. ledna 1945 se ho bez boje zmocnila Rudá armáda. Zčásti vylidněná oblast byla po skončení války v rámci Postupimské dohody předána Polsku. Přeživší německé obyvatelstvo bylo násilně vysídleno a město, přejmenované na Myślibórz, bylo postupně osídlováno Poláky. Stalo se okresním městem napřed ve Štětínském vojvodství (1945–1975), poté ve vojvodství hořovském (1975–1998) a nakonec, od 31. prosince 1998, ve vojvodství Západopomořanském. \n\n"}
{"id": "1530789", "url": "https://cs.wikipedia.org/wiki?curid=1530789", "title": "Hlinsko pod Hostýnem (železniční zastávka)", "text": "Hlinsko pod Hostýnem (železniční zastávka)\n\nHlinsko pod Hostýnem je železniční zastávka na trati 303, otevřená v roce 1882. Na zastávce se neprodávají jízdenky, odbavení probíhá ve vlaku. Leží v obci Hlinsko pod Hostýnem. Nachází se mezi stanicí Bystřice pod Hostýnem a zastávkou Jankovice. V této zastávce zastavují osobní i spěšné vlaky, s výjimkou jednoho spěšného vlaku. V roce 2019 tu všechny vlaky, kromě jednoho, zastavovaly na znamení. Na této železniční zastávce zastavují (v roce 2019) motorové jednotky řad 844 a 814 a motorové vozy řady 810, dříve tu jezdily i motorové vozy řady 842.\n\nDokument \"Střípky z Kroměřížských drah\" říká: \"Původní nákladiště mělo podle projektů Kroměřížské dráhy stát mezi Hlinskem a Jankovicemi. Poněvadž obec Jankovice měla proti stavbě výhrady, byla trasa dráhy změněna a nákladiště přesunuto do Hlinska. Kroměřížská dráha zde postavila nakládkovou kolej, boční rampu a staniční budovu. Severní dráha po převzetí majetku v roce 1887 celé nákladiště přestavěla a postavila také novou staniční budovu. V roce 1888 byla zastávka s nákladištěm změněna na stanici V. třídy. Byla obsazena přednostou, jedním úředníkem a dvěma zřízenci. Dopravní službu zde ale vykonával pouze traťový strážník, ostatní zaměstnanci se věnovali jen přepravě.\n\nV roce 1920 byla bývalá staniční budova Kroměřížské dráhy přestavěna na byt. V roce 1922 byl z důvodu klesající přepravy změněn statut stanice na zastávku obsazenou jedním staničním dozorcem a staničním pomocníkem. V roce 1927 byly uvedeny do provozu parní pily v Brusném a na Rusavě a na plný výkon pracovala i pila v Hlinsku. Přeprava kusového zboží, řeziva i kulatiny značně stoupla. Proto byla znovu upravena služba drážních zřízenců na nepřetržitou. Pravděpodobně v tomto roce byla zastávka opět povýšena na stanici a obsazena drážním zřízencem a manipulantem.\n\nV roce 1933 v důsledku těžké hospodářské krize a klesajících výkonů byla stanice opět změněna na zastávku a nákladiště, obsazena jen dvěma pomocnými zaměstnanci a účetně podřízena Bystřici pod Hostýnem Na podzim roku 1938 přichází do Bystřice státní úředníci z území odstoupených po mnichovském diktátu. Celkem bylo z nařízení vyšších úřadů přijato 8 nových zaměstnanců. V důsledku nadbytku zaměstnanců byla zastávka s nákladištěm účetně osamostatněna a změněna na stanici. Do Hlinska byli převedeni tři noví zaměstnanci. V roce 1940 bylo Hlinsko ve služebních pomůckách vedeno opět jako zastávka a nákladiště.\n\nGenerální oprava budovy byla provedena v roce 1963. V roce 1967 bylo postaveno nové sociální zařízení pro zaměstnance i veřejnost. V roce 1970 byla staniční budova napojena na veřejný vodovod. Dne 27. listopadu 1974 bylo uvedeno do provozu nové zabezpečovací zařízení a mechanická návěstidla byla nahrazena světelnými. V roce 2002 byla hláska zrušena a opuštěna.\"\n\n"}
{"id": "1530793", "url": "https://cs.wikipedia.org/wiki?curid=1530793", "title": "Egyek", "text": "Egyek\n\nEgyek [eděk] je velká obec v Maďarsku v župě Hajdú-Bihar, spadající pod okres Balmazújváros. Nachází se mezi městy Tiszacsege a Tiszafüred, asi 54 km severozápadně od Debrecínu. V roce 2015 zde trvale žilo 5 071 obyvatel. Dle údajů z roku 2001 tvořili 98 % obyvatelstva Maďaři a 2 % Romové.\n\nEgyekem prochází silnice 3315, blízko protéká řeka Tisza. Sousedními vesnicemi jsou Hortobágy a Nagyiván, sousedními městy Tiszacsege a Tiszafüred.\n\nBlízko Egyeku se nacházejí rozsáhlé mokřady, které jsou známé jako přírodní rezervace \"Egyek-pusztakócsi-mocsarak Természetvédelmi Terület\". Žije zde mnoho druhů zvířat, jako např. slavík modráček, želva bahenní, užovka obojková nebo vydra říční, a lze zde najít i vodní rostliny, jako např. leknín bílý nebo stulík. Tato přírodní rezervace sousedí s národním parkem Hortobágy.\n"}
{"id": "1530796", "url": "https://cs.wikipedia.org/wiki?curid=1530796", "title": "Ben Sisario", "text": "Ben Sisario\n\nBen Sisario je americký akademik, spisovatel a novinář.\n\nSisario je zaměstnancem novin \"The New York Times\", pro které píše o kultuře a zejména hudbě. Sisario je autorem knihy \"Doolittle\" (2006) ze série 33⅓ o hudebním albu \"Doolittle\" americké alternativní rockové kapely Pixies.\n\nSisario je dále přispěvatelem magazínů jako \"Blender\", \"New York\", \"Rolling Stone\", \"Spin\", newyorské veřejnoprávní rozhlasové stanice WFUV a přispívá též do každoroční ankety Rock & Jop týdeníku \"Village Voice\".\n\nJe členem fakulty Tischovy školy umění na Newyorské univerzitě, kde působí v instruktážních kurzech o rockové hudbě v historickém kontextu a o psaní o populární hudbě.\n"}
{"id": "1530804", "url": "https://cs.wikipedia.org/wiki?curid=1530804", "title": "Husí cesta", "text": "Husí cesta\n\nHusí cesta, též Stará Husí cesta (označení původního úseku cesty mezi Dřevčicemi a rozcestím u Martinských stěn, německy \"Gans Weg\") je historická cesta na pomezí okresů Česká Lípa a Litoměřice, tj. Libereckého a Ústeckého kraje, která vedla z Úštěka přes Skalku do Dubé a Doks. Pozůstatky staré cesty v prostoru mezi Skalkou a Dubou jsou součástí Chráněné krajinné oblasti Kokořínsko – Máchův kraj a evropsky významné lokality Roverské skály.\n\nNázev \"Husí cesta\" je obvykle odvozován od vrchu Husa v Roverských skalách, kolem něhož cesta vede a kterému dominuje stejnojmenný skalní útvar ze železitého pískovce. Objevily se i jiné výklady názvu cesty - například občan Fleischer ze Zátyní, který kolem roku 1905 působil jako průvodce na Husí cestě, odvozoval její jméno od toho, že trasa mezi Skalkou a Husou neustále mění směr a tudíž se podobá kolébavé husí chůzi. Jako neopodstatněnou spekulaci lze uvést tezi Bohumila Kinského, českolipského učitele, muzejníka a autora regionálních turistických průvodců, který se v dobách tzv. první republiky snažil prosazovat vše české a ve své publikaci z roku 1936 název cesty i kopce spojil s husitstvím.\n\nPod německým názvem \"Gans Weg\" byla Husí cesta poprvé písemně zaznamenána na mapě prvního vojenského (tzv. josefského či josefínského) mapování z období let 1764–1768,ovšem je pravděpodobné, že tato komunikace zde existovala již od středověku. O necelé století později, v mapách stabilního katastru z roku 1843, je toto označení přesunuto na úsek cesty, směřující mimo Dřevčice k Zátyní. Původní trasa z Dřevčic do Skalky, nyní označovaná jako Stará Husí cesta, je v této mapě popsána jako \"Auschauer Weg\", tj. Úštěcká cesta. Později byla trasa turisticky vyznačené Husí cesty směrována ještě jižněji, a to do Pavliček. S ohledem na členitost terénu v oblasti Roverských skal Husí cesta nebyla nikdy rozšířena a proměněna v silnici pro automobilovou dopravu a zůstala zachována jen v podobě lesních a turistických stezek. Na konci 19. století byla údajně cesta v terénu již tak málo zřetelná, že se poutníkům doporučovalo najmout si na tuto cestu průvodce.\n\nZatímco na skalnatém podloží v lesnaté krajině se místy stopy staré cesty zachovaly, jeden z nejstarších úseků, který vedl přes pole od okraje lesa u Martinských stěn k Dřevčické rokli, byl v dobách kolektivizace a budování socialistického zemědělství rozorán. Zanikla tak nejkratší historická spojnice mezi Dřevčicemi a Skalkou - původní úsek mezi odbočkou od rozcestí u křížku a rozcestím u Martinské stěny byl dlouhý 1,8 km, kdežto obcházka kolem osady Máselník (\"Butterberg\") a Velkou Řebčici činila 3,4 km, tedy téměř dvojnásobek. \n\nNa počátku snahy o obnovení staré stezky bylo několik faktorů: zjištění, publikované geologem Jiřím Adamovičem, že zaniklá polní cesta byla součástí historické Husí cesty, iniciativa členů trampské osady \"Roverští patrioti\", vycházející z objevení menšího skalnatého úvozu s pozůstatky stavby na okraji lesa u pole \"Amerika\" v trase zaniklé cesty, a v neposlední řadě i skutečnost, že vlastníkem poloviny šíře někdejší cesty, dosud zapsané v katastru, bylo město Dubá. Podle katastrální mapy byl na náklady města vytyčen chybějící úsek historické cesty mezi mohutným dubem na jedné straně a starým úvozem na straně druhé. Brigádnické činnosti, která zahrnovala nejen zpevnění cesty, vytyčené přes pole, ale i vyčištění a zprůchodnění přilehlých lesních úseků Husí cesty, se bez nároku na odměnu ujaly desítky dobrovolníků - členů \"Roverských patriotů\" a jejich příznivců.\n\nAby obnovená cesta nemohla být při hospodaření na přilehlých pozemcích rozorána, bylo rozhodnuto podél ní vysadit alej ovocných stromů. V listopadu roku 2015 bylo podél této tzv. Staré Husí cesty vysázeno celkem 63 stromů - s výjimkou čtyř dubů se jednalo výhradně o ovocné stromy, reprezentující sedmnáct starých odrůd jabloní, hrušní, slivoní, třešní a višní. Každý stromek byl opatřen dřevěnou visačkou s logem cesty, jménem patrona, který uhradil všechny náklady a pomohl strom vysázet, a s datem zasazení stromu. V roce 2017 byla tato teprve dva roky stará alej podél obnovené Husí cesty přihlášena do celostátní soutěže Alej roku, vyhlašované spolkem Arnika. Mezi více než šesti desítkami nominovaných stromořadí alej na Staré Husí cestě v této anketě získala nejvíce hlasů a tudíž první místo, spojené s titulem Alej roku 2017.\n\nObnovená Stará Husí cesta byla ve spolupráci s Klubem českých turistů označena jako žlutá trasa z Dřevčic až k rozcestí \"U Martinské stěny\", kde navazuje na páteřní červenou trasu, která na jednu stranu vede kolem Martinských stěn, Krápníku, Tisícového kamene a Husy do Skalky, a na druhou stranu, tj. na jih, sleduje novější větev Husí cesty z 19. století, směřující k Zátyní. Pro cykloturisty zde byl vytvořen zvláštní \"Husí okruh\", který je označen jako cyklotrasa č. 0058 a na který se lze připojit z tras č. 211 a 0057 od Dřevčic a Lhoty.\n\n"}
{"id": "1530805", "url": "https://cs.wikipedia.org/wiki?curid=1530805", "title": "Mizuho (1938)", "text": "Mizuho (1938)\n\nMizuho (: ) byl nosič hydroplánů japonského císařského námořnictva. Ve službě byl v letech 1939–1942. Účastnil se druhé světové války, ve které byl roku 1942 potopen americkou ponorkou. Jednalo se o vylepšenou verzi třídy \"Čitose\".\n\n\"Mizuho\" postavila japonská loděnice Kawasaki v Kobe. Stavba byla zahájena 16. května 1937, na vodu byla loď spuštěna 16. května 1938 a dne 25. února 1939 byla přijata do služby.\n\nVýzbroj tvořilo šest 127mm kanónů typu 89 a dvanáct 25mm kanónů typu 96. Neseno bylo až 24 hydroplánů, přičemž dalších osm tvořilo rezervu. Podpalubní hangár byl přístupný pomocí dvou výtahů. Loď byla vybaveny čtyřmi katapulty. Pohonný systém tvořily dva diesely o výkonu 15 200 k, které poháněly dva lodní šrouby. Nejvyšší rychlost dosahovala 22 uzlů. Dosah byl 8000 námořních mil při rychlosti 16 uzlů.\n\nDne 1. května 1942 ve 23:15 \"Mizuho\", plující z Jokosuky podél jižnípo pobřeží Honšú, na levoboku zasáhlo torpédo vypuštěné americkou ponorkou USS \"Drum\" (SS-228). Zasažena strojovna na levoboku se rychle zaplnila vodou, na lodi vypukl požár a silně se naklonila. V 0:30 dne 2. května 1942 lodi přisluly na pomoc těžké křižníky \"Takao\" a \"Maja\". Záchranné práce byly neúspěšné a ve 3:30 kapitán nařídil opustit loď. Ve 4:16 se \"Mizuho\" převrátila a potopila. Zemřelo 7 důstojníků a 94 námořníků.\n"}
{"id": "1530806", "url": "https://cs.wikipedia.org/wiki?curid=1530806", "title": "Niššin (1939)", "text": "Niššin (1939)\n\nNiššin (: ) byl nosič hydroplánů japonského císařského námořnictva. Ve službě byl v letech 1942–1943. Účastnil se druhé světové války, ve které byl roku 1943 potopen americkými letadly. Jednalo se o vylepšenou verzi předcházejícího nosiče \"Mizuho\", se zesílenou výzbrojí, pohonným systémem a schopností nést miny.\n\n\"Mizuho\" postavil Námořní arzenál Kure v Kure. Stavba byla zahájena 2. listopadu 1938, na vodu byla loď spuštěna 30. listopadu 1939 a dne 27. února 1942 byla přijata do služby.\n\nVýzbroj tvořilo šest 140mm kanónů typu 3. roku ve dvoudělových věžích a osmnáct 25mm kanónů typu 96. Neseno bylo až 20 hydroplánů, přičemž dalších pět tvořilo rezervu. Podpalubní hangár byl přístupný pomocí dvou výtahů. Loď byla vybaveny dvěma katapulty. Alternativně mohlo být neseno 12 letadel a 700 min. Pohonný systém tvořily dva diesely o výkonu 47 000 k, které poháněly dva lodní šrouby. Nejvyšší rychlost dosahovala 28 uzlů. Dosah byl 11 000 námořních mil při rychlosti 18 uzlů.\n\nV roce 1942 bylo plavidlo upraveno pro nesení 12 miniponorek typu A. Protiletadlová výzbroj byla posílena o další 25mm kanóny.\n\nDíky své rychlosti byla loď často využívána jako rychlý transport. V roce 1942 se účastnila bitvy u Midway. Později zapojila do tzv. tokijského expresu. Dne 3. října 1942 byla u Guadalcanalu poškozena americkými letadly. Dne 22. července 1943 byla poblíž Bougainville potopena americkými letadly.\n"}
{"id": "1530807", "url": "https://cs.wikipedia.org/wiki?curid=1530807", "title": "Akicušima", "text": "Akicušima\n\nAkicušima (: ) byl nosič hydroplánů japonského císařského námořnictva. Ve službě byl v letech 1942–1944. Účastnil se druhé světové války, ve které byl roku 1944 potopen americkými letadly.\n\nPlavidlo postavila loděnice Kawasaki v Kobe. Stavba byla zahájena 29. října 1940, na vodu byla loď spuštěna 25. července 1941 a dne 29. dubna 1942 byla přijata do služby. Stavba sesterské lodě \"Čihaja\" a dalších tří plánovaných jednotek byla zrušena.\n\nVýzbroj tvořily čtyři 127mm kanóny typu 89 a čtyři 25mm kanóny typu 96 (později byl jejich počet dále zvýšen). Nesen byl jeden velký hydroplán Kawaniši H8K. K manipulaci s ním sloužil jeřáb. Pohonný systém tvořily čtyři diesely o výkonu 8000 k, které poháněly dva lodní šrouby. Nejvyšší rychlost dosahovala 19 uzlů.\n\nDne 24. září 1944 byla poblíž ostrova Coron v souostroví Palawan na Filipínách potopena americkými palubními letadly ze skupiny TF 38.\n\n"}
{"id": "1530808", "url": "https://cs.wikipedia.org/wiki?curid=1530808", "title": "Teplický tunel", "text": "Teplický tunel\n\nTeplický tunel se nachází na železniční trati 047 Trutnov – Teplice nad Metují mezi stanicemi Teplice nad Metují město a Teplice nad Metují v km 31,221–31,451, v nadmořské výšce 470 m. Je jednokolejný a neelektrifikovaný.\n\nPodle projektu vídeňské firmy E. Gross & Co. byla zahájená výstavba trati Trutnov – Teplice nad Metují v roce 1906 společností \"Lokalbahn Wekelsdorf–Parschnitz–Trautenau\" (\"Místní dráha Trutnov - Teplice nad Metují\"), která získala koncesi na výstavbu v roce 1906. Tunel byl proražen v roce 1908 v délce 230 m. První vlak projel tratí 7. srpna 1908.\n\nV období od 4. srpna 2015 do 31. prosince 2016 byla provedena rekonstrukce tunelu. Původní kamenné ostění vykazovalo značné poškození a průsaky vody. Pro zvýšení rychlosti a bezpečnosti provozu bylo potřeba provést novou profilaci. Byl snesen kolejový vršek, odtěženo štěrkové lože a vybudovány přístupové cesty. Oba portály byly rozebrány a z obou stran probíhala ražba nového profilu pomocí nové rakouské tunelovací metody. Po ukončené betonáži ostění následovalo vyzdění obou portálů z původních očištěných kvádrů. Profil tunelu byl zvětšen o půl metru ve výšce a o jeden metr na šířce. Rekonstrukci provedla firma Subterra a. s. \n\n\n"}
{"id": "1530809", "url": "https://cs.wikipedia.org/wiki?curid=1530809", "title": "Vozovna Košíře", "text": "Vozovna Košíře\n\nVozovna Košíře bylo technické zařízení zbudované na jihozápadě Prahy, v městské části Košíře, které sloužilo k deponování a opravám tramvají. V době svého otevření, dne 1. října 1902, však ještě lokalita netvořila součást metropole, neboť Košíře se součástí hlavního města staly až roku 1922. Když na začátku 20. století koupily Elektrické podniky královského hlavního města elektrickou dráhu Smíchov–Košíře, zbudovaly při její trase novou vozovnu o třech lodích, každé o pěti kolejích. Celkově mohlo být ve vozovně odstaveno 45 vozů. Tramvajový provoz objekt využíval do roku 1937, kdy zahájila provoz motolská vozovna. Odpojení vozovny v Košířích od kolejové sítě nastalo až o dva roky později (1939). Po dobu těchto dvou let sloužila vozovna k odstavování starých tramvají a k opravám trolejbusů. Jejich opravy ve zdejších prostorách pokračovaly až do roku 1972, kdy byl tento dopravní prostředek v Praze zrušen. Následně objekt využívalo učiliště. V závěru druhé dekády 21. století se objevily plány na přebudování vozovny na tržnici.\n"}
{"id": "1530812", "url": "https://cs.wikipedia.org/wiki?curid=1530812", "title": "Proces Zela a spol.", "text": "Proces Zela a spol.\n\nProces Biskup Zela a společníci byl v pořadí druhý velký politický proticírkevní proces, nazývaný také \"proces proti vatikánským agentům v Československu\" (předcházel mu v roce 1950 proces Machalka a spol.). Vykonstruovaný proces s biskupem Zelou a osmi dalšími obviněnými probíhal od 27. listopadu 1950 do 2. prosince 1950 a všichni obvinění byli shledáni vinnými. Nejvyšší trest dostal Jan Opasek (doživotí), ostatní byli odsouzeni k 10 až 25 rokům vězení (dohromady 150 let těžkého žaláře). Dva z nich (Stanislav Jarolímek a Josef Čihák) trest nepřežili.\n\nPo přezkumném řízení byl 18. června 1969 Městským soudem v Praze rozsudek v plném rozsahu zrušen.\n\nObžalované vybrala 25. září 1950 koordinační komise, složená ze zástupců Státního úřadu pro věci církevní, státní prokuratury a ministerstev spravedlnosti a národní obrany:\n\n\nCelý proces byl podrobně připraven, byl vybrán spolehlivý senát i prokurátoři. Průběh byl denně hodnocen, o procesu byly vydávány tiskové zprávy a nechyběly ani rozhlasové relace.\n\nHlavní líčení před Státním soudem v Praze bylo zahájeno 27.11.1950. Předsedou pětičlenného senátu byl JUDr. Jaroslav Novák, přísedícími JUDr. Karel Bedrna a JUDr. Zdeněk Kaláb. Žalobu přednesl prokurátor JUDr. Karel Čížek. Všichni obvinění byli žalováni ze zločinů velezrady a vyzvědačství, a dále dr. Zela, dr. Kulač a dr. Boukal ze zločinu veřejného násilí zlomyslným konáním, dr. Zela a dr. Švec ze zločinu podvodu a dr. Zela ještě z účasti na zločinu podvodu.\n\nŽaloba podrobně uváděla podíl jednotlivých obžalovaných zejména na následujících skutcích:\n\n\nPo přednesení obžaloby proces pokračoval výslechy jednotlivých obviněných a předvolaných svědků. První den byli vyslechnuti dr. Zela a dr. Čihák. Druhý den proces pokračoval výslechy dr. Kulače, dr. Boukala, dr. Švece a dr. Mandla. Třetí den vypovídali Václav Mrtvý, dr. Jarolímek a Jan Opasek. Čtvrtý den byli předvoláni svědci, kterých bylo celkem 13. Pátý den pokračoval proces přednesením posudku znalce z oboru mezinárodního a církevního práva, kterým byl ustanoven univerzitní profesor dr. Antonín Hobza. Pak pronesli své závěrečné řeči prokurátoři JUDr. Ján Feješ a JUDr. Karel Čížek. Následovaly řeči obhájců a poslední slovo obviněných. Konečně 2.12.1950 byl vynesen rozsudek, proti němuž se obvinění vzdali opravných prostředků a museli okamžitě nastoupit trest.\n\nBezprostředně po skončení procesu o něm tehdejší Ministerstvo spravedlnosti v prosinci 1950 vydalo publikaci „\"Proces proti vatikánským agentům v Československu\"“. \n\nRozsudkem Státního soudu byli všichni obvinění shledáni vinnými v celém rozsahu obžaloby. Kromě trestů odnětí svobody jim byly uděleny i peněžní tresty (ve výši 10 až 150 tisíc Kčs), a také byla vyslovena konfiskace celého jmění a ztráta čestných práv občanských. Tresty odnětí svobody:\n\n\n\n\n"}
{"id": "1530816", "url": "https://cs.wikipedia.org/wiki?curid=1530816", "title": "Beneš-Mráz Be-56 Beta-Major", "text": "Beneš-Mráz Be-56 Beta-Major\n\nBeneš-Mráz Be-56 Beta-Major byl československý akrobatický a cvičný jednomístný dolnoplošník z třicátých let 20. století, který byl vyvinut v roce 1936. Jednalo se o \"sesterský\" typ k letounu Beneš-Mráz Be-52 Beta-Major, od něhož se lišil zejména jednosedadlovým uspořádáním. Letoun konstrukce Ing. Pavla Beneše vyrobila továrna Ing. P. Beneš a Ing. J. Mráz v Chocni, pro ni ve velmi plodném roce 1936. Toho roku bylo představeno dalších šest letounů z Chocně: Be-150 Beta-Junior, Be-250 Beta-Major, Be-52 Beta-Major, Be-501 Bibi, Be-502 Bibi a Be-550 Bibi.\nJednalo se o další model do řady úspěšných předválečných letadel této firmy, která byla vyráběna pro sportovní a školní účely. Byl postaven pouze jeden prototyp, který byl imatrikulován jako OK-BEG.\n\nKonstrukce dolnokřídlého jednoplošníku Beneš-Mráz Be-56 Beta-Major vycházela z konstrukci dalších dvou, předchozích typů akrobatických letadel, dvousedadlovek Be-50 a Be-52. Oba tyto letouny byly vybaveny invertními, čtyřválcovými motory Walter, Walter Minor 4 (Be-50) a Walter Major 4 (Be-52). Oproti letounu Be-52 byl letoun Be-56 značně odlehčen a jako jednosedadlový letoun byl pro použití v akrobacii více obratný a lépe ovladatelný. Letoun byl mimo továrních zkoušek důkladně zkoušen ve Vojenském technickém leteckém ústavu (VTLÚ). Rozhodnutím Ministerstva veřejných prací dle Zprávy č. 59/1936 na základě vyhovujících zkoušek získal letoun oprávnění k používání při mezinárodních letech.\n\nNásledně byl letoun za pilotáže šéfpilota ing. Josefa Koukala předváděn potencionálním zájemcům v zahraničí. Bylo to např. v Belgii, Rumunsku a Bulharsku, avšak bez úspěchu. Případnému uplatnění na trhu rovněž nepomohlo osazení motorem Major 4, který podobně jako u dalších letounů Beneš-Mráz, kde byl použit, se projevoval jako zdroj neustálých potíží pramenících z vibrací tohoto motoru v oblasti nízkých otáček. Letoun byl vystavován na celostátní letecké výstavě v Praze, která se konala od 12. června do 6. července 1937. Koncem září 1937 se konal hojně obsazený III. národní let RČS a II. národní soutěž v letecké akrobacii spojená s leteckým dnem ve Kbelích. Do těchto podniků již továrna letoun Be-56 nepřihlásila.\nTato otevřená jednosedadlovka tvarově připomínala svou \"sestru\" Beneš-Mráz Be-52 Beta-Major, s níž se shodovala v řadě základních rozměrů. \n\nKřídla byla shodná s Be-52, ale vykazovala vyšší bezpečnostní násobek (16) při nižší celkové hmotnosti letadla. Trup měl prostor pouze pro pilota a v něm umístěné řízení bylo stejného, jednoduchého provedení jako v Be-52. V trupu před pilotním kokpitem byla umístěna jediná benzínová nádrž.\n\nStřední část křídel byla provedena v jednom celku s trupem s tím, že obě vnější části křídel byly zavěšeny na zesílených kováních pomocí speciálních čepů. Dýhovaná křídla se směrem ke konci rapidně zužovala. Obdélníkový průřez trupu s klenutou horní částí odpovídal použitému řadovému motoru. Vpředu byl ukončen přepážkou s protipožární stěnou, na níž bylo uchyceno motorové lože. Samotný prostor v kokpitu počítal i s dostatečným místem pro umístění padáku. Kokpit byl vybaven všemi nezbytnými přístroji pro řízení letounu včetně přístrojů pro let v mlze.\n\nPodvozek byl dvoudílný se značným rozchodem kol a aerodynamickými, kalhotovými kryty kol. Každá, samostatná část podvozku byla přichycena k přední stěně hlavního podélníku 4 šrouby.\n\nMotor Walter Major 4 byl pružně uložen na gumových podložkách. Motorové lože bylo svařeno z ocelových trubek. Snadno odklopitelné kryty dovolovaly z obou stran snadný přístup k motoru.\nVlastníkem letounu byla choceňská továrna. Byl používán pro předváděcí lety a pro účast na leteckých výstavách. Bylo o něm psáno, že má znamenitou stoupavost a dostup, že s ním lze bezpečně provádět lety střemhlav, jak vyplynulo ze zkoušek u VTLÚ.\n\nTento jediný stroj Be-56 byl následně používán slovenským letectvem po německém obsazení Československa v roce 1939. Za druhé světové války byl registrován na Slovensku (se změněnou imatrikulací OK-MAB) a využívaly jej Slovenské vzdušné zbraně pro výcvik pilotů. \n\n\nÚdaje dle\n\n\n\n\n\n"}
{"id": "1530817", "url": "https://cs.wikipedia.org/wiki?curid=1530817", "title": "Marugame", "text": "Marugame\n\nMarugame () je město v prefektuře Kagawě v Japonsku. K roku 2019 v něm žilo přes 109 tisíc obyvatel.\n\nMarugame leží na severním břehu ostrova Šikoku na pobřeží Vnitřního moře. Prochází přes něj železniční trať Takamacu – Uwadžima.\n\nMarugame získalo status města v období Meidži v dubnu 1899. \n"}
{"id": "1530818", "url": "https://cs.wikipedia.org/wiki?curid=1530818", "title": "Pekingská technická univerzita", "text": "Pekingská technická univerzita\n\nPekingská technická univerzita () je univerzita v Pekingu, hlavním městě Čínské lidové republiky. Vznikla jako technická univerzitě v Jen-anu v provincii Šen-si v roce 1940, během druhé čínsko-japonské války a čínské občanské války se několikrát stěhovala a v Pekingu sídlí až od konce čtyřicátých let dvacátého století. Patří do Projektu 211 čínské vlády zaměřujícího se na zlepšení výzkumných standardů na univerzitách.\n\nHlavní kampus má v obvodě Chaj-tien a má rozlohu přes 920 tisíc čtverečních metrů. Další pekingský kampus je v Liang-siangu v obvodě Fang-šan a pak má univerzita ještě mimopekingské kampusy v Ču-chaji v provincii Kuang-tung a v Čching-chuang-tau v provincii Che-pej.\n\nK roku 2010 měla univerzita bezmála 44 tisíc studentů a přibližně 3,4 tisíce zaměstnanců.\n"}
{"id": "1530825", "url": "https://cs.wikipedia.org/wiki?curid=1530825", "title": "Pavel Nohel", "text": "Pavel Nohel\n\nPavel Nohel (* 24. února 1967) je bývalý český hokejový útočník. \n\nV československé a české lize hrál za HC Kometa Brno, HC Olomouc, HC Becherovka Karlovy Vary, HC Bohemex Trade Opava, HC Femax Havířov a HC Vítkovice. Nastoupil ve 403 ligových utkáních, dal 67 ligových gólů a měl 98 asistencí. V nižších soutěžích hrál i za TJ Lokomotiva Ingstav Brno, VTJ Tábor, Duklu Jihlava „B“, HC Senators Rosice, HC Senators Žďár nad Sázavou, HC Jestřábi Prostějov a HC Břeclav.\n"}
{"id": "1530829", "url": "https://cs.wikipedia.org/wiki?curid=1530829", "title": "Martin Oliva", "text": "Martin Oliva\n\nMartin Oliva (* 23. srpna 1951 Brno) je český archeolog, specializuje se na paleolit a mezolit v českých zemích a těžbu kamenných surovin v pravěku. Přes 20 let vedl Ústav Anthropos v Brně, byl správcem Věstonické venuše. Pracuje v Moravském zemském muzeu v Brně.\n\nByl členem rady Préhistoire Européenne v Lutychu (1987-2001), je místopředsedou České archeologické společnosti, šéfredaktorem časopisu Acta Musei Moraviae, Scientiae sociales, členem ediční rady časopisu Anthropologie a Archeologických rozhledů.\n\nJe autorem mnoha vědeckých děl v oblasti archeologie paleolitu, mezolitu a různých aspektů pravěkého hornictví. Provádí rozsáhlé systematické odkryvy v exploatační oblasti rohovců v Krumlovském lese s prokazovanou těžbou od mezolitu po dobu halštatskou.\n\nPo absolvování Strojní průmyslové školy v Brně studoval v letech 1975-1980 archeologii a historii na dnešní Filozofické fakultě Masarykovy univerzity (FF MU) v Brně (bývalé Univerzity Jana Evangelisty Purkyně - UJEP), studium ukončil roku 1980 diplomovou prací \"Aurignacien na Moravě\". V roce 2001 se habilitoval prací \"Pravěká těžba silicitů ve střední Evropě a výzkum v Krumlovském lese.\" Svoji disertaci s názvem \"Pravěké hornictví v Krumlovském lese. Vznik a vývoj industriálně-sakrální krajiny na jižní Moravě\" obhájil v roce 2010 a získal titul doktor historických věd. \n\nNa konci studia nastoupil do oddělení pravěku Moravského zemského muzea.V roce 1981 absolvoval půlroční stáž na Institutu du Quaternaire na Univerzitě Bordeaux I, což bylo jedno z hlavních center výzkumu paleolitu v klasické “akvitánské” oblasti, vedené profesorem François Bordesem. Po návratu pracoval ve stejném oddělení MZM, roku 1982 přešel do Muzea Vysočiny Třebíč (tehdy \"Západomoravské muzeum) a\" působil zde do roku 1986. Na tomto pracovišti vytvořil u nás první formalizovaný slovník archeologického materiálu pro počítačovou evidenci, která se právě tam začala rozvíjet. Do MZM se vrátil v roce 1986, a to jako archeolog ústavu Anthropos po doc. PhDr. Karlu Valochovi, DrSc. V muzeu byl téhož roku pověřen vedením rozsáhlého zachraňovacího výzkumu v Milovicích na jižní Moravě, který prováděl do roku 1991. Hlavním výsledkem výzkumu byl objev chýše z mamutích kostí, dosud jediné mimo východní Evropu, a odkryv rozsáhlých akumulací mamutích kostí. Lokalita byla vybrána za jednu z exkurzních zastávek XII. kongresu UISPP v Bratislavě.\n\nRoku 1996 absolvoval dvouměsíční stáž na univerzitě v Lutychu a kratší pobyt na Katolické univerzitě v Lovani. Zúčastnil se aktivně světových kongresů UISPP 1991 v Bratislavě, 1996 ve Forli, 2001 v Lutychu, 2006 v Lisabonu a 2015 v Burgosu, mezinárodních silexových konferencí ve Varšavě 1995, v Bochumi 2001, v Madridu 2009, ve Vídni 2010, v Krzemionkách 2019, ročních mítinků Evropské asociace archeologů v Lyonu 2004, Corku 2005 a na Maltě 2008, nebo kongresu Americké antropologické asociace v San Juanu roce 2006.\n\nV roce 1990 byl na konferenci v Belgii zvolen zástupcem České republiky v osmé (mladopaleolitické) komisi UISPP (Union Internationale des Sciences Préhistoriques et Protohistoriques – Mezinárodní unie prehistorických a protohistorických věd). V roce 1992 působil jako hostující profesor na  Université Paris IV Panthéon-Sorbonne.V letech 2000-2003 byl členem mezinárodní pracovní skupiny při Institut de Paléontologie Humaine v Paříži.\n\nPedagogickou činnost zahájil roku 1986 na katedře archeologie FF UJEP, dnes na FF MU v Brně, kde vedl a dosud vede základní kurzy paleolitu, stabilně středoevropského a střídavě i evropského, působí zde i jako oponent, školitel doktorandů a člen zkušebních komisí. Paleolit střední Evropy přednáší od roku 2003 rovněž na Západočeské univerzitě v Plzni a od roku 2010 také na Univerzitě Karlově v Praze, dříve působil též na univerzitách v Opavě a Bratislavě.\n\nVe své diplomové práci na téma moravského aurignacienu vycházel především z vlastních sběrů štípané industrie, aktualizovaná diplomová práce vyšla roku 1987 jakožto samostatný svazek Studií muzea Kroměřížska. Výzkumem v Milovicích zahájil celkové zpracování moravského gravettienu, které završil v roce 1999 obhájením doktorské disertační práce (Ph.D.) \"Gravettien na Moravě\". V monografii o milovickém gravettienu z roku 2009 se pak zabýval především významem akumulací mamutích kostí.\n\nOd roku 1992 provádí plánovitý soustavný odkryv v exploatační oblasti rohovce u Krumlovského lesa.V roce 1994 začal spolu s touto lokalitou zkoumat těžní jámy na rohovec v Krumlovském lese, jedná se o lokalitu s nejdelší těžební činností v Evropě, trvající nejméně od počátku mezolitu do starší doby železné. Těžba z mezolitu byla identifikovaná roku 2016.\n\nV rámci terénní výzkumné činnosti vedl jako řešitel šest grantových projektů, u dalších tří byl spoluřešitelem. Projekty se týkaly pospaleolitických štípaných industrií, těžby v Krumlovském lese a stanice lovců mamutů u Milovic, kompendia českého paleolitu a digitalizace fotoarchívu Karla Absolona. V oblasti teoretické měla značný ohlas jeho reinterpretace tzv. hromadného hrobu z Předmostí jakožto druhotné depozice vybraných kostí a rozpoznání atributů šamanismu v hrobě Brno 2. \n\nNěkteré práce jsou zaměřeny etnograficko-etnologicky a slouží jako podklady tvorby modelů životních situací evropských paleolitců. V oblasti muzeologie je autorem několika krátkodobých výstav v třebíčském muzeu (archeologie) a a stálých expozic v pavilonu Anthropos MZM.\n\nKnižní publikace\n\n\n\nČlánky - výběr\n\n\n\n"}
{"id": "1530833", "url": "https://cs.wikipedia.org/wiki?curid=1530833", "title": "Stefan Reichmuth", "text": "Stefan Reichmuth\n\nStefan Reichmuth (* 20. září 1994 Schwyz) je švýcarský zápasník–volnostylař.\n\nVyrůstal v obci Grosswangen v Lucernském kantonu. Zápasení se věnoval v nedalekém Willsau v klubu Lions od 10 let pod vedením Thomase Bucheliho. Od roku 2015 je součástí armádního programu na podporu vrcholových sportovců. Ve švýcarské volnostylařské reprezentaci se pohyboval od roku 2014 ve váze do 74 kg. Na olympijskou sezonu 2016 najal švýcarský zápasnický svaz rumunského trenéra Nicolae Ghițu, pod jehož vedením se přesunul do vyšší váhové kategorie do 86 kg. Na kvalifikačních turnajích pro start na olympijské hry v Riu ještě neuspěl, ale v roce 2019 třetím místem na mistrovství světa v Nur-Sultanu kvalifikoval na olympijské hry v Tokiu v roce 2020.\n\n"}
{"id": "1530837", "url": "https://cs.wikipedia.org/wiki?curid=1530837", "title": "Kashima Soccer Stadium", "text": "Kashima Soccer Stadium\n\nKashima Soccer Stadium () je víceúčelový stadion sloužící zejména pro fotbal v Kašimě. Pojme 40 728 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Domácí zápasy zde hraje fotbalový klub Kashima Antlers\n\nVyvolávalo vhodné místo pro účast v J. League, proto bylo v roce 1991 rozhodnuto postavit nový stadion a v březnu 1993 byla výstavba dokončena. V té době měl asi kapacitu pro 15 000 diváků a byl prvním stadionem v Japonsku postaveným výhradně pro fotbal. První zápas se zde konala 4. května 1993 mezi domácím týmem Kashima Antlers a Fluminense FC z Brazílie. Stadion byl vybrán pro hostování několik zápasu v Mistrovství světa ve fotbale 2002, které se konalo v Japonsku a Jižní Koreji. Proto byl stadion rozšířen a v květnu 2001 byl dokončen. Při Letních olympijských hrách v roce 2020 v Tokiu se zde budou konat zápasy ve fotbale.\n"}
{"id": "1530840", "url": "https://cs.wikipedia.org/wiki?curid=1530840", "title": "Ticarcilin", "text": "Ticarcilin\n\nTicarcilin řadíme mezi karboxypeniciliny. Je téměř vždy vyráběný a užívaný v kombinaci s kyselinou klavulanovou jako ticarcilin / klavulanová kyselina . Jelikož se jedná o penicilin, patří spadá do větší třídy beta-laktamových antibiotik. Klinicky je nejčastěji užíván jako injekční antibiotikum pro léčbu vyvolanou gramnegativními bakteriemi, zejména \"Pseudomonas aeruginosa\". Pro léčbu pseudomonádových infekcí je často kombinován s dalšími antibiotiky, např. s aminoglykosidovým antibiotikem gentamicinem. Ticarcilin je také jedním z mála antibiotik účinných při léčbě infekce vyvolaných \"Stenotrophomonas maltophilia.\" Jeho spektrum účinnosti je však shodné s karbenicilinem, je však několikanásobně účinější na kmeny \"Enterobacter spp\"., \"Proteus vulgaris\" a \"Bacteroides fragillis\". Méně účinný je na G+ koky. Rezistentní jsou bakterie z rodu \"Enterococcus\" a \"Klebsiella\". \n\nJe dodáván jako bílý nebo světle žlutý prášek, který je snadno rozpustný ve vodě, ale měl by být rozpuštěn pouze těsně před použitím, aby se zabránilo jeho degradaci. \n\nMateria medica: \"Ticarcillinum\", \"Ticarcillinum dinatricum\", \"Ticarcillinum dinatricum pro injectione \" \n\nByl patentován v roce 1963. \n\nBaktericidní účinky ticarcilinu vyplývají z jeho schopnosti zabránit zesíťovatění peptidoglykanu během syntézy buněčné stěny, v okamžiku bakteriálního dělení, což způsobují smrt bakterie. \n\nTicarcilin, stejně jako penicilin, obsahuje β-laktamový kruh. Ten je možné štěpit bakteriálními beta-laktamázami, což má za následek inaktivaci antibiotika. Bakterie, které mohou produkovat β-laktamázy, jsou proto rezistentní na β-laktamová antibiotika. Proto je ticarcilin často kombinován s inhibitory β-laktamázy, jako je kyselina klavulanová ( ko-tikarclav ).Ticarcilin může částečně díky běžnému beta-laktamovému kruhu vyvolat u pacientů alergických na penicilin reakce. Dalšími vedlejšími reakce mohou být nauzea, průjem a lokální zarudnutí kůže. \n\nV molekulární biologii je ticarcilin používán jako alternativa k ampicilinu k testování absorpce markerových genů na bakterie. Zabraňuje výskytu satelitních kolonií, ke kterým dochází, když se ampicilin rozpadá v médiu. Také je užíván v rostlinné molekulární biologii, jelikož je schopen účinně likvidovat \"Agrobacterium\", které je schopno předávát geny do rostlinných buněk. \n\nTicarcilin se neabsorbuje perorálně, proto musí být podáván intravenózní nebo intramuskulární injekcí. Následující dávky jsou určeny pro kombinaci tricarcilin s kyselinou klavulanovou. \n\nPes, kočka: 40 - 100 mg/kg živé hmotnosti nitrožilně či nitrosvalově každých 4-6 hodin \n\nDrobní hlodavci (králík, činčila, křeček, morče, pískomil): nepoužívá se \n\nPtáci: 150 - 200 mg/kg živé hmotnosti nitrožilně či nitrosvalově každých 8-12 hodin \n\n\nKarbenicilin se v lékařství používá především kvůli nízké toxicitě a použitelnosti při léčbě infekcí močových cest způsobených citlivými druhy Pseudomonas . Díky nízké účinnosti, nízké orální aktivitě a náchylnosti k bakteriálním beta-laktamázám je často k nahrazován látkami bez těchto deficitů. Jednou z jeho náhrad je tikarcilin. Jeho vznik vycházel z dobře známé skutečnosti, že dvojmocná síra je zhruba ekvivalentní vinylové skupině (např. methiopropamin, sufentanil, pizotylin atd.). \n\nSyntéza začíná tím, že je připraven monobenzylester kyseliny 3-thienylmalonové, který se převevádí na kyselý chlorid účinkem SOCl2 a ten pak kondenzuje s kyselinou 6-aminopenicillanovou (6-APA). Následná hydrogenolýza (Pd/C) dokončuje syntézu ticarcilinu. \n"}
{"id": "1530841", "url": "https://cs.wikipedia.org/wiki?curid=1530841", "title": "Pisarzowice", "text": "Pisarzowice\n\nPisarzowice je vesnice v Polsku v Dolnoslezském vojvodsví. Administrativně spadá do obce Kamienna Góra. Zastavěná část má podlouhlý charakter orientovaný u silnice. Její severní část se nachází v CHKO Rudawski Park. Podél hlavní silnce protéká potok Bystra. Nachází se zde kostel Nanebevzetí Panny Marie.\n"}
{"id": "1530842", "url": "https://cs.wikipedia.org/wiki?curid=1530842", "title": "Denka Big Swan Stadium", "text": "Denka Big Swan Stadium\n\nDenka Big Swan Stadium (též Big Swan či ) je víceúčelový stadion sloužící zejména pro fotbal a atletiku v Niigatě. Pojme 42 300 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Domácí zápasy zde hraje fotbalový klub Albirex Niigata.\n\nStadion byl postaven v roce 2001 při příležitosti Mistrovství světa ve fotbale 2002, které se konalo v Japonsku a Jižní Koreji. Náklady na stavbu činily 269 milionů €. \n\nJeho přezdívka „Velká labuť“ pochází z jeho tvaru a barvy, která připomíná křídla tohoto ptáka. V roce 2007 koupila společnost Tohoku Electric Power práva na název stadionu Niigata Stadium za 120 milionů €EUR ročně, čímž se stadion proměnil jako stadion „Big Swan Stadium Tohoku Denryoku“. V září 2013 koupila firma Denki Kagaku Kogyo (Denka) práva na jmenování za 70 milionů €EUR ročně a stadion byl v dohodě přejmenován jako „Denka Big Swan Stadium“.\n"}
{"id": "1530847", "url": "https://cs.wikipedia.org/wiki?curid=1530847", "title": "Kepa Arrizabalaga", "text": "Kepa Arrizabalaga\n\nKepa Arrizabalaga Revuelta (* 3. října 1994, Ondarroa) je španělský fotbalový brankář, který od roku 2018 chytá za anglický klub Chelsea FC. Patří mezi odchovance baskického klubu Athletic Bilbao. Na reprezentační úrovni chytá za Španělsko.\n\nPro Kepu byla průlomová sezóna 2016/17, kdy se ujal role brankářské jedničky v Athleticu Bilbao. Tuto roli si podržel i pro další sezónu 2017/18, v jejímž průběhu prodloužil kontrakt do léta 2015. V tomto období o něj projevil zájem španělský gigant Real Madrid, který hledal brankáře namísto Keylora Navase.\n\nV ročníku 2018/19 se ocitl v anglické Premier League a pod koučem Mauriziem Sarrim odchytal 36 ze 38 zápasů ligy. Zbylé dva zápasy odchytal jeho kolega, druhý brankář Willy Caballero.\nBěhem lednového venkovního zápasu s AFC Bournemouth dostal inkasoval 4 branky,\no dva týdny později dostal šest branek od \"Citizens\".\nCelkově si v lize připsal 14 udržených čistých kont, obdržel celkově 39 gólů a podílel se na tom, že měla Chelsea třetí nejlepší obranu za vedoucí dvojicí Manchester City – Liverpool.\n\nBěhem finálového klání s Manchesterem City chytal Kepa od úvodní minuty, zápas skončil v normální hrací době 0:0 a nerozhodlo ani prodloužení. V závěru prodloužení byl Kepa ošetřován. Trenér Sarri hodlal Kepu střídat a vyslat do hry brankářskou dvojku Caballera, který dříve působil u \"Citizens\", Kepa však střídání odmítl a ani spoluhráči a rozhodčí na tom nic nezměnili. Kepa tedy na hřišti zůstal i na penaltový rozstřel, během kterého sice zneškodnil první penaltu Saného, Chelsea však prohrála 3:4.\nKepa byl klubem pokutován (přišel o týdenní plat) a další zápas odchytal Caballero.\n\nPod novým trenérem Frankem Lampardem si udržel post jedničky a nastoupil do prvního zápasu nové sezóny Premier League, během kterého inkasoval čtyřikrát od Manchesteru United. Chelsea po pěti zápasech ligy inkasovala již v 11 případech.\n\n"}
{"id": "1530848", "url": "https://cs.wikipedia.org/wiki?curid=1530848", "title": "Džebel Arkanu", "text": "Džebel Arkanu\n\nMount Arkanu nebo Džebel Arkanu je hora v jihovýchodní Libyi o nadmořské výšce 1435 metrů v libyjské části Libyjské pouště v liduprázdné krajině přibližně 50 kilometrů západně od hranic s Egyptem a severozápadně od hranic se Súdánem. Přibližně 250 kilometrů severozápadně se nachází oázy Kufra. \n\nHora se nachází v Libyjské poušti v okrese Kufra v Libyi, asi 300 kilometrů jihovýchodně od města El Tag. Přibližně 70 km od Mount Arkenu se nachází dvojice kráterů Arkenu. Hora vystupuje 500 metrů nad okolní náhorní plošinu Džilf al-Kabír a oázu v údolí. Masív Mount Arkanu má délku 28 kilometrů a je široký 18 km. \n\nHora je známa od roku 1892 z arabských zdrojů, poprvé byla prozkoumána v roce 1923 Ahmedem Hassaneinem. Hora se skládá z intruzívní žuly. Je odvodňována systémem malých vádí, největší je 15 km dlouhé a orientované z východu na západ. Vegetaci v něm tvoří keře, tráva a z ojedinělých stromů. \n\nVádí se využívá jako pastvina. Beduíni každý rok přivedou stáda do údolí, zablokují vchod, který se nachází se v nadmořské výšce 598 metrů kameny a po třech měsících se vrátí pro svůj dobytek zpět. \n\n"}
{"id": "1530851", "url": "https://cs.wikipedia.org/wiki?curid=1530851", "title": "Czarnów", "text": "Czarnów\n\nCzarnów je vesnice na jihu Polska nacházející se na západ od Kamienne Góry. Jedná se o několik domů roztroušených ve svahu. Prochází tudy několik turistických tras. \n"}
{"id": "1530856", "url": "https://cs.wikipedia.org/wiki?curid=1530856", "title": "Tlacopán", "text": "Tlacopán\n\nTlacopán, nazývaný také Tacuba, byl předkolumbovským mezoamerickým městským státem na západním břehu jezera Texcoco v místě sousedícím s Tacubou dnešního Ciudad de México. Tlacomatzinem založený Tlacopán bylo městským státem a královstvím Tepaneků podřízené nedalekému Azcapotzalcu. Nedaleko Tlacopánu se nacházelo město Tiliuhcan. Jeho sousedy byly také městské státy Tenochtitlán a Texcoco, se kterými později tvořil jádro Aztéckého trojspolku (Aztécké říše). K tomu došlo právě po dobytí Azcapotzalca, na kterém se Tlacopán podílel spolu Tenochtitlánem a Texcocem. V trojspolku dosáhl Tlacopán vedle dvou svých mocnějších spojenců nižšího postavení coby v pořadí třetího města, a tak dostával pouze pětinu ze získané kořisti ze společných vojenských tažení.\n\nTrojspolek zanikl roku 1521, kdy bylo pod vedením Hernána Cortése celé Mexiko dobyto Španěly s pomocí domorodých spojenců. V průběhu staletí se moderní Ciudad de México rozšířilo i na místo, kde stával někdejší Tlacopán, v blízkosti Tacuby městské části Miguel Hidalgo.\n"}
{"id": "1530857", "url": "https://cs.wikipedia.org/wiki?curid=1530857", "title": "Konrád III. (rozcestník)", "text": "Konrád III. (rozcestník)\n\nJméno Konrád III. používalo v historii několik osob:\n\n"}
{"id": "1530859", "url": "https://cs.wikipedia.org/wiki?curid=1530859", "title": "Clarinet Factory", "text": "Clarinet Factory\n\nClarinet Factory je česká hudební skupina, klarinetový kvartet z Prahy. Vystupuje po celém světě, ve složení Jindřich Pavliš (klarinet, kapelník, člen PKF – Prague Philharmonia), Luděk Boura (klarinet, Státní opera Praha), Vojtěch Nýdl (klarinet, Symfonický orchestr Českého rozhlasu, PKF – Prague Philharmonia, Afflatus Quintet) a Petr „Pepíno“ Valášek (basklarinet, Orchestr Karla Vlacha).\n\n\"stručně\"\n\nV roce 2008 založila Lenka Dusilová společně s Beatou Hlavenkovou a klarinetovým kvartetem Clarinet Factory novou formaci \"Eternal Seekers\", s kterou ve stejný rok natočili a vydali eponymní album \"Eternal Seekers\", za které Lenka získala v roce 2009 cenu Akademie populární hudby Anděl v kategorii „Nejlepší zpěvačka“. Píseň \"Smiluje\" z tohoto alba je úvodní písní filmu \"Rodina je základ státu\" (2011) od režiséra a scenáristy Roberta Sedláčka. \n\nProjekt \"Meadows\" získal ocenění Classic Prague Awards 2017 v kategorii Crossover. Také klip ke skladbě \"Bolek i lolek\", který v roce 2017 natočil eRno Le Mentholé s Elisou Pirondeau v belgickém Lutychu na vlakovém nádraží Liège-Guillemins architekta Santiaga Calatravy získal ocenění. Další host Joe Acheson z britských \"Hidden Orchestra\" přispěl k soundu této skladby, když nasbíral zvuky lokálky ve středočeských Zákolanech a ptačí zpěv, z nich pak vytvořil dalšího, virtuálního hudebníka.\n\n\n\n"}
{"id": "1530860", "url": "https://cs.wikipedia.org/wiki?curid=1530860", "title": "Ōita Stadium", "text": "Ōita Stadium\n\nŌita Stadium (též Showa Denko Dome Oita či ) je víceúčelový stadion sloužící zejména pro fotbal a atletiku v Óitě. Pojme 40 000 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Domácí zápasy zde hraje fotbalový klub Oita Trinita.\n\nStadion byl postaven v roce 2001 při příležitosti Mistrovství světa ve fotbale 2002, které se konalo v Japonsku a Jižní Koreji. Navrhl ho známý architekt Kišó Kurokawa a stavba započala v roce 1998. Zvláštností stadionu je zatahovací střešní kupole, která má celkový průměr 245 metrů. Pohyblivý střešní konstrukce se skládá z ocelového rámu opatřených světlopropustnou PTFE stavební membránou, čímž je potažena. Otevření nebo zavření střechy trvá 20 minut. Nejprve jeho kapacita byla pro 43 000 diváků. Po skončení Mistrovství světa ve fotbale 2002 však byla ze stadionu odstraněna přední polovina řad pohyblivých sedadel. Dnešní maximální počet sedadel je 40 000, z toho 34 000 jsou trvale nainstalována a 6 000 sedadel, která lze instalovat do předních řad. Od 1. března 2006 byl Kyushu Sekiyu Dome pojmenován po společnosti na výrobu minerálních olejů. V roce 2010 se Ōita Bank stala sponzorem a dostal název Ōita Bank Dome. V roce 2019 byl přejmenován na Showa Denko Dome Oita po japonské chemické společnosti Shōwa Denkō K.K.\n\nV roce 2019 se stal jedním ze stadionu, kde proběhly zápasy v Mistrovství světa v rugby.\n"}
{"id": "1530863", "url": "https://cs.wikipedia.org/wiki?curid=1530863", "title": "Jan Hamřík", "text": "Jan Hamřík\n\nJan Hamřík (* 3. prosince 1940) je bývalý československý sáňkař. \n\nNa IX. ZOH v Innsbrucku 1964 skončil v závodě jednotlivců na 10. místě a v závodě dvojic na 8. místě (s Jiřím Hujerem). Na X. ZOH v Grenoble 1968 skončil v závodě jednotlivců na 15. místě a v závodě dvojic na 14. místě (s Františkem Halířem).\n\n"}
{"id": "1530868", "url": "https://cs.wikipedia.org/wiki?curid=1530868", "title": "Jane (Tyrannosaurus)", "text": "Jane (Tyrannosaurus)\n\n\"Jane\" (také \"BMRP 2002.4.1\") je neformální označení pro výborně zachovalý kosterní exemplář mláděte teropodního dinosaura druhu \"Tyrannosaurus rex\". V současnosti patří k nejznámějším a nejkompletnějším juvenilním fosilním exemplářům tohoto populárního dravého dinosaura.\n\n\"Jane\" zahynula ve věku 13 let a v té době měřila na délku kolem 6,5 metru. Oproti dospělým exemplářům tedy byla téměř o polovinu \"kratší\" a vážila přibližně jen desetinu jejich hmotnosti. Živá hmotnost jedince \"Jane\" byla různými metodami odhadnuta asi na 600 až 1200 kilogramů. Jednalo se tedy o mládě, které ještě nedospělo k bodu růstového spurtu, kdy začali dospívající tyranosauři nabírat na váze až kolem 700 kg ročně a nakonec dosáhli hmotnosti až kolem 9000 kg. \n\nCelkem bylo objeveno 145 fosilních kostí \"Jane\", což odpovídá zhruba 52 % kompletnosti. Jedná se tedy o zdaleka nejkompletněji zachovanou fosilní kostru mláděte druhu \"T. rex\". Fosilie ležela pohřbená na své pravé straně, výměra vykopávek činila 4 metry čtvereční. Spolu s fosilií \"Jane\" bylo objeveno také množství zkamenělin pozdně křídových rostlin, které dokládají, že tento dinosaurus obýval prostředí záplavových nížin. \"Jane\" žila v období nejsvrchnější křídy (geologický stupeň maastricht), asi před 67 až 66 miliony let, a představovala tak jednoho z posledních žijících druhohorních dinosaurů.\n\nMladí jedinci tyranosaurů zřejmě dokázali rychle běhat, jak dokládají objevené série jejich fosilních stop i modely jejich fyziologie a funkční morfologie. Jejich proporcionálně dlouhé a štíhlé nohy (dobře patrné právě u \"Jane\") jim zřejmě propůjčovaly schopnost vyvinout rychlost až kolem 50 km/h.\n\nFosilie \"Jane\" byly objeveny Carol Tuckovou a Billem Harrisonem v roce 2001 na území jihovýchodní Montany (kraj Garfield), a to v sedimentech souvrství Hell Creek. O rok později byly zkameněliny vykopány a staly se součástí sbírek i expozice \"Burpee Museum of Natural History\" ve městě Rockford v Illinois. Exemplář dostal katalogové označení \"BMRP 2002.4.1\" a byl prohlášen za nejkvalitnější zkamenělinu tyranosauřího mláděte na světě. Podle některých paleontologů se může jednat naopak o dospělý exemplář pochybného druhu \"Nanotyrannus lancensis\", převažující názor v něm ale spatřuje mládě druhu \"T. rex\".\n\nDalšími známými exempláři tohoto druhu jsou například \"Sue\" z Jižní Dakoty (umístěný ve Fieldově muzeu v Chicagu), dále exemplář \"Stan\", rovněž z Jižní Dakoty nebo \"Trix\" z Montany (umístěný v holanském Leidenu). Zatímco \"Sue\" je s hmotností až kolem 8400 kg jeden z největších exemplářů (spolu s jedincem zvaným \"Scotty\" z kanadské provincie Saskatchewan), \"Trix\" je nejspíš nejstarším známým jedincem s odhadovaným věkem přes 30 let. V současnosti je známo již téměř šedesát fosilních exemplářů druhu \"T. rex\", a to v různém stupni a kvalitě dochování.\n\n\n"}
{"id": "1530872", "url": "https://cs.wikipedia.org/wiki?curid=1530872", "title": "Nabakia", "text": "Nabakia\n\nNabakia nebo Nabakevi nebo Bataigvara ( Набакьиа nebo Баҭаигәара, ნაბაკევი – Nabakevi) je vesnice v Abcházii v okrese Gali. Leží přibližně 15 km jižně od okresního města Gali. Na západě a severozápadě sousedí s Ganachlebem a s První Otobajou, na severu se Sidou, na severovýchodě s Taglanem a na východě a jihu se nachází hranice s Gruzií, za níž se nacházejí obce Churča a Šamgona z kraje Samegrelo – Horní Svanetie, první jmenovaná se nachází ještě na pravém břehu řeky Inguri, druhá už na levém břehu.\n\nOficiálním názvem obce je Vesnický okrsek Nabakia \"(rusky Набакевская сельская администрация, abchazsky Набакьиа ақыҭа ахадара)\". Za časů Sovětského svazu se okrsek jmenoval Nabakevský selsovět \"(Набакевский сельсовет)\".\n\nV obci se do roku 2017 nacházel hraniční přechod mezi Abcházií a Gruzií.\n\nSoučástí Nabakiji jsou následující části:\n\n\nNabakia resp. Bataigvara se do roku 1952 jmenovala Bagari (გაბარი), poté Nabakevi (ნაბაკევი). V minulosti byla součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti. Selsovět původně zahrnoval i sousední obce Ganachleba a Churča, avšak obě byly osamostatněny a Churča byla úplně vyčleněna z okresu Gali.\n\nBěhem války v Abcházii v letech 1992–1993 byla obec ovládána gruzínskými vládními jednotkami a po skončení bojů se obyvatelstvo ocitlo pod vládou separatistické Abcházie. Zatímco Gruzie nadále používá název Nabakevi, abchazští separatisté obec přejmenovali na Nabakia a později na Bataigvara.\n\nDle Moskevských dohod z roku 1994 o klidu zbraní а o rozdělení bojujících stran byla Nabakia resp. Bataigvara začleněna do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. V obci vznikla ruská vojenská základna a nové malé sídliště pro ruské pohraničníky, hlídající hranici s Gruzií.\n\nHraniční přechod Abcházie s Gruzií se nacházel na mostě přes potok Churča, a přímo za ním se nachází základna a ubikace pro ruské vojáky. Proto zde docházelo k incidentům. Nejhorším případem byla střelba v Churče na autobusy dne 21. května 2008, kterými se gruzínské obyvatelstvo Nabakie dopravovalo k volbám v Gruzii. Dle očitých svědků ale celý incident byl zinscenován gruzínskými ozbrojenými složkami, neboť ke střelbě došlo z opačné strany než z Abcházie. Po pádu Saakašviliho režimu v Gruzii bylo dokončeno vyšetřování incidentu a dva bývalí gruzínští důstojníci byli v roce 2014 uznáni vinnými z překročení svých pravomocí, avšak byli zproštěni obvinění z terorismu.\n\nV březnu 2017 došlo k uzavření hraničního přechodu z Nabakije do Churči a hranice byla obehnána dvojitým plotem s ostnatými dráty. V lednu 2017 proto došlo k protestům proti tomuto plánovanému uzavření přechodu, který používali místní k dopravě do zaměstnání či za obchodem nebo děti do školy na gruzínské straně, kde bylo k dispozici kvalitnější vzdělání než v abchazských školách.\n\nDle nejnovějšího sčítání lidu z roku 2011 je počet obyvatel této obce 999 a jejich složení následovné:\n\n\nPřed válkou v Abcházii žilo v obci 834 obyvatel, v celém Nabakevském selsovětu 2067 obyvatel.\n\n"}
{"id": "1530876", "url": "https://cs.wikipedia.org/wiki?curid=1530876", "title": "Seoul World Cup Stadium", "text": "Seoul World Cup Stadium\n\nSeoul World Cup Stadium (též Sangam Stadium či ) je víceúčelový stadion sloužící zejména pro fotbal v Soulu. Pojme 66 422 diváků. Domácí zápasy zde hraje fotbalový klub FC Seoul a Jihokorejská fotbalová reprezentace. Byl postaven pro Mistrovství světa ve fotbale 2002.\n\nV současnosti je druhým největším stadionem v Jižní Koreji po Olympijském stadionu v Soulu a je největším obdélníkovým stadionem v Asii. Střecha má tvar připomínajícího tradičního korejského draka. Je vysoká 50 metrů, podepřena 16 stožáry a zakrývá 90 % sedadel stadionu. Plátno ze skleněných vláken a polykarbonátové glazury vypadá, jako by byla vyrobena z hanji, což je tradiční korejský papír. V noci je stadion osvětlen teplým, tlumeným světlem, podobným světlu tradiční papírové korejské lampy. \n\nByl to jeden z 20 stadionů, kde se pořádaly zápasy mistrovství světa ve fotbale v roce 2002 a v roce 2007 se zde odehrávaly zápasy v Mistrovství světa ve fotbale hráčů do 17 let 2007.\n"}
{"id": "1530885", "url": "https://cs.wikipedia.org/wiki?curid=1530885", "title": "Eduard Elpl", "text": "Eduard Elpl\n\nEduard Elpl (9. října 1871 Líšeň, nyní Brno-Líšeň – 21. srpna 1959 Líšeň) byl český (moravský) spisovatel, autor knih pro mládež, povoláním učitel.\n\nNarodil se v rodině pololáníka v Líšni Eduarda Elpla a jeho manželky Jozefky, rozené Grünové. Byl učitelem, později řídícím učitelem v Líšni, kde setrval i po odchodu do důchodu. \n\nDne 12. září 1901 se v Líšni oženil s Marií, rozenou Štěpánkovou (1882–??). Z prvního manželství se narodila dcera Františka, provdaná Hanzlová, ze druhého synové František (lékař) a Eduard, dcery Růžena a Amálie.\n\nSyn Mirek Elpl (vlastním jménem ing. Eduard Elpl, 1905–1960) byl spisovatel a báňský inženýr.\n\nEduard Elpl byl dlouholetým kronikářem Líšně, aktivně usiloval o založení líšeňského muzea. Byl členem Moravského kola spisovatelů.\n\n\nPo Eduardu Elplovi a jeho synovi Mirkovi Elplovi je pojmenována ulice \"Elplova\" v Líšni.\n\n"}
{"id": "1530887", "url": "https://cs.wikipedia.org/wiki?curid=1530887", "title": "John Ernest Williamson", "text": "John Ernest Williamson\n\nJohn Ernest Williamson (8. prosince 1881 – 15. července 1966) byl anglický podvodní fotograf a kameraman. Vynalezl „fotosféru“, ze které natáčel a fotografoval podmořskou oblast. Je považován za prvního člověka, který pořídil podvodní fotografii z ponorky a v roce 1914 natočil první film pod vodou.\n\nNarodil se v anglickém Liverpoolu 1881 Charlesovi Williamsonovi, námořnímu kapitánovi z Norfolku ve Virginii. Charles vymyslel hlubokou podmořskou trubku, vyrobenou ze soustředných železných prstenů, „která se táhla jako harmonika“. Trubka byla používána pro opravy pod vodou a pro záchranu lodí. V roce 1912 použil Williamson své zařízení k fotografování podvodních fotografií v přístavu Norfolk. Poté fotosféru rozšířil, pojmenoval ji \"Jules Verne\" a používal ji k natáčení filmů. Svůj první podmořský film natočil na Bahamách.\n\nWilliamson založil filmovou společnost Submarine Film Corporation. Jejich první celovečerní film vyšel v roce 1914 a byl nazván \"Thirty Leagues Under the Sea\" v hlavní roli s Williamsonem v souboji se žralokem. Společnost Submarine Film Corporation také spolupracovala s dalšími společnostmi, jako například Thanhouser Company. J. Ernest Williamson a jeho bratr George M. Williamson mohli pomocí své fotosféry natočit filmové záběry, které byly poté finalizovány a distribuovány dalšími specialisty a společnostmi.\n\nJohn Ernest Williamson zemřel 15. července 1966 ve věku 84 let.\n\n"}
{"id": "1530888", "url": "https://cs.wikipedia.org/wiki?curid=1530888", "title": "Vědecko-výzkumná stanice Panská Lhota", "text": "Vědecko-výzkumná stanice Panská Lhota\n\nVědecko-výzkumná stanice (VVS) Panská Lhota je součástí Ústavu archeologie a muzeologie Masarykovy univerzity v Brně. VVS původně sloužila jako zázemí pro systematický výzkum nedaleké zříceniny hradu Rokštejn, který započal pod vedením prof. Zdeňka Měřínského v roce 1981. \n\nV současnosti se činnost stanice rozšířila na různé aspekty zkoumání lidské společnosti v minulosti (především středověku), ať už experimentální archeologií, prospekcemi zaniklých středověkých vsí, či archeometrickými metodami.\n\nVVS Panská Lhota zahrnuje tyto oddělení a laboratoře, souhrnně označované jako RokLab (zkratka Rokštejnské Laboratoře):\n\n\n"}
{"id": "1530897", "url": "https://cs.wikipedia.org/wiki?curid=1530897", "title": "Louis Boutan", "text": "Louis Boutan\n\nLouis Marie-Auguste Boutan (6. března 1859 Versailles – 6. dubna 1934 Tigzirt) byl francouzský biolog a fotograf. Byl průkopníkem v oblasti podvodní fotografie.\n\nNarodil se jako syn Augustina Boutana ve Versailles a vystudoval biologii a přírodní historii na univerzitě v Paříži. V roce 1880 byl jmenován zástupcem vedoucího organizace francouzské výstavy na mezinárodní výstavě v Melbourne. V Austrálii pak zůstal 18 měsíců, cestoval po kontinentu a identifikoval nové druhy zvířat. V roce 1886 byl Boutan jmenován maître de conférences na univerzitě v Lille. Ve stejném roce se naučil potápět. V roce 1893 byl jmenován profesorem na Laboratoire Arago. Během toho roku se svým bratrem Augustem vyvinuli vybavení pro podvodní fotografii. V článku v časopisu \"The Illustrated Monthly Magazine\" popsal svůj aparát. Článek obsahoval ilustraci jedné z jeho fotografických kamer a několik podvodních snímků. Boutan vyvinul zábleskovou žárovku, kterou bylo možné používat pod vodou. Později pro osvětlení používal uhlíková oblouková světla.\n\nV roce 1898 vydal první knihu o podvodní fotografii \"La Photographie sous-marine et les programes de la photographie\". Snímky jeho podvodních fotografií byly uvedeny na výstavě Universelle v Paříži v roce 1900.\n\nV roce 1904 byl poslán do Hanoje, aby prozkoumal vylepšení rýže a kultury perel. V roce 1908 se vrátil do Francie. V roce 1910 byl jmenován profesorem zoologie a fyziologie zvířat na univerzitě v Bordeaux. V letech 1914 a 1916 pracoval Boutan a jeho bratr na potápěčském obleku pro francouzskou armádu. Po válce zahájil výzkum umělé výroby perel a stal se tak jedním z prvních, který tento subjekt zkoumal. V roce 1921 byl jmenován ředitelem stanice Biologique d'Arcachon. V roce 1924 byl jmenován předsedou všeobecné zoologie na fakultě věd na univerzitě v Alžíru ; byl také jmenován ředitelem stanice d'Aquaculture et de Pêches de Castiglione a inspektorem pro alžírský rybolov.\n\nV roce 1929 odešel do Alžírska do Tigzirt. Zemřel tam 6. dubna 1934 ve věku 75 let.\n\nV roce 2010 byl Boutan jmenován do International Scuba Diving Hall of Fame jako jeden z prvních průkopníků.\n"}
{"id": "1530900", "url": "https://cs.wikipedia.org/wiki?curid=1530900", "title": "Rodrigues Neto", "text": "Rodrigues Neto\n\nRodrigues Neto, celým jménem José Rodrigues Neto (6. prosince 1949 Galiléia – 29. dubna 2019 Rio de Janeiro), byl brazilský fotbalový obránce. \n\nProfesionálně hrál v Brazílii za Clube de Regatas do Flamengo, Fluminense FC a Botafogo de Futebol e Regatas, dále v Argentině za Club Ferro Carril Oeste, v Brazílii za Internacional Porto Alegre, v Argentině za CA Boca Juniors, v Brazílii za São Cristóvão de Futebol e Regatas a v Hongkongu za South China AA. \nZa Brazilskou fotbalovou reprezentaci nastoupil v letech 1972–1989 celkem v 11 reprezentačních utkáních. S reprezentací Brazílie získal bronzovou medaili na Mistrovství světa ve fotbale 1978, nastoupil ve 4 utkáních.\n\n"}
{"id": "1530901", "url": "https://cs.wikipedia.org/wiki?curid=1530901", "title": "Bakov nad Jizerou město", "text": "Bakov nad Jizerou město\n\nŽelezniční zastávka Bakov nad Jizerou město se nachází ve stejnojmenném městě na jednokolejné neelektrifikované železniční trati 063 Bakov nad Jizerou – Kopidlno a 070 Praha – Turnov v km 83,470 v nadmořské výšce 225 m.\n\nV roce 1883 byla zprovozněna místní železniční trať Bakov–Dolní Bousov–Libáň společnosti České obchodní dráhy. Nová železniční zastávka na této trati \"Bakov město\" (\"Bakov Stadt\") byla otevřena 1. června 1889. Zastávka byla velmi vzdálená od Bakova, proto v květnu 1890 byla přemístěná blíže městu. Od roku 1924 nese název \"Bakov nad Jizerou město\".\n\nPůvodní zastávka byla vybavena dřevěnou čekárnou, nástupiště byla sypaná. V pozdější době byla přestavěna a v přístavku zřízena prodejna jízdenek. V roce 1916 byly postaveny toalety a v roce 1927 byla čekárna vybavena kamny, v roce 1936 byla zavedeno elektrické osvětlení.\n\nV roce 2014 zastávka prošla generální rekonstrukcí. Stará čekárna byla nahrazena novým otevřeným přístřeškem z části zděným a z části proskleným, k dispozici jsou kovové lavičky a stojan na kola. Nástupiště s jednou hranou v délce 175 metrů je zvýšené, dlážděné a osvětlené pěti lampami. K nástupišti byl nově zřízen přístup po širokém schodišti nebo po bezbariérovém chodníku.\n\n\n\n"}
{"id": "1530921", "url": "https://cs.wikipedia.org/wiki?curid=1530921", "title": "Pieter van der Aa", "text": "Pieter van der Aa\n\nPieter van der Aa (1659 Leiden − srpen 1733 Leiden) byl nizozemský vydavatel a tiskař.\n\nPieter van der Aa se narodil roku 1659 v Leidenu. Měl bratra Balduina, který se živil jako tiskař, a Hildebranda, jenž byl rytcem. S oběma bratry později úzce spolupracoval. Se svojí kariérou vydavatele začal už v roce 1683. Nejprve vydával klasické texty vztahující se k medicíně a vědě obecně, později především atlasy a mapy. Roku 1715 byla jeho tiskárna prohlášena za oficiální tiskárnu města Leidenu i místní univerzity. Zemřel v roce 1733. Nejznámější mapy, které vytiskl, popisovali Afriku (především Madagaskar a Maroko). Ačkoli on sám vydával v latině, jím vydaná díla byla po jeho smrti často tištěna v holandštině nebo francouzštině. Mezi nejdůležitější díla, které vydal, patří: \"Gronovii thesaurus antiquitatum graecarum\" (1697−1702), \"Graevii thes. ant. romanarum\" (1694−99), \"Graevii thes. ant. et historiae Siciliae\" (1723−25) a \"Erasmi oper\" (1703−1706).\n"}
{"id": "1530926", "url": "https://cs.wikipedia.org/wiki?curid=1530926", "title": "Dobrotice (železniční zastávka)", "text": "Dobrotice (železniční zastávka)\n\nDobrotice je železniční zastávka na trati 303 otevřená v roce 1882. V zastávce se neprodávají jízdenky, odbavení probíhá ve vlaku. Nachází se v Dobroticích, což je část obce Holešov. Nachází se mezi zastávkou Jankovice a stanicí Holešov. V této zastávce zastavují jen osobní vlaky, s výjimkou jednoho spěšného vlaku (stav v roce 2019). Pro všechny pravidelné vlaky je to v roce 2019 znamení. Na zastávce zastavují (v roce 2019) jednotky 844, 814 a 810.\n\nDokument \"Střípky z Kroměřížských drah\" říká: „Budova dobrotické zastávky byla postavena v roce 1882, současně se stavbou Kroměřížské místní dráhy. První úpravy provedla Severní dráha v roce 1888, kdy bylo postaveno skladiště, sociální zařízení a upravena cesta k nové nakládkové a vykládkové koleji. Byla také provedena přestavba studny s pitnou vodou na ruční čerpání.\n\nV roce 1912 byly závory na místním přejezdu upraveny na ruční klikový pohon a odbor pro udržování dráhy provedl běžnou údržbu budovy. Elektrický proud byl na zastávce zaveden až po roce 1945. V roce 1948 byl změněn oblouk kolem staniční budovy. Byl zrušen přejezd z Dobrotic do Žop a závorářské stanoviště č. 20 u něj stojící, které dříve plnilo funkci hlásky místo Dobrotic. Přejezd byl nahrazen současným podjezdem o 60 metrů blíže Dobroticím, v místě bývalého propustku.\n\nV roce 1951 prošla budova generální opravou. K budově byla přistavěna nová služební místnost a byly provedeny další úpravy, včetně příjezdové cesty a nástupiště. V roce 1961 bylo zrušeno nákladiště. V roce 1988 byla mechanická oddílová návěstidla nahrazena světelnými, závislost místních ručních závor byla provedena pomocí elektromagnetického zámku. V roce 1990 byla nahozena nová omítka, postaven vodovod ze studny. V roce 1992 byly mechanické závory nahrazeny zabezpečovacím zařízením typu AŽD s kontrolou v Holešově a hláska byla zrušena.\n\nV roce 1999 byl v Dobroticích ukončen prodej jízdenek a zastávka se stala neobsazenou.“\n\nOd té doby je zastávka opuštěna.\n"}
{"id": "1530937", "url": "https://cs.wikipedia.org/wiki?curid=1530937", "title": "Římskokatolická farnost Kratonohy", "text": "Římskokatolická farnost Kratonohy\n\nŘímskokatolická farnost Kratonohy je územním společenstvím římských katolíků v rámci královéhradeckého vikariátu královéhradecké diecéze.\n\nPlebánie v Kratonohách je spolu s gotickým kostelíkem připomínána ve 14. století. Kostel byl v 18. století barokně přestavěn nákladem Jana Václava Michny z Vacínova. Farnost přestala být ve 20. století obsazována sídelním duchovním správcem a místní duchovní správa začala být obstarávána \"ex currendo\" odjinud.\n\nFarnost je spravována ex currendo z Dobřenic.\n\n"}
{"id": "1530940", "url": "https://cs.wikipedia.org/wiki?curid=1530940", "title": "Katedra sociologie, andragogiky a kulturní antropologie Filozofické fakulty Univerzity Palackého v Olomouci", "text": "Katedra sociologie, andragogiky a kulturní antropologie Filozofické fakulty Univerzity Palackého v Olomouci\n\nKatedra sociologie, andragogiky a kulturní antropologie Filozofické fakulty Univerzity Palackého v Olomouci (KSA) je vědecké pracoviště sdružující a v současné době nabízející studium několika společenskovědních oborů a to jak na úrovni bakalářské, magisterské a doktorské. V roce 1971 byla na filozofické fakultě založena \"Katedra aplikované sociologie\" pod vedením doc. Karla Vítka. V roce 1990 byla katedra zrušena, stejně jako katedry \"výchovy a vzdělávání dospělých\" a \"teorie a organizace kulturní práce\", místo nich byla nově založena \"Katedra sociologie a andragogiky\", jejímž prvním vedoucím se stal doc. Vladimír Jochmann. Studium sociologie a andragogiky bylo v roce 2009 doplněno o kulturní antropologii, v roce 2016 o religionistiku a v roce 2019 o migrační studia. Do roku 2019 byl vedoucím katedry prof. Dušan Lužný, který na Univerzitu Palackého v Olomouci přešel v roce 2010 (ale již v roce 2001 se zde habilitoval). Od roku 2020 je vedoucím katedry doc. Miroslav Dopita (vedoucí oboru andragogika).\n\n\n\n\n\n\n\nLaboratoř sociálněvědních výzkumů (LSVV) je univerzitním pracovištěm se zaměřením na základní i aplikovaný výzkum. Jako součást Katedry sociologie, andragogiky a kulturní antropologie Univerzity Palackého v Olomouci poskytuje expertní šetření zejména v oblasti lidských zdrojů a práce s nimi.\n\nDo činnosti LSVV jsou zapojováni studenti Univerzity Palackého v Olomouci.\n\nLSVV nabízí odborné konzultace a zpracování výzkumů s využitím moderních výzkumných metod.\n\nZřízení tohoto výzkumného pracoviště je jedním z výstupů projektu \"Laboratoř sociálně-vědních výzkumů – inovace studijních oborů Sociologie a Politologie a evropská studia v souladu s potřebami trhu práce\" (registrační číslo: CZ.1.07/2.2.00/07.0126), který byl spolufinancován Evropským sociálním fondem a státním rozpočtem České republiky.\n\nGalerie sociální fotografie Katedry sociologie, andragogiky a kulturní antropologie Filozofické fakulty Univerzity Palackého v Olomouci pořádá výstavy fotografií tématicky orientovaných podle zaměření pracoviště.\n\nFotografie témat ze sociologické, andragogické a kulturně antropologické oblasti spoluutvářejí obraz sociálních věd pěstovaných na katedře.\n\n"}
{"id": "1530950", "url": "https://cs.wikipedia.org/wiki?curid=1530950", "title": "Josef Pavka", "text": "Josef Pavka\n\nJosef Pavka (* 30. listopadu 1960) je český bubeník ve skupině Argema a je také jeden z členů její původní sestavy (Josef Pavka - bicí; Stanislav Borovička - kytara; Oldřich Gistr - baskytara; Jaroslav Pavelka - vokály, zpěv; Zbyněk Bobr Horák - zpěv, kytara). V dnešní době je už poslední člen z originálního složení, který je v kapele stále aktivní.\n\nJe zakladatelem skupiny Argema, ve které působí už od roku 1982. \n\n"}
{"id": "1530954", "url": "https://cs.wikipedia.org/wiki?curid=1530954", "title": "Afghánské království", "text": "Afghánské království\n\nKrálovství Afghánistánu (, \"Dǝ Afganistan wākmanān\"; , \"Pādešāhī-ye Afganistan\") byla konstituční monarchie v jižní a střední Asii, založená v roce 1926 jako nástupnický stát po emirátu Afghánistán. Království vyhlásil Amanullah Khan sedm let po svém nástupu na trůn.\n\nAfghánské království ohraničoval Írán na západě, Sovětský svaz na severu, Čína na východě a Pákistán na jihu. Jednalo se o hornatou a převážně suchou zemi o rozloze 652 000 kilometrů čtverečních. Podivný tvar a hranice byly výsledkem toho, že se Afghánistán stal nárazníkem mezi Ruskem a Británií. Vachánský koridor je dobrým příkladem vyrovnávací nárazníkové části země. Sníh byl ve většině oblastí v zimě běžný a srážky byly malé.\n\nZemi obývaly různé etnické skupiny, jako Paštunové, Tádžikové, Hazarové, Uzbekové a mnoho dalších. Většina Afghánců byla muslimská, přibližně 99 % populace. Asi 80–85 % muslimské populace byli sunnité, ostatní byli šíité. Oficiálními jazyky národa byla afghánská perština a paštština. Mnoho Afghánců bylo dvojjazyčných a dokázalo mezi sebou mluvit oběma jazyky.\n\nStejně jako minulý i současný Afghánistán se ekonomicky velmi spoléhal na zemědělství a těžbu. Spojené státy americké i Sovětský svaz investovaly do afghánské ekonomiky, aby získaly vliv v zemi v průběhu studené války. Například program \"Four Point Program\" (Čtyřbodový program) v roce 1951, kdy Afghánistán a Spojené státy podepsaly v Kábulu dohodu o pomoci při hospodářském rozvoji země a o výstavbě 100 km plynovodu z Termezu do Mazáre Šeríf, který postavili sovětští technici. Jeho stavba začala v roce 1954. Afghánistán obdržel od banky Spojených států půjčku 18 500 000 amerických dolarů, aby mohl v USA nakoupit materiál na stavbu, vybavení a služby pro vývojový projekt v údolí řeky Hilmand. Země měla ložiska mastku, slídy, stříbra, olova, berylu, chromitu, mědi, lapisu lazuli a železné rudy.\n\nBratranec krále Zahira Šáha, Mohammed Daoud Khan, podepsal v roce 1956 s Československou republikou dohodu o obchodu se zbraněmi ve výši 3 milionů dolarů a se Sovětským svazem za 32,5 milionů. Dohoda dala afghánské armádě dovezené tanky T-34 a stíhačky MiG-17. Čtvrtina až třetina všech afghánských důstojníků se v roce 1973 školila v Sovětském svazu.\n\n"}
{"id": "1530958", "url": "https://cs.wikipedia.org/wiki?curid=1530958", "title": "Jakub Černorizec", "text": "Jakub Černorizec\n\nJakub Černorizec nebo též \"Jakub Mnich\" ( \"Иаков Черноризец\", či \"Мних Иаков\") byl autor textů o svatém Vladimírovi, Borisi a Glebovi a Izjaslavovi ve druhé půli 11. století.\n\nVýraz \"černorizec\" (doslova: \"oblečen v černou řízu\") je nejnižší stupeň v hierarchii pravoslavných mnichů.\n\nJakubu Černorizciovi jsou připisovány následující spisy:\n\nJe možné, že byl Jakub tako autorem staroruského překladu\n\nTyto texty jsou významnou památkou staroruské literatury. Jsou nejstarším dochovaným popisem o událostech na Kyjevské Rusi v 10. a 11. století ve staroruštině a byly významnou předlohou pro Nestorovu kroniku. Některé údaje se však rozchízejí s líčením jiných kronik. Např. podle Jakuba Černorizce proběhl křest sv. Vladimíra ještě před jeho cestou do Chersonésu a Konstantinopole, zatímco jiné staroruské a arabské prameny shodně uvádějí, že měl být pokřtěn v Konstantinopoli, proto jsou některé Jakubovy údaje považovány za nespolehlivé.\n\n"}
{"id": "1530961", "url": "https://cs.wikipedia.org/wiki?curid=1530961", "title": "Vodní elektrárna Bjelyj Ugol", "text": "Vodní elektrárna Bjelyj Ugol\n\nVodní elektrárna \"Bjelyj Ugol\" (rusky \"ГЭС «Белый уголь»\") je vodní dílo na řece Podkumok v Stavropolském kraji v Rusku. Je jednou z nejstarších vodních elektráren v Rusku a první vodní elektrárnou na světě pracující v energetického systému. \n\nV období budování prvních vodních elektráren na přelomu 19. a 20.století byl při hledání vhodných lokalit upřednostňován spád nad průtokem. V rozlehlém Ruském impériu splňovaly tyto požadavky oblasti v podhůří Kavkazu. Vhodné podmínky nabízela řeka Podkumok v oblasti lázeňských středisek. V roce 1902 vypracovali největší elektrotechnické kapacity Ruska z Petrohradského polytechnického institutu Henrich Osipovič Graftio a Michail Andrejevič Chatelain projekt, ve kterém byla jako ideální možnost pro vybudování potřebného derivačního kanálu zvolen okraj lázeňského města Jessentuki. Technickou podporou projektu byla i železnice, probíhající nedalekým sídlem Miněralnyje Vody. Stavba vodního díla byla zahájena 11. května 1903 a a již v srpnu téhož roku začala elektrárna dodávat elektřinu pro čerpání minerálních vod do van sanatorií a pro osvětlení letovisek Jessentuki, Pjatigorsk, Kislovodsk a Železnovodsk. Osvětlení zajišťovalo 400 obloukových lamp a mezi Kislovodskem a Pjatigorskem byly postaveny tramvajové linky. Vše zajišťoval provoz dvou turbín o celkovém výkonu 900 koňských sil, poháněných vodou na spádu 15 m.\n\nNapájení čtyř měst bylo uskutečněno čtyřmi vzdušnými třífázovými vedeními o napětí 8 000 V. Původní název \"Centrální vodní elektrárna Pjatigorsk\" byla v roce 1911 změněna na Bjelyj Ugol – Bílé uhlí, aby vyjadřoval čistotu vodní energie.   \n\nZimní průtok však nezajišťoval dostatečný výkon a proto byly v letovisku Pjatigorsk instalovány dva dieselové generátory střídavého proudu o výkonu srovnatelném s výkonem vodní elektrárny. \n\nPod vedením profesorů H. O. Graftia a M. A. Chatelaina byly v roce 1913 obě elektrárny paralelně napojeny do energetického systému. 26. března 1913 pracoval zhruba hodinu při napětí 8 kV první energetický systém na světě při paralelním spojení dieselové a vodní elektrárny na vzdálenosti 20 km. Od vodní elektrárny bylo odebráno asi 50 kW a od dieselové 180 -250 kW.  \n\nV roce 1943 byla elektrárna zničena ustupujícími německými vojsky a v roce 1947 byla opět zprovozněna. \n\nV létě 1977 se hladina řeky Podkumok zvýšila o 3,6 m, zaplavila většinu území Jessentuki a zcela zničila derivační systém jednodenní regulace. Provoz elektrárny byl zastaven. V letech 1989-1990 byly provedeny restaurační práce, ale elektrárnu se nepodařilo přivést k dlouhodobému provozu. V roce 2002 zničila zařízení další povodeň. Uvedení historického vodního díla do provozu je reálné, k roku 2019 se však nenašel investor. \n\nBudova elektrárny slouží od roku 1980 jako muzeum. Na stěnu budovy byla umístěna deska s nápisem „\"První paralelní provoz dvou elektráren v Rusku a ve světě provedl profesor Chatelain v březnu 1913. Princip paralelního provozu elektráren byl použit v plánu GOELRO a v Jednotném energetickém systému SSSR\".“\n\n\n"}
{"id": "1530962", "url": "https://cs.wikipedia.org/wiki?curid=1530962", "title": "Andreas Aagesen", "text": "Andreas Aagesen\n\nAndreas Aagesen (5. srpna 1826 Kodaň − 26. října 1879 Kodaň) byl dánský právník.\n\nAagesen vystudoval právo na univerzitě v Kodani a Christianshavnu. Tyto studia na čas přerušila jeho účast v první šlesvické válce roku 1848, ve které válčil jako velitel záložního praporu. Od roku 1855 působil jako profesor právní vědy na univerzitě v Kodani, kde vyučoval římské právo. V roce 1870 byl jmenován členem komise pro vypracování námořního a obchodního zákoníku. Roku 1882 se podílel na vytvoření navigačního zákona. V roce 1879 byl zvolen členem horní komory Dánského parlamentu. Je autorem knih \"Bidrag til Læren om Overdragelse af Ejendomsret, Bemærkinger om Rettigheder over Ting\" (Copenhagen, 1866, 1871-1872) a\n\"Fortegnelse over Retssamlinger, Retslitteratur i Danmark, Norge, Sverige\" (Copenhagen, 1876).\n"}
{"id": "1530965", "url": "https://cs.wikipedia.org/wiki?curid=1530965", "title": "Jean de Wouters", "text": "Jean de Wouters\n\nJean Guy Marie Josef \"chevalier\" de Wouters d'Oplinter (27. ledna 1905 Brusel – 1973 Řím) byl belgický vynálezce a letecký inženýr. \n\nNarodil se 27. ledna 1905 v Bruselu. Během druhé světové války pracoval pravděpodobně v letectví, protože má několik patentů na vylepšení letadel z tohoto období. V roce 1957 zkonstruoval podvodní fotoaparát Calypso-Phot pro Jacqua-Yvese Cousteau, který ve Francii prodávala společnost La Spirotechnique. Později v roce 1963 výrobu převzala společnost Nikon, která fotoaparát prodávala pod označením Nikonos (v Evropě jako Calypso-Nikkor). Na něj pak navázala známá řada podvodních fotoaparátů. \n\nZemřel v Římě v roce 1973.\n\nV roce 1957 byl vyroben první sériový fotoaparát určený pro fotografování pod vodou: Calypso. Vyvinul jej Jean de Wouters a vylepšil Jacques-Yves Cousteau. Poprvé byl použit v Austrálii roku 1963. Umožňoval maximální rychlost závěrky 1/1000s. Společnost Nikon později začala vyrábět přístroj s označením Nikonos, s maximální rychlostí závěrky 1/500s. Ten se později stal nejúspěšnějším modelem podvodní řady. Pracuje až do hloubky 60 metrů pod hladinou moře. Calypso byl někdy inzerován jako „CALYPSO-PHOT“.\n\n"}
{"id": "1530966", "url": "https://cs.wikipedia.org/wiki?curid=1530966", "title": "Jižní baptistická konvence", "text": "Jižní baptistická konvence\n\nJižní baptistická konvence (ang. Southern Baptist Convention, ve zkratce SBC) je křesťanská denominace ve Spojených státech amerických, která sdružuje baptistické sbory zejména v jižních státech USA. V severní Americe je po katolické církvi druhým největším křesťanským uskupením. Byla založena v roce 1845 v Augustě ve státě Georgie, v reakci na úsilí o zrušení otroctví a obchodu s otroky.\n"}
{"id": "1530967", "url": "https://cs.wikipedia.org/wiki?curid=1530967", "title": "Luca Lo Pinto", "text": "Luca Lo Pinto\n\nLuca Lo Pinto (* 1981) je italský kurátor umění. Roku 2014 začal jako kurátor pracovat pro vídeňskou výstavní síň Kunsthalle Wien. Působil zde více než pět let. Uspořádal řadu výstav, například umělců Luigiho Ontaniho a Nathalie du Pasquier. Roku 2017 byl kurátorem výstavy \"Publishing as an Artistic Toolbox: 1989–2017\". V roce 2016 připravil výstavu díla C. S. Leigha, která se však nakonec z důvodu Leighovy smrti neuskutečnila. V roce 2019 se stal uměleckým ředitelem muzea MACRO v Římě.\n\n"}
{"id": "1530974", "url": "https://cs.wikipedia.org/wiki?curid=1530974", "title": "Dragon´s Breath", "text": "Dragon´s Breath\n\nDragon's Breath je odrůda chilli papričky původem ze Spojeného království, jež při neoficiálním testování vykázala pálivost 2,48 millionů jednotek Scovilleovy stupnice (SHU), což je výkon, kterým přeskočila donedávna nejpálivější papričku světa Carolina Reaper (až 2,2 milionu SHU) a zařadila se na druhé místo za rekordmanku Pepper X ( 3,18 milionu SHU). \"Guinnessova kniha rekordů\" nicméně dále uvádí na 1. místě papričku Carolina Reaper.\n\n"}
{"id": "1530977", "url": "https://cs.wikipedia.org/wiki?curid=1530977", "title": "Seznam dílů seriálu Mladý Herkules", "text": "Seznam dílů seriálu Mladý Herkules\n\nToto je seznam dílů seriálu \"Mladý Herkules\". Americký fantasy seriál \"Mladý Herkules\" byl premiérově vysílán v letech 1998–1999 na stanici Fox, celkem vzniklo 50 dílů. Seriálu předcházel stejnojmenný pilotní film. Obě díla jsou prequelem seriálu \"Herkules\".\n\n<onlyinclude></onlyinclude>\n\n"}
{"id": "1530979", "url": "https://cs.wikipedia.org/wiki?curid=1530979", "title": "Georges Beuchat", "text": "Georges Beuchat\n\nGeorges Beuchat (11. února 1910 – 1992) byl francouzský vynálezce, potápěč, podnikatel a průkopník podvodních aktivit a zakladatel společnosti Beuchat. \n\nBěhem svého života Georges Beuchat nikdy nepřestal vyvíjet produkty, které výrazně zlepšovally podvodní aktivity. Mnoho z jeho vynálezů a inovací vstoupilo do historie, včetně povrchové bóje v roce 1948, prvního podvodního krytu fotografické kamery v roce 1950 a prvních odvzdušněných ploutví Jetfins v roce 1964.\n\n\n\nVynálezy a výrobky společnosti Beuchat\n\n"}
{"id": "1530981", "url": "https://cs.wikipedia.org/wiki?curid=1530981", "title": "Památník Jana Palacha (Všetaty)", "text": "Památník Jana Palacha (Všetaty)\n\nPamátník Jana Palacha ve Všetatech je pamětní místo a expozice Národního muzea v upraveném rodném domě studenta Jana Palacha, který se v roce 1969 upálil na protest proti počínající normalizaci v Československu. Dům byl postaven v roce 1929, Palach z něj odešel v roce 1969 do Prahy. Od roku 1989 dům chátral až do roku 2014, kdy ho odkoupilo Národní muzeum. To na podobu památníku vyhlásilo architektonickou soutěž, již vyhrál MCA atelier a v roce 2019 došlo k otevření.\n\nUvnitř se nachází expozice zahrnující artefakty z života Jana Palacha a jeho rodiny, pouští se zde také videoprojekce. Dům je otevřený každý den v týdnu kromě pondělí, vstupné je zdarma. Autorem historické expozice je historik Petr Blažek.\n\n"}
{"id": "1530983", "url": "https://cs.wikipedia.org/wiki?curid=1530983", "title": "Korálice", "text": "Korálice\n\nKorálice (\"Corallorhiza\") je rod rostlin z čeledi vstavačovité. Jsou to nevelké, pozemní, přímé, nezelené byliny bez listů a s drobnými květy ve vrcholovém hroznu. Rod zahrnuje 11 druhů s výskytem v Americe, korálice trojklaná se jako jediná vyskytuje i v Eurasii včetně České republiky. Korálice jsou rostliny se zajímavou biologií. Prostřednictvím mykorhizních hub přijímají asimiláty z kořenů blízkých dřevin. Korálice trojklaná je jediný druh, který obsahuje určitý podíl chlorofylu a je v malé míře schopen i fotosyntézy.\n\nKorálice jsou vytrvalé, bezlisté, heteromykotrofní byliny bez pravých kořenů. Podzemní oddenky jsou korálovitého tvaru (odtud jméno), větvené a dužnaté. Stonky jsou přímé, někdy nahloučené, lysé. Květy nenápadné nebo i nápadné a pohledné, přivřené nebo rozevřené, přetočené (resupinátní), v řídkých až hustých, vrcholových, vzpřímených hroznech, podepřených několika blanitými listeny přitisklými ke stonku. Kališní i korunní lístky jsou kopinaté až obkopinaté, na vrcholu špičaté až tupé. Pysk je široce obvejčitý, se dvěma bazálními lamelami a často se dvěma postranními laloky, na bázi zúžený v nehet, bez ostruhy. Sloupek je protáhlý, někdy křídlatý.\nTyčinka je vrcholová a nese 4 kulovité, voskovité brylky bez přívěsků, připojené k lepkavému, trojhrannému viscidiu. Tobolka je převislá, žebernatá.\n\nRod korálice zahrnuje 11 druhů. S výjimkou korálice trojklané, která má rozsáhlý cirkumboreální areál v Eurasii i Severní Americe, jsou všechny druhy rozšířeny pouze v Novém světě. Areál rodu v Americe zahrnuje celou Severní Ameriku včetně subarktických oblastí, Mexiko a Střední Ameriku. Druh \"Corallorhiza ekmanii\" je endemit Hispanioly.\n\nKorálice jsou rostliny se zajímavou biologií.\nV minulosti byly jakožto nezelené rostliny považovány za saprofyty, tedy rostliny získávající živiny z půdního humusu. Později se zjistilo, že se tyto rostliny vyživují prostřednictvím symbiotického vztahu s půdními houbami, tedy prostřednictvím mykorhizy. Daný typ je označován jako orchideoidní mykorhiza a symbiontem jsou stopkovýtrusné houby. Jedná se o endomykorhizu, neboť vlákna hub pronikají do buněk kořenů.\nKorálice trojklaná má symbiotický vztah s houbami čeledi plesňákovité (\"Thelephoraceae\"), zatímco americké druhy \"Coralorrhiza maculata\" a \"Corallorhiza austinae\" s houbami čeledi holubinkovité (\"Russulaceae\"). Podrobné studie ukázaly zajímavou věc, že v tomto symbiotickém vztahu jsou zapojeny i zelené, asimilující dřeviny (v Severní Americe např. borovice pokroucená), které mají symbiotický mykorhizní vztah se stejnou houbou, jejímž myceliem se asimiláty z dřevin dostávají do korálice. Tento tok živin byl prokázán značením radioaktivním uhlíkem. Korálice trojklaná má nadto ve stonku chlorofyl a je v omezené míře schopna i fotosyntézy, zatímco ostatní druhy tohoto rodu chlorofyl postrádají.\n\nKvěty korálice trojklané navštěvují drobné mouchy z čeledi kroužilkovití, které láká slabá pižmová vůně, nebyl u nich však pozorován přenos brylek. V květech dochází k samoopylení opadnutím brylek na bliznu v rané fázi vývoje květu, často dokonce ještě před jeho otevřením, které by umožnilo cizosprášení. Semena se tvoří v hojném počtu.\n\nRod \"Corallorhiza\" je v rámci čeledi \"Orchidaceae\" řazen do podčeledi \"Epidendroideae\", tribu \"Epidendreae\" a podtribu \"Calypsoinae\". Nejblíže příbuzné rody jsou \"Aplectrum\" (1 druh v Severní Americe), \"Cremastra\" (6 druhů ve východní Asii) a \"Oreorchis\" (17 druhů ve východní Asii).\n\n\nKorálice se dosud nepodařilo převést do kultury, což souvisí s jejich mykotrofní výživou a potřebou symbiózy s houbou napojenou v mykorhizním vztahu na listnatou dřevinu.\n\n"}
{"id": "1530989", "url": "https://cs.wikipedia.org/wiki?curid=1530989", "title": "American Music Awards 2018", "text": "American Music Awards 2018\n\nPředávání cen American Music Awards 2018 se konalo 9. října 2018 v Microsoft divadle v Los Angeles v Kalifornii. Ceremoniál byl vysílán stanicí ABC a moderovala ho Tracee Elliss Ross. Rapper a zpěvák XXXTentacion získal cenu v kategorii nejoblíbenější soul/R&B album. Cenu po jeho smrti převzala jeho matka Cleopatra Bernard.\n\n\nTučně jsou označeni vítězové:\n"}
{"id": "1530990", "url": "https://cs.wikipedia.org/wiki?curid=1530990", "title": "William Harding Longley", "text": "William Harding Longley\n\nWilliam Harding Longley (1881 Nové Skotsko – 1937) byl americký botanik. \n\nLongley se narodil v roce 1881 v Novém Skotsku. Vystudoval univerzity Acadia a Yale. V letech 1911–1937 působil jako profesor biologie a botaniky na Goucher College v Baltimoru. Jeho největší prací ve vědě byla studie o roli barev a vzorů u tropických útesových ryb, která byla provedena za pomoci laboratoře Dry Tortugas Laboratory of Carnegie Institution ve Washingtonu, kde pracoval jako ředitel v letech 1922–1937. Studoval také distribuci a vývoj druhu. Studoval mnoho rostlin na místech, jako je Havaj, Samoa, Tortugas a Pacifik, a zkoumal některé v evropských a amerických muzeích. \n\nV roce 1923 William Harding Longley a Charles Martin pořídili první barevné fotografie pod vodou s pomocí hořčíkového blesku.\n\nWilliam Harding Longley zemřel v roce 1937.\n\n"}
{"id": "1531002", "url": "https://cs.wikipedia.org/wiki?curid=1531002", "title": "Véry", "text": "Véry\n\nVéry je francouzská obec v departementu Meuse v regionu Grand Est. Žije zde obyvatel.\n\n"}
{"id": "1531004", "url": "https://cs.wikipedia.org/wiki?curid=1531004", "title": "Memorial (Nyman)", "text": "Memorial (Nyman)\n\nMemorial je epická hudební skladba ve stylu pohřebního pochodu složená Michaelem Nymanem v letech 1984–1985. Byla premiérově (a jedinkrát živě) uvedena 15. června 1985. \n\nJejí první komerční nahrávka byla vydána na soundtracku k filmu \"Kuchař, zloděj, jeho žena a její milenec\" (\"The Cook, the Thief, His Wife & Her Lover\") z konce 80. let. Znovu pak byla nahrána na album \"The Essential Michael Nyman Band\" hudebního uskupení Michael Nyman Band a album \"\". Uvedení skladby na albech \"After Extra Time\" a \"The Best Best of Michael Nyman: 1990–2001\" je již jen reedicí nahrávek z \"Essential\" a soundtracku. \n\nNyman využil pohřební pochod už ve své dřívější práci \"Drowning by Numbers\" a znovu oživil jeho schéma v \"Memorialu\", přičemž jasně určil smrt a její emocionální dopad jako hlavní téma kompozice. Nyman skladbu výslovně věnoval památce 39 fanoušků fotbalového klubu Juventus FC, kteří zemřeli v květnu 1985 při tragédii na Heyselském stadionu v Bruselu. \n\nKompozice si vypůjčila hudební frázi z opery \"Král Artuš\" od barokního skladatele Henryho Purcella, z předehry k árii „What Power Art Thou“ zpívané Studeným Géniem v třetím dějství. Tato fráze se ovšem nesčetněkrát opakuje v minimalistickém duchu. Skladbě dominují první dvě třetiny sekce smyčců a žesťů, podpořené basovou kytarou a bubeníkem. Sopranistka Sarah Leonardová nastupuje až v poslední třetině a její part se skládá hlavně z dlouhých bezeslovných vzlyků, které do kompozice vnáší dramatický efekt. Její zpěv je soustavně o oktávu výš než zbytek orchestru a vytváří tak děsivý efekt vyjadřující bolest a smutek. \n\nNejznámější částí skladby je ve skutečnosti pouze její pátá věta. Šestá věta byla vydána na kompaktním disku pod názvem „Images Were introduced“ v rámci alba \"The Kiss and Other Movements\". Druhá a čtvrtá věta se objevují na albu \"La Traversée de Paris\". Ostatní věty zůstaly nevydané a Nyman označil dílo za „demontované“. \n\nSkladbu popsal Waldemar Januszczak v britském deníku \"Guardian\" jako „malý kousek pokání“. \n\n\"Memorial\" měl silný vliv na filmového režiséra Petera Greenawaye, který se rozhodl přizpůsobit části svého filmu \"Kuchař, zloděj, jeho žena a její milenec\" této skladbě. Ve skutečnosti je tato kompozice možná nejlepším příkladem integrace Nymanovy hudby do Greenawayovy tvorby. Poslední sekvence filmu byla zcela zinscenována kolem páté věty \"Memorialu\". Sekvence představuje průvod nesoucí tělo Milence, připravené Kuchařem, servírované a Manželkou jako jídlo pro jejího manžela, Zloděje. \n\nNa Zimních olympijských hrách v roce 1998 v japonském Naganu využila ruská krasobruslařská dvojice Oksana (Paša) Grišuková a Jevgenij Platov část skladby ve svém volném tanci a získala zlatou medaili. \n\nPozději byla skladba využita v dokumentárním filmu \"Muž na laně\" (2008) a také ve znělce nizozemského televizního pořadu Coena Verbraaka \"Kijken in de Ziel\" (2009–2018). Skladbu využívá při víkendovém vydání zpráv izraelský televizní kanál Channel 2 (\"Arutz Shtaim)\". \n\nV roce 2014 sám skladatel navázal na odkaz obětem z oblasti fotbalu, když složil svou 11. symfonii \"Hillsborough memorial\" a věnoval ji 96 obětem na životech při semifinálovém zápase Liverpoolu s Nottinghamem 15. dubna 1989. Symfonie měla svou světovou premiéru 5. července 2014 v liverpoolské katedrále. \n\n"}
{"id": "1531017", "url": "https://cs.wikipedia.org/wiki?curid=1531017", "title": "Oman vrbolistý", "text": "Oman vrbolistý\n\nOman vrbolistý (\"Inula salicina\") je vytrvalá bylina, která v době kvetení dorůstá do výše okolo půl metru. V české krajině je původní druh a nejčastěji roste na světlých, travnatých stráních, kde kvete v průběhu letních měsíců žlutými květy sestavenými do úborů.\n\nProtože existují výrazné znaky upozorňující na jeho ústup z české přírody, je v \"Červeném seznamu cévnatých rostlin České republiky\" zařazen mezi vzácnější, potenciálně ohrožené druhy, jejichž populace vyžadují další pozornost (C4a).\n\nAreál druhu zaujímá převážnou část mírného pásma Eurasie. Roste téměř v celé Evropě, vyjma Britských ostrovů a severní části Skandinávie. Jižním směrem se vyskytuje po střední Itálii a sever Balkánského poloostrova. Na východ je přes evropské Rusko rozšířen do oblasti Kavkazu a dále přes Sibiř, Střední Asii a severní Čínu sahá až na ruský Dálný východ, Korejský poloostrov a do Japonska. Jihovýchodním směrem je rozšířen po Blízkém východě a v Iráku a Íránu. Zavlečen byl do východních oblastí na severu Spojených států amerických.\n\nV ČR se vyskytuje nejvíce v nížinách a pahorkatinách, hlavně v teplých oblastech severozápadních, středních a východních Čech i na jižní, jihovýchodní a východní Moravě. V některých oblastech, např. v západních Čechách, Podkrkonoší a na severní Moravě, se druh nevyskytuje vůbec a jinde jen roztroušeně.\n\nHemikryptofyt rostoucí na výslunných stráních, slatinných loukách i ve světlých listnatých lesích a křovinách. Vyskytuje se na mokrých i suchých, hlinitých až jílovitých půdách s dostatkem humusu, obvykle na opukách i dalších místech s bazickým podložím, vyhovují mu celoročně teplejší polohy.\n\nV prvém roce po vyrašení ze semene vytvoří listy přízemní růžici, ze které v následných létech vyrůstá lodyha s úbory; během kvetení jsou listy růžice stále zelené. Kvete v červenci a srpnu. Ploidie druhu je 2n = 16.\n\nVytrvalá, až 60 cm vysoká bylina se zelenou lodyhou, která je přímá, v horní části řídce větvená a v dolní části chlupatá. Vyrůstá z horizontálního, široce rozvětveného, červenohnědého oddenku. Je střídavě hustě porostlá jednoduchými, přisedlými, celistvými listy dlouhými 35 až 90 mm a širokými 10 až 35 mm. Čepele mají podlouhlé až kopinaté, na bázi srdčité až poloobjímavé, na vrcholu tupě špičaté, po obvodě drsné a často obloukově prohnuté. Na spodu čepelí je nápadná vystupující síťnatá žilnatina.\n\nÚbory se žlutými květy jsou velké 2,5 až 5,5 cm a vyrůstají jednotlivě, nebo jsou uspořádané v řídkých, až tříčetných chocholičnatých květenstvích. Zákrov je polokulovitý, zákrovní listeny ve více řadách jsou střechovitě uspořádané, vnější jsou kopinaté až vejčité, asi 6 mm dlouhé a dolní část mají blanitou, vnitřní jsou čárkovité a dlouhé asi 10 mm. Květy jsou oboupohlavné, mají pět tyčinek s prašníky a dvě čnělky s bliznami. Ve středu terče zákrovu jsou květy trubkovité, které mají vespod srostlou, pěticípou korunu asi 7 mm dlouhou. Po obvodě je 35 až 70 paprskujících jazykovitých květů s až 20 mm dlouhou ligulou zakončenou třemi zuby.\n\nKvěty jsou opylovány létajícím hmyzem. Plod je hnědá, lysá, žebernatá, až 2 mm dlouhá nažka, která má asi 10 mm dlouhý bílý chmýr složený z mnoha krátkých pérovitých paprsků.\n\nRostlina se rozšiřuje na větší vzdálenosti větrem rozptylovanými semeny (nažkami) a do nejbližšího okolí rozrůstajícím se oddenkem. Oman vrbolistý bývá někdy vyséván do okrasných přírodních trávníků s vyššími bylinami nebo do větších skalek, byly vypěstované okrasné kultivary s mnoha úbory květů.\n\n"}
{"id": "1531028", "url": "https://cs.wikipedia.org/wiki?curid=1531028", "title": "Mohammadhosejn Mohammadaján", "text": "Mohammadhosejn Mohammadaján\n\nMohammadhosejn Mohammadaján (* 19. srpna 1992 Sárí) je íránský zápasník-volnostylař.\n\nPochází ze zápasnické rodiny. Otec Askar je dvojnásobným olympijským medailistou v zápasu ve volném stylu. Zápasení se věnoval od útlého dětství v rodném Sárí. V íránské volnostylařské reprezentaci se pohyboval od roku 2013 ve váze do 86 (84) kg. Od roku 2015 se na žádost reprezentačního trenéra Rasúla Chádema přesunul do vyšší váhy do 97 kg. V přípravě na zářiové mistrovství světa v Las Vegas se však zranil. Následně v říjnu byl pozitivně testován na anabolycký steroid methasterone. Dostal nejvyšší možný trest 4 roky. Později se soudil s íránským zápasnickým svazem, že nepodnikl kroky s odvoláním na snížení trestu na 2 roky. Lék předepsaný lékařem na urychlení hojení zraněné nohy vzal dle vlastních slov bez vědomí následků. Po uplynutí trestu v říjnu 2019 se vrátil do reprezentace.\n\n"}
{"id": "1531030", "url": "https://cs.wikipedia.org/wiki?curid=1531030", "title": "Věčné adorátorky Guadalupanánky", "text": "Věčné adorátorky Guadalupanánky\n\nVěčné adorátorky Guadalupanánky (španělština: \"Religiosas Adoratrices Perpetuas Guadalupanas\") je ženská řeholní kongregace, jejíž zkratkou je A.P.G.\n\nPůvod kongregace se datuje az do roku 1875 kdy Řád Největšího Salvátora od svaté Brigidy se souhlasem mexického arcibiskupa Pelagia Antonia de Labastida y Dávalos založil novou ženskou kongregaci založenou na podobném stylu jako byl řád.\n\nRoku 1885 byla první představenou zvolena María de las Mercedes Méndez Pérez Gil, která je považována za zakladatelku kongregace.\n\nDo roku 1924 byly tyto sestry součástí kongregace Věčných adorátorek od Nejsvětější svátosti. Dne 7. listopadu 1939 schválil Svatý stolec jejich stanovy.\n\nSestry se věnují věčné úctě Nejsvětější svátosti a výchově a vzdělávání mladých křesťanů.\n\nJsou přítomni v Mexiku a v USA; generální kurie se nachází v Ciudad de México.\n\nK roku 2008 měla kongregace 227 sester ve 20 domech.\n\n\n"}
{"id": "1531034", "url": "https://cs.wikipedia.org/wiki?curid=1531034", "title": "Johann Wilhelm Baier", "text": "Johann Wilhelm Baier\n\nJohann Wilhelm Baier (11. listopadu 1647 Norimberk – 19. října 1695 Výmar) byl německý protestantský duchovní a teolog, představitel umírněné luterské ortodoxie.\n\nV letech 1674–1694 působil jako profesor na univerzitě v Jeně, kde zastával i úřad rektora. Nato krátce působil na univerzitě v Halle, kde se střetl s pietisty. Roku 1695 se stal generálním superintendentem a dvorním kazatelem ve Výmaru, avšak zakrátko zemřel. \n\nJeho tchánem byl teolog Johannes Musaeus.\n\nBayerovým nejvýznamnějším dílem je \"Compendium Theologiae Positivae\" z roku 1686, jež bylo mnohokrát přetiskováno a v moderní době i přeloženo do angličtiny.\n\n"}
{"id": "1531036", "url": "https://cs.wikipedia.org/wiki?curid=1531036", "title": "Barcelonská univerzita", "text": "Barcelonská univerzita\n\nBarcelonská universita ( , ) je katalánská univerzita se sídlem v Barceloně. Založena byla v roce 1450 jako třetí univerzita na Iberském poloostrově. Počtem studentů v akreditovaných studijních programech je druhou největší vysokou školu ve Španělsku. Má šestnáct fakult a provozuje mimo jiné své Barcelonské universitní centrum - UNIBA, . Barcelonská univerzita se dlouhodobě umísťuje v žebříčku nejlepších světových univerzit QS TopUniversities a v roce 2018 na 156 místě, jako nejlépe hodnocená ve Španělsku. Dle jiného rankingu je dokonce 81 nejlepší universitou světa. Od roku 2019 je jejím rektorem Joan Elias\n\nUniverzita byla založena královským dekretem uděleným králem Alfonsem V. Aragonským v Neapoli 3. listopadu 1450. Již čtyřicet devět let předtím ovšem ve městě byla vzkvétající lékařská fakulta. Všeobecná studia - (jak byly univerzity v té době běžně nazývány, založena králem Martinem z Aragonu, ale ani Consellem de Cent (barcelonská Rada sta) ani další autoritativní instituce města jí nepřiznaly oficiální status, protože to považovaly za zásah do jejich příslušných jurisdikcí. Alphons Magnanimous potvrdil výsady, ačkoli, byl udělen i na petici Consell de Cent, a tak rada měla vždy zvažovat a uznávat \"Všeobecná studia\" vytvořená v 1450 jako pravou městskou univerzitu, protože to bylo nadále pod jeho kontrolou a finančním zajištěním. \n\n\n\n"}
{"id": "1531037", "url": "https://cs.wikipedia.org/wiki?curid=1531037", "title": "Kremlin Cup 2019 – ženská dvouhra", "text": "Kremlin Cup 2019 – ženská dvouhra\n\nŽenská dvouhra Kremlin Cupu 2019 probíhala ve druhé polovině října 2019. Do singlové soutěže moskevského tenisového turnaje hraného na tvrdém povrchu v hale nastoupilo dvacet osm hráček. Obhájkyní titulu byla ruská tenistka Darja Kasatkinová, kterou v úvodním kole vyřadila Ukrajinka Dajana Jastremská.\n\nČeška Karolína Muchová si postupem do prvního semifinále turnaje v kategorii Premier zajistila debutový průnik mezi třicet nejlepších tenistek na žebříčku WTA. Premiérově také postoupila na jeden ze dvou závěrečných turnajů okruhu, čínský WTA Elite Trophy.\n\nVítězkou se stala třetí nasazená Belinda Bencicová, jež ve finále zdolala ruskou šampionku z roku 2014 Anastasiji Pavljučenkovou po třísetovém průběhu 3–6, 6–1 a 6–1. V probíhající sezóně si po triumfu v Dubaji připsala druhé turnajové vítězství, které představovalo čtvrtý singlový titul na okruhu WTA Tour. Již postup do finále 22leté Švýcarce zajistil debutovou účast na Turnaji mistryň. \n\nČtyři nejvýše nasazené hráčky obdržely volný los do druhého kola.\n"}
{"id": "1531039", "url": "https://cs.wikipedia.org/wiki?curid=1531039", "title": "BGL Luxembourg Open 2019 – ženská dvouhra", "text": "BGL Luxembourg Open 2019 – ženská dvouhra\n\nŽenská dvouhra BGL Luxembourg Open 2019 probíhala ve druhé polovině října 2019. Do singlové soutěže lucemburského tenisového turnaje hraného na tvrdém povrchu v hale nastoupilo třicet dva hráček. \n\nVítězkou se stala nenasazená Lotyška Jeļena Ostapenková, jež ve finále zdolala německou turnajovou dvojku a obhájkyni trofeje Julii Görgesovou po dvousetovém průběhu 6–4 a 6–1. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. \n"}
{"id": "1531040", "url": "https://cs.wikipedia.org/wiki?curid=1531040", "title": "Kremlin Cup 2019 – mužská dvouhra", "text": "Kremlin Cup 2019 – mužská dvouhra\n\nMužská dvouhra Kremlin Cupu 2019 probíhala ve druhé polovině října 2019. Do singlové soutěže moskevského tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl druhý nasazený Rus Karen Chačanov, kterého ve čtvrtfinále vyřadil Ital Andreas Seppi.\n\nČeský kvalifikant Lukáš Rosol, figurující na 156. místě žebříčku, porazil v úvodním kole dvouhry světovou šestapadesátku Juana Ignacia Londera z Argentiny, když v tiebreaku druhé sady odvrátil mečbol. Dočkal se tak první výhry v hlavní soutěži turnaje na okruhu ATP Tour 2019.\n\nVítězem se stal šestý nasazený, moskevský rodák Andrej Rubljov, jenž ve finále zdolal francouzskou turnajovou sedmičku Adriana Mannarina po dvousetovém průběhu 6–4 a 6–0. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour. Mannarino odešel jako poražený finalista z osmého z devíti odehraných zápasů o titul.\n\nČtyři nejvýše nasazení hráči obdrželi volný los do druhého kola.\n"}
{"id": "1531041", "url": "https://cs.wikipedia.org/wiki?curid=1531041", "title": "European Open 2019 – mužská dvouhra", "text": "European Open 2019 – mužská dvouhra\n\nMužská dvouhra European Open 2019 probíhala ve druhé polovině října 2019. Do singlové soutěže antverpského tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl Brit Kyle Edmund, kterého v úvodním kole kvalifikace vyřadil Slovák Norbert Gombos. \n\nItal Jannik Sinner, startující na divokou kartu, se výhrou nad Američanem Francesem Tiafoem stal v 18 letech nejmladším semifinalistou na túře ATP od tehdy 17letého Borny Ćoriće na basilejském Swiss Indoors 2014.\nVítězem se stal nenasazený Brit Andy Murray, jenž ve finále zdolal švýcarskou turnajovou čtyřku Stana Wawrinku po třísetovém průběhu 3–6, 6–4 a 6–4. Připsal si tak první turnajové vítězství od triumfu na Dubai Tennis Championships 2017, které představovalo čtyřicátý šestý singlový titul na okruhu ATP Tour. Bývalý první hráč světa Murray, který v lednu 2019 prodělal operaci kyčle, postoupil do svého prvního semifinále turnaje na okruhu od French Open 2017. Dvaatřicetiletý šampion startoval pod žebříčkovou ochranou, když mu pro dlouhodobé zranění na žebříčku patřila až 243. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1531042", "url": "https://cs.wikipedia.org/wiki?curid=1531042", "title": "Stockholm Open 2019 – mužská dvouhra", "text": "Stockholm Open 2019 – mužská dvouhra\n\nMužská dvouhra Stockholm Open 2019 probíhala ve druhé polovině října 2019. Do singlové soutěže stockholmského tenisového turnaje hraného na tvrdém povrchu v hale nastoupilo dvacet hráčů. Obhájcem titulu byl řecký tenista Stefanos Tsitsipas, který do turnaje nezasáhl.\n\nVítězem se stal čtvrtý nasazený, 20letý Kanaďan Denis Shapovalov, jenž ve finále zdolal Srba Filipa Krajinoviće po dvousetovém průběhu 6–4 a 6–4. Na okruhu ATP Tour si tak připsal premiérové turnajové vítězství. Rovněž se jednalo o jeho finálový debut, když ze sedmi předchozích semifinále odešel vždy poražen. Krajinović nezvládl ani své třetí finále kariéry.\n\nČtyři nejvýše nasazení hráči obdrželi volný los do druhého kola.\n"}
{"id": "1531043", "url": "https://cs.wikipedia.org/wiki?curid=1531043", "title": "Stockholm Open 2019", "text": "Stockholm Open 2019\n\nStockholm Open 2019, oficiálně se jménem sponzora Intrum Stockholm Open 2019, byl tenisový turnaj pořádaný jako součást mužského okruhu ATP Tour, který se hrál na krytých dvorcích s tvrdým povrchem v aréně Kungliga tennishallen. Probíhal mezi 14. až 20. říjnem 2019 ve švédské metropoli Stockholmu jako padesátý první ročník turnaje.\n\nTurnaj s celkovým rozpočtem 711 275 eur patřil do kategorie ATP Tour 250. Nejvýše nasazeným hráčem ve dvouhře se stal dvanáctý tenista světa Fabio Fognini z Itálie, který ve druhém kole uhrál jen dva gemy na Janka Tipsareviće. Jako poslední přímý účastník do hlavní singlové soutěže nastoupil 92. hráč žebříčku Kanaďan Brayden Schnur.\n\nPremiérové turnajové vítězství na okruhu ATP Tour vybojoval 20letý Kanaďan Denis Shapovalov, který vylepšil své maximum, když ze sedmi předchozích semifinále odešel vždy poražen. Deblovou trofej si odvezl finsko-francouzský pár Henri Kontinen a Édouard Roger-Vasselin, jehož členové odehráli první společně turnaj.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní souěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\n\n"}
{"id": "1531045", "url": "https://cs.wikipedia.org/wiki?curid=1531045", "title": "Kremlin Cup 2019", "text": "Kremlin Cup 2019\n\nKremlin Cup 2019, oficiálně se jménem sponzora VTB Kremlin Cup 2019, byl společný tenisový turnaj mužského okruhu ATP Tour a ženského okruhu WTA Tour, poprvé hraný na krytých dvorcích s tvrdým povrchem Ledového paláce Krylatskoje. Konal se mezi 14. až 20. říjnem 2019 v ruském hlavním městě Moskvě jako třicátý ročník mužského a dvacátý čtvrtý ročník ženského turnaje.\n\nMužská polovina se řadila do páté nejvyšší kategorie okruhu ATP Tour 250 a její dotace činila 922 520 dolarů. Ženská část měla rozpočet 1 032 000 dolarů a stala se součástí kategorie WTA Premier.\n\nNejvýše nasazenými hráči v singlových soutěžích se stali – po odstoupení Medveděva – devátý tenista světa Karen Chačanov z Ruska a mezi ženami ukrajinská světová čtyřka Elina Svitolinová. Jako poslední přímí účastníci do dvouher nastoupili 87. hráč žebříčku Thomas Fabbiano z Itálie a v ženské části pak 97. tenistka žebříčku Ruska Natalja Vichljancevová. \n\nDruhý singlový titul na okruhu ATP Tour vybojoval moskevský rodák Andrej Rubljov. Čtvrtou trofej z dvouhry okruhu WTA Tour získala 22letá Belinda Bencicová. Premiérovou párovou trofej z mužské čtyřhry ATP si odvezla brazilsko-nizozemská dvojice Marcelo Demoliner a Matwé Middelkoop. Druhé společné turnajové vítězství v ženské čtyřhře WTA získaly Japonky Šúko Aojamová a Ena Šibaharaová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil do hlavní soutěže jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n\n\n"}
{"id": "1531046", "url": "https://cs.wikipedia.org/wiki?curid=1531046", "title": "Římské Kartágo", "text": "Římské Kartágo\n\nŘímské Kartágo bylo město a velký přístav v severní Africe, hlavní město provincie Afrika, které Římané vybudovali na troskách punského Kartága, jež vyvrátili v roce 146 př. n. l. Ve 3. století patřilo k největším a nejvýznamnějším městům římské říše a mělo statisíce obyvatel. \n\nV roce 349 je dobyli Geiserichovi Vandalové a učinili je hlavním městem své říše. V první polovině 6. století je obsadili Byzantinci, kteří z něj učinili centrum správy svých afrických držav. Na konci 7. století je dobyli a zničili arabští muslimové. Zůstala z něj pouze pevnost, která byla dobyta křižáky během osmé křížové výpravy a po znovudobytí Araby byla srovnána se zemí.\n"}
{"id": "1531050", "url": "https://cs.wikipedia.org/wiki?curid=1531050", "title": "Walter Ideal", "text": "Walter Ideal\n\nWalter Ideal byl posledním nákladním automobilem, který ve 30. letech 20. století vyráběla společnost Walter. Byl představen veřejnosti v roce 1934 společně s nákladními automobily Walter Diesel 3t a Walter W 1500. Poháněl ho nejsilnější šestiválec OHV z jinonické líhně a nosnost tohoto automobilu byla až 5,0 tun.\n\nUžitkové vozy (nákladní automobily, tahače, cisterny, hasičské vozy a autobusy) firma Walter a spol. vyráběla po celé meziválečném období. V roce 1934 jinonická továrna vyráběla 5 typů osobních (Bijou, Junior, Princ, Lord, Regent) a 7 typů nákladních automobilů (PN, Comercial, FNA, Diesel 3t a 5t, Universal a W 1500). To představovalo nejširší a nejkomplexnější nabídku užitkových automobilů s nosností od 1,5 do 6,2 tuny v celém meziválečném období. Z užitkových automobilů Walter v Československu přihlášených k provozu v roce 1933 bylo 757 nákladních, 527 autobusů, 8 sanitek, 6 čisticích a kropicích vozů, 30 hasičských a 19 speciálních automobilů. Jako poslední se k této řadě v roce 1934 připojil Walter Ideal, představený na 24. mezinárodní výstavě automobilů v Praze, která se konala v dubnu na pražském výstavišti. Byl to bezesporu nejsilnější nákladní automobil továrny Walter. Na autosalonu představený valník Ideal byl vybaven motorem o objemu válců 5793 cm a výkonu 55 kW (75 k), s nímž dosahoval maximální rychlosti až 75 km/h.\n\nOsobní a užitkové automobily Walter se vyráběly až do roku 1936. V říjnu 1936 po dlouhých letech neměla jinonická továrna expozici na pražském autosalonu, byť v \"komuniké\" zmíněném v Národních listech se uvádělo vyjádření Antonína Kumpery (generální ředitel Walter): \"Letos na výstavě chybí továrna Walter, která nevynechala jediné naší výstavy. Až letos se k tomu musela odhodlati, neboť věnuje všechny své síly výrobě leteckých motorů. Její nepřítomnost jest jen dočasná, neboť továrna v automobilismu zůstává a je odhodlána věnovat se mu s plnou energií, jakmile bude moci uvolnit své síly.\" \"Pravdivost\" tohoto tiskového prohlášení potvrdily hned v listopadovém čísle magazínu Auto dvě krátké zprávy. Ing. Vladimír Balcar, dlouholetý konstruktér karosérií Walter, podal výpověď a přešel do továrny Aero. Na 19.-21. listopadu vyhlásila společnost Walter veřejnou dražbu 60 osobních, nákladních a dodávkových automobilů, která se pak konala v Praze, v ulici U Měšťanského pivovaru čp. 799. K naplnění zmíněného \"komuniké\" nedošlo a rokem 1937 se historie automobilů Walter uzavřela.\nMotor automobilu Ideal neměl v řadě benzínových motorů Walter žádného předchůdce, na rozdíl od užitkových vozů Walter PN (WIZI, P), Walter Commercial (4-B), Walter Universal (Super 6, Regent). Zde se jednalo o zbrusu nový motor, který vyprojektoval hlavní konstruktér ing. František Barvitius. \n\nŠestiválcový zážehový řadový motor s rozvodem OHV měl vrtání válců 98 mm a zdvih 128 mm, což dávalo úctyhodný objem válců 5793 cm. Motor dosahoval výkonu 55 kW (75 k).\n\nKliková skříň byla odlita z hliníkové slitiny. Hliníkové byly i písty Bohnalite (s invarovými vložkami). Klikový hřídel (6x zalomený) s tlumičem torzních kmitů byl staticky a dynamicky vyvážen a uložen v sedmi ložiscích. Byl vyroben z oceli Poldi Vitrix Cr-Ni-Mo (W), která se v tom období standardně používala na klikové, zalomené a drážkované hřídele Walter. Ojnice v profilu H byly zhotoveny z chromniklové oceli. Chlazení bylo vodní, s nuceným oběhem a s automatickou regulací teploty (regulace žaluzií před chladičem); mazání motoru tlakové, oběžné, s filtrem oleje. Transport paliva ke karburátoru Solex zabezpečovalo benzínové čerpadlo.\nWalter Ideal měl nízký, robustní rám (stejný jako Walter Diesel 5t) s kapalinovými brzdami Lockheed na všechna 4 kola a se servo-mechanismem Bosch-Dewandre. Lehké sešlápnutí pedálu vyvolalo progresivní brzdění, které působilo na brzděná kola zcela stejnoměrně a vylučovalo možnost smyku na kluzkém povrchu. Dvounápravový vůz měl klasický obdélníkový rám s tuhými nápravami, odpérovanými listovými péry s hydraulickými tlumiči. U zadní, nosné osy byla střední kola hnaná konickým soukolím se spirálovým ozubením Gleason a diferenciálem. Šnekové řízení bylo standardně na pravé straně. Čtyřstupňová převodovka (4+Z) přenášela přes vícelamelovou, kotoučovou spojku a kardanův hřídel kroutící moment na zadní hnanou nápravu.\n\nRozchod vpředu 1746 mm, vzadu 1685 mm, rozvor 4800 mm a hmotnost šasi 3000 kg. Rozměr pneumatik 34x7“ na diskových kolech, vpředu jednoduchá, vzadu dvojitá. Celkové rozměry: délka 7000 mm, šířka 2300 mm.\n\nWalter Ideal byl nabízen jako valník, i když existovala možnost objednat si ho i jako autobus. Valníkové nástavby patřily k těm základním, nejjednodušším. Využívaly se především při přepravě odolného nebo dobře zabaleného zboží. Vozidla měla často úpravu pro zakrytí ložné plochy plachtou. Plachta bývala natažena na demontovatelné konstrukci, aby mohlo být stejné vozidlo používáno jak s plachtou, tak bez ní.\n\nAutobusová karoserie až pro 50 osob měla dvoje nástupní/výstupní dveře, vpředu i vzadu. Autobus byl specifikován jako \"ideální\" pro rychlou dálkovou dopravu s největším pohodlím a dosahoval rychlosti 65 km/h.\n\nValník Walter Ideal se prodával v roce 1934 za 94 000 Kč, o rok později za 79 000 Kč a s autobusovou karosérií pro 40-50 osob za 99 000 Kč (1935). \n\n\n"}
{"id": "1531054", "url": "https://cs.wikipedia.org/wiki?curid=1531054", "title": "Kostel svatého Martina (Hrochův Týnec)", "text": "Kostel svatého Martina (Hrochův Týnec)\n\nKostel svatého Martina ve městě Hrochův Týnec v okrese Chrudim je farní kostel římskokatolické farnosti Hrochův Týnec, zasvěcený svatému Martinovi, chráněný jako kulturní památka.\n\nPůvodně gotický kostel je připomínán již v roce 1349, stavba byla tehdy opevněná. V letech 1723–1725 byl kostel barokně přestavěn řádem premonstrátů, areál kostela a sousední fary prošel v roce 1999 generální rekonstrukcí.\n\n"}
{"id": "1531055", "url": "https://cs.wikipedia.org/wiki?curid=1531055", "title": "Taglan", "text": "Taglan\n\nTaglan nebo Tagiloni ( Ҭагьлан nebo Ҭаҕьлан nebo Ҭагилони, თაგილონი – Tagiloni) je vesnice v Abcházii v okrese Gali. Leží přibližně 12 km jihovýchodně od okresního města Gali. Na západě a severozápadě sousedí se Sidou, na severovýchodě s Čuburchindží, na severovýchodě s Taglanem, na východě a jihu se nachází hranice s Gruzií přes řeku Inguri, za níž se nachází Šamgona z kraje Samegrelo – Horní Svanetie, a na jihozápadě s Nabakií. V minulosti přes vesnici vedla železniční trať spojující Abcházii s Gruzií.\n\nOficiálním názvem obce je Vesnický okrsek Taglan \"(rusky Тагланская сельская администрация, abchazsky Ҭагьлан ақыҭа ахадара)\". Za časů Sovětského svazu se okrsek jmenoval Tagilonský selsovět \"(Тагилонский сельсовет)\".\n\nSoučástí Taglanu jsou následující části:\n\n\nNázev Taglan resp. Tagiloni pochází z megrelštiny a váže se k tomu starý příběh, kdy se stalo v této obci neštěstí. Jeden muž šel směrem ke svému domu a zkolaboval, přitom se ze silnice zřítil do řeky Inguri. Ostatní vesničané na to řekli: „თაქ გინოლ“ \"(Tak ginol)\", což česky znamená „Tady spadl.“ Časem se z pojmu Tak ginol stal nový název vesnice.\n\nDůkazy o osídlení území této obce pocházejí z 1. století př. n. l. a říká se jim Tagilonské poklady. Ty jsou v současnosti shromážděny v Paláci Dadiani v Zugdidi.\n\nV minulosti byl Tagiloni součástí gruzínského historického regionu Samegrelo, od 17. století Samurzakanu. Po vzniku Sovětského svazu byla vesnice součástí Abchazské ASSR a spadala pod okres Gali. Téměř celá populace byla gruzínské národnosti.\n\nBěhem války v Abcházii v letech 1992–1993 byla obec ovládána gruzínskými vládními jednotkami a po skončení bojů se obyvatelstvo ocitlo pod vládou separatistické Abcházie. Zatímco Gruzie nadále používá název Tagiloni, abchazští separatisté upřednostňují název Taglan.\n\nDle Moskevských dohod z roku 1994 o klidu zbraní а o rozdělení bojujících stran byl Taglan resp. Tagiloni začleněn do nárazníkové zóny, kde se o bezpečnost staraly mírové vojenské jednotky SNS v rámci mise UNOMIG. Mírové sbory Abcházii opustily poté, kdy byla v roce 2008 Ruskem uznána nezávislost Abcházie. V místě, kde bývala železniční zastávka, vznikla ruská vojenská základna a nové malé sídliště pro ruské pohraničníky, hlídající hranici s Gruzií.\n\nDle nejnovějšího sčítání lidu z roku 2011 je počet obyvatel této obce 1430 a jejich složení následovné:\n\n\nPřed válkou v Abcházii žilo v obci i v celém Tagilonském selsovětu 1184 obyvatel. Tedy došlo k nárůstu obyvatel v porovnání se stavem před válkou.\n\n"}
{"id": "1531058", "url": "https://cs.wikipedia.org/wiki?curid=1531058", "title": "Velešice (hradiště)", "text": "Velešice (hradiště)\n\nVelešice jsou hradiště na severovýchodním okraji Velešic u Sběře v okrese Jičín. Předpokládá se, že bylo postaveno v raném středověku, ale archeologické nálezy dokládají osídlení lokality od mladší doby kamenné.\n\nPovrchovými sběry získané artefakty z hradiště pocházejí z mladší doby kamenné, doby halštatské a ze starší doby římské. Nejpočetnější skupinou nálezů jsou zlomky keramiky z raného středověku datované do desátého až dvanáctého století. V té době zde pravděpodobně existovalo opevněné hradiště, zatímco dříve v době halštatské stál na jeho místě pouze dvorec.\n\nHradiště se nachází na levém břehu Cidliny ve výšce asi dvacet metrů nad úrovní údolní nivy. Opevněná plocha dosahovala přibližně 16,8 hektarů. Opevnění bylo z větší části zničeno orbou. Zejména východní val byl rozorán do terénní vlny široké asi 25 metrů a vysoké třicet centimetrů. Jižní strana opevnění se dochovala pouze v západní části v podobě meze. Pozůstatky západního opevnění pohltila zástavba vesnice, kde domy na východním okraji návsi stojí na pozůstatcích valu a před nimi se dochovaly nepatrné zbytky příkopu. Nejlépe dochovanou částí je 160 metrů dlouhý severozápadní úsek valu na hraně údolí Cidliny.\n\nVnitřní plochu hradiště dělily téměř zcela zaniklé linie opevnění. Jedna v podobě obloukovitě vedeného příkopu a hradby vymezovala přibližně hektarový areál v severozápadní části hradiště, který je hypoteticky považován za akropoli. Liniová hradba, která členila vnitřní plochu hradiště na dvě nestejně velké části, byla rozorána do šířky osmi metrů.\n"}
{"id": "1531062", "url": "https://cs.wikipedia.org/wiki?curid=1531062", "title": "Mezinárodní organizace pro kávu", "text": "Mezinárodní organizace pro kávu\n\nMezinárodní organizace pro kávu ( \"International Coffee Organization\", ICO) byla založena roku 1963 v Londýně. Vzhledem ke značnému ekonomickému významu kávy se tak stalo pod záštitou Organizace spojených národů. ICO je správcem Mezinárodní úmluvy o kávě (\"International Coffee Agreement\", ICA), což je významný nástroj pro rozvoj a řízení spolupráce mezi zeměmi produkujícími kávu a zeměmi, v nichž se káva konzumuje.\n\nOrganizace vznikla jako výsledek pětileté Mezinárodní úmluvy o kávě, jež byla podepsána v sídle OSN v New Yorku v roce 1962 a poté opětovně projednávána v letech 1968, 1976, 1983, 1994 a 2007 v sídle ICO v Londýně. \n\nNejvyšším orgánem ICO je Mezinárodní rada pro kávu, která je složena ze zástupců každé členské země. Schází se v březnu a v září, aby prodebatovala záležitosti obchodu s kávou, schválila strategické dokumenty a posoudila doporučení poradních orgánů a výborů. \nHlavní sídlo Mezinárodní organizace pro kávu se nachází v londýnské Gray's Inn Road, v čísle 222. Jejím současným výkonným ředitelem je Brazilec José Sette.\n\nPo odchodu USA z Mezinárodní úmluvy o kávě v červnu 2018 reprezentují členové ICO 98 % světových producentů kávy a 67 % jejích světových konzumentů.\n\nK červnu 2018 měla ICO 50 členů. Z toho bylo 44 zemí vyvážejících kávu a 6 členů ze zemí, jež kávu dovážejí,\npřičemž Evropská unie jako celek je jedním členem. \n\n\n\n"}
{"id": "1531065", "url": "https://cs.wikipedia.org/wiki?curid=1531065", "title": "Niels Aall", "text": "Niels Aall\n\nNiels Aall (1. prosince 1769 Porsgrunn − 23. října 1854 Ulefoss) byl norský politik a podnikatel.\n\nNiels Aall se narodil jako syn obchodníka se dřevem Nicolaie Benjamina Aalla a jeho manželky Amjørg Jørgensdatter Wesseltoftovové. Oba jeho bratři Jacob Aall a Jørgen Aall působili jako politici a podnikatelé. Po studiích ve Francii a Anglii se Niels Aall usadil jako obchodník se dřevem v Porsgrunnu. Od roku 1807 byl politicky činným a angažoval se především v otázce norské nezávislosti, pro kterou bojoval. Mezi lety 1810 až 1813 působil jako krajský úředník ve Skien a Porsgrunnu. Roku 1814 se Aall zásadně podílel na zvolení Kristiána VIII. za norského krále, do jehož vlády byl později jmenován ministrem obchodu. Následně působil jako vyjednávač mezi Norskem a Švédskem ve Švédsko-norské válce. Ještě roku 1814 však Kristián VIII. musel odejít z Norska a postoupit ho Švédsku. Po této prohře se Aall uchýlil do ústraní a působil pouze jako podnikatel. Po hospodářské krizi byl v roce 1839 donucen zanechat i svého podnikání. Zbytek života strávil v Ulefu. Mezi lety 1840 a 1841 zpracoval své paměti. Zemřel v roce 1854.\n\nZámek v Ulefu vystavěl Niels Aall jako letní sídlo pro svoji rodinu. Dům byl dokončen v roce 1807 po přibližně pěti letech výstavby. Jeho architektem byl Jørgen Henrik Rawert. Zámek je empírová panská stavba postavená ze struskových kamenů. Roku 1840 ho Aall prodal. Dnes v něm sídlí muzeum.\n"}
{"id": "1531069", "url": "https://cs.wikipedia.org/wiki?curid=1531069", "title": "Aall", "text": "Aall\n\nPříjmení Aall označuje vícero osob:\n\n"}
{"id": "1531072", "url": "https://cs.wikipedia.org/wiki?curid=1531072", "title": "Zaja Pandita", "text": "Zaja Pandita\n\nZaja Pandita, také Namchajdžamc (mongolsky Зая Бандид, \"Dzaja bandid\", 1599-1662) byl ojratský budhistický mnich a učenec, tvůrce psané kultury ojratských Mongolů, zvlášť Kalmyků.\n\nByl mladší syn drobného chošúdského knížete, který se rozhodl po konverzi k budhismu nasměrovat Zaju na duchovní dráhu. Zaja putoval na studie do Lhasy u Lozangu Čhökji Gjalcchäna. Opustil Tibet roku 1638 a začal se věnovat misionářské činnosti mezi kmeny Mongolů. Ve 40. letech 17. století prosazoval panmongolskou myšlenku mezi Ojraty a Chalchy, jako misionář se dostal až mezi nejzápadnější mongolské Kalmyky. Pro potřeby své misionářské činnosti přeložil na 186 tibetských textů do jazyku Ojratů a Kalmyků a v průběhu této činnosti vytvořil roku 1648 zvláštní písmo todo bičig odvozené z mongolského písma.\n\n"}
{"id": "1531077", "url": "https://cs.wikipedia.org/wiki?curid=1531077", "title": "Avocourt", "text": "Avocourt\n\nAvocourt je francouzská obec v departementu Meuse v regionu Grand Est. Žije zde obyvatel.\n\n"}
{"id": "1531080", "url": "https://cs.wikipedia.org/wiki?curid=1531080", "title": "Administrativní dělení Guyany", "text": "Administrativní dělení Guyany\n\nGuyana je rozdělena do 10 regionů. Každý region je spravován Regionální demokratickou radou (Regional Democratic Council, RDC) Regiony jsou rozděleny do 65 okresů nazývaných „neighbourhood councils“.\n"}
{"id": "1531083", "url": "https://cs.wikipedia.org/wiki?curid=1531083", "title": "Oșești", "text": "Oșești\n\nOșești je rumunská obec v župě Vaslui. Žije zde obyvatel. Skládá se ze čtyř částí.\n\n"}
{"id": "1531084", "url": "https://cs.wikipedia.org/wiki?curid=1531084", "title": "Jørgen Aall", "text": "Jørgen Aall\n\nJørgen Aall (22. února 1771 Porsgrunn – 7. dubna 1833 Porsgrunn) byl norský podnikatel a politik.\n\nJørgen Aall se narodil jako druhý syn obchodníka se dřevem Nicolaie Benjamina Aalla a jeho manželky Amjørg Jørgensdatter Wesseltoftovové. Oba jeho bratři Jacob Aall a Niels Aall působili jako politici a podnikatelé. V prosinci 1793 se oženil s Birgitte Gurine Weyerovou, se kterou měl pět dcer a jednoho syna. Nejprve pracoval ve společnosti svého otce, roku 1796 si však založil vlastní podnik. O dva roky později jeho otec zemřel a Aall po něm zdědil rozsáhlý majetek. Obchodoval především s obilím, dřevem a loďmi. V roce 1814 byl zvolen do norského Ústavodárného shromáždění a mezi lety 1815 a 1816 byl členem norského parlamentu. V roce 1818 jeho firma bankrotovala. Zemřel roku 1833.\n"}
{"id": "1531104", "url": "https://cs.wikipedia.org/wiki?curid=1531104", "title": "Železniční trať Knin–Split", "text": "Železniční trať Knin–Split\n\nŽelezniční trať Knin–Split (chorvatsky Željeznička pruga Knin–Split) se nachází v chorvatské Dalmácii. Jednokolejná neelektrizovaná železniční trať, vedená v horském terénu, je evidována pod číslem 70a. Dlouhá je 102 km.\n\nTrať byla vybudována ještě během existence Rakousko-Uherska. Dokončena byla roku 1888 a známá byla pod názvem Dalmatinská dráha (chorvatsky \"Dalmatska pruga\"). První plán na výstavbu dráhy, která měla zajistit spojení odlehlého dalmatského pobřeží se zbytkem Habsburské monarchie, byl prezentován soukromou společností, ta však neměla dostatek prostředků na výstavbu. V 70. letech 19. století se nakonec k realizaci rozhodl přistoupit rakousko-uherský stát. Práce probíhaly směrem z obcí Šibenik a Siverić směrem na jih, stavělo se v letech 1877 až 1888. \n\nRoku 1925 byla dokončena i trať Ogulin–Knin, čímž byla trať integrována do zbytku sítě, tentokrát již v rámci Království Srbů, Chorvatů a Slovinců. \n\nTrať byla v roce 1991 poničena v rámci povstání srbského obyvatelstva a chorvatské války za nezávislost. Rekonstrukce byla dokončena roku 2001.\n\n"}
