{"id": "1565470", "url": "https://cs.wikipedia.org/wiki?curid=1565470", "title": "Řád jordánské hvězdy", "text": "Řád jordánské hvězdy\n\nŘád jordánské hvězdy (: الكوكب الأردني) je jordánské státní vyznamenání založené roku 1949. Udílen je za civilní i vojenské zásluhy.\n\nŘád založil 22. června 1949 jordánský král Abdalláh I. na počest svého otce Husajna ibn Alího al-Hášimího. Třídu velkostuhy k řádu přidal jordánský král Husajn I. dne 23. září 1967. Udílen je za civilní i vojenské zásluhy. Slavnostní předávání vyznamenání se obvykle koná 25. května v Den nezávislosti.\n\nLaureáti řádu jsou oprávněni užívat postnominální písmena v závislosti na udělené třídě vyznamenání: GCSJ pro třídu velkostuhy, GOSJ pro třídu velkodůstojníka, CSJ pro třídu komtura, OSJ pro třídu důstojníka a KSJ pro třídu rytíře.\n\nŘádový odznak má podobu stříbrné sedmicípé hvězdy. Mezi jednotlivými cípy jsou zlaté pěticípé hvězdy. Uprostřed hvězdy je zlatý kulatý medailon, který obklopuje zeleně smaltovaný pás se zlatým nápisem arabským písmem. Zelený pruh je zlatě lemován. Uprostřed středového medailonu je černý nápis v arabštině. Velikost odznaku I. třídy je 60 mm, u ostatních tříd je velikost 52 mm.\n\nŘádová hvězda o průměru 98 mm má stejný tvar jako řádový odznak. Existují také řádové hvězdy, které jsou na okrajích vyloženy perlami.\n\nStuha je obvykle z tmavě zeleného hedvábí při obou stranách s úzkým fialovým pruhem. Existují také modré stuhy se dvěma úzkými fialovými pruhy.\n\nŘád je udílen v pěti řádných třídách. K řádu náleží také záslužná medaile.\n\n\n"}
{"id": "1565472", "url": "https://cs.wikipedia.org/wiki?curid=1565472", "title": "Antonín Husník (letecký konstruktér)", "text": "Antonín Husník (letecký konstruktér)\n\nAntonín Husník (18. listopadu 1894 Kukleny – 26. srpna 1948 ? Liberec) byl český letecký konstruktér, dlouholetý šéfkonstruktér v letecké továrně \"Aero, továrna letadel dr. Kabeš\" v pražských Vysočanech. Pozici technického ředitele zastával do roku 1946, o dva roky později pak zahynul při letecké havárii na Ještědu. \n\nNarodil se v Kuklenách u Hradce Králové. Nastoupil na žižkovskou reálku a po jejím absolutoriu začal roku 1912 studovat pražskou techniku. Zde se seznámil s Miroslavem Hajnem a Pavlem Benešem, dohromady je spojoval hluboký zájem o letectví. Po překonání počátečních rozepří vzniká 13. října 1913 v Malostranské besedě Český aviatický klub, kterého se Husník stává zakládajícím členem. V roce 1914 přerušuje jeho vysokoškolská studia první světová válka, Antonín Husník narukoval na frontu na podzim téhož roku. Odvedení také přerušuje jeho práce na rozestavěném letounu vlastní konstrukce. Sloužil u horského dělostřelectva v Haliči a také na italské frontě. \n\nOdtud se koncem roku 1918 navrací do nově vzniklého Československa a stává se členem leteckého sboru Československé armády. Zasadil se o obnovení Českého aviatického klubu, následně spoluzakládal Aeroklub republiky československé. V roce 1920 z armády vystoupil a vedl časopis \"Aviatika\".\n\nOd roku 1919 byl Antonín Husník součástí kolektivu, který toho roku spoluzaložil leteckou továrnu Aero. Hlavním investorem a majitelem se stal JUDr. Vladimír Kabeš, šéfkonstruktérem pak Antonín Vlasák, dále zde pracoval například Karl Rösner, dřívější zaměstnanec firmy Gotha. Husníkovi spolužáci Beneš a Hajn se současně stávají konstruktéry v konkurenční letecké továrně Avia. \n\nZpočátku se továrna zaměřovala na opravy letadel z první světové války, roku 1920 se přestěhovala do dřevěných objektů v Holešovicích. Husník se podílel již na jedné z prvních zakázek na 35 dvojplošníků pod licencí firmy Brandenburg. Firma následně začíná realizovat první sériovou konstrukci vlastní výroby, dvouplošník A-2, následují další typy. Po počátečních finančních obtížích přesouvá Aero svou výrobu do velkého moderního výrobního areálu ve Vysočanech s téměř 600 zaměstnanci. Roku 1924 se Antonín Husník stává šéfkonstruktérem firmy. Byl také členem Masarykovy technické ligy, spoluzakládal a vydával časopis \"Letectví\". \n\nRoku 1929 začíná Aero z důvodu klesajícího zájmu o letouny vinou hospodářské krize s produkcí automobilů, mj. s účastí konstruktéra Bedřicha Novotného. Husník se dál věnuje jen letecké produkci. V roce 1931 získává titul inženýra, kterého kvůli začátku války nemohl v řádném studiu dosáhnout. \nBěhem celých téměř celých 20., 30. a poloviny 40. let byl Husník ústřední postavou vývoje letadel firmy Aero, je uváděn jako autor většiny konstrukcí letounů společnosti. Konstrukční kancelář navrhovala širokou škálu typů letadel: průzkumná, stíhací, bombardovací či civilní dopravní, lehká sportovní nebo cvičná. Mezi odběratele patřila ČSA, Ministerstvo národní obrany i zahraniční odběratelé. Během druhé světové války byl vývoj nových letadel v Aeru zastaven a výroba se soustředila především na průzkumná letadla Focke-Wulf 189 a další pro německou Luftwaffe. \n\nPo skončení války roku 1945 byl podnik v rámci dekretu prezidenta republiky Edvarda Beneše znárodněn. V roce 1946 Husník opouští místo technického ředitele Aera, (vystřídal jej Ing. Böttner), následně byl pověřen prací pro Ministerstvo strojírenství a přizván ke spolupráci při rekonstrukci československého leteckého průmyslu. Jeho součástí mělo být též sjednocení všech leteckých továren, s výjimkou Avie, do jednoho celistvého podniku Let, Husník se měl stát jeho generálním ředitelem. \n\n20. srpna 1948 se Antonín Husník, Ing. Vladimír Karmazín a tři další jejich kolegové vydali na služební let strojem Aero C-103 na Leteckou akademii do Liberce. Letoun se nedaleko před cílem dostal do bouřky a při neúspěšném pokusu z ní vylétnout havaroval na svahu hory Ještěd. Husník jako jediný z posádky s četnými zraněními přežil, vynesl těla ostatních z letadla a na nedaleké silnici přivolal pomoc. Svým zraněním podlehl v nemocnici 26. srpna ve věku 53 let.\n\nU místa nehody na Ještědu byl zemřelým vystavěn kamenný památník obklopený troskami letadla. V Praze 13 byla po Antonínu Husníkovi pojmenována ulice, Husníkova.\n\nKonstrukce letadel, u nichž je jako autor uveden Antonín Husník:\n\n\n"}
{"id": "1565475", "url": "https://cs.wikipedia.org/wiki?curid=1565475", "title": "Socha svatého Jana Nepomuckého (Dětřichov)", "text": "Socha svatého Jana Nepomuckého (Dětřichov)\n\nSocha svatého Jana Nepomuckého je památkově chráněný objekt v Dětřichově, obci na severu České republiky, ve Frýdlantském výběžku Libereckého kraje.\n\nSousoší je instalováno severně od křižovatky, na níž ze silnice číslo I/13 – spojující Liberec, ležící odtud na jih, a severně položený Frýdlant – odbočuje západním směrem komunikace číslo III/03513. V těsném sousedství sochy svatého Jana Nepomuckého stojí dva vzrostlé stromy kaštanů. Objednatelem skulptury byl roku 1831 Anton Semdner. O čtyřicet let později, roku 1871, ji nechala na své náklady opravit Apollonie Semdnerová. Od 6. dubna 1966 je po nabytí právní moci příslušných dokumentů evidována mezi kulturní památka Československa, respektive České republiky, neboť je ukázkou kvalitní umělecké práce, jež je součástí zdejšího genia loci a reprezentantem historické etapy vývoje Dětřichova.\n\nKlasicistní skulptura je zhotovena z pískovce. Kolem ní je zhotoveno kovové ohrazení s brankou, které ji vymezuje od okolí. socha je usazena na kamenném stupni, na nějž navazuje mohutný sokl ve tvaru kvádru, který má na svých bočních stranách zhotovena zrcadla s nápisy. Na jižní, čelní, straně je uvedeno:\n\nV českém překladu „Zasvěceno svatému Janu Nepomuckému od Antona Semdnera z roku 1831“. Na východní straně je patrný text:\n\nDo češtiny je možné jej lze přeložit „Svatý patrone! Pane dobra, střež naši vlast. Ochraňuj nás v každé nemilé situaci a dej nám sílu ve smrti.“ Na opačném, to jest západním, boku se nachází nápis znějící:\n\nČesky je možné text přeložit jako „Svatý Jane! Prosím. Bůh je mi milostivý, že jsme na cestě životem věrně následovali jeho Slova.“ Poslední ze zrcadel, které se nachází na zadní, severní straně, má uvedenu informaci:\n\nPo přeložení do češtiny „Obnoveno v roce 1871. Nákladem Apollonie Semdner. Jos. Gabler“. Soklová část je ve své vrchní části zakončena profilovanou římsou, která se postupně zužuje a tak se mění ve volutový dřík, který je ozdoben plastickými reliéfy světců umístěných v mělkých výklencích. Pod každým ze svatých je vytesáno jméno daného svatého. Jižní strana nese reliéf svatého Josefa a je pod ním nápis „St. Joseph“ ozdobený palmetami. Na východní straně je zpodobněna svatá Ludmila doplněná popiskem „St. Ludmilla“ a na opačné, západní straně, lze zpozorovat reliéf zachycující svatého Václava, pod nímž je text „St. Wenzeslaus“. Poslední reliéf ztvárňuje svatého Antonína z Padovy, jenž je doplněn popisem „St. Antonius Pad.“. Nejvrchnější část podstavce sochy představuje profilovaná hlavice, která je z čelní strany vyzdobena kartuší s vytesaným biblickým nápisem:\n\nDo českého jazyka jej lze přeložit „Blaze muži, jenž se řídí mými slovy.“\n\nVlastní socha svatého Jana Nepomuckého je vytvořena v kontrapostu jeho pravé nohy. Vysochán je v kanovnickém rouchu, jež se skládá z kleriky, rochety a přes ramena má přehozenu almuci. Hlavu světce zakrývá kvadrátek, kolem něhož je patrná svatozář. V rukou navíc drží krucifix.\n"}
{"id": "1565477", "url": "https://cs.wikipedia.org/wiki?curid=1565477", "title": "Širak", "text": "Širak\n\nProvincie Širak ( – \"Širaki marz\") je jednou z provincií Arménie. Leží na severozápadě země a hraničí s Gruzií a Tureckem. Má rozlohu 2681 čtverečních kilometrů, k roku 2011 v ní žilo přes 233 tisíc obyvatel a jejím hlavním městem je Gjumri.\n\nŠirak leží na severozápadě Arménie. Na jihu a jihovýchodě hraničí s provincií Aragacotnem, na východně s provincií Lorri, na severu s Gruzií a na západě s Tureckem. Kromě svého hlavního města Gjumri, které je druhým nejlidnatějším arménským městem, zahrnuje také město Artik.\n\nKdyž Urartskému království vládl Argišti I., byla oblast Širaku součástí jeho království.\n\nV letech 1849–1918, byla oblast součástí Alexandropolského újezdu Jerevanské gubernie v Ruském impériu.\n\nV roce 1988 byla část oblasti těžce zasažena zemětřesením.\n"}
{"id": "1565482", "url": "https://cs.wikipedia.org/wiki?curid=1565482", "title": "Miroslav Baše", "text": "Miroslav Baše\n\nMiroslav Baše (16. září 1933 Michalovce, Slovensko – 2. únor 2008, Praha) byl český architekt, urbanista i teoretik architektury. Zabýval se zejména historickým a krajinným urbanismem. Baše působil jako pedagog na Fakultě architektury ČVUT v Praze, čtyři roky byl členem Národního komitétu ICOMOS (Mezinárodní rada památek a sídel).\n\nVystudoval Fakultu architektury ČVUT (1951–1956) a dále studoval na postgraduálním studiu na Wayne State University v Detroitu (1969–1970). Působil v mnoha architektonických kanceláří, od roku 1968 pracoval ve Státním ústavu pro rekonstrukce památkových měst a objektů v Praze. V rámci svého oboru zpracoval celou řadu územních plánů, urbanistických programů, podílel se na plánu regionálního rozvoje Karáčí v Pákistánu i Kolomba na Srí Lance pro OSN, nebo vypracoval koncepci centra Kuvajtu. V roce 1980 zpracoval Územní prognózu pražské památkové rezervace.\n"}
{"id": "1565483", "url": "https://cs.wikipedia.org/wiki?curid=1565483", "title": "Lonek L-8 Ginette", "text": "Lonek L-8 Ginette\n\nLonek L-8 Ginette byl čtyřmístný dolnokřídlý jednoplošník, který byl navržen a postaven Jaroslavem Lonkem v první polovině 30. let.\n\nNa konci 20. let (1929/30) byl Jaroslav Lonek jedním ze zakládajících členů Východočeského aeroklubu v Pardubicích, kde pak působil i jako instruktor a letecký konstruktér. Postavil zde několik letadel vlastní konstrukce, například L-1 Lump, L-5 a L-8 Ginette.\n\nPříběh letounu L-8 Ginette se začal neštěstím. V říjnu 1932 se konal letecký den v Pardubicích a byl spojen s II. ročníkem Memoriálu ing. Kašpara na okruhu (3 × 50 km) Pardubice - Bohdaneč - Heřmanův Městec - Chrudim - Pardubice. Dne 9. října 1932 u Chrudimi došlo k nehodě Lonkova letadla L-5 (OK-VAF). Kvůli poruše motoru u Chrudimi havaroval (od prasklé svíčky se vznítil palivový okruh letounu, odkud se plameny rozšířily na celou přední část letadla), přičemž Lonkova snoubenka Ginette Ferron, učitelka jazyků v Pardubicích, na následky popálenin za dva dny v chrudimské nemocnici zemřela.\n\nNa podzim 1934 bylo představeno v časopisu Letectví letadlo Lonek L-8 Ginette. Nové letadlo československé konstrukce šéfpilot Východočeského aeroklubu Lonek zkonstruoval v plné tajnosti a zalétal je počátkem září 1934. \n\nV letech 1935–1938 byl Jaroslav Lonek šéfkonstruktérem ve zlínské letecké akciové společnosti, založené v roce 1934 a vlastněné koncernem Baťa (ZLAS, Zlínská letecká společnost, a. s., pozdější Moravan Otrokovice, současný ZLIN Aircraft). V koncepci svého letounu L-8 Ginette zpracoval projekt prvního letounu pro ZLAS, dvousedadlový dolnoplošník Zlín Z-XII. Zlín-XII poprvé vzlétl v dubnu 1935 a celkem bylo vyrobeno dvě stě jedna letadel tohoto typu.\n\nLetadlo L-8 je samonosný dolnokřídlý jednoplošník pro tří cestující a pilota (nebo při výcviku 2 piloti a 2 cestující). Velmi dobrým aerodynamickým řešením bylo dosaženo i se slabším motorem NZ-60 poměrně velmi dobrých výsledků. Letadlo bylo v letu snadno ovladatelné a stabilní. Použití tohoto letounu bylo poměrně široké: jako malý dopravní letoun (turistický), jako sportovní a také jako cvičný letoun. \n\nLetoun byl převážně dřevěné konstrukce. Lichoběžníkové křídlo se zaokrouhlenými konci bylo sklopné kolem dvou os. Na náběžné hraně byly sloty, na zadní hraně křídla byla dlouhá balanční křidélka, která byla ovládána pokyny pilota. Konstrukce křídla se skládala ze dvou podélníků se silným dýhovým krytem.\n\nTrup oválného průřezu byl kryt v přední části plechem z hliníkové slitiny (dural), ostatní plochy byly potaženy dýhou. V přední části byl kruhového průřezu a v místě kabiny pilota přecházel v eliptický tvar. Kabiny pilotů a cestujících byly v tandemovém uspořádání, obě byly kryty průhledným, nehořlavým materiálem. Sedadla byla umístěna vždy vedle sebe, v přední části dvě a taktéž v zadní části. Místa pilotů byla v zadní části a obě sedadla byla vybavena zdvojeným řízením. Přístrojová deska se všemi palubními přístroji byla společná, nožní řízení pedálové. Za pilotními sedadly byl prostor pro zavazadla.\n\nKormidla byla ze dřeva a potažena plátnem, byla ovládána táhly a lany. Vodící plochy byly kryty dýhou. Vodorovná stabilizační plocha se ovládala a nastavovala na zemi. Podvozek byl ze dvou samonosných vzpěr (ocelových trubek), jejichž pevné části byly uchyceny do předního nosníku křídla. Posuvné části podvozkových noh byly vybaveny tlumiči se stlačeným vzduchem o zdvihu 15 cm. Vzpěry a nízkotlaké pneumatiky kol byly opatřeny aerodynamickými kryty. Brzdy kol ovládal pilot. Ostruha byla z ocelových listů.\n\nKryt motoru byl snadno snímatelný a umožňoval snadný přístup. Od kabiny cestujících byl motorový prostor oddělen protipožární přepážkou. Za motorem byly nádrže na palivo a na olej. V letounu byl použit pětiválcový vzduchem chlazený Walter NZ-60, ale konstrukce dovolovala montáž i jiného motoru do 140 kg hmotnosti. Palivo bylo přiváděno do motoru ohebnými hadicemi. Nádrž benzinu byla na 60 litrů, olejová na 4–5 l. Motor byl opatřen prstencovým krytem NACA.\n\nByl to čtyřmístný dolnokřídlý jednoplošník se zdvojeným řízením. To bylo umístěno před zadními sedadly. Letoun s motorem Walter NZ-60 dosahoval maximální rychlosti 205 km/h. Tento letoun byl zapsán do leteckého rejstříku s imatrikulací OK-LON dne 13.9.1935 a vymazán byl po necelém roce 4.7.1936. Letoun byl zničen při havárii 27. května 1936 večer v polích mezi Vejprnicemi a Novou Hospodou. Při havárii zahynuli pilot-učitel Bureš a JUC. M. Fischl, členové AVS.\n\n\nData podle\n\n\n\n\n\n\n"}
{"id": "1565488", "url": "https://cs.wikipedia.org/wiki?curid=1565488", "title": "Jestřábník dvouklaný", "text": "Jestřábník dvouklaný\n\nJestřábník dvouklaný (\"Hieracium bifidum\") je druh rostliny z čeledi hvězdnicovité. Je to žlutě kvetoucí vytrvalá bylina s přízemní růžicí listů a volným květenstvím s několika úbory. Centrum výskytu je ve větších evropských pohořích (Alpy, Karpaty, Apeniny aj.) Je to převážně skalní druh, vyhledávající bazičtější substráty. V rámci České republiky roste zejména v Českém krasu a Českém středohoří, lokálně i jinde. \n\nJestřábník dvouklaný je vytrvalá bylina s přízemní růžicí listů a přímou nebo krátce vystoupavou lodyhou. Listy jsou na líci většinou víceméně lysé (přinejmenším u skupiny subspecií \"H. eubifidum\", představující \"čistokrevné\" \"H. bifidum\"), mírně nasivělé, někdy černozeleně nebo hnědofialově skvrnité. Přízemní růžice se skládá z většího počtu řapíkatých listů s eliptickou až kopinatou čepelí. Přízemní listy jsou na okraji drobně až hrubě zubaté, na vrcholu zaokrouhlené až špičaté, s klínovitou, uťatou, někdy i slabě srdčitou bází. Lodyžní list bývá zpravidla jeden (řidčeji dva nebo chybí), menší než přízemní listy, buď řapíkatý s kopinatou, zubatou čepelí, nebo úzký a čárkovitý. Květenství je volné, složené nejčastěji ze 3 až 8 úborů, s dlouhými a víceméně rovnými větvemi. Stopky úborů jsou hustě hvězdovitě chlupaté, s ojedinělými až roztroušenými jednoduchými chlupy s krátkou černou bází a někdy i s roztroušenými stopkatými žlázkami. Zákrov je vejcovitý, asi 9 až 11 mm dlouhý, složený z málo četných, jen nevýrazně se střechovitě kryjících, čárkovitě kopinatých listenů. Listeny jsou pokryté roztroušenými až četnými hvězdovitými a světlými jednoduchými chlupy, s ojedinělými až roztroušenými, řidčeji (skupina subspecií \"H. subcaesium\") až četnými stopkatými žlázkami. Ligula jazykovitých květů je žlutá, asi 16 mm dlouhá, na zoubcích na vrcholu lysá. Nažky jsou kaštanově hnědé, 3,2 až 3,8 mm dlouhé.\n\nJestřábník dvouklaný je evropský, především horský druh. Souvislejší výskyt zahrnuje Alpy, Karpaty, Apeniny a Balkánská pohoří. Na sever zasahuje na Island, Britské ostrovy a do Skandinávie. Na východ sahá jeho rozšíření v izolovaných arelách až k Valdajské vrchovině a Uralu. Obývá typicky skalnatá stanoviště, vyskytuje se ale také v suťoviskách, na kamenitých stanovištích a v podrostu světlých listnatých lesů. Roste charakteristicky na zásaditých podkladech, jako jsou vápence, vápnité pískovce, ale i bazičtější výlevné vyvřeliny (čediče, znělce, spility). V České republice je běžnější zejména v Českém krasu a Českém středohoří. Ostatní výskyty jsou roztroušené a vázané na výchozy bazičtějších hornin. Nejvýše položená lokalita v rámci ČR je v Krkonoších (výchoz erlanů v Kotelních jamách, 1350 m n. m.). V Alpách vystupuje až do alpínského stupně.\n\nJestřábník \"Hieracium bifidum\" náleží mezi tzv. hlavní druhy, tedy druhy, u nichž se nepředpokládá hybridogenní původ. Společně s \"H. murorum\", \"H. lachenalii\" a dalšími druhy je řazen do sekce \"Vulgata\". Je od něj odvozena celá řada vedlejších taxonů, z nichž se na území České republiky vyskytují tyto: \"H. caesium\" (\"H. bifidum\" ≥ \"H. lachenalii\"), \"H. levicaule\" (\"H. bifidum\" ≤ \"H. lachenalii\"), \"H. hypochoeroides\" (\"H. bifidum\" – \"H. schmidtii\"), z horských jestřábníků pak \"H. wimmeri\" a \"H. moravicum\" ze skupiny \"H. epimedium\" agg. (\"H. bifidum\" – \"H. juranum\"), \"H. engleri\" ze skupiny \"H. carpaticum\" agg. (\"H. caesium\" ≥ \"H. prenanthoides\") a vyhynulý druh \"H. purkynei\" ze skupiny \"H. gombense\" agg. (\"H. epimedium\" – \"H. atratum\").\n\nV klasickém Zahnově pojetí je členěn do pěti skupin subspecií (tzv. gregů). Grex H. eubifidum zahrnuje 55 subspecií představujících \"čistokrevné\" typy \"H. bifidum\". Do gregu H. subcaesium jsou řazeny taxony se znaky přechodu k \"H. murorum\" (vzorec \"H. bifidum\" ≥ \"H. murorum\") - asi 67 subspecií s rozsáhlým rozšířením. Grex H. psammogenes představuje morfotypy \"H. bifidum\" se znaky přechodu k \"H. villosum\" (formule \"H. villosum\" < \"H. bifidum\" neboli \"H. bifidum\" – \"H. incisum\"). Zahrnuje 15 subspecií, udávaných z Alp, Karpat, Balkánu a pohoří Jura. Grex H. pseudodollineri zahrnuje 5 subspecií, rozšířených v Alpách a představujících morfotypy směrem k \"H. glaucum\" (formule \"H. bifidum\" – \"H. dollineri\"). Do gregu H. subsagittatum jsou řazeny dvě subspecie se znaky směrem k \"H. tenuiflorum\", což je drobnoúborný taxon z okruhu \"H. murorum\" (formule \"H. bifidum\" > \"H. tenuiflorum\").\n\nZ běžných druhů jestřábníků s přízemní růžicí a málo olistěnou lodyhou je nejpodobnější jestřábník zední (\"H. murorum\"), který může růst i na podobných stanovištích. Je pro něj charakteristické bohatší a více stěsnané květenství s obloukovitými větévkami, zatímco jestřábník dvouklaný mívá chudě vidličnatě větvené květenství s větévkami více méně rovnými. Další rozdíly jsou ve tvaru a ochlupení listů. Jestřábník zední mívá přízemní listy na bázi výrazně srdčité a na líci hojně chlupaté, zatímco báze listů jestřábníku dvouklaného bývá klínovitá, uťatá nebo jen u některých listů mělce srdčitá a listy bývají na líci více méně lysé (platí pro \"čistokrevné\" \"H. bifidum\"). Oba taxony jsou ale silně různorodé. Spolehlivé znaky jsou na odění zákrovních listenů – u jestřábníku zedního jsou přítomny pouze stopkaté žlázky, zatímco u jestřábníku dvouklaného jsou na zákrovu vždy jednoduché a hvězdovité chlupy a žlázky jsou buď přítomny také, nebo chybějí. Někdy může být obtížnější odlišení jestřábníku dvouklaného od jestřábníku časného (\"H. glaucinum\") nebo jestřábníku Wiesbaurova (\"H. hypochoeroides\"). U obou taxonů se projevuje vliv jestřábníku bledého (\"H. schmidtii\") – listy bývají poněkud nasivělé (zřetelné zejména za čerstva), mírně tužší a na okraji s tužšími delšími chlupy. Na zákrovech bývá méně hvězdovitých chlupů a ty jsou soustředěny zejména při okraji zákrovních listenů. Vodítkem může být i tvar listů a odění stopek úborů.\n\n"}
{"id": "1565489", "url": "https://cs.wikipedia.org/wiki?curid=1565489", "title": "Biogon", "text": "Biogon\n\nBiogon může být:\n\n"}
{"id": "1565493", "url": "https://cs.wikipedia.org/wiki?curid=1565493", "title": "Galvesaurus", "text": "Galvesaurus\n\nGalvesaurus („Ještěr z Galve“) byl rod poměrně velkého sauropodního dinosaura z kladu Turiasauria. Žil v období přelomu svrchní jury a spodní křídy (asi před 150 až 130 miliony let) na území dnešního východního Španělska.\n\nFosilie tohoto velkého sauropoda byly objeveny v oblasti Galve (provincie Teruel) na východě Španělska (souvrství Villar del Arzobispo). Zkameněliny byly objeveny v roce 1987 a postupně byly zkoumány v několika etapách. Dinosaurus byl formálně popsán roku 2005, nejprve jako \"Galveosaurus\", později však bylo rodové jméno upraveno na aktuální \"Galvesaurus\".\n\n\"Galvesaurus\" byl velký a mohutný čtyřnohý býložravec s dlouhým krkem a ocasem. Tělo bylo robustní, končetiny sloupovité. Pravděpodobně se jednalo o spásače vegetace v nižších stromových patrech, mohl žít stádním způsobem života. Jednalo se o relativně malého sauropoda o délce kolem 14 metrů a hmotnosti dvou slonů (kolem 10 tun). Rozměry objeveného subadultního jedince však naznačují, že plně dorostlý exemplář patřil k obřím sauropodům. Objeveno bylo několik exemplářů, vesměs subadultních.\n\n\n"}
{"id": "1565502", "url": "https://cs.wikipedia.org/wiki?curid=1565502", "title": "N-S 43", "text": "N-S 43\n\nN-S 43 je samostatný pěchotní srub těžkého opevnění, který byl součástí pevnostního systému předválečné Československé republiky. Stojí v těsné blízkosti kóty 834 m na západním úbočí Polomského kopce.\n\nByl postaven v roce 1938 v režii ŽSV Náchod v rámci stavebního podúseku 7./V. Sedloňov. Ve směru od jihovýchodu je to první vybudovaný objekt náchodského úseku těžkého opevnění (další objekty N-S 1 až N-S 42 stojící na méně ohrožené části linie na hřebenech Orlických hor měly být zadány k výstavbě až v roce 1939). Na levé straně sousedí s pěchotním srubem N-S 44. N-S 43 je samostatný, oboustranný, levokřídlý, dvoupodlažní pěchotní srub, postaven v I. stupni odolnosti. \n\nV době mobilizace v září 1938 byl těsně po dokončení betonáže a bez provedených zemních úprav, nebyly osazeny zvon a kopule. Za války byl poškozen jeho interiér; ve velké místnosti v pravé straně objektu byla odstřelena podlaha horního patra. Vnitřní exploze způsobila i mírné poškození a popraskání obvodových stěn a stropu. Levá strana objektu je v dobrém stavu.\n\nVelkou raritou a zajímavostí tohoto objektu je kulometná střílna z LO vz.37, která zde byla použita jako krycí střílna vlevo od vchodu místo obvyklé střílny N. Rozdíl v síle stěny byl eliminován betonovými zuby.\n\nhlavní zbraně na levé straně\n\n\nhlavní zbraně na pravé straně\n\n\ndalší výzbroj\n\n\n"}
{"id": "1565515", "url": "https://cs.wikipedia.org/wiki?curid=1565515", "title": "Zářnoočko nigerijské", "text": "Zářnoočko nigerijské\n\nZářnoočko nigerijské česky také š\"tikovec nigerijský\" (latinsky: \"Procatopus similis\", slovensky: \"Kaprozúbka nigerijská\", anglicky: Variable lampeye). Rybu popsal v roce 1927 německý zoolog Christoph Gustav Ernst Ahl (1. září 1898 – 14. únor 1945). \n\nSamec je větší a barevnější, jeho řitní ploutev je zašpičatělá. Určení pohlaví může být obtížně zjistitelné, rozdíly mezi samcem a samicí jsou malé. Velikost samce je do 6 cm a samice do 5,5 cm.\n\nRyba se vyskytuje v Africe, v jižní Nigérii a na západě a východě Kamerunu, v řece Lokundje. Obývá malé řeky a potoky, zejména proudící části toku. Může se vyskytovat v přímořských deštných pralesích a druhotných lesích. \n\n\n\n\n"}
{"id": "1565518", "url": "https://cs.wikipedia.org/wiki?curid=1565518", "title": "Geena Rocerová", "text": "Geena Rocerová\n\nGeena Rocerová, nepřechýleně \"Geena Rocero\" (* 1984, Manila, Filipíny) je filipínsko-americká transsexuální supermodelka a obránkyně práv transgender osob, zakladatelka nadace Gender Proud. \n\nRoncerová se narodila v roce 1984 v Manile na Filipínách. Od svých 15 let se účastnila soutěží krásy. Ve věku 17 let emigrovala do USA a žila v San Franciscu. V roce 2005 se přestěhovala do New Yorku a o rok později získala americké občasntví.\n\nV New Yorku pracovala jako modelka Next Models pro značky Rimmel Cosmetics, Hanes ad. Zde také založila nadaci \"Gender Proud\", která se zabývá podporou a obranou práv translidí po celém světě a v jejich \"sebeidentifikaci pokud možno bez překážek\". \n\nRoncerová byla playmate časopisu Playboy za měsíc srpen 2019. Účinkuje v pořadu TED. Trvale žije New Yorku. \n\n"}
{"id": "1565529", "url": "https://cs.wikipedia.org/wiki?curid=1565529", "title": "Oldřich Vaníček", "text": "Oldřich Vaníček\n\nJUDr. Oldřich Vaníček (* 18. února 1952 Praha) je český podnikatel a bývalý automobilový závodník. V roce 1989 závodil v soutěži Deutsche Tourenwagen-Meisterschaft. Předtím závodil European Touring Car Championship či World Touring Car Championship. V případě DTM v posledním závodě sezpny 1989 na Hockenheimringu dostal na body své BMW M3 Evo. Vaníček je historicky prvních čechem v DTM. V současnosti podniká a je spolumajitelem Autoturistu a vlastní areál Cibulka s.r.o.\nOldřich Vaníček působil celkem v 14 společnostech, 3 již zanikly. Je rovněž prezidentem ÚAMK.\n"}
{"id": "1565531", "url": "https://cs.wikipedia.org/wiki?curid=1565531", "title": "Carissa Mooreová", "text": "Carissa Mooreová\n\nCarissa Kainani Mooreová (* 27. srpna 1992 Honolulu) je americká profesionální surfařka.\n\nSurfovat začala na rodné Havaji jako pětiletá pod vedením svého otce. V roce 2008 se stala nejmladší vítězkou Triple Crown of Surfing. Vystudovala Punahou School a získala jedenáct amatérských titulů National Scholastic Surfing Association. Od roku 2010 se účastní seriálu World Surf League, byla vyhlášena nováčkem roku a v letech 2011, 2013, 2015 a 2019 se stala celkovou vítězkou. V roce 2011 se jako první žena v historii zúčastnila na divokou kartu mužského závodu v Haleiwa. V roce 2013 byla zařazena mezi osobnosti roku časopisu \"Glamour\" a v roce 2014 se stala členkou Surfers' Hall of Fame.\n\nZískala americkou nominaci na Letní olympijské hry 2020, kde bude surfing poprvé součástí olympijského programu. Oznámila, že kvůli přípravě na olympiádu vynechá tento ročník World Surf League. \n\n"}
{"id": "1565533", "url": "https://cs.wikipedia.org/wiki?curid=1565533", "title": "Ježíšova modlitba", "text": "Ježíšova modlitba\n\nJežíšova modlitba je intimní křesťanská modlitba.\n\nText modlitby je \"„Pane Ježíši Kriste, Synu boží, smiluj se nade mnou (hříšným)“\". Tato věta je zpravidla pronášena opakovaně, často s pomocí tzv. modlitebních uzlíků a různých tělesných cvičení.\n\nJežíšova modlitba je dostupná každému, může ji vykonávat kdokoli, kdykoli a kdekoli a jakkoli často. Jiné kvality však modlitba dosahuje, je-li pronášena nepřetržitě a současně s prováděním tělesných cvičení. \n\nDle pravoslavných duchovních se však nemá jednat o mechanickou formulku ani meditaci.\n"}
{"id": "1565535", "url": "https://cs.wikipedia.org/wiki?curid=1565535", "title": "Živorodka Wingeova", "text": "Živorodka Wingeova\n\nŽivorodka Wingeova česká synonyma \"Gupka Endlerova, Živorodka Endlerova\" (latinsky: \"Poecilia wingei\", slovensky: \"Živorodka wingei\", anglicky: \"Endlers livebearer, Endler guppy, \"ELB\"\"). Druh byl poprvé odebrán z laguny de Patos ve Venezuele Franklynem F. Bondem v roce 1937. Znovuobjeven Dr. Johnem Endlerem v roce 1975. Vědecky popsán v roce 2005 třemi ichtyology Fredem N. Poeserem, Michaelem Kempkesem a Isaäcem J. H. Isbrückerem. Ti na základě molekulárních údajů zveřejnili, že \"Poecilia wingei\" je na úrovni druhů oddělený taxon od \"P. reticulata\" a \"P. obscura\". V roce 2014 H. Alexander a kol. publikovali referát, který vyvracel tvrzení a závěry Schoriese, Meyera a Schartla o \"Poecilia wingei\" jako samostatném druhu. Název \"P. wingei\" uznal dánský biolog Øjvind Winge (1886–1964), který pracoval na genetice \"Poecilia\", vč. tohoto druhu. \n\nSamci mají zbarveni oranžové (hřbet a ploutve), černé (hřbet, bok a lemy ploutví), zelené (boky) a svítivě modré (břicho), střed ocasní ploutve je průhledný. Na hřbetní a ocasní ploutvi mají červené lemování. Podkladní barva ke krémová až pastelová. Barva samic je stříbrná, po stranách těla mají několik řad žlutých teček, samice z brakických vod mohou mít černé tečky. Samci jsou oproti samičkám menší, dorůstají do velikosti pouze 2,5 cm. Samice je výrazně větší, dorůstá 6,0 cm, maximálně 10,0 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nPrvní populace\",\" která dostala jméno \"P. wingei,\" byla objevena v roce 2005 ve venezuelském regionu Campoma Fredem Poeserem a Michaelem Kempkesem.  Tato populace se nacházela v Laguna Campoma a v lagunách propojených s potoky. \"Poecilia\" wingei z oblasti Campoma je známá jako \"Campoma guppy\". Fenotypy \"P. wingei\" získané z Campomy byly rozlišeny čísly od 1 do 70.\n\n\"P. wingei\" z oblasti Cumana byla původně známá jako \"Endlerka\" a objevil ji v roce 1975 John Endler. Lokalita se nachází v Laguna Patos a v lagunách spojených potoky a kanály. V roce 2009 Schoriese, Meyer a Schartl publikovali článek, kterým rozšířili definici \"P. Wingei\" o tento druh Endlerky. Většina \"P. wingei\" z oblasti Cumana, která se nachází u akvaristů, pochází z těch, které shromáždil Armando Pau, a které byly dál vyšlechtěny a distribuovány akvaristou Adrianem Hernandezem. \"P. wingei\" z oblasti Cumana je známá jako \"Cumana guppy\". \n\nVarianta \"El Tigre\" jsou \"P. wingei\" shromážděné z El Tigre v oblasti Campoma ve Venezuele. Tok El Tigre není propojen s Laguna Campoma, takže ryby \"El Tigre\" patří do samostatné populace (druhu). Všechny \"El Tigre\", které jsou chovány, pocházejí z těch, které shromáždil Phil Voisin. Ryby, resp. samci mají výrazně černou podkladovou barvu.\n\nBarevně jsou tyto rybky stálé. V Německu se s chovanými rybami soutěží, podobně jako se šlechtěnými Živorodkami duhovými. Chovatelé vyšlechtili četné linie se specifickými vzory a barvami, jako je červené tělo, černě pruhovaná, páv, tygrovaná, hadí, žlutý meč atd.\n\nPokud dojde ke spáření s jinými druhy živorodek, např. Živorodka Kempkesiho, Živorodka duhová. Vznikají hybridní formy, které se dál mohou rozmnožovat. Mnoho ryb prodávaných v obchodech, na burzách, jako \"Endlerky\", jsou ve skutečnosti tito hybridy.\n\nRyba žije v Jižní Americe, ve Venezuele, v Laguna de los Patos u Cumana, El Tigre a Laguna Campoma v oblasti Campoma. \n\n\n\n\n"}
{"id": "1565539", "url": "https://cs.wikipedia.org/wiki?curid=1565539", "title": "Propadlina Žebračka", "text": "Propadlina Žebračka\n\nPropadlina Žebračka byl rudný důl na ložisku Žebračka na katastrálním území Heřmanovice v okrese Bruntál. Důlní dílo je dokladem středověké těžby, které je doloženo zbytky hald, komínů a ústí štol, a propadem komory v roce 1985 po novodobé těžbě v letech 1965–1968. Propadlina na ložisku Žebračka byla 15. srpna 1994 Ministerstvem kultury České republiky prohlášená kulturní památkou Česka. \n\nLokalita se nachází na pravé straně od silnice II/445 Zlaté Hory – Heřmanovice na východním svahu Příčného vrchu. V ložisku Žebračka byly těženy vtroušené rudy metodou komorováním na ploše asi 300×200 metrů. V novodobé historii byla součástí rudného revíru Zlaté Hory – jih, kde se těžily v období 1961 až 1968 monometalcké rudy. Po opuštění ložiska došlo 3. dubna 1985 k propadu stropu jedné z komor. Oválná propadlina měla rozměr 60×30×50 metrů a hloubku 65 metrů a odhalila zbytky štol a zbytek průzkumného komínu, který propojoval různé podzemní horizonty. Také byla odkryta západní stěna s převisem nad propadlinou. Převis má šířku od 4 do 7 metrů, mocnost asi 12 metrů a délku asi 80 metrů. Po vyhodnocení situace byla východní stěna propadu sestřelena a zahájeno ukládání inertního odpadu (do roku 1994), tím byla snížená hloubka propadliny na asi 40 metrů. V roce 1994 byla propadlina prohlášená kulturní památkou. V roce 2011 Český báňský úřad vydal nařízení k zasypání propadliny a společnost DIAMO s.p. požádalo o zrušení prohlášení. Po intervenci orgánů památkové péče bylo od tohoto nařízení upuštěno.\n\nKulturní památka \"Propadlina na ložisku Žebračka\" je estetickým prvkem v krajině, významným dokladem možných následků po těžbě a stala se útočištěm mnoha druhů netopýrů. Propadlina je zabezpečená oplocením a kamerovým systémem.\n\n\n"}
{"id": "1565544", "url": "https://cs.wikipedia.org/wiki?curid=1565544", "title": "Formule 1 v roce 2021", "text": "Formule 1 v roce 2021\n\nSezóna Formule 1 2020 bude 72. sezónou Mistrovství světa Formule 1, závodní série pořádané pod hlavičkou Mezinárodní automobilové federace (FIA). Účastnit se jí bude dvacet jezdců a deset týmů. \n\n\nZávody sezony 2020, které zatím nemají smlouvu pro rok 2021:\n"}
{"id": "1565549", "url": "https://cs.wikipedia.org/wiki?curid=1565549", "title": "Seznam dílů seriálu Nemocnice Chicago Hope", "text": "Seznam dílů seriálu Nemocnice Chicago Hope\n\nToto je seznam dílů seriálu \"Nemocnice Chicago Hope\".\n\n<onlyinclude></onlyinclude>\n\n"}
{"id": "1565559", "url": "https://cs.wikipedia.org/wiki?curid=1565559", "title": "Gordon Milne", "text": "Gordon Milne\n\nGordon Milne (* 29. března 1937 Preston) je bývalý anglický fotbalista.\n\nS kariérou začal v klubu Preston North End FC v roce 1956. Hrával za Preston North End FC (1956–1960), Liverpool FC (1960–1967), Blackpool FC (1967–1970) a Wigan Athletic FC (1970–1972). V sezónách 1963/64 a 1965/66 vyhrál anglickou ligu. Kariéru ukončil v roce 1972.\n\nMilne odehrál za anglický národní tým v letech 1963–1964 celkem 13 reprezentačních utkání.\n"}
{"id": "1565560", "url": "https://cs.wikipedia.org/wiki?curid=1565560", "title": "Tomáš Rybička", "text": "Tomáš Rybička\n\nTomáš Rybička (* 8. prosince 1953, Pardubice) je historik umění, estetik, ředitel galerie, kurátor a vysokoškolský pedagog.\nV letech 1978–1986 studoval estetiku na Filozofické fakultě Univerzity Karlovy u prof. Jiřího Hájka a Jana Cigánka. Jeho diplomová práce \"Vlivy estetických koncepcí na kritické dílo F.X. Šaldy\" byla uznána jako rigorózní (Mgr., PhDr., 1986).\n\nOd roku 1986 do roku 1989 byl jako vedoucí historik umění zaměstnán ve Východočeské galerii v Pardubicích, poté od roku 1990 jako odborný pracovník a historik umění Galerie moderního umění v Hradci Králové. Od roku 1997 do roku 2018 zastával funkci ředitele galerie. Externě přednášel na Pedagogické fakultě Univerzity Hradec Králové.\n\nGalerie za jeho vedení prodělala v letech 2014–2016 celkovou rekonstrukci, při které se otevřel prostor kolem centrálního světlíku nad vstupní halou a byly citlivě restaurovány secesní prvky budovy, včetně vitráží, tapet, lustrů a původního nábytku. V XV. ročníku Národní soutěže muzeí Gloria Musaealis obdržel projekt „Rekonstrukce budovy Galerie moderního umění v Hradci Králové“ zvláštní ocenění v kategorii Muzejní počin roku. Nadace pro rozvoj architektury a stavitelství za rekonstrukci udělila prestižní titul Stavba roku 2017.\n\n"}
{"id": "1565561", "url": "https://cs.wikipedia.org/wiki?curid=1565561", "title": "Charles Louis Auguste Fouquet de Belle-Isle", "text": "Charles Louis Auguste Fouquet de Belle-Isle\n\nCharles Louis Auguste Fouquet de Belle-Isle (22. září 1684, Villefranche-de-Rouergue - 26. ledna 1761, Versailles) byl francouzský vojevůdce a diplomat, který se účastnil řady válek, které Francie vedla v první polovině 18. století, a politicky se angažoval ve službách krále Ludvíka XV. Ve válkách o dědictví rakouské je jeho jméno spojeno s bavorsko-francouzskou okupací Prahy.\n\nByl vnukem Nicolase Fouqueta, který působil jako superintendant financí za Ludvíka XIV. Po jeho pádu byla rodina v nemilosti. V raném věku vstoupil do armády, vyznamenal se již ve válce o španělské dědictví. V dalších válkách rychle stoupal v hodnostech, až se v roce 1740 stal francouzským maršálem. V roce 1727 ho Ludvík XV. jmenoval guvernérem Trois-Évêchés, tj. byla mu svěřena správa tří důležitých pevností, Met, Toulu a Verdunu. Tuto funkci zastával až do své smrti. Nebyl jen schopným válečníkem, ale i diplomatem - účastnil se vyjednávání o postoupení Lotrinska Francii a stal se jedním z hlavních vládních poradců pro vojenské a diplomatické záležitosti. Patřil k válečné straně a přesvědčoval krále Ludvíka XV. a ministra Fleuryho, aby se Francie zapojila do války o rakouské dědictví podporou bavorského kurfiřta Karla Albrechta. Počátkem roku 1741 byl jmenován mimořádným vyslancem v Německu.\n\nFrancie nakonec Karla Albrechta podpořila i vojensky. Spojeným francouzsko-bavorským vojskům sice formálně velel Karel Albrecht, ale hlavní slovo měl Belle-Isle. Ten také podle vývoje situace rozhodl, že se nepotáhne na Vídeň, ale do Čech. Francouzsko-bavorské oddíly potom za pomoci Sasů dobyly a obsadily 26. listopadu 1741 Prahu. Koncem roku Belle-Isle odjel do Frankfurtu nad Mohanem, kde diplomaticky podporoval volbu Karla Albrechta za německého císaře. Když byla v následujícím roce Praha obležena rakouskými vojsky, převzal zde Belle-Isle opět velení francouzských oddílů. V beznadějné situaci se mu podařilo lstí vyvést převážnou část svých vojáků z obleženého města a uniknout do Chebu, i když vojsko bylo cestou značně zdecimováno vlivem počasí, útoků obyvatel i nemocí.\n\nNeúspěšná kampaň maršála zdiskreditovala, přestože jeho únik z Prahy byl všeobecně obdivován. Další neštěstí ho postihlo, když byl na cestě do Berlína přes Hannover zajat Angličany. Byl nucen zůstat rok v Anglii, navzdory požadavkům Ludvíka XV. i císaře Karla VII. Během dalších válek v letech 1746–47 byl Belle-Isle velitelem armády v Piemontu na alpské hranici. Přes některé neúspěchy se mu podařilo odrazit rakousko-italskou invazi do Provence a vytlačit boje zpět do Lombardie. V posledních letech svého života byl na dvoře Ludvíka XV. ministrem války a prováděl reformy důstojnického sboru.\n\n"}
{"id": "1565562", "url": "https://cs.wikipedia.org/wiki?curid=1565562", "title": "Valeria Ciangottiniová", "text": "Valeria Ciangottiniová\n\nValeria Ciangottiniová (* 5. srpna 1945 Řím) je italská herečka.\n\nNarodila se v Římě rodičům pocházejícím z Umbrie. Jako čtrnáctiletou školačku ji obsadil Federico Fellini do role servírky Paoly ve filmu \"Sladký život\". Úspěch tohoto filmu jí dopomohl k řadě postav romantických dívek především v detektivních a komediálních filmech. Byla také modelkou (pózovala na obal desky Donatelly Morettiové \"Diario di una sedicenne\"). Věnuje se i divadelnímu a televiznímu herectví, byla moderátorkou dětských pořadů stanice RAI.\n\nZa roli ve filmu \"Cronaca di una passione\" byla nominována na cenu Globi d'oro.\n\nJejím manželem byl novinář Fabrizio Ricci (1934–2016).\n\n\n"}
{"id": "1565564", "url": "https://cs.wikipedia.org/wiki?curid=1565564", "title": "Rudný důl Karel", "text": "Rudný důl Karel\n\nRudný důl Karel (Hackelsberg) byl středověký rudný důl na katastrálním území Heřmanovice v okrese Bruntál. Důlní dílo je dokladem středověké těžby. Důl Karel byl 23. srpna 1994 Ministerstvem kultury České republiky prohlášen kulturní památkou Česka.\n\nRudný důl se nachází v hřebenové oblasti Příčného vrchu, východně od Starohoří. Důl zaujímá plochu 700×150 m s pozůstatky po těžbě zlata s krátkými štolami na zbytcích dobývacích polí. Dolování se předpokládá už od 14. století. V 19. století byl důl pod názvem Carolus propůjčen Moritzi Richtrovi z Vrbna. Hlavním objektem je ručně sekaný komín hluboký 40 m se štolou 160 metrů dlouhou, která je zavalená. V roce 1986 byly důlní prostory zkoumány speleologickou skupinou Hádes, která objevila dva slepé komíny, které byly vystrojeny dřevěným potrubím. Většina dobývek byla pod úrovni štoly a byla zatopena vodou. Důl je nepřístupný, ale otevřený, protože je zimovištěm netopýrů.\n\n\n"}
{"id": "1565575", "url": "https://cs.wikipedia.org/wiki?curid=1565575", "title": "Pískorypka obecná", "text": "Pískorypka obecná\n\nPískorypka obecná nebo také pískorypka žlutonohá (\"Andrena flavipes\") je druh běžné samotářské včely z čeledi pískorypkovití (\"Andrenidae\").\n\nDospělí jedinci dorůstají délky 8–12 mm. Hlavu a hruď mají žlutavě ochlupenou. Zadeček je dělený na žlutavě páskovanými tergity (články). Samice lze poznat od samců podle hustě tečkovaného těla a černé řitní pásky.\n\nDospělci létají ve dvou generacích, od března do května a od června až do září. Žijí na rozmanitých biotopech převážně v nižších polohách a živí se nektarem a pylem různých druhů bylin a stromů (hlavně ovocných stromů). Často hnízdí v masivních agregacích (až 1000 hnízd), nežije tedy vyloženě samotářsky a vytváří kolem 20 centimetrů hluboká hnízda s mírně zahýbající hlavní chodbou.\n\nVyskytuje se pouze v jižní a střední Evropě. V České republice žije hlavně v teplejších oblastech, kde patří mezi nejhojnější včelí druhy.\n"}
{"id": "1565576", "url": "https://cs.wikipedia.org/wiki?curid=1565576", "title": "Plán Madagaskar", "text": "Plán Madagaskar\n\nPlán Madagaskar byl nerealizovaný plán nacistického Německa na přesídlení Židů z Evropy na Madagaskar. Franz Rademacher, zaměstnanec německého ministerstva zahraničních věcí, navrhl tuto myšlenku v červnu 1940, krátce před porážkou Francie. Návrh zahrnoval předání kontroly nad Madagaskarem, který byl tehdy francouzskou kolonií, Německu v rámci podmínek kapitulace.\n\nMyšlenkou přesídlení polských Židů na Madagaskar se zabývala polská vláda už v roce 1937, výzkum však ukázal, že na ostrově by bylo možné usídlit jen pět až sedm tisíc rodin, podle některých odhadů možná i pouze pět set rodin (pro srovnání, Madagaskar měl v roce 1950 přibližně 4 182 000 obyvatel, v roce 2017 však již 25 054 161 obyvatel). Protože nacistická snaha podpořit emigraci židovské populace z Německa před 2. světovou válkou byla pouze částečně úspěšná, nacistický režim se myšlenkou na deportaci Židů na Madagaskar začal znovu zabývat v roce 1940. \n\nRademacher 3. června 1940 doporučil Madagaskar jako cíl deportace evropských Židů. Se souhlasem Adolfa Hitlera vydal Adolf Eichmann 15. srpna 1940 memorandum, ve kterém navrhoval přesídlení milionu Židů ročně v průběhu čtyř let, přičemž ostrov by se stal policejním státem pod správou SS. Předpokládalo se, že během realizace plánu mnoho Židů v důsledku drsných podmínek zemře. Plán nakonec nemohl být realizován v důsledku britské námořní blokády. Po porážce Německa v bitvě o Británii v listopadu 1940 byl plán přesunut na pozdější dobu a v roce 1942 odložen ad acta a místo přesídlení se začala uskutečňovat genocida židovské populace. Plán Madagaskar sloužil jako důležitý psychologický krok k jeho přijetí. \n\nKoncem 19. a počátkem 20. století se objevilo mnoho plánů na přesídlení Židů z Evropy, které se plánu Madagaskar podobaly. Jako první navrhl evakuaci evropských židů na Madagaskar Paul de Lagarde ve spise \"Deutsche Schriften\" (1878). Členové sionistického hnutí v letech 1904–1905 zvažovali tzv. ugandský projekt, podle kterého měli ruští Židé ohrožení pogromy osídlit území v dnešní Keni. Sionistický kongres však tento plán nakonec odmítl jako nerealizovatelný. To vedlo k tomu, že se od sionistického hnutí odštěpili tzv. teritorialisté, kteří prosazovali vytvoření židovského státu nebo autonomního území jinde než v historické Palestině. Myšlenku přesídlení Židů na Madagaskar prosazovali také někteří britští antisemité jako Henry Hamilton Beamish a Arnold Leese. Polská vláda ve spolupráci s Francií zkoumala možnost přesídlení polských Židů na ostrov v roce 1937. Předseda komise Mieczysław Lepecki usuzoval, že by se na ostrově mohlo usídlit 5–7 000 rodin, židovští členové však odhadovali, že vzhledem ke klimatickým podmínkám a nekvalitní infrastruktuře by bylo možné na ostrově bezpečně usídlit pouze pět set rodin nebo ještě méně. \n\nNacisté se zprvu snažili donutit Židy k „dobrovolné“ emigraci násilím a ekonomickým tlakem. Do roku 1939 emigrovalo z 437 000 německých Židů asi 250 000 do Spojených států, Argentiny, Velké Británie a dalších zemí, mimo jiné také do Britského mandátu Palestina \n\nNacistické vedení se pak zabývalo myšlenkou deportace zbývajících německých Židů do zámoří. Za vhodné destinace byla pokládána neúrodná území, aby deportovaní Židé nemohli na novém území ekonomicky prosperovat. V memorandu Hitlerovi z května 1940 \"O nakládání s cizí populací na Východě\" vyjádřil Heinrich Himmler naději, že „výraz ‚Žid‘ (...) bude úplně eliminován jejich masivním přesídlením do Afriky nebo nějaké jiné kolonie“. \n\nNacističtí ideologové jako Julius Streicher, Hermann Göring, Alfred Rosenberg a Joachim von Ribbentrop o plánu začali diskutovat už od roku 1938. Deset procent Židů, kteří tehdy v Německu žili, byli polští občané. Polský vyslanec v Německu Józef Lipski vyjádřil nezájem Polska přijmout je zpět a polská vláda prohlásila, že držitelům polských pasů nebude až na výjimky umožněn návrat. Rovněž francouzský ministr zahraničí Georges Bonnet v prosinci téhož roku v diskusi s von Ribbentropem prohlásil, že Francie se obává přijmout více německých Židů, a zeptal se, zda by nebylo možné jejich příchodu do Francie nějak zabránit. Francie sama uvažovala o deportaci asi 10 000 Židů a mezi možnými destinacemi zvažovala též Madagaskar. Německé plány na deportace na Madagaskar formálně začaly v roce 1940. Franz Rademacher, který se krátce předtím stal vedoucím židovské sekce ministerstva zahraničí, odeslal 3. června svému nadřízenému Martinu Lutherovi memorandum o budoucnosti Židů. V tomto memorandu říká: „Žádoucí řešení je: všichni Židé mimo Evropu“. Jako možnou destinaci pro deportaci Židů zvažuje Palestinu, připadá mu však nevhodné, aby byl na Středním Východě založen silný židovský stát. Palestina byla tehdy navíc pod britskou kontrolou. Rademacher proto doporučuje, aby byl jako destinace pro Židy z Evropy získán Madagaskar, a to jako jedna z podmínek francouzské kapitulace. Rademacher dále poznamenává, že vysídlení Židé budou sloužit jako rukojmí, kteří zajistí „dobré chování jejich rasových soukmenovců v Americe“ Plán byl rozvíjen Referátem D III německé sekce.\n\nLuther o plánu uvědomil ministra zahraničí von Ribbentropa, který se nezávisle na Rademacherovi zabýval podbným projektem. 18. června Hitler a Ribbentrop o plánu hovořili s Benitem Mussolinim. Jakmile se o plánu dozvěděl šéf Hlavního úřadu říšské bezpečnosti Reinhard Heydrich, požádal, aby von Ribbentrop předal další zodpovědnost za tento plán jeho úřadu. Tak se do celé záležitosti zapojil Adolf Eichmann, vedoucí pododdělení IV-B4 Hlavního úřadu říšské bezpečnosti, které se zabývalo židovskými záležitostmi a evakuací Židů z dobytého území. 15. srpna vydal memorandum \"Reichssicherheitshauptamt: Madagaskar Projekt\" (Hlavní úřad říšské bezpečnosti: Projekt Madagaskar), ve kterém navrhuje přesídlení milionu Židů ročně a neponechání žádných Židů v Evropě. Celý projekt měl být plně pod kontrolou Hlavního úřadu říšské bezpečnosti. Zatímco Rademacher původně navrhoval vytvoření kolonie pod německou kontrolou a židovskou samosprávou, Eichmann zdůraznil, že každý aspekt života na ostrově má kontrolovat SS.\n\nVětšina nacistických úřadů pokládala plán za poslední šanci na „řešení židovské otázky“ formou emigrace. Zejména Hans Frank, guvernér Generálního gouvernementu, považoval tento plán za vhodnější řešení než postupné deportování Židů do Polska. 10. července byly deportace do Polska zastaveny a byla také přerušena výstavba varšavského ghetta, jelikož nebylo dále považováno za potřebné.\n\nRademacher navrhoval vytvoření evropské banky, která by měla likvidovat všechen majetek evropských Židů a zajistit tak financování plánu. Tato banka by hrála roli prostředníka mezi Madagaskarem a zbytkem světa, protože by Židům nebyl dovolen finanční kontakt s vnějším světem. Na realizaci ekonomických aspektů plánu měl dohlédnout Göringův úřad pro čtyřletý plán.\n\nRademacher předpokládal, že bude do projektu zapojena celá administrativa. Von Ribbentropovo ministerstvo zahraničních věcí mělo realizovat podmínky předání tehdy francouzského Madagaskaru Německu a zajistit další smlouvy o osudu evropských židů. Jeho informační oddělení mělo ve spolupráci s Goebbelsovým ministerstvem propagandy kontrolovat tok informací. Na průběh transportu měl dohlížet Viktor Brack, jinak zodpovědný za organizaci Akce T4. SS měla realizovat vyhnání Židů z Evropy a vládu nad ostrovem. Nacisté předpokládali, že po dobytí Velké Británie (Operace Seelöwe) využijí k transportu Židů získané britské obchodní loďstvo. Protože nacisté předpokládali, že mnoho deportovaných kvůli drsným podmínkám zahyne, považuje britský historik Ian Kershaw tento plán za alternativní metodu genocidy.\n\nV důsledku porážce Německa v bitvě o Británii byla navrhovaná invaze na britské území 17. září 1940 odložena na neurčito. V důsledku toho nemohlo Německo použít k transportům britské obchodní loďstvo, jak plán předpokládal. Koncem srpna 1940 Rademacher požádal Ribbentropa, aby svolal panel expertů, který by plán rozvinul, Ribbentrop však neodpověděl. Ani Heydrich Eichmannovo memorandum nikdy neschválil. V srpnu 1940 bylo obnoveno zřizování ghett ve Varšavě a dalších polských městech. Plán byl oficiálně odložen ad acta v únoru 1942. V listopadu 1942 dobyly Madagaskar, který byl předtím pod správou vichistické Francie, britské jednotky a předaly jej pod kontrolu Svobodné Francie.\n\nPo zahájení plánování operace Barbarossa Hitler požádal Himmlera o návrh nového plánu na odstranění Židů z Evropy a Himmler tento úkol svěřil Heydrichovi. Ten navrhl deportaci Židů do Sovětského svazu přes Polsko. Pozdější Generalplan Ost počítal s deportací celé okupované Východní Evropy a SSSR na Sibiř, kde měla být využita k otrocké práci nebo po porážce Sovětského svazu povražděna. Plán počítal s rychlou porážkou SSSR. Jakmile se začalo ukazovat, že válka proti Sovětskému svazu potrvá delší dobu, Heydrich byl nucen své plány revidovat. Protože transport obrovského množství Židů do válečné zóny nebyl možný, Heydrich se rozhodl pro vytvoření vyhlazovacích táborů na okupovaném území Polska.\n\nV židovské kolonii na Madagaskaru se odehrává alternativně historický román britského spisovatele Guye Savilla \"Plán Madagaskar\" (\"The Madagaskar Plan\", 2015, česky 2016). \n\n\n"}
{"id": "1565577", "url": "https://cs.wikipedia.org/wiki?curid=1565577", "title": "Kim Gallagherová", "text": "Kim Gallagherová\n\nKimberly Ann „Kim“ Gallagherová (11. června 1964 Filadelfie – 18. listopadu 2002 Oreland) byla americká běžkyně na střední vzdálenosti, která získala na olympiádě LOH 1984 stříbrnou a v roce LOH 1988 bronzovou medaili. \n\n\n \n"}
{"id": "1565580", "url": "https://cs.wikipedia.org/wiki?curid=1565580", "title": "Jiří Snížek", "text": "Jiří Snížek\n\nIng. Jiří Snížek (* 13. července 1989, Kolín) je český politik a informatik. Od října 2018 je krajským předsedou České pirátské strany. Je lídrem kandidátky Pirátů v krajských volbách 2020 pro Středočeský kraj. \n\nJeho pracovní náplní je implementace informačních systémů pro veřejnou správu a školy - účetnictví, majetek, mzdy, evidence obyvatel, legalizace a vidimace, matrika, spisová služba, evidence hřbitovů, poplatky, evidence smluv, napojení na základní registry, oceňování pozemků - a propojování relevantních modulů.\n"}
{"id": "1565589", "url": "https://cs.wikipedia.org/wiki?curid=1565589", "title": "Hôtel Mégret de Sérilly", "text": "Hôtel Mégret de Sérilly\n\nHôtel Mégret de Sérilly je městský palác ze 17. století v Paříži. Nachází se v historické čtvrti Marais ve 3. obvodu na adrese 106, \"Rue Vieille-du-Temple\". Palác je od roku 1961 chráněn jako historická památka.\n\nPalác nechal postavit Nicolas Malebranche, který byl králův sekretář, posléze generální pokladník královských daní. Jeho synem byl filozof Nicolas Malebranche. Výstavba probíhala pravděpodobně v letech 1618 až 1620 nebo 1621 podle plánů architekta Jeana Thiriota (1590–1649), který postavil též sousední Hôtel d'Hozier. V roce 1686 palác koupil Charles du Tillet, markýz de La Bussière. Palác byl následně upraven.\n\nV roce 1776 se majitelem stal finančník Antoine Jean-François Mégret de Sérilly, po kterém palác získal svůj název. Ten nechal palác vyzdobit architektem Pierrem-Noëlem Roussetem (1715–1795). V roce 1778 zde vznikl boudoir pro jeho manželku s obložením (autor Jules-Antoine Rousseau), krb (autor Philippe-Laurent Roland) a malovaný strop (autor Jean-Jacques Lagrenée). Budoár se nachází ve Victoria and Albert Museum v Londýně. Po smrti finančníka, který byl gilotinován během Hrůzovlády, byla budova v 19. století, stejně jako mnoho jiných paláců v Marais, rozdělena na obchody, továrny a dílny řemeslníků. Vnitřní vybavení v přízemí paláce v roce 1869 zakoupilo londýnské Victoria and Albert Museum a přeneslo do svých výstavních prostor. Vybavení salónů z prvního patra v roce 1895 koupila americká rodina Vanderbilt a umístila ho na svém sídle Breakers v Newportu v Rhode Island.\n\nVe 20. století byl palác opět upraven jako soukromá rezidence. V roce 1961 byla stavba zařazena mezi historické památky.\n\nStavbu vytvořil barokní architekt Jean Thiriot. Palác si doposud uchoval tuto dispozici s výjimkou pouliční fasády upravené v 18. století. Jedná se o klasický plán paláce mezi nádvořím a zahradou. Velký dvůr obklopují corps de logis a dvě křídla pro služebnictvo. Na východ od velkého nádvoří se nachází malé nádvoří, které slouží pro křídlo pro služebnictvo. Stejně jako mnoho jiných pařížských paláců se i Hôtel Mégret de Sérilly musel přizpůsobit nepravidelnému tvaru parcely: průčelí na zahradě je širší než na nádvoří, hlavní osy nejsou rovnoběžné. S výjimkou pouliční fasády, která je omítnutá, jsou vnější zdi paláce z cihel a kamene, čímž vykazuje styl společný šlechtickým stavbám z první poloviny 17. století.\n\n"}
{"id": "1565590", "url": "https://cs.wikipedia.org/wiki?curid=1565590", "title": "Dopplerův radar", "text": "Dopplerův radar\n\nDopplerův radar je specializovaný radar, který k měření rychlosti pohybujících se objektů využívá Dopplerův jev. Dělá to tak, že vysílá mikrovlnný signál, aby se odrazil od požadovaného cíle, a pak analyzuje, jak pohyb objektu změnil frekvenci vráceného signálu. Tato odchylka poskytuje přímé a vysoce přesné měření radiální složky rychlosti cíle vzhledem k radaru. Dopplerovy radary se používají v letectví, ve vojenství, v systému StatCast americké Major League Baseball a v meteorologii. Jsou složkou policejních radarů a slouží i v lékařství.\n"}
{"id": "1565593", "url": "https://cs.wikipedia.org/wiki?curid=1565593", "title": "Francouzský protektorát Tunisko", "text": "Francouzský protektorát Tunisko\n\nFrancouzský protektorát Tunisko (francouzsky: \"Protectorat français de Tunisie\"; arabsky: الحماية الفرنسية في تونس \"al-Ḥimāya al-Fransīya fī Tūnis\"), běžně označovaný jednoduše jako Francouzské Tunisko, byl založen v roce 1881, během éry francouzské koloniální říše, a trval až do vyhlášení tuniské nezávislosti v roce 1956.\n\nBěhem desetiletí předcházejících francouzskému vpádu bylo Tunisko provincií upadající Osmanské říše. Těšilo se velké míře autonomie pod bejem Muhammadem III. as-Sadiqem. V roce 1877 Rusko vyhlásilo Osmanské říši válku. Jeho výsledné vítězství v rusko-turecké válce (1877–1878) způsobilo odtržení velkých částí osmanského území, včetně vzniku několika nezávislých balkánských států. Podnítilo také mezinárodní diskuse o budoucnosti severoafrických provincií. Berlínský kongres z roku 1878 se rozhodl osmanskou otázku vyřešit. Británie, i když se stavěla proti úplné demontáži Osmanské říše, nabídla Francii kontrolu nad Tuniskem výměnou za Kypr. Německo nemělo v jižním Středomoří své zájmy a navíc vnímalo francouzské nároky jako způsob, jak odvrátit Francouze od touhy po odplatě za prusko-francouzskou válku. Proto souhlasilo s tím, že Francii umožní ovládnutí Tuniska. Tyto diskuse ohledně postavení Francie v Tunisku byly udržovány v tajnosti před Italským královstvím, které se silně stavělo proti francouzské intervenci.\n\nFrancouzská přítomnost v Tunisku přišla pět desetiletí po okupaci sousedního Alžírska, v době, kdy Francouzi stále postrádali zkušenosti a znalosti o tom, jak rozvíjet kolonii. Obě tyto země byly v držení Osmanské říše po tři století, ale každá již dávno získala politickou autonomii na sultánovi v Istanbulu. Před příchodem Francie zahájilo Tunisko proces modernizačních reforem, ale finanční potíže narůstaly, až byla nastolena komise evropských věřitelů. Po okupaci převzala francouzská vláda mezinárodní závazky Tuniska. Francouzi provedli rozsáhlé rozvojové a modernizační programy v několika oblastech, včetně dopravy a infrastruktury, průmyslu, finančního systému, veřejného zdravotnictví a správy. K nelibosti Tunisanů však byli upřednostňováni francouzští obyvatelé a podnikatelé. Vyjádření jejich existující národní identity začalo projevy a tiskovinami; následovalo vytvoření politické organizace. Hnutí za nezávislost bylo aktivní již před první světovou válkou a nadále získávalo na síle proti smíšené francouzské opozici. Jeho konečného cíle bylo dosaženo v roce 1956.\n"}
{"id": "1565608", "url": "https://cs.wikipedia.org/wiki?curid=1565608", "title": "Švýcarská kuchyně", "text": "Švýcarská kuchyně\n\nŠvýcarská kuchyně vychází z tradic Švýcarska, byla ale ovlivněna také francouzskou, německou a italskou kuchyní. Používá obvykle suroviny, které byly dostupné švýcarským farmářům, tedy hlavně různé sýry a brambory. Používá se také maso nebo ryby (pstruzi, sivenové). Po světě je švýcarská kuchyně známá především kvůli švýcarské čokoládě, müsli a kvůli fondue.\n\nFondue je jedním z nejznámějších pokrmů ze švýcarské kuchyně. Pokrm je připravován ve speciálním hrnci z kameniny (tzv. \"caquelon\"), ve kterém se nachází v bílém víně rozpuštěný sýr, ochucený pepřem, česnekem a muškátem, malým množstvím třešňové pálenky, vše dle potřeby zahuštěno (bramborovým) škrobem. Během stolování se kameninová nádoba s touto masou nachází uprostřed stolu nad malým lihovým hořákem. Do rozpuštěného sýra se poté speciální vidličkou namáčejí kousky chleba nebo bagety. Na fondue se používá více druhů sýra, mezi nejpopulárnější patří ementál, gruyère nebo appenzeller.\n\nFondue se ze Švýcarska rozšířilo do mnoha částí světa, kde vznikly další verze tohoto pokrmu, například fondue z čokolády.\n\nŠvýcarské sýry mají dlouhou tradici. Ve Švýcarsku se připravuje připravuje přes 450 druhů sýra, obvykle z kravského mléka. Mezi nejznámější švýcarské sýry patří:\n\n\nČokoláda se ve Švýcarsku vyrábí už od 19. století, jedna z nejznámějších švýcarských firem vyrábějících čokoládu je Nestlé. Ve Švýcarsku se připravuje mnoho druhů velmi kvalitní čokolády. Švýcarskou je mj. také zemí, kde byla vynalezena bílá čokoláda. Z čokolády se připravuje populární švýcarský nápoj zvaný Ovomaltina.\n\nMezi tradiční švýcarské dorty patří:\n\n\nDalší švýcarské pokrmy:\n\n\nMezi populární švýcarské nápoje patří Rivella, šumivá limonáda z mléčné syrovátky, nebo ovomaltina, mléčný nápoj s kakaovou příchutí.\n\nZ alkoholických nápojů stojí za zmínku absint, který vznikl právě ve Švýcarsku. Jedná se o silný nápoj z pelyňku. V menší míře je rozšířeno též vinařství (především v kantonech Valais, Vaud, Ticino a Curych), mezi nejpopulárnější odrůdy vína patří Müller-Thurgau, Chrupka bílá, Rulandské modré nebo Merlot. Populární je též pivo a různé likéry.\n"}
{"id": "1565610", "url": "https://cs.wikipedia.org/wiki?curid=1565610", "title": "Letní paralympijské hry 2028", "text": "Letní paralympijské hry 2028\n\nLetní paralympijské hry 2028, oficiálně XVIII. letní paralympijské hry ( ), se budou konat ve americkém Los Angeles. Slavnostní zahájení proběhne 22. srpna 2028, ukončení se pak uskuteční 3. září 2028. \n\nV USA se uskuteční paralympiáda již počtvrté. První letní paralympijské hry proběhly v roce 1984 v New Yorku, v roce 1996 v Atlantě a zimní paralympijské hry v roce 2002 v Salt Lake City. V Los Angeles se měla konat paralympiáda v roce 1984, když hostila letní olympijské hry 1984, ale tým obchodní organizace v Los Angeles však akci odmítl zorganizovat. Proto se nakonec uskutečnila v New Yorku.\n\nMěsta, která chtěla hostit Letní olympijské hry 2024, musela do 15. září 2015 podat kandidaturu. Kandidaturu podaly Paříž, Boston, Budapešť, Hamburg a Řím. Místní veřejné mínění o pořádání her v Bostonu bylo rozlišné; průzkum z března 2015 ukázal, že 52% obyvatel Bostonu bylo proti jejich hostování. Dne 27. července 2015 Olympijský výbor Spojených států odmítl svou nabídku na pořádání olympijských her v Bostonu s odvoláním na nedostatek veřejné podpory a nejistoty v nabídce. Na další den se Olympijský výbor Spojených států obrátil na Los Angeles ohledně vstupu jako náhradního uchazeče na letní olympiádu 2024 poté, co Boston svou nabídku upustil. Dne 1. září 2015 hlasovala Rada města LA 15:0, aby podpořila nabídku na pořádání her. Dne 29. listopadu 2015 se konalo v Hamburgu referendum, ve kterém 51,6% občanů hlasovalo proti nabídce na olympijské hry. Řím 21. září 2016 stáhl kandidaturu poté, co nedostal politické záruky od městu. Dne 22. února 2017 Budapešť svou nabídku stáhla poté, co petice proti nabídce shromáždila více podpisů, než je nezbytné pro referendum.\n\nPo těchto vystoupení nabídek měst se MOV sešla v Lausanne, aby diskutoval nad nabídkovým procesem na letními olympiády v roce 2024 a 2028. Mezinárodní olympijský výbor formálně navrhl zvolení hostitelských měst letních olympiád v roce 2024 a 2028 najednou v roce 2017. Návrh byl schválen na mimořádném zasedání MOV 11. července 2017 v Lausanne. MOV zavedl postup, při kterém by se výbory organizátorů LA 2024 a Paříž 2024 setkaly s MOV, aby diskutovaly o tom, kdo bude pořádat hry v roce 2024 a kdo bude hostit hry v roce 2028 a zda by bylo skutečně možné vybrat hostitelské město pro oba současně.\n\nPo rozhodnutí o udělení her 2024 a 2028 současně byla Paříž považována za preferovaného pořadatele olympijských her 2024. Dne 31. července 2017 MOV oznámil, že Los Angeles je jediným kandidátem olympijských her 2028, čímž se Paříž stala jediným kandidátem olympiády v roce 2024.\n\nLos Angeles byla zvolena jako pořadatelské město 13. září 2017 na 131. zasedání MOV v Limě v Peru.\n\nNa XVIII. Letních paralympijských hrách se bude soutěžit v celkem 22 sportovních odvětvích.\n\n\n"}
{"id": "1565611", "url": "https://cs.wikipedia.org/wiki?curid=1565611", "title": "Seegupf", "text": "Seegupf\n\nSeegupf (2011 m n. m.) je hora v Rottenmannských Taurách na území rakouské spolkové země Štýrsko. Nachází se v hřebeni vybíhajícím od hory Grosser Bösenstein (2448 m) směrem na severozápad. Na jihovýchodě sousedí s vrcholem Diewaldgupf (2125 m) a na severozápadě s vrcholem Stein am Mandl (2043 m). Diewaldgupf je oddělen sedlem Einödscharte (1945 m). Na severovýchodním úbočí spojovacího hřebene s horou Stein am Mandl se rozkládá jezero Glohbuckensee. Pod severními svahy hory se nachází chata Rottenmanner Hütte (1649 m). Severovýchodním směrem vybíhá ze Seegupfu krátký boční hřeben Hirschriedel.\n\n\n\n"}
{"id": "1565612", "url": "https://cs.wikipedia.org/wiki?curid=1565612", "title": "Primera División 2001/02", "text": "Primera División 2001/02\n\nPrimera División v sezóně 2001/02 byla 71. ročníkem nejvyšší španělské fotbalové ligové soutěže. Sezóna začala 25. srpna 2001 a skončila 11. května 2002.\nObhájcem titulu byl tým Real Madrid, mistrovský titul ovšem získala Valencia.\n\nNováčky ze Segundy División byly týmy FC Sevilla, Betis Sevilla a Tenerife. Sevillské týmy se udržely, Tenerife skončilo předposlední a sestoupilo. Zbylými sestupivšími byly Las Palmas a Real Zaragoza. \n\nNejlepším střelcem ligy se stal útočník Deportivo La Coruña Diego Tristán, který ve 33 zápasech vstřelil 21 branek, který tak získal Trofeo Pichichi.\n\nZdroj:\n\nPoznámky:\n\n"}
{"id": "1565616", "url": "https://cs.wikipedia.org/wiki?curid=1565616", "title": "Femke Koková", "text": "Femke Koková\n\nFemke Koková (* 5. října 2000 Nij Beets) je nizozemská rychlobruslařka.\n\nNa podzim 2018 začala závodit v Světovém poháru juniorů, na juniorském světovém šampionátu 2019 vybojovala šest medailí, z toho tři zlaté. V seniorských závodech se poprvé představila v roce 2020, kdy získala na Mistrovství Evropy stříbrnou medaili v týmovém sprintu a v závodě na 500 m skončil čtvrtá. V únoru toho roku debutovala v seniorském Světovém poháru a následně vyhrála týmový sprint na Mistrovství světa na jednotlivých tratích 2020.\n"}
{"id": "1565620", "url": "https://cs.wikipedia.org/wiki?curid=1565620", "title": "Diewaldgupf", "text": "Diewaldgupf\n\nDiewaldgupf (2125 m n. m.) je hora v Rottenmannských Taurách na území rakouské spolkové země Štýrsko. Nachází se v hřebeni vybíhajícím od hory Grosser Bösenstein (2448 m) směrem na severozápad. Na jihovýchodě sousedí s vrcholem Moserspitz (2230 m), který je oddělen sedlem Steinkarscharte (2039 m), a na severozápadě s vrcholem Seegupf (2011 m), který je oddělen sedlem Einödscharte (1945 m). Pod severními svahy hory se nachází dolina Einödkar a na jižním úbočí žlab Diewaldgraben.\n\n\n\n"}
{"id": "1565622", "url": "https://cs.wikipedia.org/wiki?curid=1565622", "title": "Graeme Fish", "text": "Graeme Fish\n\nGraeme Fish (* 23. srpna 1997 Moose Jaw, Saskatchewan) je kanadský rychlobruslař.\n\nV lednu 2017 se poprvé představil na Mistrovství světa juniorů, na podzim toho roku debutoval v seniorském Světovém poháru (SP). Další rok však nadále startoval pouze v domácích závodech. Do SP pravidelně nastoupil v závěru roku 2018, v roce 2019 premiérově závodil na Mistrovství světa na jednotlivých tratích. Na MS 2020 získal v závodě na 5000 m bronzovou medaili a ve světovém rekordu zvítězil na 10kilometrové trati.\n"}
{"id": "1565628", "url": "https://cs.wikipedia.org/wiki?curid=1565628", "title": "Krabat (pověst)", "text": "Krabat (pověst)\n\nKrabat (odvozeno z Chorvat) je legendární postavou Lužických Srbů. Pověsti o Krabatovi jsou variabilně sestavenou sbírkou legendárních epizod a pohádek různého původu, které byly přisuzovány osobě jménem Krabat a vzájemně propojeny v celek proměnlivých vyprávění. Krabata zpočátku popisují jako obyčejného smrtelníka a obyvatele regionu, jenž nabyl magických schopností, které však používá hlavně pro dobré účely. Příběh se odehrává na přelomu 17. a 18. století v Horní Lužici v oblasti mezi Hoyerswerdou a Königswartou.\nNejstarší písemný doklad o existenci pověsti o Krabatovi lze nalézt v zápisech Akademického spolku pro lužické dějiny a jazyk, který v roce 1838 založili studenti z Horní Lužice na Vratislavské univerzitě. Z těchto dokumentů vyplývá, že 12. ledna 1839 přednesl Awgust Bulank vyprávění o „Krabatovi z Wulkich Ždźarow“ (Groß Särchen/Wulke Ždźary) a v roce 1840 Jan Awgust Warko zaznamenal pověsti o Krabatovi. Jejich obsah však již není k dispozici, celý svazek písemných prací sdružení včetně poznámek se považuje za ztracený.\n\nTeprve o deset let později se v rukopisu \"Khronika Kulowa, die Chronik von Wittichenau und Umgegend\", sepsaném Franzem Schneiderem v letech 1848–1852, znovu písemně zmiňuje „Krabat“. Schneider byl členem sdružení od roku 1838 do roku 1839 a stejně jako A. Bulank a J. A. Warko byl členem Wendské sekce. Od roku 1847 pracoval jako kaplan, později jako farář v Kulově/Wittichenau. S odkazem na církevní záznamy zde píše:\nJelikož Schneider neuvádí žádné zdroje pro tuto „lidovou pověst“ a záznamy Bulanka a Warka se ztratily, zůstává nejasné, do jaké míry byly uvedené události správně přiřazeny k osobě jménem Krabat. Epizody „kouzlo s vojáky“ a „vzdušná cesta“ jsou běžné legendární motivy, které lze demonstrovat v mnoha variacích daleko za hranicemi Horní Lužice. Ve stejné kombinaci se objevují v komplexu pověstí „Von einem bösen Herrn zu Groß Särchen“ (\"O jednom zlém pánovi z Groß Särchen\"), který byl publikován v roce 1837 v časopise \"Neues Lausitzisches Magazin\". Jméno Krabat, kurfiřt a Turci se v něm neobjevují, ale je zde další rozšířený mýtický motiv, který se z počátku v pověsti nevyskytoval: aktér se pokouší vyorat pluhem koryto řeky, brázda je však křivá, protože nemá tažná zvířata.\n\nKdo je vypravěčem příběhu „o zlém pánovi“ v \"Neues Lausitzisches Magazin\", není známo. Vydavatel Joachim Leopold Haupt pouze poznamenává, že mu příběh někdo vyprávěl. Brzy na to byl zařazen do sbírky lidové slovesnosti z Lužice (zveřejněné v roce 1839) sestavené Heinrichem Gottlobem Grävem, i když jej Gräve přiřadil k legendám kolem historického generála Johanna Paula Sybilského z Wolfsbergu. V této verzi, ale vždy s odkazem na J. L. Haupta (1837), byl následně použit také Johannem Georgem Theodorem Grassem v knize \"Der Sagenschatz des Königreichs Sachsen\" (1855), Karlem Hauptem v \"Sagenbuch der Lausitz\" (1862) a Edmundem Veckenstedtem ve \"Wendische Sagen, Märchen und abergläubische Gebräuche\" (1880). Karl Haupt (syn J. L. Haupta) znovu odděluje legendu o Sybilském a Zlém pánovi z Groß Särchen, ale alespoň mezi nimi udržuje volné spojení: „Také se říká, že [Sybilski] byl zlý pán v Groß-Särchen, který z této vesnice vždy odjížděl vzdušnou cestou do Drážďan a při této příležitosti zneuctil vrchol kamenecké kostelní věže.“\n\nJméno Krabat se neobjevuje nikde ve výše zmíněných (všech německojazyčných) sbírkách pověstí. Až do konce 19. století se krabatovská tradice rozvíjela výhradně v lužickosrbském jazyce, přičemž kronika z Wittichenau zůstává jediným textem, ve kterém je pověst o Krabatovi výslovně spojena s historickou osobou Johanna Schadowitze. Žádná z následujících úprav se již nevrací k tomuto chorvatskému důstojníkovi ani nevysvětluje exotické jméno Krabat. Místo toho je biografie protagonisty stále podrobněji situována do Lužice. Lokalizace Krabata do Groß Särchen/Wulke Ždźary zůstává téměř konstantní, zatímco události, které ho vedou do tohoto místa, jsou v každém zpracování prezentovány odlišně.\n\nSchneiderův exkurs o Krabatovi ve zmíněné kronice ve skutečnosti představuje cizí těleso, a proto je stručný a distancovaný. V roce 1858 vydal lužickosrbský duchovní Michał Hórnik (Michael Hornig) nejstarší písemně zachycené vyprávění, jehož záměrem je představení pověsti, v měsíčním dodatku k týdeníku \"Serbske Nowiny\" pod názvem „Krabat : powjestka z ludu“. (Krabat : příběh z lidu). Kromě kouzla s vojáky a vzdušné cesty se u Hórníka poprvé objevují epizody z dětství a mládí protagonisty: Krabat se učí magii v černé škole v Lipsku. Každý rok jednoho ze studentů vezme čert, ale Krabat je zachráněn svou matkou tím, že ho mezi jeho kamarády poznala, přestože se všichni proměnili v havrany. Podobný komplex motivů obsahuje pohádka De Gaudeif un sien Meester, z \"Pohádek bratří Grimmů\" (1819).\n\nDalší verzi pověsti zapsali studenti Lužického semináře v Praze v roce 1861 a teprve v roce 1865 ji publikoval Jurij Gustav Kubaš pod názvem Khrabat (z luda) v časopise \"Łužičan\". Khrabat je tu synem chudého muže, kterému se rovněž říkalo Khrabat, a ve svém dětství se musel starat o prasata a telata. Turecká dobrodružství jsou podrobně rozvedena. Objeví se řada motivů týkajících se magické knihy, což je legendární prvek, který se také hojně používá v mnoha variantách.\n\nO několik let později odráží \"Khronika Kulowa\" od Franze Schneidera podrobnější znění pověsti: ve verzi vytištěné v roce 1878 se textová pasáž týkající se Krabata značně rozšířila ve srovnání s ručně psaným originálem z let 1848/1852, včetně epizody o zničení kouzelné knihy.\n\nPříběh \"Bajka w Krabace\" od Jana Gólče vytištěný v časopise \"Łužica\" v roce 1885 je relativně jednoduchý, epizody o Krabatově kouzelnickém učení a dobrodružství v Turecku chybí.\n\nKřesćan Bohuwěr Pful (Christian Traugott Pfuhl) v roce 1887 znovu vydal v časopise \"Łužica\" příběh „Krabata : po ludzacym powjedanju“. Kromě několika dalších rozšíření obsahuje tato verze, která se také výrazně rozšířila v literatuře, poprvé motiv nebeského znamení, když Krabat zemřel: Pokud se v domě smrti objeví havran, znamená to, že Krabatova duše je ztracena, pokud bílý holub je zachráněna. Pful je prvním autorem, který v komentáři alespoň částečně říká něco o svých zdrojích. Pokud jde o nové motivy, poznamenává, že v lidové tradici je našel v látkách částečně souvisejících s Krabatem, částečně také s jinými či bezejmennými protagonisty. Zmiňuje tvar osobního jména Krabat specifický pro oblast Delany a okolí, konkrétně město Commerau, jinak jen vágně: „v terénu“. Nakonec píše: „Takto čtenář vidí, jak jsem složil rozptýlené zbytky a fragmenty krabatovského příběhu do soudržného celku.“ Avšak podle jakých kritérií identifikoval údajné „zbytky a fragmenty“ jako součást pověsti o Krabatovi, není jasně vysvětleno. Například integroval variaci příběhu o kohoutovi, který byl již obsažen v \"Pohádkách bratří Grimmů\". Pful se rovněž nedrží znění předchozích verzí pověsti.\n\nKonečně Jurij Pilk (Georg Pilk) shromáždil celou řadu dalších motivů a epizod v roce 1896 ve verzi s názvem \"Die wendische Faust-Sage\" neboli \"Serbski Faust\". Poprvé je vesnice Eutrich u Königswarty zmiňována jako místo Krabatova dětství, stejně jako černý mlýn poblíž Schwarzkollmu jako místo jeho kouzelnického výcviku. Pilk elegantně obchází tajemství podivného jména zavedením Krabata jako nevlastního syna chudého wendského chovatele dobytka. V podrobných komentářích v předmluvě a doslovu Pilk mimo jiné píše: „Pověst, nebo spíše sága, o kouzelnickém mistru Krabatovi, wendském Faustovi, je slovanským obyvatelům obou Lužic známa jako žádná jiná taková tradice.“ nebo: „[…] Zatím bylo vytištěno jen několik fragmentů z takovýchto legend.“ Za tímto účelem (pouze ve srbském překladu) odkazuje na sbírky Haupta (1863) a Veckenstedta (1880), ačkoli v nich Krabat chybí. Relevantním dokumentem je přitom u Haupta příběh o jednom zlém pánovi z Groß Särchen. Veckenstedt odkazuje na příběh, který vydal v roce 1879 Hendrich Jordan pod názvem \"Koklaŕski\" (\"Čarodějův učeň\") jako dolnolužickou pověst v periodiku \"Časopis Maćicy Serbskeje\", velmi podobnou textu s titulem \"Zauber-Wettkampf\", jenž byl v roce 1845 otištěn v pohádkové knize \"Deutsches Märchenbuch\" od Ludwiga Bechsteina a v roce 1854 v knize \"Märchen für die Jugend\" od Heinricha Pröhleho. Protože stejný komplex motivů se vyskytuje také v De Gaudeif un sien Meester, obsahuje pověst o Krabatovi téměř kompletní duplikát této pohádky. Stejně jako Pful se však Pilk důrazně odvolává na ústní tradici a ujišťuje: „[...], že text pověsti o Krabatovi není rozšířen o vnější doplňky.“ Zdá se, že Schneiderova kronika nebyla v tuto dobu Pilkovi známa, protože popisuje svůj (neúspěšný) výzkum, jenž měl najít historický předobraz legendy o Krabatovi.\n\nNa rozdíl od všech předchozích zpracování se Pilkovo vypravování o Krabatovi poprvé objevilo v němčině v časopise \"Sächsischer Erzähler\", teprve poté je v překladu do lužické srbštiny publikoval v časopise \"Łužica\" Mikławš Andricki. Německá verze byla v roce 1900 zařazena do sborníku \"Bunte Bilder aus der Sachsenlande\". Prostřednictvím tohoto díla, které bylo také navrženo jako školní četba a do 20. let se dočkalo více než dvaceti vydání, se pověst o Krabatovi rozšířila po celém Sasku.\n\nV roce 1903 Heinrich Andreas Schömmel znovu zveřejnil příběh chorvatského důstojníka \"Der Lausitzer Zauberer Krabat (Johann von Schadewitz)\" v časopisu \"Gebirgsfreund\" a přidal některé životopisné údaje, jakož i některé příklady epizod s Krabatem z různých zdrojů.\n\nTaké v roce 1903 zahrnul Alfred Meiche ve spolupráci s Jurijem Pilkem pověst o Krabatovi do knihy \"Sagenbuch des Königreichs Sachsen\". Komplex o zlém pánovi z Groß Särchen byl přemístěn z pověsti o Sybilském do krabatovské legendy, což znamená, že se sem dostala epizoda s oráním koryta řeky, kterou doposud žádný autor s Krabatem nespojil. Kromě toho byly z Pilkova textu z roku 1896 přidány pasáže odchylující od předchozích verzí. Zdroje těchto úprav jsou \"Łužičan\" 1865 [= Kubasch], \"Łužica\" 1885 [= Goltsch], \"Gebirgsfreund\" XV. roč. [= Schömmel] a Haupt sv. 1, č. 219 [= Karl Haupt 1862]. Písemná fixace populární pověsti o Krabatovi tak byla prakticky kompletní. Ústní tradice však zůstala dynamická. Například Pawoł Nedo ještě v roce 1956 popisuje, že mu staří lidé v oblasti Groß Särchen řekli, že v každém dalším z krabatovských příběhů se vždy objevují nové žonglérské motivy.\n\nPod titulem \"Mišter Krabat\" (německy: \"Meister Krabat der gute sorbische Zauberer\") zveřejnil roku 1954 Měrćin Nowak-Njechorński první moderní verzi krabatovské látky nejprve v lužické srbštině, o rok později v německém překladu Jurije Brězana. Měrćin Nowak-Njechorński tuto látku zpracoval v duchu socrealismu.\n\nKrabat je hlavní postavou tří románů významného lužickosrbsky a německy píšícího prozaika Jurije Brězana: \"Čarodějný mlýn\" (1968), \"Krabat\" (1976) a \"Krabat oder Die Bewahrung der Welt\" (1993).\n\nLegendární postava Krabata se stala za hranicemi NDR známou především díky knize pro děti a mládež \"Čarodějův učeň\" od Otfrieda Preußlera, která vyšla v roce 1971. Oproti původní pověsti obsahuje román některé odlišnosti: Krabat se neztratí v lese, jako na začátku pověsti, a nenarazí na mlýn, ale je volán do mlýna ve třech snech hlasem mistra. Zatímco v pověsti ho ostatní učedníci zradili, zde jsou s ním spolčeni nebo se chovají pasivně. Není to ani láska matky, která Krabata zachraňuje, ale láska dívky. Kniha končí vysvobozením z mlýna.\n\n\n\n\nV srpnu 2008 vznikla krátká 15minutová rozhlasová hra „Krabat und die schwarze Pumpe“ (od Daniela Eberta a Sebastiana Tschöpela), která patřila k nominovaným rozhlasovým premiérám roku 2008 udělovaným ARD. Jednalo se o aktualizaci krabatovského příběhu v souvislosti s aktuální těžbou uhlí v Lužici.\n\nPůvodní pověst o Krabatovi z knihy \"Sagenbuch des Königreichs Sachsen\" je načtena Heinzem Drewniokem v audioknize „Krabat – Der Zauberer“ (2008).\n\nKaždý rok v červenci se v oblasti kolem Hoyerswerdy a Wittichenau koná Krabatfest.\n\n"}
{"id": "1565631", "url": "https://cs.wikipedia.org/wiki?curid=1565631", "title": "Vojenský kříž (Velká Británie)", "text": "Vojenský kříž (Velká Británie)\n\nVojenský kříž (anglicky \"Military Cross\", zkratkou MC) je vojenské vyznamenání třetí úrovně udělované důstojníkům a (od roku 1993) všem vojákům britských ozbrojených sil a dříve udělované i důstojníkům jiných zemí Commonwealthu. \n\nDává se jako uznání činů příkladné statečnosti během aktivních operací proti nepříteli na souši všem členům britských ozbrojených sil jakékoli hodnosti. V roce 1979 královna schválila návrh, aby bylo možné řadu vyznamenání včetně Vojenského kříže udělovat posmrtně.\n\n"}
{"id": "1565638", "url": "https://cs.wikipedia.org/wiki?curid=1565638", "title": "Jestřábník Englerův", "text": "Jestřábník Englerův\n\nJestřábník Englerův (\"Hieracium engleri\") je druh rostliny z čeledi hvězdnicovité. Je to drobnější, žlutokvětá, vytrvalá bylina s přízemní růžicí listů a chudě olistěnou lodyhou. V taxonomii jestřábníků je řazen do okruhu \"Hieracium carpathicum\" agg. (\"H. caesium\" ≥ \"H. prenanthoides\"). Vyskytuje se pouze v Hrubém Jeseníku, na polské straně Krkonoš a v Tatrách.\n\nJestřábník Englerův je vytrvalá bylina s přízemní růžicí listů a přímou, chudě olistěnou lodyhou, dorůstající výšky 12 až 35 cm. Listy jsou na líci trávově zelené, na rubu nasivělé, často nachově skvrnité nebo nachově naběhlé. Přízemní růžice bývá v době květu složena ze 2 až 3 řapíkatých listů s eliptickou čepelí. Na vrcholu jsou zaokrouhlené až špičaté, v dolní části čepele drobně zubaté, na bázi klínovité. Na lodyze jsou obvykle 3 lupenité listy, z nichž dolní je řapíkatý, tvarem i velikostí podobný vnitřnímu listu přízemní růžice. Střední list je kopinatý, širokou bází přisedlý až více či méně objímavý, v dolní části většinou drobně zubatý. Horní list bývá kopinatý a celokrajný. V horní části lodyhy jsou často ještě 1 až 2 drobné listy podobné zákrovním listenům. Květenstvím je volný vrcholík nesoucí 2 až 7 úborů. Na stopkách úborů jsou četné hvězdovité chlupy, roztroušené světlé jednoduché chlupy s černou bází sahající asi do 1/4 délky chlupu a s ojedinělými až roztroušenými stopkatými žlázkami. Zákrov je vejcovitý, 10 až 14,5 mm dlouhý, složený z četných, střechovitě se kryjících čárkovitě kopinatých listenů. Zákrovní listeny jsou pokryté roztroušenými až četnými jednoduchými chlupy, roztroušenými hvězdovitými chlupy soustředěnými zejména při okrajích a při bázi listenů a pouze ojedinělými stopkatými žlázkami nebo i bez nich. Ligula jazykovitých květů je žlutá, až 16 mm dlouhá, na zoubcích na vrcholu s nečetnými krátkými chloupky. Nažky jsou načervenale hnědé, 3,2 až 3,8 mm dlouhé.\n\nV rámci České republiky je tento druh udáván pouze z Velké kotliny v Hrubém Jeseníku. Dále roste na výchozu čediče v Malé Sněžné jámě na polské straně Krkonoš a v Tatrách. Roste na travnatých a skalnatých svazích na hlubších a úživnějších, slabě kyselých půdách.\n\nDruh \"Hieracium engleri\" je řazen do skupiny \"Hieracium carpathicum\" agg., shrnující taxony odpovídající morfologicky formuli \"H. caesium\" ≥ \"H. prenanthoides\". Skupina je známa ze Skandinávie, Islandu, Skotska, Sudetských pohoří a západních Karpat.\n\n"}
{"id": "1565641", "url": "https://cs.wikipedia.org/wiki?curid=1565641", "title": "James Reeves", "text": "James Reeves\n\nJames Reeves, narozen jako John Morris Reeves (1. července 1909, Wealdstone, Harrow on the Hill, Middlesex, dnes součást Londýna - 1. května 1978) byl britský spisovatel, básník, autor divadelních her a literatury pro děti. Věnoval se rovněž sbírání lidových písní. Působill také jako literární kritik a rozhlasový publicista.\n\nJames Reeves se narodil ve Wealdstone v londýnské čtvrti Harrow. Navštěvoval Stowe School, kde získal stipendium na Jesus College v Cambridge. Od roku 1932 vyučoval angličtinu na řadě škol a učitelských ústavů. Kvůli zhoršení zraku odešel v roce 1952 do důchodu a věnoval se jen své tvorbě a redakční práci. \n\nJeho první sbírka básní, \"The Natural Need\", byla vydána v roce 1936 nakladatelstvím Seizin Press, které vedli Robert Graves a Laura Riding, jejichž práce Reevesovy rané básně někdy připomínají. K dalším Reevesovým svazkům patří \"The Imprisoned Sea\" (1949), \"Talking Skull\" (1958) a \"Poems and Paraphrases\" (1972). Kniha \"Collected Poems\" z roku 1974 je nejúplnějším vydáním jeho veršů. Jeho nejlepší práce charakteristicky kombinuje intenzitu nálady s podhodnoceným způsobem s výrazným a někdy strašidelným lyrickým efektem. Venkovská popisnost jeho méně významné poezie je jinde nástrojem ironického pastevectví vyjadřujícího jeho nespokojenost s městskou moderností. Jeho populární knihy poezie pro děti byly sbírány jako \"The Wandering Moon and Other Poems (Putující měsíc a jiné básně\", 1973). Jako editor byl Reeves plodný, produkoval mnoho antologií prózy a poezie, jakož i výběry z práce Johna Donna, Gerarda Manleyho Hopkinse, Johna Clare a dalších. \n\n\n\n\n"}
{"id": "1565643", "url": "https://cs.wikipedia.org/wiki?curid=1565643", "title": "Cena Ingmara Bergmana", "text": "Cena Ingmara Bergmana\n\nCena Ingmara Bergmana (švédsky Ingmar Bergman-priset) byla švédská filmová cena, která byla udělována v letech 1978 až 2007. Cenu navrhl a o její udílení se zasloužil legendární švédský filmový režisér Ingmar Bergman jako doplněk (a v jistém smyslu i protipól) filmových cen Zlatohlávek. Porotu tvořili Ingmar Bergman a generální ředitel Švédského filmového institutu. Vyznamenaným byla udělena bronzová plaketa, zobrazující Bergmanovu tvář a současně obdrželi i finanční odměnu. Cena byla poprvé udělena na 14. ročníku filmových cen Zlatohlávek (18. září 1978) a její udílení pokračovalo až do Bergmanovy smrti v roce 2007.\n\nPo jeho úmrtí (30. července 2007) byla na jeho počest založena mezinárodní cena určená začínajícím hercům a herečkám (anglický název ceny je \"the Ingmar Bergman International Debut Award\"), která se od roku 2008 každoročně uděluje na \"Mezinárodním filmovém festivalu v Göteborgu\".\n\nIngmar Bergman navrhl cenu jako poctu především těm kategoriím pracovníků ve filmovém průmyslu, kterým ocenění Zlatohlávek není vůbec udělováno. Jako filmař s rozsáhlými zkušenostmi si Ingmar Bergman byl vědom toho, jak filmování vyžaduje delikátní spolupráci mnoha různých lidí. Věděl, jak důležitá je každá, i zdánlivě podružná, profese pro konečný výsledek, a že film není nikdy lepší než nejslabší článek v této složité týmové spolupráci. Bergman nikdy nezapomněl na často přehlížené „filmové dělníky“. Cílem bylo věnovat pozornost všem filmovým profesím, které jsou často opomíjeny.\n\nPorotu tvořil sám Ingmar Bergman a generální ředitel Švédského filmového institutu. Cena byla poprvé udělena na slavnostním vyhlášení 14. ročníku cen Zlatohlávek. První cenu získala filmová střihačka Wic Kjellin, cenu předával \"Harry Schein\", končící ředitel \"Švédského filmového institutu\". Od tohoto ceremoniálu v roce 1978 byla cena udělována každoročně, kromě let 1984, 1989 a 1990. Cena brzy pokrývala celý filmový proces, protože ji postupně získali pracovníci všech možných filmových profesí, od studentů scenáristiky až po legendárního promítače \"Henry Nyberga\", který ji obdržel v roce 1986. Mezi další oceněné profese patřily např. scenáristky, kostýmní návrháři, vizážistky a maskérky, studioví manažeři, produkční, režiséři osvětlení a kameramani. Cenu mohli získat i herci, ale spíše výjimečně (zpravidla šlo o herce, kteří nezískali Zlatohlávka). Za přibližně třicetiletou historii udílení cen ji získalo pouze pět herců, mezi nimi jsou Lena Olin(ová) (známá zejména rolí umělkyně Sabiny ve filmovém zpracování románu Milana Kundery Nesnesitelná lehkost bytí), Gunnar Björnstrand a Mikael Persbrandt.\n\nVyznamenaný obdržel bronzovou plaketu s reliéfem tváře Bergmana, kterou navrhla a vytvořila finská sochařka Eila Hiltunenová (1922–2003, jejím jednoznačně nejznámějším dílem je Sibeliův památník v Helsinkách, připomínající varhany, vytvořený jako pocta finskému hudebnímu skladateli Jeanu Sibeliovi). Ingmar Bergman je na pamětní desce zobrazen tak, že stydlivě sklání hlavu. Součástí ocenění byla i finanční odměna, která se postupně zvyšovala, a ke konci činila 60 000 SEK. Bergmanův hlas byl rozhodující při výběru vítěze. Často také psal podrobná a velmi duchovně založená zdůvodnění ocenění. Cenu předával ředitel Švédského filmového institutu v rámci slavnostního vyhlašování cen Zlatohlávek.\n\nProtože cena byla předávána na slavnostním vyhlašování filmových cen Zlatohlávek, které se původně konalo vždy na podzim, i pro tuto cenu platilo, že byla vyhlašována za druhou polovinu předchozího roku a první polovinu aktuálního roku (do roku 1983 včetně). V roce 1984 \"Cena Ingmara Bergmana\" nebyla udělena, zatímco jubilejní 20. ročník \"cen Zlatohlávek\" bral v úvahu filmy, které měly premiéru v rozmezí 18 měsíců (aby se udílení cen srovnalo s kalendářním rokem). Od roku 1985 se vyhlašování koná na počátku roku a týká se celého předchozího kalendářního roku.\n\n\n"}
{"id": "1565658", "url": "https://cs.wikipedia.org/wiki?curid=1565658", "title": "Seth Curry", "text": "Seth Curry\n\nSeth Adham Curry (* 23. srpna 1990 Charlotte) je profesionální americký basketbalista hrající v NBA za tým Dallas Mavericks. Seth Curry je mladší bratr velmi známého basketbalisty Stephena Curryho (též hrající v NBA). Jeho otec je dříve hrající hráč v NBA Dell Curry a jeho matka je bývalá profesionální volejbalistka Sonya Curry.\nSeth Curry je synem bývalého hráče National Basketball Association (NBA) Della Curryho a bývalé ženské volejbalistky Virginia Tech Sonyii Curryové. Vyrůstal v Charlotte v Severní Karolíně, zatímco jeho otec, Dell, hrál za Charlotte Hornets. Jako dítě vzal Dell Setha a jeho staršího bratra Stephena do svých her, kde často stříleli s týmem na rozcvičkách. Seth je absolventem Charlotte Christian School v roce 2008, kde byl tříletým startérem basketbalového týmu Knights . Jeho seniorský rok, Seth v průměru nastřílel 22,3 bodů, 5,0 doskoků a 5,0 asistence při střelbě 52 procent z pole. Na konci sezóny si Seth vybojoval all-conference, all-state, a první tým SAA All-American. V jeho třech letech na univerzitě, Charlotte Christian nashromáždil v roce 2006 celkový rekord 105–24, včetně státního finálního vystoupení. Curry byl také na Charlotte Christian akademické čestné hodnosti po všechny čtyři roky.\n\nSeth byl úspěšně draftován na NBA draftech roku 2013. 23. srpna 2013 podepsal smlouvu s Golden State Warriors. 1. listopadu 2013, Curryho získali Santa Cruz Warriors. 22. listopadu, ve svém debutu D-League, Curry zaznamenal 36 bodů. 24. prosince podepsal smlouvu s Memphis Grizzlies. 5. ledna 2014 se Memphis Grizzlies Curryho vzdali. O čtyři dny později ho opět získali Santa Cruz Warriors. 3. února 2014 byl Curry jmenován do seznamu Futures All-Star pro hru All-Star NBA 2014. 21. března 2014 Curry podepsal 10denní smlouvu s Cleveland Cavaliers. Cleaveland Cavaliers se rozhodli Currymu nenabídnout druhou 10 denní smlouvu, tím pádem se Curry vrací do Santa Cruza. Curry dokončil sezónu D-League NBA 2013–14 s průměry 19,7 bodů, 3,1 doskoků, 5,8 asistencí a 1,4 ukrazení míče ve 38 hrách.\n\nV červenci 2014 se Curry připojil k Orlando Magic pro letní ligu v Orlandu a Phoenix Suns pro letní ligu v Las Vegas. 29. září 2014 podepsal smlouvu s Orlando Magic. 7. října 2014 byla Curryho práva na D-League získána přidruženým týmem Magic, Erie BayHawks, v obchodě s Santa Cruz Warriors. 14. listopadu, Curry skóroval 23 bodů na 9-z-24 střílet ve vítězství nad Idaho Stampede. 4. února 2015 byl podruhé ve své kariéře jmenován týmem Futures All-Star pro hru All-Star NBA 2015 NBA. 11. března 2015 Curry podepsal 10denní smlouvu s týmem Phoenix Suns. Nebyl mu nabídnuta druhá desetidenní smlouva pro Phonix Suns po vypršení jeho první smlouvy 21. března, a následně se vrátil do BayHawks. Ve 43 hrách pro Erie BayHawks v letech 2014–2015 měl v průměru 23,8 bodů, 3,9 doskoků, 4,2 asistence a 1,4 kradení míče na hru.\n\nV červenci 2015 se Curry připojil k New Orleans Pelicans pro letní ligu NBA 2015. Po průměrování 24,3 bodů na hru v Las Vegas získal Curry první vyznamenání All-NBA Summer League. 22. července, podepsal dvouletou smlouvu s Sacramento Kings. $ 2 milióny byla garantovaná dohoda se Sacramento Kings. 15. července 2016 Curry podepsal smlouvu s Dallas Mavericks. 6. července 2018 Curry podepsala dvouletou smlouvu s Portland Trail Blazers. 10. července 2019 podepsal čtyřletou smlouvu s Dallas Mavericks.\n\nCurry soutěžil za Spojené státy americké v roce 2009 na Mistrovství světa do 19 let FIBA na Novém Zélandu a vyhrál turnaj tím, že ve finále porazili Řecko 88–80. Na turnaji Curry zazanamenal průměrně 9,0 bodů, 2,2 doskoků a 1,1 asistence na hru.\n\nCurry si vzal bývalou profesionální volejbalovou hráčku Callie Rivers, dcera hlavního trenéra NBA Doca Riverse a sestra basketbalového hráče v NBA Austina Riverse. Jejich dcera se narodila v květnu 2018. Curryho švagr je hráč za Golden State Warriors obránce Damion Lee, který je ženatý se Sydel. Seth je křesťan.\n"}
{"id": "1565665", "url": "https://cs.wikipedia.org/wiki?curid=1565665", "title": "Konopice pýřitá", "text": "Konopice pýřitá\n\nKonopice pýřitá (\"Galeopsis pubescens\") je jednoletá, hluchavkovitá, nevysoká bylina, v české přírodě hojně rozšířená. Patří mezi původní druhy rodu konopice rostoucí v Česku. Na lidskou péči není náročná, roste planě a někdy je považována i za plevel. Občas se objevuje v jarních obilovinách a ostatních časně vysévaných plodinách, kde ale způsobuje nevelkou škodu.\n\nRoste v převážné části Evropy, nevyskytuje se pouze na poloostrově Skandinávském, Pyrenejském a na jihu Balkánského poloostrova. Je původním druhem na území rozkládajícím se od Francie na západě po evropskou část jižního Ruska a severní oblasti Kavkazu na východě. Ze severu je její rozšířeni ohraničeno mořem Baltským a z jihu Středozemním a Černým.\n\nVčasně jarní, nitrofilní rostlina rostoucí v lesních lemech, křovinách, na březích vodních toků i nádrží a také na místech ovlivněných činností člověka, v zahradách, na rumištích, městských dvorech a někdy se objevuje i jako plevel na polích. Vyskytuje na mnoha místech, kde je průběžně vlhká, mírně kyselá půda dostatečně zásobená dusíkem. Je terofyt kvetoucí od července do října. Počet chromozomů 2n = 16, stupeň ploidie x = 2.\n\nV české krajině se vyskytuje roztroušeně po celém území, od nížin po horské oblasti. Nejvýše byla zaregistrována ve Velké kotlině v Hrubém Jeseníku (1320 m n. m.) a u Labské boudy v Krkonoších (1300 m n. m.). Je druhem, který je málo proměnlivý. Vzhled rostliny pouze někdy odráží ekologické vlastnosti stanoviště, mírně proměnlivé bývají zejména přítomnost a hustota žlázek na listech, barva jejich sekretu a tvar listové čepele. Od ostatních konopic rostoucích v Česku se odlišuje tím, že nemá štětinatě chlupatou lodyhu a barevná koruna je větší než 20 mm.\n\nJednoletá rostlina s jednoduše chlupatou lodyhou vysokou 20 až 50 cm, která vyrůstá z poměrně krátkého, rozvětveného kořene. Lodyha je mírně čtyřhranná, již od báze bohatě větvená, pod uzlinami je mírně ztlustlá, v horní části má stopkaté žlázky s tmavě červeným sekretem a celá je hustě pýřitě chlupatá. Je porostlá vstřícnými, křižmostojnými, řapíkatými, celistvými listy dlouhými 4 až 10 cm a širokými 2 až 4 cm. Jejich čepel je vejčitá až vejčitě kopinatá, na bázi srdčitá až široce klínovitá, po okraji má deset až dvacet párů drobných pilovitých zoubků, na svrchní straně je přitiskle chlupatá a na spodní má světle žluté žlázky.\n\nNa vrcholu hlavní lodyhy i větví vyrůstají květy ve dvou až osmikvětých lichopřeslenech v několika řadách nad sebou, jejich listeny jsou jen drobné a listence čárkovité s hrotem. Květy jsou souměrné, oboupohlavné, pyskaté. Kalich je zvonkovitý, pěticípý, až 10 mm dlouhý, vně červená kališní trubka je stejně dlouhá jako hrotité kališní cípy s červenými žlázkami. Koruna je dvoupyská, chlupatá, 15 až 25 mm dlouhá, téměř třikrát delší než kalich, je purpurová či růžovofialová s tmavší kresbou na středním čtvercovém, slabě vykrojeném laloku dolního trojdílného pysku. Svrchní dvouplodolistový semeník je přepážkou rozdělen na čtyři pouzdra, v každém je po vajíčku, ukončen je delší čnělkou s dvouramennou bliznou, u jeho báze jsou žlázky vylučující nektar. Květy jsou samosprašné a jsou opylovány hmyzem.\n\nPlody jsou vejčité až hruškovité tvrdky 2,5 mm dlouhé a 2 mm široké, hnědé, s černou mramorovou kresbou. Na vnější straně jsou zaoblené, na vnitřní mají vystouplý kýl a na povrchu jsou hrbolaté. Na rostlině jich dozrává průměrně několik stovek, obsahují po čtyřech plůdcích, semenech.\n\nKonopice pýřitá se rozmnožuje pohlavně, semeny. Tvrdky se obvykle vysemeňují ještě před sklizní plodiny a zůstávají v půdě životné po dobu několika let. Část tvrdek vzklíčí hromadně brzy z jara, ostatní nepravidelně v průběhu celé vegetační doby.\n\n"}
{"id": "1565667", "url": "https://cs.wikipedia.org/wiki?curid=1565667", "title": "Moserspitz", "text": "Moserspitz\n\nMoserspitz (2230 m n. m.) je hora v Rottenmannských Taurách na území rakouské spolkové země Štýrsko. Nachází se v hřebeni vybíhajícím od hory Grosser Bösenstein (2448 m) směrem na severozápad. Na východě sousedí s vrcholem Hochhaide (2363 m) a na severozápadě s vrcholem Diewaldgupf (2125 m). Vrchol Hochhaide je oddělen sedlem Bachsprengscharte (2140 m), vrchol Diewaldgupf sedlem Steinkarscharte (2039 m). Jižní svahy hory klesají do doliny Mosergraben a severní do doliny Bachspreng.\n\n\n\n"}
{"id": "1565672", "url": "https://cs.wikipedia.org/wiki?curid=1565672", "title": "Sri Mariamman Temple", "text": "Sri Mariamman Temple\n\nPojem Mariamman Temple má více významů:\n\n"}
{"id": "1565673", "url": "https://cs.wikipedia.org/wiki?curid=1565673", "title": "Sri Mariamman Temple (Singapur)", "text": "Sri Mariamman Temple (Singapur)\n\nChrám Sri Mariamman Temple (tamilsky: ஸ்ரீ மாரியம்மன் கலில், což znamená \"Mariamman Kovil\" v Singapuru, který byl postaven 1827 v dravidském stylu, je nejstarším hinduistickým chrámem ve městě. Byl zasvěcen Mariyamman (také Mariamman), bohyni matek, ctěné na jihu Indie a na severu Srí Lanky.\n\nChrám se nachází v centru Singapuru v tamější čínské čtvrti na South Bridge Road mezi Pagoda Street a Temple Street. Slouží jako modlitební dům pro většinu Tamilů a příslušníků hinduistické populace ve městě. Z důvodu svého historického a architektonického významu byl chrám 6. července 1973 vyhlášen národní památkou.\n\nNěkolik návrhů, na kterém místě by chrám měl být založen, bylo zavrženo, mimo jiné i Telok Ayer Street], tehdy pobřežní silnice (poblíž místa, kde byl později postaven [[Telok Ayer Basin]]); důvodem byl nedostatek čertvé pitné vody, důležité pro hinduistické rituály. Nakonec byl vybrán pozemek v dnešní South Bridge Road, blízko kanálu, kde se nacházela kaple “Kling Chaple”.\n\nChrám byl založen v roce 1827 na podnět vládního úředníka [[Naraina Pillai]] (také známého jako Narayana Pillay) z [[Penang]]u, který přišel do Singapuru v roce 1819, a s podporou přistěhovalců, zejména z provincie [Nagapattinam a Cuddalore v Tamil Nadu. První jednoduchá konstrukce sestávala ze dřeva a střešní krytina z palmových listů palmy nipa.\nPo roce 1831 mohl být pozemek chrámu zvětšen díky darům, a také byla provedena různá vylepšení chrámu: došlo k postupné přestavbě chrámu z cihel. První stavba z tohoto stavebního materiálu pochází z roku 1843, většina z nich je pak zpravidla datována do roku 1862/63. Původní třípodlažní gopura, věž s branou u vchodu do chrámu, byla v roce 1925 nahrazena pětipodlažní věží.\n\nPodle hindské tradice mají být chrámy renovovány a znovu zasvěceny každých 12 let. První obřad tohoto druhu se konal v chrámu Sri Mariamman v roce 1936, poslední byl v roce 2010. Za tímto účelem byli s prací pověřeni řemeslníci a umělci z jižní Indie. V roce 2010 restauroval četné sochy chrámu tým 20 umělců.\nV chrámu je slaven každoroční hindský festival Firewalking na počest Draupadi, který je považován za inkarnaci Mariammana, tzv. Thimithi (také Theemithi); festivaö je spojen s různými rituály.\n\n"}
{"id": "1565675", "url": "https://cs.wikipedia.org/wiki?curid=1565675", "title": "Kalcinační pec v Lokti", "text": "Kalcinační pec v Lokti\n\nKalcinační pec z 19. století se nachází na území města Lokte v okrese Sokolov v Karlovarském kraji. Tento průmyslový objekt je od roku 2002 zapsaný v Ústředním seznamu kulturních památek České republiky .\n\nKalcinační pec na pálení křemene stojí u rodinného domu čp. 200 v Tovární ulici v Lokti na pravém břehu řeky Ohře, naproti areálu bývalé porcelánky. Historická jednokomorová válcová pec pochází z počátku 19. století, o sto let později prošla přestavbou. V plném provozu byla využívána do roku 1921.\n\nZdejší porcelánka byla založena bratry Eugenem Karlem a Rudolfem Karlem Haidingerovými v roce 1815. Porcelánka byla vybudována na pravém břehu Ohře poblíž Jánského mostu, kde byl do jejího areálu včleněn starý městský špitál, který stával v těchto místech. V roce 1816 zde bylo zahájeno pálení výrobků v malé peci, v roce 1817 byla dostavěna velká pec a o rok později bylo firmě uděleno privilegium k výrobě porcelánu. Ve 20. a 30. letech 19. století, kdy se do chodu závodu zapojil třetí z bratrů Haidingerových, mineralog Wilhelm Karl Haidinger, došlo k dalšímu rozvoji firmy a její produkce získala řadu ocenění na výstavách v Praze a ve Vídni. V druhé polovině 19. století porcelánku získali vídeňští podnikatelé Ludwig Oppenheimer a Max Springer, který se v roce 1884 stal výhradním majitelem firmy, nazvané \"Loketská společnost pro porcelánový a uhelný průmysl\".\n\nV roce 1918 se porcelánka stala součástí nové společnosti \"Rakouský porcelánový průmysl v Karlových Varech\" (\"Oepiag\"), později přejmenované na \"Erster Porzellanindustrie-Aktiengesselschaft\" (\"Epiag\"). Výroba se dále modernizovala a byla zaměřena na produkci hotelového porcelánu. V roce 1945 byla porcelánka znárodněna a začleněna do národního podniku \"Starorolský porcelán\", pozdějšího podniku \"Karlovarský porcelán\". Od druhé poloviny 20. století objekty postupně chátraly.\n\nPec se podle katastru nachází v Lokti na parcele č. 556/1. Objekt má kruhový půdorys o vnitřním průměru 3 metry a vnějším průměru 4,8 metru. Pec je vysoká 5 metrů a je vyzděná z cihel. Zdivo je zvenčí stažené železnými obručemi. Nad horní klenbou pece se tyčí válcový komín, vysoký 5,75 m, takže jeho vrchol dosahuje výšky 10,75 metru nad úrovní terénu. Komín je vyzděný z šamotových tvarovek. Z vnější strany pece jsou umístěna čtyři topeniště, částečně zapuštěná do terénu. Pec je kryta plechovou stanovou střechou ve tvaru desetibokého jehlanu.\n\n\n"}
{"id": "1565676", "url": "https://cs.wikipedia.org/wiki?curid=1565676", "title": "Jan starší Kobylka z Kobylího", "text": "Jan starší Kobylka z Kobylího\n\nJan starší Kobylka z Kobylího (1545–1630) byl moravský šlechtic z rodu vladyků Kobylku z Kobylího.\n\nKobylkové pocházeli z tvrze Kobylí - část Krásných Louček severozápadně od Krnova. Byl synem mírovského hradního hejtmana Jindřicha Kobylky z Kobylího, který se v roce 1577 stal luteránem. Jeho Matkou byla Anna Zoubková ze Zdětína. Synové Jindřicha Kobylky byli vychování ve stejné víře. Rytíř Jan starší Kobylka byl vlastníkem biskupského lenní statku Podolí s tvrzí,vsi Podolíčko, Vyšehoří a Úvoz, domu v Lošticích a v roce 1587 koupil statek Vranová Lhota. Jeho první manželkou byla Magdalena Podstatská z Prusinovic. V roce 1592 se jeho druhou manželkou stala Anna Ederovna dcera Vavřince Edera ze Štiavnice, který již byl po smrti a ona byla dědičkou panství Sovinec a Rabštejn. V roce 1607 umírá manželka Anna a on se stává jediným majitelem bohatého panství. Díky majetku druhé manželky a schopnostem se stal úspěšným ve veřejných funkcích. Potřetí se oženil s Magdalénou (Markétou) Přepyskou z Rychmburku. V roce 1608 se stal stálým přísedícím při zemském soudu, roku 1615 pak členem komise pro úpravu zemského zřízení. V roce 1616 mu římský císař a český král Matyáš Habsburský propůjčil titul královského rady. V období stavovského povstání (1618–1620) byl členem 30členného moravského direktoria, rovněž byl defenzor a člen komise pro prodej konfiskovaných církevních statků. Po potlačení povstání byl nakrátko ve vězení, později mu byl udělen císařský pardon. Byl nucen se vykoupit několika tisícovými půjčkami císaři Ferdinandovi II. Musel odprodat majetek císařovu bratrovi, vratislavskému biskupovi a velmistru Řádu německých rytířů, arciknížeti Karlovi Habsburskému za 200 000 zlatých. Skutečné zaplacení se vleklo a k uhrazení celé částky nikdy nedošlo. Majetek připadl v roce 1623 Řádu německých rytířů. \n\nJan st. Kobylka z kobylího zemřel v roce 1630 nemajetný a opuštěný.\n"}
{"id": "1565681", "url": "https://cs.wikipedia.org/wiki?curid=1565681", "title": "Brigetio", "text": "Brigetio\n\nBrigetio také Bregaetium bylo jedno z hlavních římských caster v Dolní Panonii. Nacházelo se na tehdejší Limes Romanus v blízkosti Dunaje, východně od řeky Arrabo, na cestě z Carnunta do Aquinca, v místech východně od dnešní Szőny, která je od roku 1977 součástí maďarského města Komárom. \n\nOd roku 86 do konce 4. století zde sídlila římská legie Legio I Adiutrix. Ve druhé polovině 4. století bylo Brigetio ohrožováno germánským kmenem Kvádů, který měl svá území na sever od Dunaje, na území dnešního Slovenska. V roce 374 zde byl na příkaz Ammiana Marceellina zavražděn kvádský král Gabinius, což jeho soukmenovce a jejich sarmatské spojence podnítilo k překročení Dunaje a ke zpustošení Panonie a Moesie. O rok později v roce 375 chtěl zde vyhrocenou situaci řešit sám římský císař Valentinianus I., který se zde při cestě z Carnunta do Aquinca zastavil. Při jednání s Kvády ho 17. listopadu roku 375 postihla apoplexie na jejíž následky zde zemřel.\n\n"}
{"id": "1565688", "url": "https://cs.wikipedia.org/wiki?curid=1565688", "title": "St. Petersburg Ladies Trophy 2020 – ženská čtyřhra", "text": "St. Petersburg Ladies Trophy 2020 – ženská čtyřhra\n\nŽenská čtyřhra St. Petersburg Ladies Trophy 2020 probíhala v polovině února 2020. Do deblové soutěže petrohradského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl ruský pár Margarita Gasparjanová a Jekatěrina Makarovová, jehož členky do soutěže nezasáhly. Makarovová ukončila v lednu 2020 profesionální kariéru.\n\nVítězem se stal nejvýše nasazený pár Japonek Šúko Aojamová a Ena Šibaharaová, který ve finále zdolal za 68 minut americko-chilské turnajové trojky Kaitlyn Christianovou s Alexou Guarachiovou. Po dvousetovém průběhu 4–6 a 6–0 rozhodl až supertiebreak poměrem míčů [10–3]. Obě šampionky si do žebříčku WTA připsaly 470 bodů a získaly třetí společnou trofej, když triumfovaly ve třetí finálové účasti v řadě. Navázaly tím na podzimní výhry z Tianjin Open 2019 a Kremlin Cupu 2019. Aojamová vybojovala dvanáctý deblový titul na okruhu WTA Tour a pro Šibaharaovou to bylo třetí takové turnajové vítězství.\n\n"}
{"id": "1565691", "url": "https://cs.wikipedia.org/wiki?curid=1565691", "title": "Stará hospoda", "text": "Stará hospoda\n\nStará hospoda je označení hospody v mnoha místech. \n\n"}
{"id": "1565692", "url": "https://cs.wikipedia.org/wiki?curid=1565692", "title": "Stará pošta", "text": "Stará pošta\n\nStará pošta (nebo též Na Staré poště apod.) je označení budov či usedlostí v mnoha místech. \n\n"}
{"id": "1565697", "url": "https://cs.wikipedia.org/wiki?curid=1565697", "title": "Vražda Jamese Bulgera", "text": "Vražda Jamese Bulgera\n\nJames Patrick Bulger (16. března 1990 - 12. února 1993) byl dvouletý chlapec z Kirkby v Merseyside v Anglii, kterého unesli, mučili a zabili dva desetiletí chlapci Robert Thompson a Jon Venables. Bulgera odvedli z nákupního centra New Strand v Bootle, když z něho jeho matka na okamžik spustila oči. Jeho zmrzačené tělo bylo nalezeno na železniční trati ve Waltonu v Liverpoolu, dva dny po jeho únosu. Thompson a Venables byli obviněni 20. února 1993 z únosu a vraždy.\n\nDne 24. listopadu 1993 byli shledáni vinnými, což z nich činí nejmladší odsouzené vrahy v moderní britské historii. Byli odsouzeni k doživotním trestům, v červnu 2001 (ve věku 18 let) byli propuštěni na doživotní podmínku. V roce 2010 byl Venables znovu poslán do vězení za porušení podmínek a v roce 2013 byl propuštěn. V listopadu 2017 byl Venables opět poslán do vězení za to, že měl na svém počítači obrázky zneužívání dětí.\n\nPřípad Bulger vyvolal rozsáhlou debatu o tom, jak zacházet s mladými pachateli, když jsou odsouzeni anebo propuštěni z vězení.\n"}
{"id": "1565700", "url": "https://cs.wikipedia.org/wiki?curid=1565700", "title": "NGC 1050", "text": "NGC 1050\n\nNGC 1050 je spirální galaxie s příčkou a galaxie s aktivním jádrem v souhvězdí Persea. Její zdánlivá jasnost je 12,6 a úhlová velikost 1,7′ × 1,1′. Je vzdálená 179 milionů světelných let, průměr má 90 000 světelných let. Galaxii objevil 27. září 1865 Heinrich d'Arrest.\n\n"}
{"id": "1565701", "url": "https://cs.wikipedia.org/wiki?curid=1565701", "title": "NGC 1042", "text": "NGC 1042\n\nNGC 1042 je spirální galaxie s příčkou v souhvězdí Velryby. Její zdánlivá jasnost je 11,0 a úhlová velikost 4,3′ × 3,6′. Je vzdálená 61 milionů světelných let, průměr má 80 000 světelných let. Je členem trojice galaxií KTS 18 spolu s galaxiemi NGC 1035 a NGC 1052. Galaxii objevil 10. listopadu 1885 Lewis A. Swift.\n\n"}
{"id": "1565702", "url": "https://cs.wikipedia.org/wiki?curid=1565702", "title": "NGC 1035", "text": "NGC 1035\n\nNGC 1035 je spirální galaxie v souhvězdí Velryby. Její zdánlivá jasnost je 12,2 a úhlová velikost 2,2′ × 0,6′. Je vzdálená 55 milionů světelných let, průměr má 35 000 světelných let. Je členem trojice galaxií KTS 18 spolu s galaxiemi NGC 1042 a NGC 1052. Galaxii objevil 10. ledna 1785 William Herschel.\n\n"}
{"id": "1565703", "url": "https://cs.wikipedia.org/wiki?curid=1565703", "title": "NGC 1052", "text": "NGC 1052\n\nNGC 1052 je eliptická galaxie a galaxie s aktivním jádrem typu LINER v souhvězdí Velryby. Její zdánlivá jasnost je 10.5 a úhlová velikost 2,80′ × 2,0′. Je vzdálená 67 milionů světelných let, průměr má 55 000 světelných let. Je členem trojice galaxií KTS 18 spolu s galaxiemi NGC 1035 a NGC 1042. Galaxii objevil 10. ledna 1785 William Herschel.\n\n"}
{"id": "1565705", "url": "https://cs.wikipedia.org/wiki?curid=1565705", "title": "Saint-Étienne-sur-Suippe", "text": "Saint-Étienne-sur-Suippe\n\nSaint-Étienne-sur-Suippe je francouzská obec v departementu Marne v regionu Grand Est. Žije zde obyvatel.\n\nObec leží na severu departementu Marne u jeho hranic s departementem Ardensko. Přes území obce protéká řeka Suippe.\n\n"}
{"id": "1565706", "url": "https://cs.wikipedia.org/wiki?curid=1565706", "title": "Boult-sur-Suippe", "text": "Boult-sur-Suippe\n\nBoult-sur-Suippe je francouzská obec v departementu Marne v regionu Grand Est. Žije zde obyvatel.\n\nObec leží na severu departementu Marne u jeho hranic s departementem Ardensko. Přes obec protéká řeka Suippe.\n\n"}
{"id": "1565708", "url": "https://cs.wikipedia.org/wiki?curid=1565708", "title": "Avia BH-12", "text": "Avia BH-12\n\nAvia BH-12 bylo dvousedadlové sportovní letadlo postavené v Československu v roce 1924, jako poslední člen vývoje řady Avia BH-9, která měla své kořeny v prvním výrobku letadel Avia, v letounu BH-1 (1920). Byl to vyztužený dolnoplošník určený pro sportovní létání a vyrobený společností Avia, Miloš Bondy a spol., továrna na letadla, Praha-Holešovice.\n\nRok 1924 byl pro Avii velmi plodný, vedle výroby BH-9, BH-10 a BH-11 vznikl nový sportovně-turistický dvoumístný letoun, který vycházel z konstrukce předchozí BH-11. Sportovní letadlo Avia BH-12 bylo určeno především pro turistiku i proto, že bylo lehčí než předchozí dvousedadlové Avie. Přistávací rychlost 50 km/h měla zvýšit bezpečnost přistání. Letoun BH-12 se vyznačoval tím, že se profil křídla směrem k trupu zužoval jen nepatrně. U tohoto letadla zůstal opět osvědčený motor Walter NZ-60 a schopnost sklapovat křídla podle trupu směrem dozadu. Celkem však toto letadlo, které zůstalo jen v prototypu, velkých úspěchů nedosáhlo.\nBH-12 byl jen jedním z mnoha prototypů, které vznikly v Avii v roce 1924. K nim se řadí také četné projekty, které z toho či onoho důvodu zůstaly jenom na papíře, většinou proto, že pro jejich realizaci nebylo dost prostředků. Takovým projektem byl na příklad dopravní jednoplošník BH-14, který měl s motorem Lorraine Dietriech o výkonu 450 k nést deset cestujících a dva piloty. Jeho celkové tvary měly odpovídat známým již jednoplošníkům BH. Stejný motor měl dostat i vojenský stíhací dolnoplošník BH-15 pro dva muže posádky.\n\nZa pokračovatele BH-12 lze tedy označit sportovní letoun Avia BH-16 (zalétán 18.6. 1924), který se ale rovněž příliš nerozšířil. Byly vyrobeny pouze 2 prototypy. Přesto bylo možné vidět jej v pozdějších letech s imatrikulací L-BOND na různých leteckých akcích. Koupil jej ing. Vladimír Šimůnek, vojenský pilot (bratr Bohuslava Šimůnka, oba zkonstruovali a postavili letoun VBŠ Kuňkadlo) a létal s ním při různých veřejných příležitostech. Později od roku 1932 po získání osvědčení o letové způsobilosti s imatrikulací OK-AVS.\n\nByl to jednomotorový dvoumístný celodřevěný vzpěrový dolnoplošník s pevným podvozkem a zadní ostruhou. Letoun BH-12 měl shodné tvary se svým předchůdcem, sportovním letounem BH-11. Od BH-11 byl letoun jen těžko k rozeznání, navíc však BH-11 měla sklopná křídla podél trupu a lišila se i jiným uspořádáním tloušťky profilu po rozpětí křídla. Byl tedy navržen tak, aby více vyhovoval potřebě sportovního letadla. Se sklopeným křídlem bylo letadlo transportovatelné na přívěsu za autem a nebo za motocyklem popřípadě dokonce táhnout ručně, jak je vidět na fotografii.\n\nBH-12 byla vlastně jedinou dnes již zapomenutou „boskou“ vyvinutou jako speciální sportovní a turistické letadlo. Byla postavena původně pro obhajobu pohárů v Belgii. Zděnek Lhota se zúčastnil ve dnech 30. června a 1. srpna 1923 na sportovním letadle BH-5 (L-BOSA) mezinárodních závodů turistických letadel v Bruselu, kde se umístil jako první. Získal tak putovní \"Pohár belgického krále\" (Copa du Roi des Belges) a cenu pro turistiku belgického Aeroklubu. Výjimečnost celého závodu pak podtrhl i král Albert I., který osobně předal Lhotovi vítězný pohár. Továrna Avia vkládala do BH-12 mnoho nadějí, ale letoun nakonec zcela zapadl a Avia se soustředila na svoji sportovní propagaci pomocí klasických BH-11.\n\nLetoun byl imatrikulován 12. června 1924 s označením L-BONA. Zůstal v československém leteckém rejstříku až do 23. února 1931. Byl vyroben pouze jeden prototyp, který využívala pro demonstrace továrna Avia.\n\n\nData podle \n\n\n\n\n\n"}
{"id": "1565712", "url": "https://cs.wikipedia.org/wiki?curid=1565712", "title": "Stylonurus", "text": "Stylonurus\n\nStylonurus je rod pravěkých korýšů z řádu kyjonožci (Eurypterida). Zahrnuje např. druh \"Stylonurus cestrotus\". Podle známých fosílií měl velký krunýř, čtyři páry končetin a malá kusadla. Na konci těla mohl mít bodec, kterým se bránil před predátory. Pravděpodobně se živil pravěkými rybami a menšími korýši. Mohl žít ve velkých hloubkách, ale naopak mohl žít i v menších hloubkách okolo 100 metrů pod hladinou.\n"}
{"id": "1565718", "url": "https://cs.wikipedia.org/wiki?curid=1565718", "title": "Marise Chamberlainová", "text": "Marise Chamberlainová\n\nMarise Ann Millicent Chamberlainová (* 5. prosince 1935 Christchurch) je bývalá novozélandská běžkyně na střední vzdálenosti. Je jedinou novozélandskou ženou, která získala olympijskou medaili v atletice. Vytvořila světové rekordy na 440 a 880 yardech a na 1 míli.\n\n\n \n"}
{"id": "1565719", "url": "https://cs.wikipedia.org/wiki?curid=1565719", "title": "Řepice (tvrz)", "text": "Řepice (tvrz)\n\nŘepice je částečně zaniklá tvrz ve stejnojmenné vesnici severovýchodně od Strakonic v Jihočeském kraji. Tvrz byla založena v průběhu čtrnáctého století. Po polovině šestnáctého století ji nechal Jan starší Hodějovský z Hodějova renesančně přestavět a za jeho života se z ní stalo jedno z center humanismu v Čechách. Na počátku třicetileté války byla tvrz vypleněna a přestala sloužit jako panské sídlo. Postupem času z větší části zanikla. Dochovaly se z ní pouze zbytky ohrazení zahrady s baštami, které jsou chráněné jako kulturní památka. Jedinou dochovanou budovou je renesanční sýpka ve středu vesnice.\n\nŘepická tvrz byla založena v průběhu čtrnáctého století. V té době vesnici vlastnil Purkart z Řepice připomínaný v letech 1298–1342, okolo roku 1359 (Karel Tříska uvádí rok 1389) ji měli v nedílném držení bratři Ctibor, Prudota, Martin a Všebor. Později se o majetek rozdělili, a na Řepici zůstali dva nejstarší bratři připomínaní do roku 1364 jako patroni kostela svaté Maří Magdalény. Po nich se patrony kostela, a pravděpodobně tedy i majiteli vesnice, roku 1370 stali bratři Mikuláš a Oneš z Vlhavy spolu s bratry Janem a Purkartem z Chynovic. Roku 1399 vesnici vlastnil Nedamír z Machovic a po něm bratři Chval, Buzek a Kunáš považovaní Augustem Sedláčkem za Nedamírovi syny, kteří roku 1412 věnovali řepickému faráři plat z tvrze a dvou vesnic.\n\nČasem se bratři o majetek rozdělili, a tvrz připadla Chvalovi, který se během husitských válek stal jedním z táborských správců. Poslední zmínka o něm pochází z roku 1437. Po Chvalovi Řepici získal Hynek Dívčický ze Sudoměře, jehož potomci používali přídomek Řepičtí ze Sudoměře. Jedním z nich byl syn Jan Řepický ze Sudoměře, připomínaný jako držitel Řepice od roku 1482. Právě Jan Řepický nechal na přelomu patnáctého a šestnáctého století tvrz rozsáhle přestavit. Přestavbu dokládá záznam z 12. srpna 1528, kdy se jeho synové Hynek, Adam a Ctibor Řepičtí dělili o majetek. Podle něj v tvrzi bylo \"„drahně pokojů klenutých nově postavených“.\" Tvrz připadla Adamovi včetně vesnice, nově postaveného dvora a pivovaru. Ke statku dále patřily vsi Rovná, Domanice, Droužetice, Černíkov, Chrášťovice, Třebohostice, Štítkov, Hodonín a část Slaníka. Adam zastával úřad nejvyššího podkomořího a po stavovském povstání v roce 1547 se mu podařilo panství rozšířit o vesnice Třebkov, Bošovice a Drhovli.\n\nAdam zemřel na cestách v Miláně, a protože jeho syn Jan zemřel ještě dříve, majetek po jeho smrti až do dospělosti dcery Kateřiny spravovala vdova Markéta z Guštejna. Kateřina se provdala za Zdeňka ze Šternberka a Řepici roku 1552 prodala Janovi staršímu Hodějovskému z Hodějova. Nový majitel v Řepici sídlil od roku 1555, po kterém nechal starou tvrz přestavět v renesančním slohu. Jeho sídlo se tak díky rozsáhlé knihovně a častým návštěvám básníků stalo jedním z center českého humanismu. Ve tvrzi se nacházelo množství pokojů, jejichž vybavením by podle dobových popisů nepohrdl ani panovník. Tvrz, označovanou tehdy také jako hrad, chránilo opevnění se čtyřhrannými věžemi a přiléhala k ní botanická zahrada.\n\nPo Janově smrti přenechala Alena Dýmová z Hodějova právo k doživotnímu užívání tvrze Oldřichovi z Hodějova, který panství spravoval až do své smrti dne 10. dubna 1578. Tvrz poté získal jeho bratr Bernard mladší z Hodějova, který ji zastavil svému strýci Bernardovi nejstaršímu († 1621). Oba dva se zúčastnili stavovského povstání, a proto tvrz roku 1620 dobylo a vypálilo císařské vojsko vedené Martinem de Hoef-Huertou. Generál Baltasar Marradas o rok později Řepici zastavil Judytě Kolovratové ze Šternberka, která celé panství roku 1623 koupila. Judyta statek zadlužila, a k uspokojení věřitelů její dědicové panství roku 1630 prodali Jindřichovi Libštejnskému z Kolovrat. Jeho majetek roku 1646 zdědil syn Oldřich František Libštejnský z Kolovrat, který jako bezdětný zemřel v roce 1650. Majetek odkázal nezletilému Václavovi Libštejnskému z Kolovrat. Řepici měla zdědit Alžběta Kolovratová z Lobkovic, ale pro velké zadlužení statku jej přenechala Václavovi. Dlužná částka v té době přesahovala polovinu ceny statku, a ten byl proto prodán Janu Antonínovi Losymu. Nový majitel Řepici připojil ke Štěkni. Opuštěná tvrz poté chátrala a z větší části zanikla. V roce 1840 ještě její pozůstatky stály, ale až na dvě bašty postupně zanikly i ty a jejich místě byly postaveny obytné domy.\n\nZ areálu bývalého panského sídla se dochovalo pouze několik fragmentů, ke kterým patří renesanční sýpka, zahrada, západní zeď a dvě bašty, které ke zdi přiléhají. Ze třetí bašty zůstalo jen dva metry vysoké torzo zdi a čtvrtá bašta beze zbytku zanikla.\n\n"}
{"id": "1565720", "url": "https://cs.wikipedia.org/wiki?curid=1565720", "title": "Rumont (Meuse)", "text": "Rumont (Meuse)\n\nRumont je francouzská obec v departementu Meuse v regionu Grand Est. Žije zde obyvatel.\n\n"}
{"id": "1565722", "url": "https://cs.wikipedia.org/wiki?curid=1565722", "title": "Game Dev Tycoon", "text": "Game Dev Tycoon\n\nGame Dev Tycoon je simulační videohra vyvinutá společností Greenheart Games. Pracovali na ní bratři a zakladatelé Patrick a Daniel Klugovi. Byla vydána 10. prosince 2012.\n\nVe hře hráč vyvíjí hry, videohry a na pokročilé úrovni i herní konzole. Tato hra má ve službě Steam přes 1 milion majitelů.\n"}
{"id": "1565723", "url": "https://cs.wikipedia.org/wiki?curid=1565723", "title": "Rumont", "text": "Rumont\n\nRumont je název dvou obcí ve Francii:\n\n"}
{"id": "1565725", "url": "https://cs.wikipedia.org/wiki?curid=1565725", "title": "Vilém Chmelař", "text": "Vilém Chmelař\n\nVilém Chmelař (19. listopadu 1892, Podolí − 21. června 1988, Brno) byl významný psycholog, vysokoškolský pedagog, filozof a člen Československé akademie věd.\n\nVilém Chmelař pocházel z agrárního prostředí malé vesnice. Po maturitě na reálném gymnáziu působil krátce jako učitel na obchodní škole, avšak posléze dostal příležitost studovat na Univerzitě Karlově filozofii, historii a geografii, přičemž se profiloval zejména v oboru psychologie. Rok studia strávil také v Lipsku a roku 1925 získává doktorát z filozofie.\n\nPoté co odešel do Brna, působil jako neplacený asistent na nově budovaném Psychologickém ústavu FF MU. V roce 1939 díky této činnosti získává titul docent psychologie. Věnoval se také experimentální psychologii pod vedením Mihajla Rostohara a spolu s ním mimo jiné zakládá časopis \"Psychologie\". Po druhé světové válce působí již v pozici mimořádného profesora teoretické a užité psychologie a vyučuje také na Vysoké škole sociální v Brně a Pedagogické fakultě MU. \n\nPo komunistickém převratu vedl nově zřízenou Katedru psychologie a pedagogiky FF MU a řádným profesorem se stává roku 1949. V letech 1949−1950 a poté také v 1952−1954, se stává děkanem FF MU a několikrát také působí ve funkci proděkana. Ačkoli vstoupil do KSČ, nikdy nebyl zapáleným komunistou a jednal velmi obezřetně. Svým osobitým trpělivým způsobem přispěl k zachování i rozvoji mnoha oborů na FF MU. \n\nMezi jeho další pedagogicko-psychologickou činnost patřila také od roku 1956 práce v ČSAV. Ještě roku 1965 mu byl udělen titul doktor věd (DrSc.) a od roku 1967 se stal ředitelem Psychologického ústavu ČSAV. Zůstal vědecky aktivní až do své smrti.\n\n\nZa svou práci získal Chmelař řadu ocenění, mj. Řád práce, zlatou plaketu ČSAV \"Za zásluhy o vědu a lidstvo\" a zlatou medaili UJEP.\n"}
{"id": "1565728", "url": "https://cs.wikipedia.org/wiki?curid=1565728", "title": "Mia Gommersová", "text": "Mia Gommersová\n\nMaria („Mia“) Francisca Philomena Hoogakker-Gommers (* 26. září 1939) je bývalá nizozemská atletka, která startovala hlavně na 800 metrů. Gommersová startovala za Nizozemsko na olympijských hrách v roce 1968, které se konaly v Mexiku. Na 800 metrů, získala bronzovou medaili. \n\n"}
{"id": "1565729", "url": "https://cs.wikipedia.org/wiki?curid=1565729", "title": "Hibbertopterus", "text": "Hibbertopterus\n\nHibbertopterus je rod vyhynulých pravěkých korýšů z řádu kyjonožci (\"Eurypterida\"). Existovalo několik druhů, jeden z nejznámějších je \"Hibbertopterus scouleri\". Podle nalezených fosílií je známo, že druhy měly krunýře a tři páry nohou, přičemž měly i malá kusadla, kterými chytaly a lovily potravu. \"Hibbertopterus\" mohl žít v hloubkách přes 100 metrů. Nejbližší příbuzní tohoto rodu byly rody \"Campylocephalus, Stylonurus, Carcinosoma, Pterygotus\" a \"Mixopterus\". Jeho nejbližší žijící příbuzní jsou pravděpodobně listonozi.\n"}
{"id": "1565732", "url": "https://cs.wikipedia.org/wiki?curid=1565732", "title": "Carcinosoma", "text": "Carcinosoma\n\nCarcinosoma je rod korýšů z řádu kyjonožci (\"Eurypterida\"). Nejznámější druhy tohoto rodu jsou např. \"C. newlini\", \"C. scorpioides\". Tento vyhynulý pravěký živočich měl podle fosílií menší krunýř, pár možných končetin a tři páry mohutných kusadel, které mu pomáhaly při lovu ryb. Jeho nejbližším příbuzným je rod \"Stylonurus, Hibbertopterus\" a \"Mixopterus\". Nejbližší žijící příbuzní mohou být listonozi a žábronožky.\n"}
{"id": "1565733", "url": "https://cs.wikipedia.org/wiki?curid=1565733", "title": "Dušan Němec", "text": "Dušan Němec\n\nDušan Němec (28. ledna 1928, Znojmo – 18. dubna 2001, Třebíč) byl český mineralog, geochemik a petrolog. \n\nDušan Němec se narodil v roce 1928 ve Znojmě, jeho otcem byl středoškolský profesor. V roce 1938 bylo obsazeno pohraničí a rodina Němcova se musela přestěhovat do Brna, kde Dušan Němec odmaturoval a nastoupil na studium chemie na tehdejší Vysoké škole technické. Navštěvoval i přednášky mineralogie na Masarykově univerzitě, kde se stal žákem profesora Josefa Sekaniny. V roce 1950 pak Němec nastoupil jako asistent na Mineralogický ústav Masarykovy univerzity, ale z politických důvodů byl už v roce 1957 propuštěn a na přímluvu Tomáše Kruti nastoupil do Moravského muzea. Následně nastoupil do podniku Geoindustria Jihlava, kde pracoval až do odchodu do důchodu v roce 1989. \n\nPo sametové revoluci byl rehabilitován a nastoupil na Katedru mineralogie a petrografie Masarykovy univerzity v Brně, kde se habilitoval.\n\nMezitím ale pracoval na různých publikacích v oboru mineralogie a jen v Časopise Moravského muzea vydal 15 prací. Věnoval se primárně výzkumu mineralogie Moravy a hledání výskytů minerálů v oblasti Moravy a Slezska. Publikoval také v Neues Jahrbuch für Mineralogie, Chemie der Erde, Contributions to Mineralogy and Petrology nebo Mineralogical Magazine. Celkem publikoval přibližně 250 prací, věnoval se také spolupráci se Západomoravským muzeem v Třebíči a výzkumu okolí Třebíče. Věnoval se ortoklasu v Třebíčském masivu nebo výzkumu geologie Mohelenské hadcové stepi.\n"}
{"id": "1565734", "url": "https://cs.wikipedia.org/wiki?curid=1565734", "title": "Artolsheim", "text": "Artolsheim\n\nArtolsheim je francouzská obec v departementu Bas-Rhin v regionu Grand Est. Žije zde obyvatel.\n\nObec leží na jihovýchodě departementu Bas-Rhin u hranice s Německem, kterou zde tvoří řeka Rýn.\n\n\n"}
{"id": "1565735", "url": "https://cs.wikipedia.org/wiki?curid=1565735", "title": "Bazilika Neposkvrněného početí Panny Marie (Washington)", "text": "Bazilika Neposkvrněného početí Panny Marie (Washington)\n\nBazilika národní svatyně Neposkvrněného početí Panny Marie je velká katolická bazilika minor a národní svatyně, která se nachází ve Washingtonu, D.C. v USA. \n\nBazilika je největším katolickým kostelem ve Spojených státech a Severní Americe. Je postavena v novobyzantském slohu. Stavba začala 23. září 1920 a byla dokončena 8. prosince 2017 s věnováním a slavnostním požehnáním mozaiky \"Trinity Dome\". \n\nPapež Pius XI. daroval mozaikové ztvárnění obrazu v roce 1923. Basiliku navštívilo několik papežů, konkrétně to byli: \n\n\nV bazilice je 81 kaplí k uctění Panny Marie a odrážejí původ katolických přistěhovalců a náboženských řádů, z jejichž štědrosti byly postaveny. Jednou z nich je Česká národní kaple Panny Marie Hostýnské a sv. Jana Nepomuka Neumanna, kterou dali vybudovat Češi v exilu. Interiér v řeckém stylu je zakončen četnými kopulemi, které jsou zdobené mozaikami podobnými, jaké jsou v bazilice svatého Marka v Benátkách, ale mnohem větší. Mozaiky představují americké ztvárnění tradičních katolických obrazů. Umělec Jan Henryk De Rosen, který předsedal ikonografickému výboru, se zasloužil také o velkou část výzdoby, včetně sestavování velké mozaiky nad severní apsidou. \n\nVnější rozměry baziliky jsou: délka 140 m, šířka 73 m a výška na vrchol kříže kupole 72 m. Průměr hlavní kopule (\"Trinity Dome\") baziliky jsou jen 2 m, což je méně než u kopule Kapitolu. Chrám byl postaven ve stylu středověkých kostelů a tvoří ho zděné zdi a sloupy namísto konstrukční oceli a železobetonu. Byl navržen tak, aby pojal 10 000 věřících a zahrnuje moderní vybavení, jako je suterénní bufet, skryté reproduktory pro veřejná vystoupení, které přenášejí řeč na oltáři do zadní části budovy, klimatizaci a největší (v roce 1959) sálavou topnou desku na světě. \n\nBiskup Thomas Joseph Shahan, čtvrtý rektor Katolické univerzity Ameriky ve Washingtonu, navrhl výstavbu národní svatyně v hlavním městě na počest Neposkvrněného početí Panny Marie. Svou výzvu přednesl biskup Shahan papeži Piovi X. 15. srpna 1913. \n\nPapež Shahana s nadšením podpořil a daroval mu osobní příspěvek ve výši 400 USD. Shahan se vrátil do Spojených států a přesvědčil správní radu Katolické univerzity v Americe, aby na stavbu chrámu darovala pozemek v jihozápadním rohu kampusu. \n\nV roce 1919 si Shahan a McKenna vybrali architektonické návrhy bostonské firmy Maginnis & Walsh. Zpočátku uvažovali o tradičním novogotickém architektonickém stylu, ale Shahan se místo toho rozhodl pro novobyzantský a novorománský styl. Kardinál James Gibbons, arcibiskup Baltimoru, posvětil základní kámen 23. září 1920. V roce 1929 zastavila velká hospodářská krize stavbu nad úrovní krypty a potom vstup USA do druhé světové války. \n\nV srpnu 2006 byla dokončena práce na mozaice, která zdobí Kupoli Vykoupení v hlavní části kostela. Po jejím dokončení v létě byla 17. listopadu 2007 vysvěcena Kupole Vtělení. \n\nV červnu 2011 byla v bazilice postavena nová kaple zasvěcená Panně Marii Libanonské, kterou zvlášť uctívá maronitská církev a její věřící. Mozaika svatého Marona a ukřižování byla převzata z maronitského rukopisu \"Rabboula\" ze 6. století. Kaple byla formálně vysvěcena maronitským biskupem Gregorym J. Mansourem 23. září 2011. \n\nPoslední architektonický prvek byl dokončen umístěním benátského skla s mozaikou v \"Trinity Dome\", které váží 24. Dne 8. prosince 2017, na svátek Neposkvrněného početí Panny Marie, byla kupole vysvěcena a slavnostně požehnána kardinálem Donaldem Wuerlem. \n"}
{"id": "1565736", "url": "https://cs.wikipedia.org/wiki?curid=1565736", "title": "Eurypterus", "text": "Eurypterus\n\nEurypterus je vyhynulý rod členovců z řádu kyjonožci (\"Eurypterida\"). Zahrnoval více než 200 druhů a je nejznámějším rodem z řádu \"Eurypterida\". Nejznámější druhy jsou např. \"Eurypterus remipes, Eurypterus robustus, Eurypterus lacustris\" a \"Eurypterus pittsfordensis\". Živočichové měli krunýř, tři krátké páry kusadel, pár končetin, a dvě klepeta, která pravděpodobně používali při lovu. Na ocasu měli ostrý bodec, který sloužil na obranu. Žili v mořích ve větších hloubkách.\n"}
{"id": "1565737", "url": "https://cs.wikipedia.org/wiki?curid=1565737", "title": "Cejl (Brno)", "text": "Cejl (Brno)\n\nCejl je jedna z páteřních ulic širšího centra Brna, ve čtvrti Zábrdovice. Západním (delším) úsekem leží v městské části Brno-střed a východním v části Brno-sever. Leží ve stopě středověké cesty z města Brna přes osadu Radlas do Zábrdovic, kde se větvila na směry do Husovic a Židenic. Kolem ní se vyvinula stejnojmenná čtvrť (později zvaná Dolní a Horní Cejl), dnes včleněná do katastrálního území Zábrdovice.\n\nNázev Cejl pochází z německého \"Zeile\", kde má význam „řada, řádek“ a označuje osadu domů postavených v řadě podél ulice. Stejný význam má i první doložený (latinský) název \"Linea\". V 19. století se začal používat název Dolní Cejl (\"Unter Zeil\") na odlišení od mezitím vzniklého Horního Cejlu (oblast dnešní ulice Francouzské).\n\nRoku 1949 byla ulice přejmenována na Gottwaldovu na počest tehdejšího prezidenta Klementa Gottwalda. Roku 1990 byl opět vrácen tradiční název Cejl.\n\n\n"}
{"id": "1565738", "url": "https://cs.wikipedia.org/wiki?curid=1565738", "title": "Campylocephalus", "text": "Campylocephalus\n\nCampylocephalus je rod pravěkých vyhynulých korýšů z řádu \"Eurypterida\". Zahrnuje několik druhů jako např. \"Campylocephalus oculatus\" a \"Campylocephalus salmi\". Tito korýši měli obří krunýře a dva páry končetin, kusadla a velké oči. Nejbližším příbuzným je rod \"Hibbertopterus\". Na konci těla má stejně jako ostatní rody z řádu kyjonožců (Eurypterida) bodec, který mohl sloužit k obraně.\n"}
{"id": "1565739", "url": "https://cs.wikipedia.org/wiki?curid=1565739", "title": "Krásnotělka modrooká", "text": "Krásnotělka modrooká\n\nKrásnotělka modrooká, další české názvy: \"Živorodka modrooká, Živorodka zelenooká\", (latinsky: \"Priapella intermedia\", slovensky: \"Živorodka modrooká\", anglicky: \"Priapella intermedia\"). Rybu popsali popsal v roce 1952 ichtyologové Santaella Alvarez a José Maria Carranza. \n\nZbarvení ryb obou pohlaví je podobné, lehce okrové až žluté barvy. Charakteristickým znakem je výrazně zářící modré oko. Existují lokální druhy s tmavými skvrnami na bocích těla. Samci jsou výrazně pestřejší, samice více stříbrná. Samci dorůstají velikosti do 5 cm a samice 8 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nJde o rybu, která žije v Mexiku, především v potocích a řekách, kde je dno z bláta, písku, hornin, se spadaným listím a větvemi, v horní oblasti systému Río Coatzacoalcos v jihovýchodním Mexiku. Zdržuje se poblíž hladiny, kde loví hmyz skokem z vody, který letí blízko k povrchu. \n\nOhrožením výskytu v přírodě je odlesňování a těžba dřeva v povodích, kde žije. V přírodě nemigruje. \n\n\n\n\n"}
{"id": "1565741", "url": "https://cs.wikipedia.org/wiki?curid=1565741", "title": "Prachovna (rozcestník)", "text": "Prachovna (rozcestník)\n\nPrachovna nebo Práchovna bývala prachárna, sklad střelného prachu. Konkrétně může jít o:\n\n"}
{"id": "1565743", "url": "https://cs.wikipedia.org/wiki?curid=1565743", "title": "Sávské náměstí", "text": "Sávské náměstí\n\nSávské náměstí (srbsky Савски трг/Savski trg) je náměstí v metropoli Srbska v Bělehradu. Nachází se v blízkosti historického hlavního nádraží (Beograd-Glavna), ústí do něj ulice \"Nemanjina\", \"Savska\" a \"Karađorđeva\". Mezi další stavby, které se na náměstí nacházejí, patří také Pošta 6, nebo Nemocnice Svatého Sávy. V jeho okolí sídlí řada hotelů.\n\nHistoricky bylo náměstí známé také pod názvem \"Wilsonovo\" (srbsky \"Вилсонов трг\"'/\"Vilsonov trg\").\n\nNáměstí vždy sloužilo jako rušná dopravní křižovatka, včetně spojů městské hromadné dopravy (kříží se zde několik tramvajových linek). V souvislosti s projektem Beograd na vodi (\"Belgrade Waterfront\") bylo rozhodnuto nejen o přemístění původního nádraží, ale i o přestavbě náměstí. V letech 2019 a 2020 byly prováděny stavební práce, které mají za cíl přemístění tramvajových tratí, odstranění vozovky a vznik parků a pěší zóny. Projekt je realizován dle návrhu kanceláře Fenwick Iribarren Architects ze Španělska a zahrnuje také přemístění dopravy na okraj náměstí a vybudování sochy Štěpánu Nemanjovi v nadživotní velikosti.\n"}
{"id": "1565745", "url": "https://cs.wikipedia.org/wiki?curid=1565745", "title": "Domaslava ze Strakonic", "text": "Domaslava ze Strakonic\n\nDomaslava ze Strakonic (před 1256 –po asi 1260) byla česká šlechtična z rodu Bavorů ze Strakonic a manželka předního českého šlechtice Jindřicha z Lichtenburka.\n\nNarodila se jako dcera Bavora I. ze Strakonic a jeho manželky Bolemily nebo Dobroslavy. V roce 1256 byla provdána za Jindřicha z Lichtenburka, syna Smila z Lichtenburka. Papež Alexandr IV. musel k tomuto sňatku udělit dispens, protože Domaslava byla s Jindřichem ve čtvrtém nebo pátém stupni příbuzenství. Celou záležitost kolem sňatku prošetřoval papežův pověřenec minorita Radlich. Tento sňatek mohl být jakýmsi rituálem smíření mezi rodem Lichtenburků a Bavorů ze Strakonic, protože oba rody při odboji kralevice Přemysla Otakara II. proti svému králi Václavovi I. stály proti sobě. Zatímco Bavor ze Strakonic totiž podporoval mladého Přemysla, Lichtenburkové stáli na straně „starého“ krále. Domaslava Jindřichovi kolem roku 1260 porodila syna Hynka Krušinu I. z Lichtenburka.\n"}
{"id": "1565746", "url": "https://cs.wikipedia.org/wiki?curid=1565746", "title": "Nijolė Sabaitė", "text": "Nijolė Sabaitė\n\nNijole Sabaitė (* 12. srpna 1950 Raseiniai) je bývalá litevská běžkyně, která startovala za SSSR. \nSabaitė zahájila atletickou kariéru v roce 1967. Byla členkou národního týmu SSSR od roku 1970. Startovala hlavně na 800 metrů a v roce 1972 získala stříbrnou olympijskou medaili za Hildegard Falck (zlato) a Gunhild Hoffmeisterová (bronz). Studovala ve Vilniusu pedagogický institut. V roce 1972 získala Řád čestného odznaku. \n\n"}
{"id": "1565748", "url": "https://cs.wikipedia.org/wiki?curid=1565748", "title": "Integrální kritérium konvergence", "text": "Integrální kritérium konvergence\n\nIntegrální kritérium konvergence je v matematice metoda pro zjišťování, zda nekonečná řada s nezápornými členy konverguje. Kritérium objevili Colin Maclaurin a Augustin Louis Cauchy, proto jej někteří autoři nazývají Maclaurinovo–Cauchyovo kritérium.\n\nUvažujme celé číslo a nezápornou funkci definovanou na neomezeném intervalu formula_1, na kterém je funkce monotonně klesající. Pak nekonečná řada\n\nkonverguje k nějakému reálnému číslu právě tehdy, když nevlastní integrál\n\nje konečný. Pokud integrál diverguje, pak řada diverguje také.\n\nPokud je nevlastní integrál konečný, pak důkaz také poskytuje dolní a horní mez součtu nekonečné řady:\n\nDůkaz využívá srovnávací kritérium pro porovnání členu formula_4 s integrálem funkce formula_5 na intervalech formula_6, resp. formula_7.\n\nJe-li je monotonně klesající funkce, pak\n\na\n\na proto pro každé celé číslo platí\n\na pro každé celé číslo ,\n\nSumací pro všechna od do , dostaneme z ()\n\na z ()\n\nZkombinování těchto dvou odhadů dostaneme\n\nPro jdoucí k nekonečnu dostáváme ().\n\nHarmonická řada\ndiverguje, protože aplikací přirozeného logaritmu, jeho primitivní funkce a použitím základní věty integrálního počtu dostaneme\nA naopak, řada\nkonverguje pro každé díky pravidlu pro integraci mocniny\nZ () dostaneme horní odhad\nkterý lze porovnávat s nějakými určitými hodnotami Riemannovy funkce zeta.\n\nVýše uvedené příklady s harmonickou řadou vyvolávají otázku, zda existují monotonní posloupnosti tak, že klesá k nule rychleji než ale pomaleji než v tom smyslu, že\npro každé a zda odpovídající řada stále diverguje. Pokud nalezneme takovou posloupnost, můžeme položit podobnou otázku, v níž má roli , atd. Tímto způsobem je možné zkoumat hranici mezi divergencí a konvergencí nekonečné řady.\n\nPři použití integrálního kritérium konvergence můžeme ukázat (jak je uvedeno níže), že pro každé přirozené číslo řada\n\nstále diverguje (srovnejte s důkazem, že suma převrácených hodnot prvočísel diverguje pro ) ale\n\nkonverguje pro každé . Zde označuje -násobnou aplikaci přirozeného logaritmu definovanou rekurzivně vztahem\n\nPro zjištění divergence řady () pomocí integrálního kritéria si všimneme, že opakovaným použitím řetízkového pravidla\ntedy\nPro zjištění konvergence řady () si všimneme, že podle pravidla o derivování mocniny, řetízkového pravidla a výše uvedeného výsledku\ntedy\npřičemž () dává meze pro součet nekonečné řady ().\n\n\n"}
{"id": "1565751", "url": "https://cs.wikipedia.org/wiki?curid=1565751", "title": "Kaja Ziomeková", "text": "Kaja Ziomeková\n\nKaja Ziomeková (* 3. srpna 1997 Lubin) je polská rychlobruslařka.\n\nOd roku 2012 závodila v juniorském Světovém poháru, v roce 2015 se poprvé představila na Mistrovství světa juniorů. Roku 2016 debutovala v seniorském Světovém poháru a o rok později premiérově startovala na Mistrovství Evropy. Zúčastnila se Zimních olympijských her 2018, kde se v závodě na 500 m umístila na 25. příčce. V roce 2020 vybojovala s polským družstvem bronzové medaile v týmovém sprintu na Mistrovství Evropy i světa.\n"}
{"id": "1565756", "url": "https://cs.wikipedia.org/wiki?curid=1565756", "title": "TJ Sokol Obříství", "text": "TJ Sokol Obříství\n\nSpolek s názvem Tělovýchovná jednota Sokol Obříství, z.s. (dále jen TJ) je český sportovní klub se sídlem v Obříství.\n\nJednota sokolská v Obříství byla založena v roce 1903.\n\nNejvětším úspěchem byl postup do I. volejbalové ligy v roce 1950.\n\n"}
{"id": "1565758", "url": "https://cs.wikipedia.org/wiki?curid=1565758", "title": "Vojtěch Janoušek", "text": "Vojtěch Janoušek\n\nVojtěch Janoušek (13. července 1897, Slatinice – 11. března 1969, Prostějov) byl český pedagog a historik, věnující se především historii obcí na Prostějovsku a Plumlovsku.\n\nStudoval na gymnáziích v Prostějově a Olomouci. Během první světové války pracoval ve zdravotnické službě. V letech 1918–1922 studoval obor dějepis a zeměpis na Filozofické fakultě UK v Praze a na Masarykově univerzitě v Brně. Od roku 1922 až do začátku nacistické okupace působil jako pedagog na Zemské vyšší reálce v Prostějově. V letech 1939–1943 byl vězněn v koncentračních táborech Dachau a Buchenwald. V letech 1946–1949 byl správcem Zemské vyšší reálky v Prostějově. V roce 1949 byl na úřední zásah ze školských služeb propuštěn. V roce 1950 získal doktorát na Univerzitě Palackého v Olomouci.\n\nVěnoval se výzkumu regionální historie, jeho nejvýznamnější právce jsou dva svazky Vlastivědy moravské \"Plumlovský okres\" (Brno 1933) a \"Prostějovský okres\" (Brno 1938).\n\nNa začátku 60. let spolupracoval při sestavování \"Historického místopisu Moravy a Slezska v letech 1848–1960.\"\n\n\n"}
{"id": "1565759", "url": "https://cs.wikipedia.org/wiki?curid=1565759", "title": "Andżelika Wójciková", "text": "Andżelika Wójciková\n\nAndżelika Wójciková (* 8. listopadu 1996 Lubin) je polská rychlobruslařka.\n\nVe Světovém poháru juniorů závodila od roku 2013, na juniorském světovém šampionátu premiérově startovala v roce 2015. Počátkem roku 2018 se poprvé představila na Mistrovství Evropy a následně nastoupila i do závodů seniorského Světového poháru. V roce 2020 vybojovala s polským družstvem bronzové medaile v týmovém sprintu na Mistrovství Evropy i světa.\n"}
{"id": "1565760", "url": "https://cs.wikipedia.org/wiki?curid=1565760", "title": "Sedlice (zámek)", "text": "Sedlice (zámek)\n\nSedlice je tvrz přestavěná na zámek ve stejnojmenném městě jihovýchodně od Blatné v okrese Strakonice v Jihočeském kraji. Gotická tvrz byla založena ve druhé polovině patnáctého století, ale dochovaná podoba sídla je výsledkem zejména renesanční přestavby, kterou ve druhé polovině šestnáctého století realizovali Šternberkové. Zámek je chráněn jako kulturní památka.\n\nSedlická tvrz byla založena nejspíše ve druhé polovině patnáctého století, ale Karel Tříska uvádí jako pravděpodobného zakladatele Mikuláše Malovce z Pacova, který vesnici vlastnil v období 1505–1533. V roce 1539 byla Sedlice povýšena na město, které i s tvrzí, dvorem, Rojicemi a částmi vesnic Rošic a Velké Turné prodal Jan Malovec Adamu Řepickému ze Sudoměře. Nový majitel musel pro velké dluhy sedlickou tvrz včetně města roku 1543 zastavit Jindřichu Škopkovi z Bílých Otradovic a o dva roky později Václavovi z Prošovic. Jako věno Václavovy dcery Kateřiny tak tvrz získal Zdeněk ze Šternberka a Šternberkové ji vlastnili až do počátku osmnáctého století.\n\nVe druhé polovině šestnáctého století Šternberkové nechali gotickou tvrz přestavět v renesančním slohu. Popis z roku 1577 uvádí příkop s kašnou, vodní příkop, šnekové schodiště a pokoje přístupné z pavlače. Přibližně o sto let později nechal Václav Vojtěch ze Šternberka, který panství převzal v roce 1676, tvrz přestavět na barokní zámek. K sedlickému panství tehdy patřilo čtrnáct vesnic. Roku 1708 zadlužený statek zdědila vdova Klára Bernardina z Malcánu a o šest let později jej koupil hrabě Adam Josef Lažanský. Kromě tvrze a města ke statku patřily vsi Rojice, Chrášťovice, Jinín, Nepřejov, Paračov, Holušice, Němčice, Velká Turná, Šamonice a část Leskovic. \n\nRoku 1726 sedlické panství koupila hraběnka Antonie Černínová z Chudenic pro svého syna Františka Antonína Černína. Jeho majetek v roce 1739 zdědila dcera Marie Lidmila, od níž Sedlici vyženil kníže August Antonín z Lobkovic. Hořínská větev Lobkoviců sedlický záḿek vlastnila do roku 1945. Poté zámecký areál využívalo jednotné zemědělské družstvo.\n\nZámecký areál leží na jižním okraji města. K památkově chráněným objektům patří kromě zámku také ohradní zeď s bránou, nádvoří a dvorek. Hlavní zámecká budova je obdélná a přiléhají k ní dvě malá boční křídla. Původní arkádová chodba je zaklenutá křížovou klenbou, ale arkády byly zazděny. Přízemní prostory mají valené klenby s výsečemi. V severozápadním rohu nádvoří byla v první čtvrtině dvacátého století postavena schodišťová věž. Příkopy byly zasypány v osmnáctém století, ale podle Karla Třísky jejich zbytky zanikly až při úpravách hospodářských budov ve dvacátém století.\n\nZ renesanční fáze stavby se dochovaly fragmenty sgrafitové výzdoby a především hmotové a dispoziční řešení interiérů. Pozdější barokní a klasicistní přestavby se projevily jen v malé míře a utlumily renesanční charakter zámeckého nádvoří. Jedním z dochovaných barokních prvků je brána s erbem rodu Šternberků. Historický vzhled hlavní budovy znehodnotily novodobé nástavby.\n\n"}
{"id": "1565765", "url": "https://cs.wikipedia.org/wiki?curid=1565765", "title": "Margaret Wambuiová", "text": "Margaret Wambuiová\n\nMargaret Nyairera Wambuiová (* 15. září 1995 Nyeri) je keňská běžkyně na střední vzdálenosti se specializací na 800 metrů. \nVe své první mezinárodní soutěži získala zlato na Mistrovství světa juniorů 2014. Na mistrovství světa v halové soutěži 2016 získala bronzovou medaili. Ve stejném roce soutěžila na letních olympijských hrách 2016 a získala bronz. Ve finále si vytvořila nový osobní nejlepší čas 1:56,89. \n"}
{"id": "1565769", "url": "https://cs.wikipedia.org/wiki?curid=1565769", "title": "Jiří Niedl", "text": "Jiří Niedl\n\nJiří Niedl (14. dubna 1920 Praha – 11. dubna 1986 Chlum u Třeboně) byl český pedagog, amatérský entomolog a herpetolog, známější jako spisovatel a popularizátor entomologie a teraristiky.\n\nStudoval na libeňském gymnáziu a dále na pražském učitelském ústavu, toho času pojmenovaném po K. S. Amerlingovi. Odmaturoval v roce 1939. Od roku 1940 učil na obecných školách v Praze, v roce 1946 složil zkoušky pro výuku na školách měšťanských. Následně přesídlil do jihočeského Chlumu u Třeboně, kde pracoval nejprve jako učitel a posléze jako ředitel místní základní školy; na škole učila také jeho manželka. Roku 1949 ve škole založil kroužek vivaristiky, který se postupem času rozrostl a specializoval do podoby herpetologické stanice. V roce 1970 obdržel Jiří Niedl státní vyznamenání Vzorný učitel.\n\nUž od svých dětských let se Niedl zajímal o biologii, zejména o hmyz, obojživelníky a plazy. Dětství prožil v Praze–Bohnicích, které v té době jakožto okrajová část města oplývaly biodiverzitou. V roce 1934 se – ještě jako student – stal členem Československé společnosti entomologické, kde se postupně zapojil do vědecké činnosti po boku profesionálů. Největší pozornost věnoval střevlíkovitým broukům, dále pak čeledím krascovitých a nosatcovitých a nadčeledi Scarabaeoidea. Z blanokřídlého hmyzu zpracovával v různém rozsahu čeledi sršňovitých, kutilkovitých, zlatěnkovitých a lokálně také zástupce jihočeské fauny včelovitých. Dokladový materiál sbíral jak v Československu, tak v zahraničí. Kromě sběrů v Bulharsku, Rumunsku a bývalé Jugoslávii podnikl také několik cest do středoasijských zemí bývalého Sovětského svazu a jednu cestu do Egypta.\nZávěry svých výzkumů publikoval v oborových časopisech a sbornících; za nejvýznamnější je považována jeho \"Monografie československých druhů tribu Carabini (část I.–VII.)\", publikovaná v letech 1956–1960 v Přírodovědeckém sborníku Ostravského kraje.\n\nVedle entomologie se Niedl v pozdějším věku věnoval spíše herpetologii. O obou oborech psal popularizační články v přírodovědných časopisech (Živa, Včelařství). Spolu s předčasně zesnulým R. Štraubem napsal také příručku chovu terarijních zvířat. Významným počinem bylo založení školního kroužku vivaristiky, jehož chovný materiál Niedl doplňoval z vlastních odchytů v zahraničí. Jeho cílem přitom bylo nejen zajistit takto praktickou výuku biologie a etologie, ale zejména vštípit žákům pozitivní vztah ke zvířatům, která v tehdejších dobách nebyla laickou veřejností přijímána kladně. O této činnosti pojednávala jeho první samostatná popularizační kniha.\n\nV dalších dvou knihách Niedl popisuje zážitky ze svých cest po Československu i zahraničí, přičemž zejména v posledním díle se vrací hlouběji do minulosti, ke svému mládí a dětství. Často upozorňuje na důležitost ochrany přírody, zejména ochrany konkrétních, ekologicky významných území. Varuje před chemizací zemědělství i nadužíváním pesticidů; podává například svědectví o škodách, které špatná aplikace neselektivního insekticidu napáchala v lesích Novohradských hor. Soudí, že základem pro ochranu přírody obecně musí být osobní sympatie lidí k přírodě a všemu, co v ní roste a žije.\n\nNiedl se nebrání úvahám o škodách způsobovaných sběrem biologického materiálu výzkumníky (on sám sbíral nejen pro vlastní potřebu, ale také pro výměnný obchod); ve svých vyprávěních se nevyhýbá naturalistickým popisům a místy se pozastavuje nad nepříjemnými až odstrašujícími příklady z vlastní praxe. Dospívá nicméně k závěru, že přiměřená sběratelská činnost nemůže svou škodlivostí konkurovat likvidaci stanovišť.\n\nVe svých popularizačních knihách se často beletristicky zmiňuje o svých přátelích a kolezích. Tyto popisy představují hodnotný vhled do života českých a slovenských biologů, například K. Deneše, J. Roubala, A. Olexy, J. Mařana a dalších.\n\n\n\n"}
{"id": "1565772", "url": "https://cs.wikipedia.org/wiki?curid=1565772", "title": "Bretoncelles", "text": "Bretoncelles\n\nBretoncelles je francouzská obec v departementu Orne v regionu Normandie. Žije zde obyvatel.\n\nObec leží na jihovýchodě departementu Orne u jeho hranic s departementem Eure-et-Loir, tedy i u hranic regionu Normandie s regionem Centre-Val de Loire.\n\n"}
{"id": "1565776", "url": "https://cs.wikipedia.org/wiki?curid=1565776", "title": "Historie Generálního štábu Armády České republiky", "text": "Historie Generálního štábu Armády České republiky\n\nHistorii Generálního štábu Armády České republiky (GŠ AČR) lze sledovat od roku 1919, kdy vyvstala naléhavě potřeba ústředního velitelského orgánu nově vzniklé československé armády v samostatném Československu. V počátcích zakládání Generálního štábu sehrála svoji nezastupitelnou expertní úlohu Francouzská vojenská mise (FVM) a její vysocí důstojníci. Teprve od roku 1926 byli na pozice velitelů Hlavního štábu jmenováni vysocí důstojníci československé armády. Budování prvorepublikové československé armády a jejího Hlavního štábu bylo podrobeno zatěžkávací zkoušce během zářiové všeobecné mobilizace 1938 a její „demobilizace“ (zapříčiněné Mnichovskou dohodou), jenž předznamenala etapu práce ve francouzském a později anglickém exilu (po vyhlášení Protektorátu Čechy a Morava v březnu 1939) v průběhu celé druhé světové války. Poválečná etapa budování Hlavního štábu slibně navazující na prvorepublikové demokratické principy a využívající bojové zkušenosti československých důstojníků, kteří se vrátili do vlasti z bojů na západní i východní frontě, byla definitivně ukončena komunistickým převzetím moci po „vítězném“ Únoru 1948. Následovala vlna personálních čistek, politizace armády, bezvýhradná orientace na Moskvu a Sovětský svaz, založení Varšavské smlouvy (1955) a všudypřítomná „úporná“ snaha o hledání „imperialistických“ nepřátel, jenž ústila do „posedlosti“ ostrahou západních hranic státu. Budování Československé lidové armády (ČSLA) dostalo „lidštější tvář“ až ve druhé polovině 60. let 20. století s nástupem politického uvolnění ve společnosti a nastolením reformního kurzu v československé armádě. Pražské jaro 1968 přineslo nakrátko do armády i vlnu rehabilitací a snahy o její odpolitizování. Invaze spojeneckých vojsk v srpnu 1968 učinila konec všem demokratizačním procesům, následovala druhá vlna personálních prověrek (1969) a došlo k posílení vnitřní (represivní) úlohy ČSLA. Dlouhé „stojaté vody“ normalizačního období 70. a 80. let 20. století v Československu a jeho armádě byly definitivně ukončeny Sametovou revolucí v listopadu 1989. Armáda i její Generální štáb musely reagovat na rychlý sled událostí: odpolitizování armády a její demokratizace, další vlna rehabilitací vojáků a důstojníků (vyloučených z armády po srpnu 1968), dohoda o stažení střední skupiny sovětských vojsk „dočasně“ umístěných v Československu (1991), zánik československé federace (1992) a vznik Armády České republiky (AČR), členství České republiky v Severoatlantické alianci (NATO) (1999), profesionalizace armády (2005) a definitivní opuštění sovětského modelu struktury AČR a GŠ. Za sto let existence Generálního štábu se v jeho vedení vystřídali dva Francouzi a více než dvacet Čechů a Slováků. \n\nBezprostředně po 28. říjnu 1918 československá armáda neměla žádný ústřední velitelský orgán - tedy Hlavní (Generální) štáb. Nejprve vzniklo jen Ministerstvo národní obrany (MNO), které bylo centrálním úřadem vojenské správy, sestávalo ze 17 odborů a vlastně jen jediný III. odbor byl „vojenský“. Tento přechodně–provizorní stav plynul z podcenění funkce a místa armády v Československu a byl dán historicky panováním výjimečných poměrů v období těsně po první světové válce. Dr. Edvard Beneš (ministr zahraničních věcí) byl pověřen československou vládou, aby s Francií (jako bývalým spojencem) dojednal pomoc s nápravou celé situace. Řešením mělo být vyslání Francouzské vojenské mise (FVM), jenž měla mít celoarmádní a celostátní působnost a jejíž právní rámec byl opřen o dva základní mezivládní dokumenty:\nDo Československa dorazila FVM 13. února 1919 v síle 45 osob, ale již v říjnu 1919 čítala 145 důstojníků, byla pověřena organizací československé armády, zdokonalením vojenské správy a armádního školství. Dohoda o pravomocech FVM kladla důraz na zorganizování Generálního štábu a definovala, že jeho náčelníkem bude vedoucí generál FVM – divizní generál Maurice Pellé (zkušený štábní pracovník a letitý vojenský diplomat). Generální štáb vznikal na pozadí války s Maďarskou republikou rad (na jaře 1919) a to sloučením personálu FVM a III. (vojenského) odboru MNO. Organizace Generálního štábu byla poplatná struktuře FVM:\nJednotlivá velitelská místa byla obsazena podle modelu: francouzský náčelník + československý podnáčelník (zástupce). Jako oficiální datum vzniku GŠ je uváděn 17. prosinec 1919. V letech 1920 až 1950 se tento štáb nazýval Hlavní (nikoliv Generální).\n\nEtapa stabilizace nové československé armády začala rokem 1921, kdy byl (v lednu 1921) do čela Hlavního štábu jmenován francouzský brigádní generál Eugène Mittelhauser, pod jehož velením na Hlavním štábu i nadále pracovali francouzští generálové a vyšší důstojníci od nichž se československý personál učil, zdokonaloval a chystal se postupně na plné převzetí vojenských úkolů plynoucích z jejich budoucích funkcí. Hlavním úkolem zůstávala organizační práce s cílem unifikace československé branné moci. Úplný návrat československých zahraničních jednotek a jejich začlenění do domácích armádních struktur trvale stabilizovalo armádu, jejíž mírová struktura byla tvořena 12 divizemi, třemi jezdeckými brigádami, dvěma horskými brigádami a celkovou mírovou početní silou (danou zákonem) 150 tisíc mužů. Prezenční vojenská služba zprvu trvající 24 měsíců byla posléze (branným zákonem) zkrácena na 18 měsíců. Mobilizačních celorepublikových počtů řádně vyzbrojených mužů v síle 800 tisíc bylo ale dosaženo až ke konci 20. let 20. století. V říjnu 1921 byla vyhlášena částečná mobilizace československé branné moci (mobilizováno více jak 400 tisíc mužů) v souvislosti s pokusem bývalého rakousko–uherského císaře Karla I. o restaurování habsburské dynastie na uherském trůně. Hlavní štáb se v této etapě (1921 až 1925) intenzivně věnoval přípravě tzv. „nástupových plánů“, které byly zpočátku provázány s předpokládanou činností francouzské armády. Výhradně protiněmecké zaměření se preferovalo do poloviny 20. let 20. století, ale později se československá vojenská strategie stala prakticky všesměrovou a to dle různých variant činnosti (defenziva nebo ofenziva). Dne 15. ledna 1924 byl na nově zavedenou funkci podnáčelníka jmenován generál IV. hodnostní třídy Jan Syrový, který se pod vedením brigádního generála Eugène Mittelhaussera připravoval na převzetí funkce náčelníka Hlavního štábu. \n\nRozpory mezi dalším mírovým vývojem v Evropě a snahou některých států o zvrat v poválečném uspořádání Evropy i světa způsobovaly, že Hlavní štáb musel řešit kompromisní otázku o zapojení Československa do mezinárodního odzbrojovacího procesu tak, aby republika nepřišla o svoji obranyschopnost. Se změnou úlohy FVM od roku 1926, kdy se z velitelského orgánu stala FVM jen poradním orgánem MNO, souviselo i předávání nejvyšších velitelských funkcí z působnosti Francouzů do rukou československých vojenských osobností. Prvním československým náčelníkem Hlavního štábu se stal v lednu 1926 generál IV. hodnostní třídy Jan Syrový (a tuto funkci vykonával až do roku 1933). Československá vojenská strategie ze začala postupně odklánět od ostře protiněmeckého směrování (preferovaného Francouzi) a po roce 1926 se posunula k protimaďarské orientaci a to jako důsledek neblahých dřívějších zkušeností s Maďarskou republikou rad (z jara 1919). Studijní cesty příslušníků Hlavního štábu a vyšších velitelů na případnou frontu proti Německu se konaly jen do roku 1928 a v letech následujících se předoperační příprava orientovala na hranice s Maďarskem, a to prakticky až do roku 1933, kdy se pozornost Hlavního štábu zase přeorientovala zpět na frontu protiněmeckou. Na přelomu 20. a 30. let 20. století požadoval armádní generál Jan Syrový československou vládu opakovaně o důslednější provázání vojenského plánování se zahraniční politikou a diplomacií, ale tohoto cíle prakticky dosáhl až ke konci roku 1932. Úsporná opatření zaviněná světovou hospodářskou krizí tlačila MNO ke škrtům v rozpočtu, které vedly (navzdory opačným snahám armádního velení) ke stagnaci československé armády a ke snížení její akceschopnosti.\n\nV roce 1932 zvýšil Generální štáb svoji aktivitu v reakci na očekávaný počátek krize mezinárodních vztahů, ke kterým skutečně došlo v roce 1933. Ke konci roku 1933 vystřídal generála Jana Syrového armádní generál Ludvík Krejčí, který zastával funkci náčelníka Hlavního štábu až do roku 1939. Modernizace armády, připravovaná ještě během funkčního období generála Jana Syrového, se slibně rozvíjela a současně s tím se v roce 1933 prohlubovala i vojenská součinnost československé armády se spojenci. V roce 1934 prosadil Hlavní štáb dvouletou vojenskou prezenční službu. Současně s tím se podařilo přesvědčit politiky k navýšení finančních prostředků na výzbrojní a opevňovací programy. Zvýšený zájem prezidenta dr. Edvarda Beneše o dění v Hlavním štábu vyústil v roce 1936 v prosazení úpravy kompetencí mezi náčelníkem Hlavního štábu a generálním inspektorem branné moci. \n\nOrganizační struktura Hlavního štábu v době před Mnichovem byla rozvinuta takto:\n\nPo Mnichovu vzniklo ještě oddělení pro úpravu státních hranic. Před mobilizací řídilo na Hlavním štábu mírovou armádu o síle 150 tisíc mužů celkem 521 důstojníků (z toho 110 generálů zbraní, důstojníků Generálního štábu a absolventů Vysoké školy válečné). Ve druhé polovině 30. let 20. století se mírová československá armáda před mobilizací skládala ze 4 zemských vojenských velitelství, 7 sborů, 17 divizí, 4 rychlých divizí a 55 letek vojenského letectva. Po mobilizaci (24. září 1938 až 4. října 1938) disponovala československá armáda čtyřmi velitelstvími armád, osmi sbory, šesti hraničními pásmy, dvanácti hraničními oblastmi, 21 divizemi, čtyřmi rychlými divizemi, třemi skupinami a jedním okrskem. Letecké síly měly k dispozici 76 mobilizovaných letek (z nich 66 patřilo polní armádě). Mírový Hlavní štáb byl základem Hlavního velitelství válečné polní armády a jeho systematizovaný stav čítal celkově jeden tisíc osob (z toho bylo asi 350 důstojníků).\n\nStovky mladých bojeschopných mužů po 15. březnu 1939 a vyhlášení Protektorátu Čechy a Morava opustily republiku s úmyslem vstoupit v zahraničí jako dobrovolníci do československých jednotek. První taková jednotka („Zahraniční skupina československá“) vznikla v Polsku v Krakově 30. dubna 1939 s cílem přesunout zde přihlášené dobrovolníky následně do Francie. Ve Francii vznikla v srpnu 1939 „Československá vojenská kancelář“ (v čele s generálem Sergějem Ingrem). Jejím úkolem byla všestranná příprava československé zahraniční armády. Na podzim roku 1940 (po ustavení „Československého národního výboru“ (ČSNV)) se „Československá vojenská kancelář“ změnila na „Československou vojenskou správu“, jejíž povinností byla (dle usnesení ČSNV) správa veškerých vojenských záležitostí. Generál Sergěj Ingr se stal nejen náčelníkem této „Československé vojenské správy“, ale i hlavním velitelem československé branné moci. „Československá vojenská správa“ měla tři odbory:\nKromě nich měla „Československá vojenská správa“ ještě pomocné orgány, mezi které patřil například „Kárný výbor I. stolice“, „Odvolací kárný výbor“ a soud. Při „Československé vojenské správě“ pracovala i Československo–francouzská vojenská mise. Dobrovolníci, kteří se nepřesunuli z Polska do Francie a tudíž v Polsku zůstali se po vypuknutí druhé světové války (1. září 1939) začlenili do jednotek bojujících proti Němcům. Část těchto dobrovolníků (pod vedením podplukovníka Ludvíka Svobody) přešla do sovětského zajetí. Československá jednotka se v jižní Francii začala formovat v přímořském městě Agde a již 29. září 1939 byl zřízen pěší prapor 1. Dne 14. prosince 1939 (po dohodě s „Československou vojenskou správou“) vydalo ministerstvo obrany Francie směrnici potvrzující další výstavbu československé jednotky v Agde. Krátce poté se pěší prapor rozšířil na pěší pluk a díky přílivu dalších dobrovolníků byla sestavena 15. ledna 1940 1. československá divize (té velel v Agde generál Rudolf Viest), která na konci května 1940 disponovala silou téměř 11 500 mužů. V polovině června 1940 odjelo na frontu z Agde na 5 tisíc příslušníků divizní pěchoty. Zbylí vojáci československé divize byli nasazeni při ústupových bojích, mnozí z nich se během těchto operací osvědčili a byli (po skončení druhé světové války) oceněni vysokými československými vojenskými vyznamenáními. \n\nPo kapitulaci Francie se centrum československého zahraničního odboje přesunulo do Velké Británie. V červenci 1940 se v Londýně nově zřízené Ministerstvo národní obrany (v čele s generálem Sergějem Ingrem) stalo nejvyšším správním úřadem československé branné moci a nahradilo tak „Československou vojenskou správu“ ve Francii. Spojení prezidenta s londýnským MNO bylo zajišťováno Vojenskou kanceláří prezidenta republiky, styk Státní rady s ministerstvem udržoval Branný výbor ve spolupráci se Státním tajemníkem na MNO (od konce listopadu 1941 tuto funkci zastával státní ministr). Londýnské MNO se skládalo ze štábu, ze čtyřech odborů a z Pomocného úřadu MNO. Společně tyto složky plnily i úkoly, jenž připadaly na jednotlivá oddělení předválečného Hlavního štábu. Na základě zkušeností z cizích armád (i z příprav nové organizace MNO ještě v Československu v roce 1938) byla struktura londýnského MNO již od počátku budována jako štáb vyšších jednotek. V roce 1941 ukončil svoji činnost jeho III. odbor (letecký) a v roce 1944 jeho II. odbor (ofenzivní a obranné zpravodajství). (Dále na ministerstvu působil „Kárný výbor I. stolice“ jakož i „Odvolací kárný výbor“.) Ministru národní obrany v Londýně byl podřízen i „Inspektorát československého letectva“, všechny vojenské mise jakož i vojenští atašé a styční důstojníci (od října 1944 do podřízenosti MNO spadalo i „Velitelství osvobozeného území“). „Štáb pro vybudování československé branné moci“ byl v Londýně ustanoven v lednu 1943, řídil jej generál Bedřich Neumann a tomuto orgánu podléhala tři (později čtyři) oddělení (1. oddělení – organizační; 2. oddělení – zpravodajské; 3. oddělení – operační a 4. oddělení – materiální), dále pak pomocný úřad a studijní skupina. Na podzim roku 1944 byl ale tento orgán zrušen a byl nahrazen „Hlavním velitelstvím československé branné moci“ (jeho hlavním velitelem byl opět generál Sergěj Ingr, dosavadní ministr národní obrany). Tak se stalo, že generál Sergěj Ingr byl nejvyšším vojenským velitelem všech československých vojenských jednotek působících v zahraničí ale i na osvobozeném území Československa. „Hlavní velitelství československé branné moci“ mělo vytvořit plán výstavby poválečné československé armády, zabývalo se repatriací československých občanů, řešilo otázky potrestání válečných zločinců a rovněž se účastnilo jednání „Mezispojeneckého výboru pro příměří“. „Hlavní velitelství československé branné moci“ skončilo svoji činnost spolu se vznikem řádného Ministerstva národní obrany na osvobozeném území Československa.\n\nProgramové prohlášení nové československé vlády, která vznikla v Košicích počátkem dubna 1945, předznamenalo poválečnou levicovou politickou orientaci směřující Československo ke spolupráci se Sovětským svazem. Ministrem národní obrany a hlavním velitelem československé branné moci se stal generál Ludvík Svoboda, náčelníkem Hlavního štábu československé branné moci byl jmenován armádní generál Bohumil Boček (tuto funkci zastával v letech 1945 až 1948). (Exilové MNO v Londýně bylo tímto zbaveno přímého vlivu na československou armádu.) Povstání proti německé okupační správě v Čechách v květnu 1945 bylo ukončeno 9. května 1945 osvobozením Prahy Rudou armádou, zatímco jihozápadní teritorium Čech osvobodila americká armáda, což vedlo k dočasnému rozdělení Československa na dvě okupační zóny. Obě okupační armády opustily Československo na podzim roku 1945, ke dni 31. prosince 1945 byla ukončena branná povinnost státu a s jejím koncem zanikla i funkce jejího hlavního velitele. První organizace československé branné moci vešla v platnost již v květnu 1945 a položila tak rámec základní struktury Hlavního štábu. V říjnu 1947 (po několika změnách) byla zavedena nová mírová organizace, plánované počty byly sníženy na 155 tisíc mužů a došlo i ke stabilizaci Hlavního štábu, který byl tvořen devíti odděleními a velitelstvími druhů zbraní. Hlavní správa výchovy a osvěty jakož i 5. oddělení (Obranné zpravodajství (OBZ)) se dostaly pod přímou podřízenost náčelníka Hlavního štábu. (Předepsané počty MNO a Hlavního štábu v roce 1947 čítaly 2 873 osob.) Celé teritorium Československa bylo z vojenského hlediska rozděleno na čtyři oblasti (s velitelstvími v Praze, Táboře, Brně a Bratislavě) se šesti sbory a 16 divizemi. Nově budovaná československá armáda se v poválečném období zapojila do organizování odsunu německého obyvatelstva z českého pohraničí a zasáhla (spolu se Sborem národní bezpečnosti (SNB)) do bojů proti banderovcům (ti se chtěli v letech 1945 až 1947 dostat přes československé území do západního zajetí). Prvorepubliková apolitická armáda se stala po druhé světové válce předmětem zájmu politických stran (především komunistů), kteří ji hodlali využít k boji o politickou moc.\n\nPo Vítězném únoru 1948, do jehož průběhu se československá branná moc nikterak nezapojila (zůstala neutrální), již v březnu 1948 a dubnu 1948 bylo nuceno československou armádu opustit na 27 generálů a dalších 813 vysokých důstojníků. Následující vlna čistek ve velitelském sboru se dotkla všech skupin velitelů, ať již se jednalo o vojáky ze Západu nebo Východu, o vojáky z domácího vojska, odbojáře nebo bývalé československé interbrigadisty (tzv. „Španěláky“), kteří se jako dobrovolníci (na straně republikánů proti falangistům) zapojili (v letech 1936 až 1939) do španělské občanské války. V průběhu masivních armádních čistek, které probíhaly v letech 1948 až 1953, bylo prověřováno více jak 13 tisíc příslušníků velitelského sboru. Výsledky čistek byly následující:\nPerzekuce postihla, krom vojáků z povolání, také vojáky základní služby. Ti z nich, kteří byli označeni jako „politicky nespolehliví“ (armáda pro ně vymyslela tzv. politickou klasifikaci „E“ – ve vojenském žargonu „éčkaři“), vykonávali základní vojenskou službu beze zbraně u tzv. pomocných technických praporů (PTP), kde pracovali často v nevyhovujících a život ohrožujících podmínkách zejména v dolech (na Ostravsku, Kladensku i na Slovensku), ve stavebnictví, na vojenských stavbách (výstavba letišť, kasáren, obytných domů i dalších objektů), ve vojenských lesích, kamenolomech i v zemědělství. \n\nPo Vítězném únoru 1948 došlo i ke změnám ve struktuře MNO, v roce 1949 se vytvořil systém náměstků ministra obrany, od roku 1950 byla armáda budována podle vzoru Sovětského svazu a to tak, aby již v roce 1953 (a letech následujících) mohla čelit případnému (očekávanému) světovému konfliktu. V srpnu 1950 byl na MNO vytvořen systém hlavních správ, původní „Hlavní štáb československé branné moci“ byl přebudován na „Generální štáb československé branné moci“ (GŠ), který byl tvořen třemi velkými správami: operační správa; organizační a mobilizační správa; správa bojové přípravy. (V roce 1954 byl předepsaný počet příslušníků MNO a GŠ v počtu 4 713 zaměstnanců.) Během branné pohotovosti státu vytvářel GŠ tzv. Hlavní velitelství, jenž velelo dvěma vševojskovým armádám a jednomu sboru (od poloviny 50. let 20. století to znamenalo – 1 sbor = celkem 3 armády: dvě prvosledové a jedna druhosledová). V rámci posílení obrany tzv. „západní hranice“ proběhla rozsáhlá redislokace svazků armády. V roce 1954 disponovala československá armáda početní silou 300 tisíc osob se 14 vševojskovými svazky, byla pod plnou kontrolou KSČ a její velení (zbaveno vlastní iniciativy) bylo totálně závislé na rozkazech z Moskvy. \n\nPřijetí Západního Německa (NSR) do NATO dne 9. května 1955 popsal Halvard Lange (tehdejší ministr zahraničí Norska) za „rozhodující zlomový bod v dějinách našeho kontinentu“. Odpovědí Sovětského svazu na tuto událost bylo vytvoření Varšavské smlouvy. Ta vznikla na základě \"Smlouvy o přátelství, spolupráci a vzájemné pomoci\" podepsané 14. května 1955 ve Varšavě. Smlouvu signovaly zástupci následujících zemí: SSSR, Maďarska, Československa, Polska, Bulharska, Rumunska, Albánie a Německé demokratické republiky (NDR).\n\nDo výzbroje armád USA a Sovětského svazu byly zavedeny jaderné zbraně v polovině 50. let 20. století, což nepřímo vedlo k tomu, že československé armádní velení v čele s Generálním štábem Československé lidové armády (GŠ ČSLA) bylo nuceno naléhavě řešit otázky nové organizační a materiální výstavby armády. Od poloviny 50. let 20. století procházela ČSLA několika významnými změnami struktury, jejichž cílem bylo zajištění „hladkého“ přechodu mírové armády na válečnou organizaci s cílem ochránit (alespoň částečně) svazky polní armády před ničivými dopady účinků jaderných zbraní a zajistit tím svazkům rychlé odvetné bojové operace. Byly zrušeny sbory, čímž se zjednodušil systém velení. V roce 1958 proběhla reorganizace armády, došlo ke zrušení jednoho z vojenských okruhů, vznikly dva operační svazy a zjednodušil se systém typů vševojskových svazků přechodem na jednotný typ divize. Mírový počet armády byl zredukován na sílu 169 750 osob (bez útvarů při armádě) a zároveň s tím klesl počet osob na MNO a GŠ na 2 869.\n\nCelá řada změn pokračovala v 60. letech 20. století jak ve složení MNO tak i ve struktuře GŠ. Na pokyn z Moskvy od podzimu roku 1961 (v případě války) muselo československé armádní velení nasazovat Československý front do bojové sestavy vojsk Varšavské smlouvy. Velitelství takto nasazeného Československého frontu by vytvářelo MNO a GŠ. Rozsáhlá modernizace výzbroje ČSLA měla zaručit nejen větší manévrovatelnost, ale i údernou sílu a také obranu proti zbraním hromadného ničení (ZHN). Současně s modernizací výzbroje ČSLA hledal GŠ i nový systém armádního velení. Účelově zřízená „Komise01“ porovnala systémy velení spojeneckých i západních armád a navrhla zřízení „subsystémů velení“, jenž by se specializovaly dle zaměření (pozemní síly, letectvo, výcvik, zabezpečení vojsk). Na centrální úrovni vznikly hlavní správa pozemních vojsk, letectva a protivzdušné obrany státu. (GŠ též uvažoval o zřízení speciálního vojska určeného k teritoriální obraně.) V září roku 1965 byly zřízeny tři vojenské okruhy (Západní, Střední a Východní) a v roce 1966 došlo k podřízení „Pohraniční stráže“ pod armádu, čímž vznikly jednotné ozbrojené síly (mírové počty v armádě se zvýšily na více jak 220 tisíc osob.) \n\nVe 2. polovině 60. let 20. století nastoupený reformní kurz v armádě dospěl až k politickému uvolnění (pražskému jaru 1968), kdy byli rehabilitováni nejen vojáci z povolání, ale i ti v základní službě, kteří byli perzekvováni v 1. polovině 50. let 20. století. Činnost armádních stranických struktur byla nahražována v rámci ČSLA nově vznikajícími profesními a zájmovými organizacemi. S novým ministrem Ing. Martinem Dzúrem přišli do vedení armády noví lidé, objevily se hlasy o možné neutralitě Československa či o opuštění Varšavské smlouvy. V noci ze 20. na 21. srpna 1968 obsadila vojska pěti států Varšavské smlouvy celé území Československa a to včetně budovy GŠ, kde došlo k ozbrojeným střetům. \n\nOkupace Československa v srpnu 1968 ukončila definitivně reformní procesy pražského jara 1968 a otevřela etapu „normalizace“, během níž (od května 1969) bylo po politických prověrkách v ČSLA nuceno z armády odejít na 6 500 vojáků z povolání (včetně mnoha příslušníků GŠ). Trvalá přítomnost okupačních vojsk na území Československa si vynutila urychlenou redislokaci ČSLA, vytvoření Západního vojenského okruhu frontového typu, zrušení Středního vojenského okruhu a celkové snížení početního stavu armády o 20 tisíc osob. Nedávno vytvořené hlavní správy, jenž vznikly ve struktuře GŠ, byly shledány těžkopádnými (dublovaly jen v menší podobě funkce GŠ) a byly zrušeny. (Předepsané počty osob na MNO a GŠ v roce 1970 činily 2 221 osob, ale v roce 1988 byly navýšeny na 2 510 osob.) \n\nVnitřní úloha armády byla (po demonstracích v roce 1969) posílena na základě usnesení „Rady obrany státu“ trvale platným rozkazem ministra národní obrany pro vyčlenění sil a prostředků ČSLA k zabezpečení klidu a pořádku v Československu. „Pohraniční stráž“ přešla v roce 1972 pod podřízenost Ministerstva vnitra, v roce 1976 byla do armády začleněna i vojenská část Civilní obrany (CO). Ve druhé polovině 70. let 20. století byla do armády zavedena moderní bojová technika a díky ní došlo k přechodu vševojskových divizí ČSLA na takzvanou „jednotypovou organizaci“. Oteplení vztahů mezi velmocemi, k němuž došlo ve druhé polovině 80. let 20. století snahami o snížení počtu jaderných a konvenčních zbraní, vedlo k jednostranném snížení počtu vojáků v armádě Sovětského svazu. Československo na tento krok reagovalo závazkem snížit (v letech 1989 až 1990) armádní počty (200 tisíc osob) o 15 procent.\n\nPád komunistického režimu po Sametové revoluci (v listopadu 1989) znamenal nejen konec vlády jedné strany (KSČ) ve společnosti, ale i konec jejího dohledu nad armádou. (Armáda byla schopna potlačit protirežimní projevy nesouhlasu, ale v listopadu 1989 nakonec nezasáhla a zachovala si neutralitu.) Armádní stranickopolitický aparát (a oslovení „soudruhu“) byl demontován na přelomu let 1989 / 1990 a s tím se změnil i název armády (z ČSLA) na „Československou armádu“. Generální štáb musel vytvořit novou doktrínu ozbrojených sil a uskutečnit i změny ve struktuře a v organizaci armády. Velitelství okruhů a armád bylo zrušeno a v roce 1992 vznikla vojenská velitelství „Západ“ (sídlilo v Táboře), „Východ“ (bylo v Trenčíně) a „Střed“ (se sídlem v Olomouci). Došlo k redukci počtu vševojskových svazků (v souladu se Smlouvou o konvenčních ozbrojených silách), byla vyřazována nepotřebná bojová technika. Dohoda o stažení sovětských vojsk „dočasně“ umístěných v Československu byla podepsána dne 30. června 1991 se Sovětským svazem a ještě téhož roku (1. července 1991) zanikl i Varšavský pakt. \n\nRozdělení Československé republiky (k 31. prosinci 1992) znamenalo nejen konec společného federativního státu Čechů a Slováků, ale i změnu názvu armády na „Armáda České republiky“ (AČR). Po rozdělení federace byl mírový stav AČR stanoven na 93 tisíc osob.) AČR i GŠ prošly od roku 1993 náročnou restrukturalizací, 12. března 1999 se stalo Česko členem Severoatlantické aliance (NATO), z divizního systému přešla AČR na systém brigádní a tyto změny byly završeny v roce 2005, kdy došlo k plné profesionalizaci armády (podpořené propracovaným systémem tzv. „aktivních záloh“). Generální štáb opustil sovětský model správ a zavedl systém sekcí a ředitelství a delegoval některé své pravomoce na civilní část vojenské správy na Ministerstvo národní obrany (MNO). Řada důstojníků GŠ mohla získat vzdělání na západních vojenských školách a nabyté zkušenosti zúročit při svém působení ve strukturách NATO. O roku 1990 se příslušníci AČR zúčastnili na různých teritoriích řady zahraničních vojenských misí (pod záštitou OSN či NATO).\n\n\n\n \n"}
{"id": "1565777", "url": "https://cs.wikipedia.org/wiki?curid=1565777", "title": "Derivace mocniny", "text": "Derivace mocniny\n\nPravidlo o derivaci mocniny se používá v infinitezimálním počtu pro derivování funkcí tvaru formula_1, kde formula_2 je reálné číslo. Díky tomu, že derivace je lineární operace na prostoru derivovatelných funkcí, lze toto pravidlo uplatnit při derivování polynomů. Pravidlo o derivování mocniny je základem Taylorových řad protože ukazuje souvislost mocninných řad s derivacemi funkcí.\n\nPokud formula_3 je funkce taková, že formula_1 a formula_5 je derivovatelná v formula_6, pak, \n\nPravidlo o integraci mocniny je\npro jakékoli reálné číslo formula_9. lze odvodit aplikací základní věty integrálního počtu na pravidlo o derivování mocniny.\n"}
{"id": "1565783", "url": "https://cs.wikipedia.org/wiki?curid=1565783", "title": "NGC 1036", "text": "NGC 1036\n\nNGC 1036 je nepravidelná trpasličí galaxie a Markarjanova galaxie v souhvězdí Berana. Její zdánlivá jasnost je 12,7 a úhlová velikost 1,5′ × 1,1′. Je vzdálená 38 milionů světelných let, průměr má 15 000 světelných let. Galaxii objevil 29. listopadu 1785 William Herschel. Pozdější pozorování této galaxie bylo duplicitně katalogizováno v doplňku katalogu NGC jako IC 1828.\n\n"}
{"id": "1565785", "url": "https://cs.wikipedia.org/wiki?curid=1565785", "title": "Pontaumur", "text": "Pontaumur\n\nPontaumur [\"pontómýr\"] je francouzská obec v departementu Puy-de-Dôme v regionu Auvergne-Rhône-Alpes, 41 km západně od Clermont-Ferrand. Žije zde obyvatel.\n\n"}
{"id": "1565787", "url": "https://cs.wikipedia.org/wiki?curid=1565787", "title": "Československá obec legionářská Jednota Ostrava I", "text": "Československá obec legionářská Jednota Ostrava I\n\nJednota Ostrava I je jednou z místních organizací Československé obce legionářské v Moravskoslezském kraji.\n\nJednota Československé obce legionářské (ČsOL) Ostrava I je místní organizací spolku, který roku 1921 založili bývalí příslušníci československých legií - revolučního vojska, jež na frontách 1. světové války bojovalo po boku dohodových armád za vznik samostatného státu Čechů a Slováků.\n\nV letech 1921–1939 nebyla ČsOL pouze spolkem hájícím sociální zájmy legionářů, vdov a sirotků, ale díky své početné členské základně a husté síti jednot také významnou ideovou oporou Masarykovy republiky na území celého Československa. Příchod německých okupantů byl tak nutně následován zákazem a perzekucí představitelů i členů. Po vítězství nad nacismem v roce 1945 byla činnost ČsOL opět obnovena a její řady rozšířeny o bývalé příslušníky československé exilové armády na západě i východě. Nástup komunistů k moci v únoru 1948 ale rychle následovalo nedobrovolné začlenění do zpolitizovaného Svazu bojovníků za svobodu a posléze protiprávní zrušení. Legionáři byli v následujících dekádách opět pronásledováni, ponižováni a odsouzeni k zapomnění. ČsOL však díky svým členům v exilu přežila. Po pádu totality byla roku 1991 obnovena a o deset let později se stala opět plně samostatnou organizací. Dnes ČsOL sdružuje účastníky protinacistického a protikomunistického odboje, novodobé válečné veterány, jejich potomky, pozůstalé a občany, kteří chtějí pomoci s naplněním jejího historického poslání.\n\nZatímco v letech 1921–1939 existovaly jednoty ČsOL téměř v každé obci, které dnes tvoří město Ostravu, roku 1992 vznikla pouze jediná. Ta se na přelomu tisíciletí rozdělila na dvě územně nedefinované jednoty odlišené pořadovým číslem. V čele jednoty Ostrava I stanul bojovník od Tobruku i Dukly a oběť komunistické zvůle genmjr. Josef Řehulka (1915–2002), po jehož smrti funkci převzal bývalý příslušník 1. čs. samostatné tankové brigády v SSSR, mnohonásobně vyznamenaný veterán Ostravské operace a čestný občan města Ostravy genpor. Ing. Mikuláš Končický (1925–2015). Předsedou se posléze stal bývalý policista a záložní armádní důstojník kpt. Ing. Jan Šimčík (*1954). Od března roku 2019 jednotu, sdružující na šest desítek členů z Ostravy a širokého okolí, vede historik Mgr. Martin Lokaj (*1989).\n\nAž do své smrti byla členy Jednoty Ostrava I řada přímých účastníků protinacistického odboje, vedle výše jmenovaných také např. členové výsadku Wolfram Robert Matula (1918–2012) a Vladimír Řezníček (1919–2001), nebo příslušník 311. čs. bombardovací perutě Boleslav Ivánek (1917–2003). Vedle válečných veteránů tvořili a stále tvoří významnou skupinu členů jejich pozůstalí, jakou byla např. Eva Janková, vdova po veliteli 1. čs. samostatné tankové brigády a čestném občanu města Ostravy genplk. Vladimíru Jankovi (1917–1968).\n\nJednota Ostrava I navazuje na činnost meziválečné ČsOL na Ostravsku. Jejím hlavním cílem je uchovávat, propagovat a předávat dalším generacím legionářské ideály a odkaz I. a II. odboje za národní osvobození a udržovat ve společnosti povědomí o době nesvobody. K dosažení tohoto cíle vyvíjí jednota v Ostravě a okolí širokou komemorativní a osvětovou činnost v podobě pietních a vzpomínkových aktů, přednášek a besed pro školy i veřejnost, exkurzí a branných soutěží pro mládež, vojensko-historických ukázek, publikací a mnoha dalších aktivit. Za tím účelem jednota úzce spolupracuje se samosprávou, Armádou ČR, školami, muzei a dalšími institucemi či spolky.\n\nČlenové Jednoty Ostrava I pravidelně účastní slavnostních pietních aktů v dobových stejnokrojích čs. legií, nebo čs. zahraničních armád 2. světové války (nejčastěji čs. samopalníků z bojů o Ostravu v dubnu 1945) – buďto coby symbolické čestné stráže u hrobů či pomníků, nebo jako stráže zapůjčených historických bojových praporů, případně vlastního praporu jednoty.\n\nNa líci bílého hedvábného praporu je vytištěn znak ČsOL. Ten tvoří čs. legionář na stráži v typické přilbě \"Adrian\", který prošel ohněm světové války, jejíž plamen je znázorněn v pozadí. Vycházející slunce, na jehož kotouči je umístěn stylizovaný sdružený znak čs. odboje, symbolizuje úsvit nové doby pro naše národy - vznik Československa. Svatoplukovy pruty po obou stranách znaku vyjadřují jednotu, svornost a bratrství. Na věnci kolem znaku leží letopočet 1921 - rok založení ČsOL. Vše doplňuje legionářské heslo \"VĚRNOST ZA VĚRNOST\". Na rubové straně praporu je vytištěna varianta sdruženého znaku odboje lemovaná nápisem ČS OBEC LEGIONÁŘSKÁ OSTRAVA I. Prapor byl v posledních letech dekorován třemi stuhami, které jednotě za její činnost udělil Úřad Městského obvodu Ostrava-Jih, Úřad Městského obvodu Ostrava-Poruba a Konfederace politických vězňů.\n\n\n\n"}
{"id": "1565791", "url": "https://cs.wikipedia.org/wiki?curid=1565791", "title": "Iryna Liščynská", "text": "Iryna Liščynská\n\nIryna Liščynská (ukrajinsky Ірина Ліщинська), rozená Nedelenko (Неделенко) (* 15. ledna 1976 Makijivka) je ukrajinská běžkyně se specializací na 1500 metrů.\n\n"}
{"id": "1565792", "url": "https://cs.wikipedia.org/wiki?curid=1565792", "title": "Gliese 667", "text": "Gliese 667\n\nGliese 667 je trojhvězda v souhvězdí Štíra, vzdálená asi 23,6 světelných let od Země. Všechny tři hvězdy mají hmotnost nižší než Slunce. Kolem nejmenší z nich obíhá, v tzv. obyvatelné zóně, exoplaneta Gliese 667 Cc, která je svými příznivými podmínkami potencionálně vhodná pro vznik života. \n\nJe největší hvězdou v systému. Jedná se oranžového trpaslíka spektrální klasifikace K3V. Jeho hmotnost dosahuje 73%, poloměr 76% a zářivý výkon 12–13% našeho Slunce. Taktéž i metalicita je nižší (asi 26%). \n\nOranžový trpaslík spektrální klasifikace K5V má hmotnost 69% a zářivý výkon 5% Slunce. Oproti Gliesu 667 A je menší o 5%.\n"}
{"id": "1565794", "url": "https://cs.wikipedia.org/wiki?curid=1565794", "title": "Donnie Wahlberg", "text": "Donnie Wahlberg\n\nDonald Edmond Wahlberg Jr. (* 17. srpna 1969 Boston) je americký zpěvák, skladatel, herec, producent a filmový producent. Je zakládajícím členem chlapecké skupiny New Kids on the Block. Wahlbergova první filmová herecká role byla v roce 1996 filmu \"Bullet\" s Mickeyem Rourkem a Tupacem Shakurem. Také měl role ve filmech jako \"Saw\", \"Zookeeper\", \"Dreamcatcher\", \"Sixth Sense\", \"Righteous Kill\" a \"Ransom\", a také se objevil v miniseriích \"Band of Brothers\" jako Carwood Lipton. Je starším bratrem herce a rappera Marka Wahlberga. V roce 1991 byl Wahlberg obviněn ze žhářství prvního stupně v historickém hotelu Seelbach v Lousville v Kentucky. Spolu s bratry Paulem a Markem je spoluvlastníkem￼ bostonské restaurace zvané Wahlburges. Wahlberg je švedského,irského,anglického a francouzko-kanadského původu.\n"}
{"id": "1565802", "url": "https://cs.wikipedia.org/wiki?curid=1565802", "title": "Le Pas-Saint-l'Homer", "text": "Le Pas-Saint-l'Homer\n\nLe Pas-Saint-l'Homer [\"l´pa sein lomer\"] je francouzská obec v departementu Orne v regionu Normandie, asi 40 km západně od Chartres. Žije zde obyvatel.\n\nObec leží na jihovýchodě departementu Orne u jeho hranic s departementem Eure-et-Loir, tedy i u hranic regionu Normandie s regionem Centre-Val de Loire.\n\n\n"}
{"id": "1565804", "url": "https://cs.wikipedia.org/wiki?curid=1565804", "title": "Valérie Maltaisová", "text": "Valérie Maltaisová\n\nValérie Maltaisová (* 4. července 1990 La Baie, Québec) je kanadská rychlobruslařka a bývalá shorttrackařka.\n\nV roce 2007 se poprvé představila na juniorském světovém šampionátu v short tracku, ve Světovém poháru začala závodit od roku 2008. Na mistrovstvích světa vybojovala 13 medailí, včetně jedné zlaté ze závodu na 3000 m na MS 2012. Zúčastnila se Zimních olympijských her 2010 (1500 m – 14. místo), na Zimních olympijských hrách 2014 získala ve štafetovém závodě na 3 km stříbro a v individuálních závodech skončila v první desítce (500 m – 9. místo, 1000 m – 6. místo, 1500 m – 6. místo) a startovala také na ZOH 2018 (1000 m – semifinále, 1500 m – semifinále, štafeta 3000 m – 8. místo).\n\nOd sezóny 2018/2019 se věnuje rychlobruslení, na podzim 2018 debutovala ve Světovém poháru a roku 2019 premiérově startovala na světových šampionátech. Na Mistrovství světa na jednotlivých tratích 2020 získala bronzovou medaili ve stíhacím závodě družstev.\n\n"}
{"id": "1565820", "url": "https://cs.wikipedia.org/wiki?curid=1565820", "title": "Třída Mihail Kogălniceanu", "text": "Třída Mihail Kogălniceanu\n\nTřída Mihail Kogălniceanu je třída říčních monitorů Rumunského námořnictva. Celkem byly postaveny tři jednotky této třídy. Všechny jsou v aktivní službě.\n\nCelkem byly postaveny tři jednotky této třídy. Postavila je rumunská loděnice Şantierul Naval Turnu Severin v Mangalii.\n\nJednotky třídy \"Mihail Kogălniceanu\":\nMonitory jsou vyzbrojeny dvěma tankovými 100mm kanóny D-10TG v jednodělových věžích na přídi a na zádi, dále čtyři 30mm kanóny ve dvoudělových postaveních a osm 14,5mm kulometů ve čtyřhlavňových sestavách. Doplňují je dvě 20hlavňová odpalovací zařízení pro protizemní 122mm neřizené střely APRN-122 a celkem 16 přenosných protiletadlových řízených střel Strela-2M. Pohonný systém tvoří dva diesely o výkonu 3200 hp, pohánějící dva lodní šrouby. Nejvyšší rychlost dosahuje 17 uzlů. Dosah je 270 námořních mil při rychlosti 17 uzlů.\n"}
{"id": "1565822", "url": "https://cs.wikipedia.org/wiki?curid=1565822", "title": "Isabelle Weidemannová", "text": "Isabelle Weidemannová\n\nIsabelle Weidemannová (* 18. července 1995 Ottawa, Ontario) je kanadská rychlobruslařka.\n\nV roce 2014 se poprvé představila na juniorském světovém šampionátu a téhož roku se objevila v Světovém poháru juniorů. Od podzimu 2014 však začala pravidelně startovat v seniorském Světovém poháru a roku 2016 debutovala na Mistrovství světa na jednotlivých tratích. Zúčastnila se Zimních olympijských her 2018 (3000 m – 7. místo, 5000 m – 6. místo, stíhací závod družstev – 4. místo). Na Mistrovství světa na jednotlivých tratích 2020 získala ve stíhacím závodě družstev bronzovou medaili.\n"}
{"id": "1565823", "url": "https://cs.wikipedia.org/wiki?curid=1565823", "title": "Ippécourt", "text": "Ippécourt\n\nIppécourt je francouzská obec v departementu Meuse v regionu Grand Est. Leží asi 80 km východně od Remeše a 15 km jihozápadně od Verdunu, při dálnici A4. Žije zde obyvatel.\n\n"}
{"id": "1565824", "url": "https://cs.wikipedia.org/wiki?curid=1565824", "title": "Třída Atsumi", "text": "Třída Atsumi\n\nTřída Atsumi byla třída tankových výsadkových lodí japonských námořních sil sebeobrany. Celkem byly postaveny tři jednotky této třídy. Námořnictvo je provozovalo v letech 1972–2005.\n\nTři jednotky této třídy postavila japonská loděnice Sasebo Heavy Industries v Sasebu.\n\nJednotky třídy \"Atsumi\":\nPlavidlo mělo kapacitu až 400 tun nákladu (např. až 20 vozidel) a 130 vojáků. Vozidla jej opouštěla příďovou rampou a dále byly využívány dva pěchotní vyloďovací čluny LCVP a jeden střední LCM. Obrannou výzbroj tvořily čtyři 40mm kanóny. Pohonný systém tvořily dva diesely Kawasaki-MAN V8V22/30AMTL o výkonu 4400 hp, pohánějící dva lodní šrouby. Nejvyšší rychlost dosahovala 13 uzlů.\n"}
{"id": "1565825", "url": "https://cs.wikipedia.org/wiki?curid=1565825", "title": "Dyadický zlomek", "text": "Dyadický zlomek\n\nDyadický zlomek je v matematice označení pro takové racionální číslo, jehož zlomek v základním tvaru, tedy při nesoudělnosti čitatele a jmenovatele, má v jmenovateli mocninu dvou. Tedy takový zlomek formula_1, kde formula_2 je liché číslo a formula_3 je přirozené číslo.\n\nJak plyne z následujících vztahů, množina dyadických zlomků je uzavřená na operace sčítání, odčítání a násobení:\n\nNa operaci dělení ovšem uzavřená není, proto dyadická čísla netvoří těleso, ale pouze okruh. Jedná se podokruh okruhu racionálních čísel.\n\nNa reálné ose tvoří dyadické zlomky hustou množinu, tedy ke každému reálnému číslu lze najít dyadické číslo v sebemenším zadaném intervalu.\n\nDyadická čísla jsou právě ta racionální čísla, která mají konečné vyjádření ve dvojkové soustavě.\n"}
{"id": "1565828", "url": "https://cs.wikipedia.org/wiki?curid=1565828", "title": "Seznam kulturních památek v Novém Strašecí", "text": "Seznam kulturních památek v Novém Strašecí\n\n"}
{"id": "1565829", "url": "https://cs.wikipedia.org/wiki?curid=1565829", "title": "Seznam kulturních památek v Křivoklátě", "text": "Seznam kulturních památek v Křivoklátě\n\n"}
{"id": "1565830", "url": "https://cs.wikipedia.org/wiki?curid=1565830", "title": "Seznam kulturních památek v Kněževsi (okres Rakovník)", "text": "Seznam kulturních památek v Kněževsi (okres Rakovník)\n\n"}
{"id": "1565831", "url": "https://cs.wikipedia.org/wiki?curid=1565831", "title": "Seznam kulturních památek v Hřebečníkách", "text": "Seznam kulturních památek v Hřebečníkách\n\n"}
{"id": "1565838", "url": "https://cs.wikipedia.org/wiki?curid=1565838", "title": "Pyrrhovy války", "text": "Pyrrhovy války\n\nPyrrhovy války bylo rozsáhlé vojenské tažení, které vybojoval epéirský král Pyrrhos v letech 280–275 př. n. l. Na jeho počátku byla žádost k Pyrrhovi od obyvatel řeckého města Tarás (Tarentum) v jižní Itálii, aby jim pomohl v jejich válce proti Římské republice.\n\nV roce 281 př. n. l. tedy Pyrrhos vyhověl žádosti Tarenťanů o pomoc. Jeho hlavním cílem bylo dobytí Makedonie, avšak postrádal dostatek finančních prostředků k zaplacení potřebných žoldnéřů. Plánoval tedy, že pomůže Tarentu a pak se přesune na Sicílii a napadne Kartágo – po vítězství a dobytí jižní Itálie měl mít dost peněz k tomu, aby postavil armádu silnou natolik, aby s ní dobyl Makedonii.\n\nPři přípravě tažení do Itálie se dokonce spojil se svým soupeřem o makedonskou korunu, Ptolemaiem Keraunem, který mu poskytl vojsko. V čele 20 000 pěšáků, 3 000 thesálských jezdců, 2 000 lučištníků, 500 prakovníků a 19 válečných slonů se vylodil v Itálii. Vstříc mu vyrazila římská armáda s 30 000 muži pod vedením konzula Publia Laevinia. Poblíž lukánského města Herakleia se s ním Římané střetli, z krvavé bitvy ale odešli poraženi. Ztráty se pohybovaly mezi 7 až 15 tisíci na římské a 4 až 13 tisíci na řecké straně.\n\nPo bitvě dorazily k Pyrrhovi posily z jižní Itálie. Pyrrhos směřoval nyní se svou armádou do Etrurie. Dobyl některá malá města v Kampánii a jeho vojáci vyplenili Latium, nicméně Neapol stejně jako další významná města mu odmítala otevřít své brány. V tomto okamžiku Pyrrhos pochopil, že ovládnutí Itálie bude náročnější, než původně očekával. Jeho postup byl zastaven v Anagni, dva dny od Říma, když narazil na jinou římskou armádu pod vedením Tiberia Coruncania. Pyrrhos se obával, že nemá dostatek mužů k boji a rozhodl se ustoupit. Římané ho nepronásledovali. Několik málo kmenů včetně Lukánů, Brutiů a řeckých měst Krotón a Lokris se připojilo k Pyrrhovi. Jeho nabídka mírové smlouvy byla přesto Římany odmítnuta.\n\nV následujícím roce (279 př. n. l.) napadl Pyrrhos s 25 000 vojáky Apulii, kde se utkal s 40 000 Římany v bitvě u Auscula a dosáhl zde velice draze vykoupeného vítězství. Římským velitelem v bitvě byl konzul Publius Decius Mus. Jeho zdatné vojsko, ačkoliv bylo poraženo, donutilo Pyrrhovu armádu k ústupu a odvrátilo jej tak od vpádu do Apulie. Prokázala se také stabilita římské moci, neboť povstání italských kmenů proti Římanům, v které Pyrrhos tajně doufal, se nekonalo. Tato bitva zastínila mnohá pozdější římská vítězství a vedla ke vzniku termínu „Pyrrhovo vítězství“, což má symbolizovat vítězství dobyté za cenu katastrofálních ztrát. Římané přišli téměř o 6 000 mužů, Pyrrhos asi o 3 500.\n\nV roce 278 př. n. l. obdržel Pyrrhos dvě nabídky: Řecká města na Sicílii ho žádala, aby vyhnal z ostrova Kartagince, kteří s Řeky vedli války o Sicílii a vedle Římanů představovali druhou největší mocnost v západním Středomoří. Ve stejnou dobu se na Pyrrha obrátili s nabídkou trůnu Makedonci, jejichž král Ptolemaios Keraunos byl zabit při vpádu Galatů do země. Pyrrhos se rozhodl pro Sicílii, jež podle něj skýtala větší příležitost a přemístil tam svoje vojsko. V roce 277 př. n. l. obsadil Eryx, nejsilnější kartaginskou pevnost na Sicílii. Tato demonstrace síly přiměla ostatní kartaginská města ke kapitulaci, načež byl Pyrrhos prohlášen králem Sicílie. Dokonce již plánoval zanechat svému synovi Helenovi sicilské království a svému dalšímu synovi Alexandrovi chtěl odkázat Itálii.\n\nV roce 276 př. n. l. vyjednával Pyrrhos s Kartaginci. Třebaže Kartágo bylo ochotné podporovat Pyrrha penězi a zbraněmi, jakmile bude znovu nastolen mír, Pyrrhos nežádal nic jiného, než aby Kartaginci opustili Sicílii a učinili z Libyjského moře (Sicilský průliv) hranici mezi sebou a Řeky. Mezitím se ale Pyrrhos stával mezi sicilskými Řeky stále více neoblíbený kvůli svému despotickému chování, neboť Řekové špatně snášeli jeho autoritativní návyky, jež získal během svého pobytu na východě a také vysokou daňovou zátěž, kterou na ně uvalil, aby byl schopen zaplatit své žoldnéře. Ačkoliv tedy Kartagince opět porazil, byl nucen Sicílii opustit a vrátit se do Itálie.\n\nZatímco Pyrrhos vedl tažení proti Kartagincům, Římané měli dost času k přebudování své armády a k povolání tisíců čerstvých rekrutů. Po svém návratu ze Sicílie proto Pyrrhos v Itálii nalezl římskou armádu nesmírně početně převyšující jeho vlastní vojsko, v čele s konzulem Maniem Curiem Dentatem. Po takticky nerozhodné bitvě u Beneventa v roce 275 př. n. l. se odhodlal ukončit italskou kampaň a na podzim téhož roku odešel s pouhými 8 000 pěšáky a 500 jezdci zpět do Épeiru. I přes své velké úspěchy svůj cíl – dobýt na západě království – uskutečnit nedokázal. V následujících třech letech pak římská vojska dobyla Tarent a ostatní jihoitalská města.\n\n\n"}
{"id": "1565847", "url": "https://cs.wikipedia.org/wiki?curid=1565847", "title": "Filip Mareš", "text": "Filip Mareš\n\nFilip Mareš (* 22. srpna 1991 Mladá Boleslav) je český rallyový závodník, jeden z vítězů soutěže Autoklub Peugeot Rally Talent.\n\nFilip Mareš začal působit v motorsportu v roce 2008 kdy závodil v Amater rallye, později se dostal do Volného Poháru ČR za volantem vozu Škoda Favorit. Od roku 2015 začal působit v MČR, tehdy s vozem Škoda Fabia R2. Mareš začal mít velmi rychle výsledky, což mu pak pomohlo k vítězství v Autoklubu Peugeot Rally Talent. Od roku 2016 závodí s podporou autoklubu, tehdy i Peugeotu ČR. V sezonách 2016 i 2017 (kdy jako bonus přišel titul v Peugeot Total Rally Cupu) se stal Juniorským mistrem ČR. V roce 2017 si odnesl též titul vicemistra ERC-3 a bronz v ERC Junior U-27. Od roku 2018 závodí v MČR i ME s vozem Škoda Fabia R5 ve spoluprací s týmem Kresta Racing kde právě Kresta je jeho mentorem. V sezoně 2019 se stal mistrem ERC Juniorů. Pro rok 2020 získal Mareš podporu od továrního týmu Škoda Motorsport a zúčastní se některých soutěží ve WRC, konkrétně ve třídě WRC-3.\n"}
{"id": "1565849", "url": "https://cs.wikipedia.org/wiki?curid=1565849", "title": "Igigi (Akkad)", "text": "Igigi (Akkad)\n\nIgigi byl králem Akkadské říše (na území současného Iráku a části Sýrie). Panoval pravděpodobně jen krátký čas kolem roku 2189 př. n. l., kdy uzurpoval vládu v Akkadu po smrti Šar-kali-šarrího. Dalšími uzurpátory byli pak Ilulu, Imi a Nanum, všichni čtyři vládli během pouhých tří let. Toto chaotické období skončilo, až když Dudu upevnil svoji vládu. Akkadská říše se také ocitla pod tlakem pronikajících Gutejců.\n"}
{"id": "1565850", "url": "https://cs.wikipedia.org/wiki?curid=1565850", "title": "Seznam kulturních památek v Senomatech", "text": "Seznam kulturních památek v Senomatech\n\n"}
{"id": "1565853", "url": "https://cs.wikipedia.org/wiki?curid=1565853", "title": "Tirana International Hotel", "text": "Tirana International Hotel\n\nHotel International Tirana se nachází v albánské metropoli Tiraně, na severní straně Skanderbegova náměstí, na začátku Třídy Zogu I. Jedná se o historicky jednu z nejstarších výškových staveb ve městě. Mezi místním obyvatelstvem je znám také pod přesdívkou \"Pesëmbëdhjetëkatëshi\", doslova \"patnáctipatrák\"). \n\nHotel International Tirana má standard čtyřhvězdičkového hotelu. V současné době má k dispozici 168 pokojů, které se nacházejí v 15 patrech. \n\nHotel byl zbudován v závěru 70. let 20. století jako první moderní hotel v tehdejší socialistické Albánii. Vznikl podle návrhu albánské architektky Valentiny Pistoli, která pocházela z východoalbánského města Korçë. Investorem byla albánská vláda. Po svém dokončení sloužil výhradně pro zahraniční návštěvníky, především obchodníky a zástupce zahraničních vlád. Nesl název \"Hotel Tirana\". Jednalo se tehdy o nejvyšší stavbu ve městě.\n\nV roce 1991 mělo hlavní město Tirana k dispozici pouze dva hotely (vč. Hotelu Tirana), které byly vhodné pro zahraniční návštěvy.\n\nV roce 2001 byla provedena komplexní rekonstrukce budovy, kterou provedla italská společnost. V té době zastaralá stavba musela být kompletně přestavěna; bylo např. přistavěno nouzové schodiště. \n\nV letech 2000 až 2015 byla budova hotelu evidována jako kulturní památka. Stavba byla ze seznamu památek vyškrtnuta, protože se jedná o modernistický objekt bez jakýchkoliv známek historických nebo jinak hodnotných architektonických prvků. \n"}
{"id": "1565855", "url": "https://cs.wikipedia.org/wiki?curid=1565855", "title": "Dasing", "text": "Dasing\n\nDasing je obec v německé spolkové zemi Bavorsko, asi 10 km východně od Augsburgu. Je součástí zemského okresu Aichach-Friedberg ve vládním obvodu Švábsko. Žije zde obyvatel.\n\n"}
{"id": "1565857", "url": "https://cs.wikipedia.org/wiki?curid=1565857", "title": "Taj-cung", "text": "Taj-cung\n\nTaj-cung (; 9. ledna 727 – 10. června 779) byl čínský císař vládnoucí v letech 762–779 říši Tchang. Byl nejstarším synem a nástupcem císaře Su-cunga (vládl 756–762); během povstání An Lu-šana velel spojené tchangsko-ujgurské armádě, která roku 757 osvobodila hlavní města říše Čchang-an a Luo-jang, obsazené předešlého roku povstalci. Boje s rebely dovedl ke konci roku 763 už jako císař, když tchangsko-ujgurské síly porazily armádu povstaleckého císaře Š’ Čchao-iho a přiměly povstalecké generály k formálnímu uznání tchangské svrchovanosti, přičemž jim ponechaly jejich vojska a správu ovládaného území, zahrnujícího většinu severozápadu říše. Takto vzniklé fakticky nezávislé regiony si nebyli schopni podřídit ani následujcící tchangští panovníci. Vážný problém pro Taj-cungovu vládu představovala i válka s Tibeťany, kteří roku 763 dokonce vyplenili Čchang-an. Během 60. a 70. let se císař snažil stabilizovat zemi, byly provedeny finanční a daňové reformy a vláda se pokoušela prosadit proti mocným regionálním guvernérům \"ťie-tu-š’\", nicméně bez výraznějšího úspěchu. \n\nTaj-cung je chrámové jméno císaře, jeho vlastní jméno bylo Li Čchu (), roku 758 změněné na Li Jü ().\n\nLi čchu se narodil roku 727 jako nejstarší syn Li Ťüna, třetího syna tchangského císaře Süan-cunga. Roku 737 Süan-cungův syn a následník Li Chung zahynul v důsledku dvorských intrik a následujícího roku císař jmenoval Li Ťüna novým následníkem (po několika změnách jména v letech 736–738 nakonec pod jménem Li Čcheng).\n\nKoncem roku 755 se velitel vojsk severovýchodu tchangské říše, generál An Lu-šan, vzbouřil. Povstalci začátkem roku 756 dobyli Luo-jang, An Lu-šan se prohlásil císařem státu Jen a v červenci 756 dobyl i tchangské hlavní město Čchang-an. Císař Süan-cung prchl na jihozápad do S’-čchuanu, Li Čcheng se však od něj oddělil a odešel na severozápad do Ling-wu, kde se v polovině srpna 756 s podporou tamních vojsk prohlásil císařem. jako císař je znám pod svým chrámovým jménem Su-cung. Jeho otec i tchangští regionální vojenští i civilní představitelé Su-cungovu uzurpaci uznali.\n\nSu-cung si jako prioritu stanovil znovudobytí hlavních měst. Svého třetího syna Li Tchana (který první navrhl nenásledovat Süan-cunga do S’-čchuan, ale odejít do Ling-wu a vynikl během cesty) chtěl jmenovat velitelem k tomu určené armády, ale jeho blízký ministr Li Mu namítl, že Li Čchu je starší a povýšením Li Tchana vznikne nejistota v tom, který syn má přednost. Císař poté postavil do čela armády Li Čchua. Roku 757 ho chtěl jmenovat i následníkem trůnu, ale Li Mu a Li Čchu ho od toho odvrátili s tím, že je nevhodné jmenovat následníka před znovudobytím metropolí. Li Tchan se současně dostal do konfliktu s císařovou oblíbenou ženou paní Čang a vlivným eunuchem Li Fu-kuoem, Li Fu-kuo a paní Čang obvinili Li Tchana ze spiknutí proti Li Čchuovi a císař, který jim uvěřil, přikázal roku 757 Li Tchanovi spáchat sebevraždu. Li Čchu reagoval přípravou zabití paní Čang a Li Fu-kuoa, ale Li Mu ho přesvědčil, aby své plány neuskutečnil.\n\ntchangové uzavřeli spojenectví s Ujgury, kteří na podzim roku 757 poslali do Ling-wu čtyři tisíce svých jezdců, kteří výrazně zvýšili údernou sílu tchangských vojsk. Spojená tchangsko-ujgurská armáda pod velením Li Čchua koncem roku 757 osvobodila hlavní města říše Čchang-an a Luo-jang. Li Čchu byl poté roku 758 jmenován následníkem trůnu, přičemž mu bylo změněno jméno na Li Jü; paní Čang se stala císařovnou.\n\nBoje s rebely v následujících letech pokračovaly se střídavými úspěchy bez rozhodného výsledku, povstalci opět dobyli Luo-jang, další jejich ofenzíva však neuspěla. \n\nZačátkem května 763 zemřel bývalý císař Süan-cung a Su-cung onemocněl a pověřil následníka řízením státních záležitostí. Císařovna Čang se v té době již politicky rozešla s Li Fu-kuoem a pokusila se s Li Jüem uzavřít spojenectví v jehož rámci by zabili Li Fu-kuoa a dalšího vlivného eunucha Čcheng Jüan-čena. Li Jü odmítl, císařovna se pak spojila s jeho mladím bratrem Li Sim, knížetem z Jüe. V nastalých srážkách palácových gard zvítězili Li Jü, Li Fu-kuo a Čcheng Jüan-čen, kteří zatkli a popravili císařovnu, Li Siho a Li Siena (dalšího Su-cungova syna, knížete z Jen). Současně 16. května 762 zemřel Su-cung a na tchangský trůn nastoupil Li Jü, znám je pod svým chrámovým jménem jako císař Taj-cung. V prvních týdnech Taj-cungovy vlády byl Li Fu-kuo nejmocnější osobou ve vládě, nicméně císař postupně převedl velením nad císařskými gardami na spolehlivější eunuchy, a protože se proti němu – vzhledem k zásluhám Li Fu-kuoa ohledně císařova nástupu na trůn – nechtěl veřejně postavit, koncem roku 763 ho nechal zabít a pohřbil s poctami. Následující rok císař odstranil i Čcheng Jüan-čena. \n\nPo nástupu Taj-cung vyhlásil všeobecnou amnestii pro ty povstalce, kteří se vzdají a na podzim 762 tchangská armáda zaútočila na Luo-jang, opět s ujgurskou pomocí. Císař povstalců Š’ Čchao-i utrpěl několik porážek a byl nucen ustoupit z Luo-jangu na sever a po rozpadu své armády prchat před tchangsko-ujgurskými silami. Jeho generálové kontrolující povstalecká území přešli na tchangskou stranu a Š’ Čchao-i začátkem roku 763 zahynul v pohraničí severně od Fan-jangu (dnešního Pekingu), čímž povstání An Lu-šana skončilo. \n\nZmínění bývalí povstalečtí generálové sice formálně uznali tchangskou svrchovanost, ale ponechali si svá vojska a správu ovládaného území, zahrnujícího oblast Che-peje, to jest většinu severozápadu říše. Takto vzniklé fakticky nezávislé regiony si nebyli schopni podřídit ani následujcící tchangští panovníci. Nicméně ve zbytku říše dokázal kontrolovat situaci, na slabě militarizovaném jihu vesměs byly vzpoury a neposlušnost jen ojedinělé. Během let Su-cungova vláda zaznemenala i několik úspěšných kroků k podřízení severních regionálních správců \"ťie-tu-š’\". Tak roku 764 se jí podařilo přeložit bývalého povstaleckého generála ze strategicky umístěného Pien-čou (kanále spojujícím metropolitné oblast s dolním tokem Jang-c’-ťinag) do relativně nevýznamné provincie a nahradit ho spolehlivým důstojníkem; roku 767 zlikvidovala \"ťie-tu-š’\" v Chua-čou na jihovýchodě Šen-si, nebezpečně blízko metropole; a roku 773 dosadila svého kandidáta do I-čchengu v Che-peji přes odpor tamního vojska. \n\nVážný problém pro Taj-cungovu vládu představovala i válka s Tibeťany, kteří roku 763 dokonce vyplenili Čchang-an a na trůn dosadili loutkového císaře z tchangského vládnoucího rodu. Čchang-an se po dvou týdnech vrátil pod tchangskou kontrolu a protibetský císař byl zabit, nicméně válka pokračovala. Tibeťany z Ling-wu podpořil i tchangský generál Pchu-ku Chuaj-en, který se v letech 763–764 znepřátelil s generálem Sin Jün-ťingem, velitelem v Tchaj-jüanu, a vlivnými eunuchy u císařova dvora a nakonec se roku 764 vzbouřil. Následujícího roku padl v boji proti tchangským silám.\n\nRoku 764 císař jmenoval svého nejstaršího syna Li Kuoa následníkem trůnu. Pod vedením schopného odborníka na finanční otázky Liou Jena byl v polovině 60. let zrenovován kanál mezi Žlutou řekou a řekou Chuaj, což umožnilo přímou dopravu potravin z Ťiang-nanu do metropolitního regionu (přerušenou kvůli povstání An Lu-šana) a značně zlepšilo zásobování obou metropolí. Po roce 765 císař, pod vlivem předních ministrů Jüan Caje, Wang Ťina a Tu Chung-ťiena, začal energicky podporovat buddhismus.\n\nV druhé polovině 70. se vláda pokusila aktivněji zasáhnout do dění v Che-peji. Roku 775 se Tchien Čcheng-s’, ovládající oblast Wej-po, pokusil zabrat oblast Siang-wej, oslabenou změnou vládnoucího \"ťie-tu-š’\", taj-cung reagoval příkazem devíti okolním \"ťie-tu-š’\", aby s cthangskou finanční podporu zaútočili na Wej-po. Nicméně nejvlivnější z nich (Jou-čou, Čcheng-te a Pching-lu) se stáhli poté co je uspokojily územní zisky a tak roku 776 císař kampaň odvolal. Wej-po z celé záležitosti vyšlo dobře, když zisk poloviny Siang-wej vyvážil ostatní územní ztráty. Roku 776 tchangské síly úspěšně, s pomocí okolních \"ťie-tu-š’\", odstranily vzpurného generála, který uzurpoval moc v Pien-čou a vládě se podařilo udržet kontrolu nad Pien-čou, ovšem za cenu zesílení \"ťie-tu-š’\" Pching-lu. Koncem Su-cungovy vlády tak byli prakticky nezávislí \"ťie-tu-š’\" Jou-čou, Wej-po a Čcheng-te v severním a střední Che-peji, Pching-lu v Šan-tungu, Siang-jang na severu Chu-peje, Chuaj-si na jihovýchodě Che-nanu a také Ťien-nan S’-čchuan.\n\nBěhem 8. století postupně ztrácel efektivitu tchangský systém zdanění \"cu-jung-tiao\" a po vypuknutí povstání An Lu-šana se výběr daní ještě zhoršil. Roku 758 byl ke zvýšení státních příjmů zřízen Odbor soli a rud \"jen-tchie-s’\" () se sídlem v Jang-čou, který vzal pod kontrolu výrobu a distribuci soli. Regionů v nichž se získávala sůl (ať už odpařováním mořské vody v příbřežních lagunách, nebo solných jezerech, nebo těžbou kamenné soli) bylo relativně málo a měly omezenou rozlohu. Bylo proto možné je uzavřít, a sůl vyrobenou pod kontrolou úřadů prodávat s velkou přirážkou, daní ze soli, licencovaným distributorům, kteří ji rozváželi po říši. Rozdíl mezi náklady na výrobu soli a platbami distibutorů šel do státní pokladny. V 70. letech již polovina příjmů tchangské vlády pocházela ze solného monopolu. Bylo to poprvé v čínské historii, co nepřímá daň zajišťovala tak velký díl státních příjmů. Výhodou zdanění soli bylo, že nenarušovala právo regionáních \"ťie-tu-š’\" na výběr přímých daní. Za ekonomickou politiku vlády byl v letech 764–777 zodpovědný zejména Jüan Caj, který na jedné straně utužil svou kontrolu nad vládou, přičemž omezil vliv eunuchů, a byl pozdějšími konfuciánskými historiky kritizován za svou podporu buddhismu, ale hospodářství regionů nechal vesměs na nich a na iniciativě místních \"ťie-tu-š’\". Snažil se udržet vnitřní mír a postupnou obnovu ústřední moci pomocí politiky smíru a kompromisů. Roku 777 císař nechal Jüan Caje uvěznit a popravit.\n\nRoku 779 císař Su-cung zemřel, nastoupil po něm jeho nejstarší syn Te-cung.\n"}
{"id": "1565858", "url": "https://cs.wikipedia.org/wiki?curid=1565858", "title": "Dammastock", "text": "Dammastock\n\nDammastock je hora ve Švýcarsku, vysoká 3630 m. Nachází se v Urnských Alpách na hranici kantonů Uri (obec Göschenen) a Valais (obec Obergoms). Je nejvyšším vrcholem kantonu Uri. Prominence hory činí 1466 m.\n\nSousedním vrcholem je Eggstock. Na úpatí hory leží jezero Göscheneralpsee a průsmyk Furkapass. Nacházejí se zde ledovce Rhonegletscher, Triftgletcher a Dammagletscher. Turistům slouží chata Dammahütte v nadmořské výšce 2439 m.\n\nPoprvé na horu vystoupili 28. července 1864 Albert Hoffmann-Burkhardt, Johann Fischer a Andreas von Weissenfluh.\n"}
{"id": "1565861", "url": "https://cs.wikipedia.org/wiki?curid=1565861", "title": "Kadareho dům", "text": "Kadareho dům\n\nKadareho dům (známý také jako Palác s krychlemi, albánsky Pallati me kuba) je název pro modernistickou obytnou budovu, která se nachází v centru metropole Albánie, Tirany. Nachází se na severovýchodním okraji Skanderbegova náměstí, na \"Debarské ulici\" (albánsky \"Rruga e Dibrës\"). Pětipatrová budova z centra metropole je jednou z mála ukázek moderní architektury z dob existence socialistické Albánie pod vedením Envera Hodži. Svůj název má díky tomu, že zde bydlel spidovatel Ismail Kadare.\n\nStavba vznikla na přelomu 60. a 70. let 20. století podle návrhu architekta Makse Vela. Dokončena byla roku 1972.. Dům na rozdíl od řady tehdy budovaných obytných bloků měl fasádu rozčleněnou tak, že jednotlivá patra, resp. i místnosti působily dojmem, jako by vystupovaly z celé fasády. Stavba byla velmi neoblíbená albánským režimem, který ji považoval za invazi modernismu a západního myšlení. Její autor byl nakonec albánskou vládou za import cizího myšlení uvězněn.\n\nV současné době se v budově nachází také muzeum Ismaila Kadareho.\n\n"}
{"id": "1565862", "url": "https://cs.wikipedia.org/wiki?curid=1565862", "title": "Matylda ze Žleb", "text": "Matylda ze Žleb\n\nMatylda ze Žleb († mezi 6. červnem a 7. prosincem 1327) byla česká šlechtična, manželka předního českého šlechtice Jindřicha z Lichtenburka a poručnice svého nezletilého vnuka Hynka Žlebského z Lichtenburka.\n\nMatyldin původ je neznámý. Stala se druhou manželkou předního českého šlechtice Jindřicha z Lichtenburka, kterému porodila syny Smila III. z Lichtenburka, Václava Žlebského z Lichtenburka a Čeňka Žlebského z Ronovce. Byla výrazně mladší než její muž a přežila ho o 31 let. V pramenech se Matylda poprvé objevila až 18 let po smrti svého manžela roku 1314, poté co zemřeli všichni tři její synové. Potomky z nich zanechal pouze Václav, a to syna Hynka. Protože Hynek v době otcovy smrti ještě nebyl zletilý, správy rodových statků se ujala jeho babička Matylda. Mezi tyto statky patřila území v Dolním Poohří s hradem Klapým (dnešní Hazmburk) a majetky na Havlíčkobrodsku s hrady Žleby a Ronovcem. Matylda se vyznamenala jako velmi energická žena, o čemž svědčí její táhlý spor s pohledským klášterem o patronátní právo v Puchperku. Svému vnukovi po dobu jeho dětství zároveň dokázala udržet celé dědictví v původním rozsahu. Pro pečetění Matylda používala pečetidlo svého zesnulého syna Václava. Zemřela v roce 1327.\n\n"}
{"id": "1565863", "url": "https://cs.wikipedia.org/wiki?curid=1565863", "title": "Začátek (Upíří deníky)", "text": "Začátek (Upíří deníky)\n\nZačátek (v anglickém originále Pilot) je pilotní díl amerického televizního seriálu \"Upíří deníky\". Premiérově byl vysílán 10. září 2009 na stanici The CW, v Česku 31. května 2012 na stanici Nova. Scénář dílu napsali tvůrci seriálu Kevin Williamson a Julie Plec, režíroval jej Marcos Siega.\n\nEpizoda začíná párem, Darrenem Malloyem (Steve Belford) a Brooke Fentonovou (Cindy Bushy), kteří jedou ve svém autě, když najednou někoho srazili. Zastaví se, aby zjistili, zda je dotyčná osoba zraněna, ale oba jsou nakonec touto osobou zabití. \n\nV malém městě Mystic Falls se nemohou Elena Gilbertová (Nina Dobrev) a její bratr Jeremy (Steven R. McQueen) vyrovnat se skutečností, že jejich rodiče nedávno zemřeli, a že se o ně stará teta Jenna (Sara Canning), která se chová spíše jako jejich přítel než rodič. Elena se emočně stáhne poté, co se nedávno rozešla se svým přítelem, Mattem, zatímco se Jeremy obrací na drogy, aby se vyhnul svým vlastním pocitům. Ve škole narazí Elena do tajemného nového studenta Stefana Salvatora (Paul Wesley), který přitahuje Eleninu pozornost. \n\nElena jde na hřbitov navštívit své rodiče a psát do svého deníku. Při psaní se objeví vrána a odmítá se pohnout, i když se ji snaží vyděsit. Najednou vše začne pokrývat mlha a Elena začne běžet a upustí svůj deník. Spadne, zraní se, a když vstane, najde Stefana. Zatímco spolu mluví, zápach krve z Eleniny nohy vypadá, že způsobuje nějaké změny na Stefanově tváři, který najednou zmizí. Později jde do Elenina domu, aby se omluvil za zmizení a vrátí jí její deník. \n\nV domě Salvatorů se Zach (Chris William Martin) po tom, co viděl zprávy o dvou lidech napadených zvířetem, ptá Stefana, proč se vrátil a proč napadl tyto lidi navzdory jeho slibu nikomu neubližovat. Stefan popírá, že měl co do činění s útokem a odchází, aby se zúčastnil táborového večírku, kde bude Elena.\n\nElenina přítelkyně Bonnie (Kat Graham) se snaží vtipkovat o své babičce, která jí řekla, že má vidiny, ale později ucítí něco záhadného, když se dotkne Eleny a začne se cítit, jako by mohla mít nějaké síly. Intuitivně má podezření, že je něco zvláštního na Stefanovi, když se setkají na táborovém večírku. Tyler Lockwood (Michael Trevino), syn starosty a spolužák Eleny, také podezřívá Stefana. \n\nMattovu sestru Vicki (Kayla Ewell) našel Jeremy v lese, kousnutou něčím, o čemž věří, že je zvíře. Stefan si uvědomuje, že ve městě je někdo jiný, kdo je jako on, a kdo je také zodpovědný za první dva útoky a on běží zpět domů. Informuje o tom Zacha a poté se objeví Stefanův bratr Damon (Ian Somerhalder). \n\nStefan konfrontuje Damona o tom, proč je v Mystic Falls navzdory jeho nechuti vůči městu. Damon odpoví, že je ve městě kvůli Eleně, která vypadá podobně jako dívka jménem Katherine z roku 1864, jejíž fotku si Stefan schovává. Damon říká Stefanovi, aby se nakrmil na Eleně, a poté se dostali do boje. Damon, který je mnohem silnější než jeho bratr, protože se živí lidskou krví, porazí Stefana. Damon vezme Stefanův prsten, který se zdá být důležitý pro jejich přežití, i když jeho rysy stále vypadají záhadně, ale pak mu ho vrátí. \n\nMezitím se Vicki probudí v nemocnici a řekne Mattovi, že nebyla napadena zvířetem, ale upírem. \nKevin Williamson zpočátku měl malý zájem na vývoji série. Předpokládal, že příběh je příliš podobný jiným příběhům o upírech. Nicméně, na naléhání Julie Plec, začal číst tyto romány a tento příběh ho zaujal: „Začal jsem si uvědomovat, že to byl příběh o malém městě, o tom podbřišku tohoto města a o tom, co se skrývá pod povrchem.“ Williamson uvedl, že příběh města bude hlavním zaměřením seriálu spíše než střední školy. \n\n6. února 2009, Variety oznámila, že CW natočí pilotní epizodu pro Upíří deníky s Williamsonem a Julie Plecovou jako hlavními scénáristy a výkonnými producenty. 19. května 2009 byla série oficiálně objednána pro sezónu 2009–2010.\n\nPilotní epizoda byla natočena ve Vancouveru v Britské Kolumbii, ale zbytek epizod byl natočen v Covingtonu v Georgii (což je jako smyšlené městečko Mystic Falls ve Virginii) a různých dalších komunitách v okolí Velké Atlanty, aby využili místních daňových podnětů.\n\nV pilotní epizodě zazní písně:\n\n\n\nPočátečních 30 minut epizody sledovalo 4,713 milionu diváků, přičemž na druhou polovinu hodiny bylo naladěno 5,100 milionů diváků, čímž se celkový počet diváků zvýšil na celkem 4,906 milionů diváků. Plus „the Live + 7 DVR Ratings“ zaznamenali ještě vyšší skóre – 5,7 milionu diváků. Do data je to nejsledovanější epizoda v historii pořadu.\n\nDan Phillips z IGN dal epizodě 7/10 a porovnal ji s filmem Twilight a sérií Dawson's Creek. „Upíří deníky zjevně není nejoriginálnější show, ale není bez svých vyvažujících kvalit. Dobrý kus cílových demografií teenagerů s úzkostí se pravděpodobně na první pohled zamiluje a jejich mužské protějšky mohou také získat pozornost. To znamená, že pokud moje přítelkyně projevila zájem sedět a dívat se společně na tuto romantickou upíří show, pravděpodobně bych se jí zeptal, jestli bychom místo toho mohli sledovat True Blood. \n\nAlyse Wax z Fear Net uvedla, že tato show „stojí za shlédnutí“ se „silným obsazením“ a byla „příjemně překvapená“. „Upřímně jsem si myslela, že to bude další dospívající seriál na jedno použití, vydělávající na úspěchu Twilight. Ale s Kevinem Williamsonem u kormidla určitě stoupá kvalita show. Pilotní epizody jsou notoricky slabé: musí sestavit celé obsazení postav, scénář epizody i a často mají výrazně méně času a zdrojů než standardní díl sérií. Pilotní díl Upířích deníků si nechal čas – Damon nebyl představen, až do posledního dějství.“ \n\nLiana Aghajanian z Mania dala epizodě dobré ohodnocení a řekla, že „není tak špatná, jak si myslíte“ a prohlásila: „Pro všechny její podobnosti s jinými současnými upírskými dramaty, poněkud stojícím dialogem a těžko uvěřitelné strašící taktice, Upíří Deníky se zasazovaly o publikum, které zůstane věrné show, bez ohledu na to, kolikrát už viděli kousnutí, kameru a akci.“ \n\nCheril Vernon z Crushable také dala dobré hodnocení epizodě a řekla, že to bylo “občas děsivé” a s “výbornými podpůrnými postavami”. \n\nTod VanDerWerff od The A.V. Club dal epizodě C-hodnocení.\n"}
{"id": "1565864", "url": "https://cs.wikipedia.org/wiki?curid=1565864", "title": "Pomník Stráže obrany státu", "text": "Pomník Stráže obrany státu\n\nPomník Stráže obrany státu je památkově chráněný objekt stojící na česko-polské státní hranici v Srbské, části Horní Řasnice, obce na severu České republiky, ve Frýdlantském výběžku Libereckého kraje.\n\nPamátný pomník stojí severně od silnice číslo III/2918 při hraničním přechodu mezi Srbskou ležící na území České republiky a polským Miłoszówem. První pamětní deska zde byla vztyčena po druhé světové válce již v roce 1945, ale roku 1960 jej vystřídal pomník nový, jehož autorem je akademický sochař Oldřich Novotný. Odkazuje na událost z 23. září 1938, kdy zdejší hranice vymezovala území mezi Československo a nacistické Německo. Na hraničním přechodu na československém území stála patrová celnice. Ve spodním patře konali službu členové Stráže obrany státu (SOS) Václav Čep, Josef Vojta a Bohumil Hošek. Další dva členové družstva, Josef Uher s Bohoušem Novotným, odpočívali před svou další službou v patře celnice. Na celnici přišli dva českoslovenští Němci ve snaze o překročení státní hranice. Jakmile se jejich celnímu odbavení začal Václav Čep věnovat, vytáhli oba příchozí pistole a z bezprostřední blízkosti Čepa střelili do spánku. Následně do místnosti vběhli zbylí dva vojáci mající právě službu, Hošek s Vojtou, a i do nich začali Němci pálit. Poté střelci opustili objekt celnice a na budovu začaly pálit kulomety z německé strany. Výsledkem přestřelky byli dva na místě mrtví vojáci, Václav Čep s Josefem Vojtou, a dále těžce zraněný Bohumil Hošek, jehož sice německý lékař Hofmann odvezl do frýdlantské nemocnice, ale tam voják svým zraněním podlehl.\n\nObjekt má podobu vertikálně postaveného žulového kvádru, který je usazen do podstavce kubického tvaru. V levé horní části čelní strany pomníku se nachází plastika a vpravo od ní excentricky umístěná svislá deska, na níž je napsáno:\n"}
{"id": "1565865", "url": "https://cs.wikipedia.org/wiki?curid=1565865", "title": "UNISUR", "text": "UNISUR\n\nUNISUR je systém podmořských optických kabelů v Jižním Atlantském oceánu spojující Argentinu, Uruguay a Brazílii.\n\nJeho body připojení jsou v:\n\n\nPřenosová kapacita tohoto systému je 560 Mbit/s a celková délka je 1 720 km. Provoz započal 16. listopadu 1994.\n\n"}
{"id": "1565867", "url": "https://cs.wikipedia.org/wiki?curid=1565867", "title": "Tak dej groš Zaklínači", "text": "Tak dej groš Zaklínači\n\n„Tak dej groš Zaklínači“ () je píseň ze seriálu \"Zaklínač\" služby Netflix, kterou složili Sonya Belousova a Giona Ostinelli a nazpíval Joey Batey (jako Marigold) pro jeho druhý díl. Krátce po vydání první řady seriálu na konci prosince 2019 se stala virálním hitem. Během několika dní vytvořili fanoušci remixy a covery písně, které zveřejnili na YouTubu.\n\nPíseň složili Sonya Belousova a Giona Ostinelli, text napsal Jenny Klein, a zpíval Joey Batey (v roli barda Marigolda) ve druhé epizodě seriálu Zaklínač od Netflixu. Batey byl během nahrávání nemocný a o šest měsíců později během natáčení musel dokonale sladit pohyby úst s již nazpívanou skladbou. Píseň byla složena asi osm měsíců před vydáním s řadou různých variant, včetně rapové verze, před tím, než byla vybrána finální verze. Píseň byla vytvořena výhradně pro seriál a neobjevuje se v románech, na nichž je seriál založen. \n\nJelikož Netflix vydává svůj obsah nadabovaný, byla píseň oficiálně přeložena do nejméně 12 dalších jazyků: polštiny, češtiny, japonštiny, němčiny, ruštiny, francouzštiny, italštiny, portugalštiny, maďarštiny, španělštiny, kastilské španělštiny a turečtiny. \n\nNetflix vydal oficiální verzi písně na digitální a streamovací hudební služby 22. ledna 2020. \n\nText písně se založeny na událostech z druhé epizody seriálu, ve které se také poprvé setkají bard Marigold a Geralt z Rivie, protagonista seriálu. \n\nPíseň se krátce po vydání seriálu stala velmi populární a stala se virálem. Písni se dostalo i bezpočet coverů a remixů, z nichž některé získaly i miliony zhlédnutí. Byl také vytvořen mod pro video herní adaptace, který do nich hudbu přidává. Některé covery jsou neoficiální překlady do různých jazyků, například ztvárnění písně v slezském dialektu polštiny si získalo popularitu mezi polskými uživateli. \n\nSeriál měl premiéru 20. prosince 2019, avšak Netflix byl kritizován, že píseň oficiálně nezveřejnil mimo SoundCloud až do 22. ledna. Toto zpoždění bylo popsáno jako nevysvětlitelné a zmeškaná marketingová příležitost. \n\nHerec Joey Batey, který píseň nazpíval, ji nazval „nejotravnější věc, jakou jsem kdy slyšel, je tak chytlavá...Už osm měsíců ji mám v hlavě.“ \n"}
{"id": "1565872", "url": "https://cs.wikipedia.org/wiki?curid=1565872", "title": "Palác kongresů (Tirana)", "text": "Palác kongresů (Tirana)\n\nPalác kongresů (albánsky Pallati i Kongreseve) se nachází v albánské metropoli Tiraně, jižně od centra města, na adrese \"Dëshmorët e Kombit 11.\", v blízkosti budovy Tiranské univerzity a bývalého Stadionu Qemala Stafy. \n\nPalác byl vybudován v závěru 70. let 20. století pro potřeby sjezdů albánské strany práce (komunistické strany) a akcí dalších společenských organizací své doby. Jeho architektem byl prominentní tvůrce z dob albánského režimu, příbuzný Envera Hodži, Klement Kolaneci. Stavební práce na budově byly zahájeny v roce 1982 a dokončen byl roku 1986, rok po smrti Envera Hodži. Architektonická podoba stavby, především jejího průčelí, odkazuje na tradiční albánskou architekturu domů z Beratu a Gjirokastëru. Kromě prosklené fasády s nápadným vysunutým patrem jsou některé části fasády budovy obloženy dekorativním kamenem.\n\nV současné době je stavba využívána jako víceúčelové konferenční centrum, kde se konají mimo jiné i festivaly, výstavy, oslavy, koncerty a další. Jeho hlavní sál má kapacitu 2100 osob. Kromě něj se v budově nacházejí tři menší sály s kapacitou 150, 280 a 300 lidí. Ty v současné době slouží pro různá setkávání a konference. Areál je zakryt kopulí s průměrem 54 metrů. Budova prošla po roce 2010 kompletní rekonstrukcí.\n\nMezi akce, které se v současné době v Palcái kongresů pořádají, patří \"Festivali i Këngës\" (festival umění, od roku 1999) nebo \"Kënga Magjike\", případně \"Tiranský knižní veletrh\". \n"}
{"id": "1565873", "url": "https://cs.wikipedia.org/wiki?curid=1565873", "title": "Modravec malabarský", "text": "Modravec malabarský\n\nModravec malabarský (\"Myophonus horsfieldii\") je zpěvný pták z čeledi lejskovitých. Obývá pohoří Západní Ghát, Východní Ghát a Sátpurá v Přední Indii. Vyskytuje se v horských lesích do nadmořské výšky 2200 m, především v blízkosti vodních toků. Je stálým druhem. Je hojný a vyskytuje se i v blízkosti lidských obydlí, dříve býval také chován v zajetí. \n\nDosahuje délky okolo 25 cm a váhy 100–130 gramů. Základní zbarvení je modročerné, na čele a plecích má jasně modré skvrny, viditelné pouze při správném úhlu nasvícení. Obě pohlaví jsou zbarvena stejně, mladí jedinci jsou hnědí a postrádají skvrnu na hlavě. Zobák a nohy jsou černé.\n\nJeho potravu tvoří žáby, měkkýší, kraby, kroužkovci a hmyz. Živí se také plody. Ozývá se po ránu hlasitými hvizdy podobnými lidským, kvůli nimž má přezdívku „hvízdající školák“. Období rozmnožování trvá od března do prosince, ve snůšce jsou dvě až čtyři vejce, mláďata se líhnou zhruba po šestnácti dnech. \n\nByl popsán v roce 1831 a druhové jméno dostal na počest amerického zoologa Thomase Horsfielda.\n\n"}
{"id": "1565874", "url": "https://cs.wikipedia.org/wiki?curid=1565874", "title": "Lorraine Hansberry", "text": "Lorraine Hansberry\n\nLorraine Vivian Hansberry (19. května 1930 Chicago – 12. ledna 1965 New York) byla americká dramatička a spisovatelka. Byla první Afroameričankou, jejíž hra debutovala v divadle Broadway. Její nejznámější hra \"Jako hrozen v parném slunci\" (\"A Raisin in the Sun\", 1959) pojednává o životě Afroameričanů v rasově segregovaném Chicagu. Název hry je odvozen z verše v básni Langstona Hughese \"Montage of a Dream Deferred\" (\"Harlem\") z roku 1951. Ve dvacetidevíti letech vyhrála cenu New York Drama Critics' Circle Award, jako první Afroameričanka, pátá žena a nejmladší autorka v historii. Její rodina pocítila rasovou segregaci, kdy se například soudili proti diskriminujícím podmínkám v nájemních smlouvách. Případ byl v roce 1940 projednáván také před Nejvyšším soudem a vstoupil v známost jako \"Hansberry v. Lee\".\n\nV roce 1951 se přestěhovala do Harlemu, kde nejdříve psala pro panafrikanistický deník \"Freedom\". Zabývala se v něm hlavně právem afrických národů na svobodu a samostatnost. V textetech se dotýkala také útlaku homosexuálů. Ve 34 letech zemřela na rakovinu slinivky břišní. Nina Simone o ní složila píseň „To Be Young, Gifted and Black“.\n\nNarodila se v roce 1930 v Chicagu jako nejmladší ze čtyř dětí Carla Augusta Hansberryho, úspěšného realitního makléře, a Nannie Louisy (rozené Perry), učitelky. V roce 1938 její otec koupil nemovitost v chicagské čtvrti Washington Park Subdivision v South Side, což vzbudilo velkou nevoli bílých obyvatel čtvrtě. Snaha rodinu vystěhovat skončila až u Nejvyššího soudu USA, kde byl v roce 1940 veden případ \"Hansberry v. Lee\". Ve výsledku byla diskriminace při nákupu nemovitosti soudem označena za spornou, nikoliv však zcela vadnou. Carl Hansberry byl také podporovatelem organizací National Urban League a National Association for the Advancement of Colored People. Carl i Nannie Louisa byli aktivními členy chicagské organizace Republikánské strany. Carl Hansberry zemřel v roce 1946, když bylo Lorraine 15 let. \n\nRodina byla v chicagském kruhu intelektuálů a aktivistů. Pravidelně je navštěvovali sociolog W.E.B. Du Bois, básník Langston Hughes, herec a aktivista Paul Robeson, hudebník Duke Ellington nebo sportovec Jesse Owens. Carlův bratr William Leo Hansberry založil na washingtonské Howard University katedru afrických civilizací. Od malička tak vyrůstala ve značně podnětném aktivistickém, intelektuálním a uměleckém prostředí.\n\nV roce 1948 nastoupila na University of Wisconsin–Madison, kde se okamžitě zapojila do místní buňky komunistické strany. V témže roce pracovala na kampani neúspěšného kandidáta na prezidenta USA Henryho A. Wallace. Rok 1949 strávila studiem malby na mexické Universidad de Guadalajara.\n\nV roce 1950 se rozhodla přestěhovat do New Yorku, aby se zde věnovala svému psaní. Dostala se na školu The New School a v roce 1951 se definitivně přestěhovala do Harlemu, kde se věnovala i aktivismu, zejména boji proti vystěhovávání sociálně slabých.\n\nV Harlemu začala psát pro noviny \"Freedom Newspaper\", které vydával Paul Robeson. Během práce pro noviny často spolupracovala s W. E. B. Du Boisem. Vedle represí proti Afroameričanům se věnovala také kritice kolonialismu a imperialismu a například psala podporující články o povstání Mau Mau. V roce 1952 se účastnila mírové konference v Montevideu v Uruguayi.\n\nV roce 1953 se provdala za Roberta Nemiroffa, židovského vydavatele, textaře a aktivistu. Den před svatbou společně protestovali proti popravě Julia a Ethel Rosenbergových. Společně se přestěhovali do Greenwich Village. Pár se rozešel v roce 1957 a rozvedli se v roce 1962. Důvodem rozchodu pravděpodobně byl fakt, že Lorraine Hansberry byla tajenou lesbičkou. Nejpozději od roku 1957 se také věnovala aktivismu za práva homosexuálů.\n\nV roce 1957 dokončila svou hru \"Jako hrozen v parném slunci\" (\"A Raisin in the Sun\"), která debutovala v roce 1959 na Broadwayi. Ve 29 letech za ní dostala cenu New York Drama Critics Circle Award. Hra byla v roce 1961 zfilmována s režií Daniela Petrieho podle jejího scénáře; v hlavních rolích se představili Sidney Poitier a Ruby Dee. V roce 1964 měla premiéru její druhá hra \"The Sign in Sidney Brustein's Window\".\n\nV roce 1962 se stala kmotrou Lisy Simone, dcery zpěvačky Niny Simone. Roku 1963 se účastnila jednání s ministrem zahraničních věcí Robertem F. Kennedym, který organizoval James Baldwin. \n\nZemřela ve 34 letech na rakovinu slinivky břišní, kterou ji diagnostikovali v roce 1963 a kvůli které podstoupila dvě operace. Ty však byly neúspěšné.\n\n\n"}
{"id": "1565876", "url": "https://cs.wikipedia.org/wiki?curid=1565876", "title": "Association for Computing Machinery", "text": "Association for Computing Machinery\n\nAssociation for Computing Machinery (ACM) je mezinárodní učená společnost působící v oblasti výpočetní techniky. Byla založena v roce 1947 a jedná se o největší vědeckou a vzdělávací informatickou společnost. ACM je nezisková profesionální organizace. Sídlí v New Yorku.\n\n"}
{"id": "1565877", "url": "https://cs.wikipedia.org/wiki?curid=1565877", "title": "Gregorova Vieska", "text": "Gregorova Vieska\n\nGregorova Vieska je obec v okrese Lučenec v Banskobystrickém kraji na Slovensku. Leží ve jihozápadní části Lučenské kotliny přibližně 12 km jižně od okresního města. Žije zde  obyvatel.\n\nPrvní písemná zmínka o obci pochází z roku 1393. V obci se nachází zvonice, lidová stavba na půdorysu čtverce.\n"}
{"id": "1565884", "url": "https://cs.wikipedia.org/wiki?curid=1565884", "title": "Irská kuchyně", "text": "Irská kuchyně\n\nIrská kuchyně (anglicky: \"Irish cuisine\", irsky: \"Cócaireacht na hÉireann\") používá především používá suroviny tradičně dostupné v Irsku, byla ovlivněna také například anglickou kuchyní. Základní potravinou jsou brambory (právě nedostatek brambor způsobil Velký irský hladomor v roce 1945). Dále se používá kapusta, zelenina, maso, ryby nebo mořské plody.\n\n\n\nTradiční irská snídaně je velmi podobné tradiční anglické snídani, na rozdíl od ní se však často podává také soda farl, klobásy zvané \"drisheen\" (podobná britským klobásám \"white pudding\" a \"black pudding\") a mnohem běžnější jsou různé pokrmy z brambor (například boxty). Dále se podávají párky, slanina, fazole, vejce, houby nebo opečené rajčata.\n"}
{"id": "1565886", "url": "https://cs.wikipedia.org/wiki?curid=1565886", "title": "Popisná statistika", "text": "Popisná statistika\n\nPopisná (deskriptivní) statistika je vědní obor, který se zabývá zabývá popisem stavu nebo vývoje hromadných jevů, které vykazují vliv náhody. Zahrnuje získávání, používání a analýzu kvantitativních vlastností kolekcí informací. Popisná statistika nejprve vymezí soubor entit, na nichž se bude uvažovaný jev zkoumat; pak všechny entity vyšetří z hlediska studovaného jevu; nakonec výsledky šetření sumarizuje a vytvoří číselný popis studovaného jevu.\n\nTento číselný popis studovaného hromadného jevu vzhledem k vyšetřovanému souboru je druhým významem spojení popisná statistika.. Od inferenční statistiky (nebo induktivní statistiky) se popisná statistika liší svým cílem shrnout vzorek, spíše než použít data k získání informací o populaci, o které se předpokládá, že vzorek dat reprezentuje. To obecně znamená, že popisná statistika, na rozdíl od inferenční statistik, není založena na teorii pravděpodobnosti a je často neparametrickou statistikou. I když analýza dat vyvozuje své hlavní závěry pomocí inferenční statistiky, obecně se také uvádí popisná statistika. Například v pracích, které referují o osobách, je obvykle zahrnuta tabulka uvádějící celkovou velikost vzorku, velikosti vzorků v důležitých podskupinách (např. pro každou léčebnou nebo expoziční skupinu) a demografické nebo klinické charakteristiky zkoumaného vzorku, jako je průměrný věk, podíl osob jednotlivých pohlaví, podíl osob se souvisejícími morbiditami atd.\n\nK charakteristikám, které se běžně používají k popisu souboru údajů, patří charakteristiky polohy a charakteristiky variability. K charakteristikám polohy patří střední hodnota (průměr), medián a modus, k charakteristikám variability směrodatná odchylka (nebo rozptyl), minimální a maximální hodnota proměnných, charakteristiky špičatosti a šikmosti.\n\n\n"}
{"id": "1565890", "url": "https://cs.wikipedia.org/wiki?curid=1565890", "title": "Shafi Goldwasser", "text": "Shafi Goldwasser\n\nShafrira „Shafi“ Goldwasser (* 14. listopadu 1958 New York) je americko-izraelská počítačová vědkyně a lauretátka Turingovy ceny za rok 2012. Vyučuje elektroinženýrství a počítačovou vědu na Massachusettském technologickém institutu a matematické vědy na Weizmannově institutu věd.\n\nGoldwasser se zabývá výzkumem v oblastech teorie složitosti, kryptografie a počítačové teorie čísel. Je spoluvynálezkyní pravděpodobnostního šifrování, které dosáhlo zlatého standardu šifrování dat. Je také spoluvynálezkyní zero-knowledge protocolu, který pravděpodobnostně a interaktivně demonstruje platnost tvrzení bez dalších znalostí a je klíčovým nástrojem pro návrh kryptografických protokolů. Její práce v oblasti teorie složitosti se týká aproximačních problémů. Dokázala, že některé problémy z NP zůstávají obtížné i v případech, kdy postačuje pouze aproximace řešení. Je autorkou průkopnických metod pro delegování práce na nedůvěryhodné servery. Její práce v oblasti teorie čísel se zabývala důkazy prvočíselnosti pomocí eliptických křivek.\n"}
{"id": "1565891", "url": "https://cs.wikipedia.org/wiki?curid=1565891", "title": "Dragotský most", "text": "Dragotský most\n\nDragotský most (albánsky Ura e Dragotit) je silniční most přes řeku Vjosa, který se nachází v jižní Albánii. Svůj název nese podle obce Dragoti, která se nachází v blízkosti města Tepelenë. Po mostu vede silnice č. SH75. \n\nMost je evidován jako kulturní památka. Jedná se o jednoobloukový příhradový ocelový most.\n\nMost byl zbudován v druhé polovině 30. let 20. století v souvislosti s italskými investicemi do rozvoje infrastruktury v Albánii. Dokončen byl v roce 1936 janovskou společností. 110 m dlouhý most překonává hluboké údolí řeky v místě, kde není žádné jiné křížení možné a kde se nenachází paralelně vedená silnice na druhém břehu řeky. \n\nPůvodní dřevěná vozovka byla v roce 1990 nahrazena asfaltovou silnicí. Vzhledem k svému stáří a naprostému nedostatku údržby za celou dobu, kdy byl během existence socialistické Albánie most provozován, bylo v roce 2018 shledáno, že je stavba v havarijním stavu. Stav mostu rovněž zhoršilo neodborné vyasfaltování vozovky. \n"}
{"id": "1565895", "url": "https://cs.wikipedia.org/wiki?curid=1565895", "title": "Willy Caballero", "text": "Willy Caballero\n\nWilfredo Daniel „Willy“ Caballero Lazcano (* 28. července 1981) je argentinský profesionální fotbalista, který hraje jako brankář v Premier League za klub Chelsea a národní tým. \n\nVětšinu své kariéry strávil ve Španělsku, kde hrál za Elche a Málagu. \n"}
{"id": "1565898", "url": "https://cs.wikipedia.org/wiki?curid=1565898", "title": "Politika založená na faktech", "text": "Politika založená na faktech\n\nPolitika založená na faktech (EBP) event. Politika podložená fakty nebo Fakticky podložená politika odkazuje v mnoha oblastech veřejné politiky na situace, kdy jsou politická rozhodnutí utvářena v souladu s průkaznými zjištěními vědeckého výzkumu. Za voláním po politice založené na faktech stojí často (přímá nebo nepřímá) snaha o to, aby politika věrně odpovídala vědecké praxi, a přesvědčení, že sociálních cílů bude nejlépe dosaženo, budou-li se při tvorbě rozhodnutí vědecká zjištění uplatňovat nikoli částečně, zmanipulovaně nebo selektivně (vyzobávání rozinek), ale důsledně a komplexně. Posun směrem k politice založené na faktech má své kořeny v obecném směřování k praxi založené na faktech. \n\nZdá se, že určitá vědecká zjištění (fakta) se dají dobře použít k tvorbě programů a postupů, které povedou ke zlepšení politicky relevantních situací. Jsou to většinou fakta získaná vědecky přesnými hodnotícími studiemi, např. studiemi založenými na náhodném výběru (Pravděpodobnostní výběr). Některé oblasti politiky se však dost dobře nedají postihnout kvantitativním zkoumáním, což vede k diskuzi o metodách a nástrojích, které lze považovat za vhodné pro získávání relevantních faktů. Např. politika týkající se lidských práv, společenské přijatelnosti nebo sociální spravedlnosti může vyžadovat jiná fakta, než jaká poskytují studie založené na náhodném výběru, nebo může navíc ke zvažování faktů vyžadovat morálně filozofické zdůvodnění dopadu zavedené politiky (který může být studií založenou na náhodném výběru hodnocen). Důležitými předpoklady pro přístup založený na faktech jsou kvalitní data, analytické zkušenosti a politická podpora k použití vědeckých informací. \n\nPolitika založená na faktech se objevuje už ve 14. století, v minulém století byla zpopularizována vládou Tonyho Blaira ve Velké Británii. Blairova vláda oznámila, že chce skončit s děláním politiky pomocí rozhodnutí řízených ideologií. V prohlášení vlády Spojeného království vydaného v roce 1999 (\"Modernising Government\") se např. píše, že vláda musí „vytvářet politiku, která se opravdově zabývá problémy, které souvisí s budoucností a jsou podložené fakty, a ne politiku, která je pouhou reakcí na momentální krátkodobé tlaky; řešme příčiny ne symptomy.“ \n\nPolitika založená na faktech je spojena se sirem Adrianem Smithem, který ve svém prezidentském projevu pro Královskou statistickou společnost v roce 1996 zpochybňuje tehdejší způsob vytváření politiky a nabádá k přístupu, který se víc opírá o fakta, což může být, jak poznamenává „ velmi poučné“. \n\nNěkteří současní politologové místo pojmu politika založená na faktech používají jiná spojení, např. politika informovaná o faktech. Tento jazykový posun umožňuje stále hodnotit fakta z hlediska jejich přesnosti a kvality a přitom tolerovat některá omezení a zjednodušení při jejich použití při tvorbě politiky. Nicméně termín politika založená na faktech je široce používán a chápe se jako snaha používat fakta k politickým závěrům dobře a vhodně, zajistit systematická kriteria pro jejich kvalitu a relevantnost a vyloučit jejich neobjektivní a chybné použití. \n\nNejstarším příkladem politiky založené na faktech byl proces tvorby celních sazeb v Austrálii, o kterém musela organizace Tariff Board dle zákona pravidelně zveřejňovat zprávy. V průběhu času se tyto zprávy původně informující pouze o dopadech celní politiky na jednotlivá průmyslová odvětví změnily na zprávy o efektivnosti průmyslu a celého hospodářství. \n\nDle mnoha akademiků je termín politika založená na faktech odvozen z termínu medicína založená na faktech. V medicíně jsou na podporu klinických rozhodnutí používána vědecká zjištění a fakta (důkazy) získávaná pomocí studií založených na náhodném výběru, kdy se výsledky vyhodnocují porovnáním léčené skupiny a tzv. placebo skupiny. V roce 1993 byl ve Velké Británii založen spolek Cochrane Collaboration, který uchovává a aktualizuje výsledky takových studií a vydává přehledy užitečné pro základní výzkum v oblasti lidského zdraví a pro tvorbu zdravotní politiky. Objem výzkumu rostl a političtí aktivisté požadovali uplatňování faktů i v dalších oblastech politiky, což vedlo v roce 1999 ke vzniku sesterské organizace k Cochrane Collaboration, a to spolku Campbell Collaboration. Spolek Cambell Collaboration zpracovává vědecké studie a vydává přehledy o faktech důležitých pro sociální a vzdělávací politiku a praxi. \n\nV roce 1999 ve Velké Británii podpořil politiku založenou na faktech vládní úřad Economic and Social Research Council (ESRC) poskytnutím grantu ve výši 1,3 milionů liber na vznik centra Evidence Network s podobným zaměřením jako spolky Cochrane Collaboration a Cambell Collaboration. \n\nV r. 2011 byl díky finanční podpoře úřadu ESRC, národní sázkové kanceláře Big Lottery a nadace Nesta založen spolek Alliance for Useful evidence, který propaguje politiku založenou na faktech. Jedná se o síť osob, spolků a organizací po celé Velké Británii, která organizuje společné akce, zveřejňuje výzkumné studie, poskytuje poradenství a školení a umožňuje sdílení myšlenek a nápadů s cílem zkvalitnit strategická, politická a praktická rozhodnutí. \n\nV poslední době se také diskutuje o možném střetu zájmů a účelovém použití faktů ve veřejné politice. Na toto nebezpečí  upozorňují Andrew J. Dick, William Rich a Tony Waters ve své výzkumné práci týkající se neúspěšného pokusu o reformu ve vězeňství zaváděním odborných vzdělávacích programů ve věznicích v Kalifornii. Jak autoři popisují, byla do rozhodnutí založeného na faktech začleněna účelová politická zohlednění. Jsou-li fakta (zjištění) zaplacena politickým činitelem, který má osobní zájem na tom, aby byla dřívější politická rozhodnutí potvrzena, je politika založená na takových faktech samozřejmě neúspěšná. \n\nPro politiku založenou na faktech existuje více metodik, všechny mají společné následující vlastnosti. \n\nMetodika \n\n\nMetodika pro politiku založenou na faktech teoreticky spadá do kategorie analýzy nákladů a přínosů a odhadů rentability případně implementované politiky. Dopady a výsledky politiky je však těžké kvantifikovat, proto se nepoužívají konkrétní hodnoty, ale hodnotí se všeobecně, zda přínosy vyváží náklady nebo nikoliv. \n\nPolitika založená na faktech má také své kritiky. Profesor politologie Paul Cairney z univerzity University of Stirling ve Skotsku tvrdí, že zastánci politiky založené na faktech podceňují složitost tvorby politiky a špatně chápou způsob, jakým se obvykle dělají politická rozhodnutí. Navíc některá fakta, která jsou požadovaná nařízeními a dodávaná veřejnými činiteli, spíše vedou ke zhoršení veřejné služby. Objevují se případy, kdy např. ředitel nemocnice učiní rozhodnutí, jen aby dosáhl předem nařízených cílů, a ve skutečnosti dojde ke zhoršení péče o pacienty. Tento argument zmiňuje také profesor Jerry Muller z univerzity Catholic university of America v knize The Tyranny of Metrics. Podle článků publikovaných v časopise Futures politika založená na faktech kvantifikovaná pomocí analýz nákladů, přínosů a rizik s sebou nese zjednodušování problematiky a omezení úhlů pohledu. Platforma Apolitical zveřejnila obsáhlý výčet výhrad, včetně upozornění na skutečnost, že i politika dobře podložená fakty a úspěšná na jednom místě často na jiném místě selhává. \n\nV roce 2004 vypracovala skupina odborníků (think tank) Overseas Development Institute (ODI) návod, jak se zapojit do politiky a jak ovlivňovat politiku - RAPID Outcome Mapping Approach (ROMA), který pomáhá zainteresovaným subjektům (sponzorům, partnerům) transformovat výsledky výzkumu do politické činnosti. \n\nHlavní poznatky v oblasti tvorby politiky založené na faktech jsou: \n\n\nTyto poznatky ukazují, že vztah mezi výzkumem, politikou a praxí je složitý, multifaktorový, nelineární a vysoce kontextově specifický. To, co funguje v jedné situaci, nemusí fungovat v jiné. Vývoj efektivních strategií ve složitých prostředích není přímočarý. Jednoduché nástroje, jako analýza nákladů a přínosů, logické rámce, tradiční nástroje pro řízení projektů a další, nemusí samy o sobě fungovat, protože nedokážou postihnout existující složitost. \n\nKosorcium Future Health Systems identifikovalo na základě výzkumu v šesti asijských a afrických státech množinu klíčových strategií, které usnadní akceptaci faktů v politice. Mezi tyto strategie patří zlepšení technické způsobilosti politických činitelů, lepší prezentace vědeckých zjištění, využití sociálních sítí, vytvoření fóra, které zorostředkuje propojení faktů s politickými výstupy. \n\nNávod ROMA (RAPID Outcome Mapping Approach) bere v úvahu všechny výše zmíněné poznatky a byl prezentován na více než 40 pracovních seminářích a odborných kurzech po celém světě. Návod ROMA má 8 kroků. Pro každý krok navrhla skupina odborníků ODI (Overseas Development Institute) prostředky a nástroje, které pomáhají každý krok komplexně vyřešit. Tyto kroky jsou: \n\n\nPříkladem použití návodu ROMA je aktivita iniciativy pro monitorovací systém Wildlife Enforcement Monitoring System (WEMS), jejíž systematický postup vedl k implementaci monitorovacího systému v Africe. \n\nShrnutí dosažených výsledků: \n\n\nKoalice je nezisková a na politických stranách nezávislá organizace, jejímž posláním je zvýšit efektivnost státní správy tím, že se budou používat prokázaná fakta o tom, jak to „na světě funguje“. Spolupráce koalice se zástupci kongresu a odbory výkonné moci USA od roku 2001 vedla k reformám založeným na faktech v sociálních programech USA, které byly politicky schváleny. Koalice nemá žádný vztah k politickým programům a modelům a žádný finanční zájem na šíření politických myšlenek. Koalice slouží zástupcům veřejné správy jako nezávislý a objektivní zdroj odborných informací v oblasti politiky založené na faktech. Koalice ukončila činnost v roce 2015. Její agendu částečně převzala nadace Laury a Johna Arnoldových.\n\n\n"}
{"id": "1565899", "url": "https://cs.wikipedia.org/wiki?curid=1565899", "title": "Radia Perlman", "text": "Radia Perlman\n\nRadia Perlman (* 18. prosince 1951) je americká počítačová programátorka a síťová inženýrka. Proslavila se především svým vynálezem Spanning Tree Protocolu (STP), který v ethernetových LAN sítích odstraňuje smyčky. Ten vynalezla během své práce pro Digital Equipment Corporation. Významně také přispěla do mnoha jiných oblastí návrhu sítí a standardizace, jako jsou například link-state protokoly. Později vynalezla protokol TRILL, který odstraňuje nedostatky STP. V současné době pracuje pro Dell EMC.\n"}
{"id": "1565909", "url": "https://cs.wikipedia.org/wiki?curid=1565909", "title": "Cena Grace Murray Hopperové", "text": "Cena Grace Murray Hopperové\n\nCena Grace Murray Hopperové (Grace Murray Hopper Award) je ocenění, které od roku 1971 uděluje Association for Computing Machinery. Je pojmenovaná na počest počítačové průkopnici Grace Hopper. Je udělována počítačovým vědcům mladším 35 let.\n\n"}
{"id": "1565911", "url": "https://cs.wikipedia.org/wiki?curid=1565911", "title": "Noc s kometou", "text": "Noc s kometou\n\nNoc s kometou (v anglickém originále The Night of the Comet) je druhý díl první řady amerického televizního seriálu \"Upíří deníky\". Premiérově byl vysílán 17. září 2009 na stanici The CW, v Česku 1. června 2012 na stanici Nova. Scénář dílu napsali tvůrci seriálu Kevin Williamson a Julie Plec, režíroval jej Marcos Siega.\n\nEpizoda začíná párem, který táboří v lese, když muž vjde ze stanu, aby si vzal něco z auta, někdo na něj zaútočí. Žena vystoupí a najde ho mrtvého a brzy poté je zabita.  \n\nVicki (Kayla Ewell) je po upírském útoku stále v nemocnici. Jeremy (Steven R. McQueen) ji navštěvuje, aby viděl, jak se jí daří, avšak ho odmítne, kvůli svým citům pro Tylera (Michael Trevino), který o ni začal projevovat větší zájem. \n\nJenna (Sara Canning) má ve škole schůzku s panem Tannerem (Benjamin Ayres) o Jeremym a informuje ji, že Jeremy zameškává spoustu tříd kvůli užívání drog a alkoholu, a také uráží její schopnost ve vychovávání dvou teenagerů. Jenna se později pokusí mluvit s Jeremym, ale selže. \n\nElena (Nina Dobrev) a Matt (Zach Roerig) mluví o Vicki a Matt jí řekne, že Vicky řekla, že to byl upír, ale nevěří jejímu příběhu. Stefan (Paul Wesley), který je blízko nich, zaslechne jejich rozhovor a okamžitě se obává, že Vicki odhalí upíry. Odchází do nemocnice, aby ji mohl donutit, aby zapomněla a přiměl ji, aby si myslela, že na ni zaútočilo zvíře. Matt si všimne Stefana v nemocnici a získá podezření, ale Stefan unikne z okna, než ho Matt chytí. Vicki říká, že ji napadlo zvíře, ale stále má noční můry, kde vidí Damonův (Ian Somerhalder) obličej. \n\nBonnie (Kat Graham) a Caroline (Candice Accola) diskutují o nedávných událostech a Caroline říká, že se setkala s tajemným mužem, který se ukáže, že je Damon, ale nemůže ho nikde najít. Elena vstoupí a Caroline ji přesvědčí, aby postupovala kupředu a dala Stefanovi šanci, něco, co se rozhodne udělat hned a odejde do Stefanova domu. \n\nElena se dostane k domu, ale Stefan tam není a ona narazí do Damona, který se představí. Využije také příležitost a vypráví Eleně o Stefanově ex, Katherine, a jak zlomila Stefanovo srdce. Stefan vejde a požádá Elenu, aby odešla, když Damon řekne, že vyndá rodinné album, kde jsou také fotky Katherine. \n\nVicki je pryč z nemocnice a když se dostane do barové restaurace, narazí na Damona, na kterého si nejasně pamatuje. Damon ji pronásleduje a znovu na ni zaútočí. Když ji Jeremy nikde nemůže najít, všichni ji hledají, včetně Stefana, který ji z dálky slyší křičet. Damon ji drží na střeše budovy a vyhrožuje, že ji pustí. \n\nStefan se rychle dostane na střechu a žádá Damona, aby pustil Vicki. Damon odporuje Stefanovi tím, že přiměje Vicki k tomu, aby věřila, že Stefan na ni zaútočil a snaží se přinutit Stefana, aby ji zabil, takže všechno neodhalí. Stefan to však odmítá s tím, že je mu jedno, jestli ho Vicki odhalí a lidé ho zabijí, což vede k tomu, aby ji Damon znovu přiměl k tomu, aby věřila, že na ni zaútočilo zvíře. \n\nZpět v restauraci je Vicki v bezpečí a Stefan se zeptá Caroline a Bonnie na Elenu. Bonnie si napíše číslo Eleny, aby mu ho dala, ale v okamžiku, kdy se ho dotkne, cítí, že se mu stalo něco špatného. Zeptá se ho na to, ale uvědomí si, že byla neslušná, takže se omlouvá a odchází. \n\nStefan a Elena se znovu setkají v Salvatorově domě, kde se omlouvá za své dřívější chování a Elen mu také řekne, jak se bojí dostat se na svět. Zatímco mluví, mají první polibek.\n\nMezitím Damon pronásledoval Caroline na parkoviště, kde oba flirtovali a skončili v Caroline pokoji. Zatímco se chystají mít sex, Damon ji kousne a zdá se, že zahajuje nedobrovolné sexuální pokroky, nakonec mají s\nV epizodě „Noc s kometou“ zazní písně:\n\n\nVe svém původním americkém vysílání „Noc s kometou“ sledovalo 3,78 milionu méně o 1,13 z předchozí epizody. \n\n„Noc s kometou“ obdržela kladné recenze.\n\nLiana Aghajanian z Mania dala epizodě hodnocení B, řekla, že Damon krade show „svým drzým přístupem a úmysly zničit Stefanův nadějný vztah s Elenou.“  \n\nZeba z Two Cents TV uvádí, že tato epizoda je lepší než minulý týden: „Přestože je tato epizoda stále neuvěřitelně neoriginální, byla jistě lepší než minulý týden. Scénář se zdá ztulstěný a jako obvykle je Ian Somerhalder neuvěřitelný jako darebák.“ \n\nCynthia z Every Joe dal dobrou recenzi epizodě a řekl, že to bylo “vášnivé”. \n\nLucia z Heroine TV také dala dobrou recenzi epizodě a uvedla: „Musím přiznat, že tuto show opravdu miluji. Obě epizody jsem opakovaně sledovala, což je pro mě vzácnost. Jsem definitivně připravená na dlouhou trať.“\n"}
{"id": "1565913", "url": "https://cs.wikipedia.org/wiki?curid=1565913", "title": "Milotský most", "text": "Milotský most\n\nMilotský most (albánsky Ura e Milotit), známý také jako Most krále Zoga I. (albánsky Ura e Zogut), je silniční most překonávající řeku Mati v blízkosti albánského města Milot. \n\nHistorický most vznikl v 20. letech 20. století. Dokončen byl roku 1927 a ve své době se jednalo o jednu z nejimpozantnějších staveb na území tehdejší Albánie. Jednalo se o klíčovou komunikaci, která zajišťovala dopravní spojení z centra země (Tirany) směrem na sever do regionu Mirditë. Nachází se v údolí řeky Mati, která teče z albánských hor k nížině na břehu Jaderského moře; ačkoli zvolili místo, kde údolí bylo nejužší, most měří 480 m. \n\nMá pět ocelových oblouků posazených na betonové nosníky. Projekt připravili švýcarští a němečtí inženýři; realizován byl italskou společností. Stavba probíhala s nasazením neobvykle vysokého počtu lidí. Na mostě pracovalo až 25 000 dělníků. \n\nMost musel odolat silnému toku vody; průtok řeky Mati závisí na značně proměnlivém počasí v horách východně od města Milot. Původně ho tvořilo šest oblouků, v souvislosti s přestavbami a obnovami mostu byl jeden z nich (ten nejsevernější) odstraněn. Stavební práce započaly na konci května 1926 a trvaly rok. \n\nMost byl pojmenován po tehdejším albánského panovníkovi, jímž byl Zogu I. Po druhé světové válce dostal nový název, přesto je znám především díky meziválečnému albánskému králi. Slavnostně byl otevřen dne 25. května 1927.\n\nV současné době je mimo provoz; nahradil ho novější silniční most vybudovaný o několik kilometrů dále po proudu. \n\nMilotský most se stal turistickou atrakcí. Je zapsán jako kulturní památka, byť je jeho technický stav, především ze severní strany, značně neuspokojivý. Beton pilířů je vymletý a některé železné/ocelové části mostu byly odcizeny.\n\n"}
{"id": "1565917", "url": "https://cs.wikipedia.org/wiki?curid=1565917", "title": "Předseda Stálého výboru Všečínského shromáždění lidových zástupců", "text": "Předseda Stálého výboru Všečínského shromáždění lidových zástupců\n\nPředseda Stálého výboru Všečínského shromáždění lidových zástupců () stojí v čele Stálého výboru Všečínského shromáždění lidových zástupců, čínského nejvyššího legislativního orgánu. Téměř třítisicové Všečínské shromáždění lidových zástupců (VSLZ), čínský parlament, zasedá v plném obsazení jen jednou ročně. Zhruba stopadesátičlenný Stálý výbor plní funkci parlamentu po zbytek roku. V čele Stálého výboru stojí předseda a půldruhé desítky místopředsedů.\n\nPředseda Stálého výboru patří k nejvlivnějším politikům Čínské lidové republiky (ČLR), podle formálního pořadí je třetím nejvyšším představitelem státu za prezidentem a předsedou vlády, a před předsedou Čínského lidového politického poradního shromáždění.\n\nFunkce vznikla se zřízením Všečínského shromáždění lidových zástupců podle ústavy z roku 1954. Ústava z roku 1975 zrušila funkci předsedy ČLR a hlavou státu se stal předseda Stálého výboru VSLZ. Ústava z roku 1982 úřad předsedy (resp. prezidenta) ČLR obnovila.\n"}
{"id": "1565920", "url": "https://cs.wikipedia.org/wiki?curid=1565920", "title": "Hemojunior", "text": "Hemojunior\n\nHEMOJUNIOR je dobrovolnou, neprofesionální organizací, sdružující své členy z řad občanů bez rozdílu věku, národnosti, víry, profese či společenského postavení, kteří se chtějí aktivně podílet na pomoci dětem s hemofilií. Vzniklo z iniciativy rodičů v listopadu 2001.\n\nHemojunior sídlí na adrese: \n\nKlinika dětské hematologie a onkologie FN Motol\nV Úvalu 84\n150 06 Praha 5\n\nPředsedkyní je Kateřina Altmanová, místopředsedkyní Simona Svobodová. Členkou výboru je Anna Malá."}
{"id": "1565923", "url": "https://cs.wikipedia.org/wiki?curid=1565923", "title": "Plasnice", "text": "Plasnice\n\nPlasnice () je vesnice (základní sídelní jednotka), která leží v katastrálním území obce Deštné v Orlických horách v okrese Rychnov nad Kněžnou.\n\nV Plasnici se nachází kaple svaté Rodiny a studánka \"Nad Plasnickou kaplí\", ze které vyvěrá potok Hluky (Hlucký potok). Jižně od vesnice se tyčí vrch Špičák (841 m). Vesnicí prochází silnice II/309, která se východně od ní napojuje na silnici II/310; zastavují zde autobusy z Dobrušky a Hradce Králové. Vesnicí také prochází žlutá turistická trasa.\n\nV roce 1890 vesnici obývalo 396 osob německé národnosti a 7 osob národnosti české, stálo zde 67 domů a dvoutřídní škola.\n\n\n"}
{"id": "1565924", "url": "https://cs.wikipedia.org/wiki?curid=1565924", "title": "Mount Tasman", "text": "Mount Tasman\n\nMount Tasman je s nadmořskou výškou 3 497 metrů druhou nejvyšší horou Nového Zélandu.\nNachází se ve středo-západní části Jižního ostrova, 6 kilometrů severovýchodně od nejvyšší hory Nového Zélandu Mount Cook. Mount Tasman leží v Jižních Alpách, v Národním parku Aoraki / Mount Cook. \nHora je pojmenovaná po nizozemském mořeplavci, objeviteli Tasmánie a Jižního ostrova, Abelu Tasmanovi.\n"}
{"id": "1565927", "url": "https://cs.wikipedia.org/wiki?curid=1565927", "title": "Albeřický potok", "text": "Albeřický potok\n\nAlbeřický potok je vodní tok pramenící u česko-polských hranic v horské vesnici Horní Albeřice, která je částí města Horního Maršova. Protéká vesnicemi Horní Albeřice a Dolní Albeřice a v Dolních Lysečinách se vlévá do Lysečinského potoka. \n"}
{"id": "1565939", "url": "https://cs.wikipedia.org/wiki?curid=1565939", "title": "Tracy", "text": "Tracy\n\nTracy [\"trejsi\"] může znamenat:\n\n\n\n"}
{"id": "1565944", "url": "https://cs.wikipedia.org/wiki?curid=1565944", "title": "Doudleby (hradiště)", "text": "Doudleby (hradiště)\n\nDoudleby jsou raně středověké hradiště na území stejnojmenné vesnice jižně od Českých Budějovic. Bylo osídleno od desátého do třináctého století, kdy převzalo správní funkci staršího hradiště v Branišovicích. Dochovaly se z něj terénní stopy opevnění a kostel svatého Vincence, který ve svých zdech obsahuje pozůstatky původního hradského kostela. Archeologické stopy hradiště jsou chráněny jako kulturní památka.\n\nPrvní písemná zmínka o hradišti se nachází v \"Kosmově kronice\". Kosmas hradiště uvedl jako pohraniční hrad Slavníkovců, ale pravděpodobnější je jeho založení Přemyslovci. Pozdější zmínky uvádějí zdejší kastelány, kterými byli Kochan (1175) a Pillunk (1179 a 1186). Jediný archeologický výzkum podnikl v roce 1940 Bedřich Dubský a v posledním desetiletí dvacátého století proběhl pod vedením Juraje Thomy záchranný výzkum v prostoru kostela svatého Vincence, kde bylo nalezeno několik záušnic, které dokládají existenci pohřebiště. Nepočetné archeologické nálezy umožnily datovat vznik hradiště druhé poloviny desátého století a jeho zánik ve třináctém století.\n\nNěkolikadílné hradiště se nachází v prostoru meandru řeky Malše. Opevnění s celkovou délkou asi 660 metrů chránilo plochu o velikosti asi 4,8 hektaru. Akropole se nacházela v nejužší části spojovacího krčku meandru a její využitelná plocha má rozměry 200 × 60 metrů. Její dominantou je zbarokizovaný kostel svatého Vincence, který ve svých zdech obsahuje zdivo původního hradského kostela. Kromě něj zde stával dvůr s obydlím správce využívaný také jako příležitostné sídlo knížete.\n\nNa severní a jižní straně akropoli poskytovaly dostatečnou ochranu strmé svahy, ale nejlépe přístupnou východní stranu chránila zaniklá hradba, která vedla přibližně v prostoru východní hřbitovní zdi. Před ní se nacházelo předhradí, jehož vnější hradba se dochovala v podobě valu, před kterým je patrný šest metrů široký příkop. Na západní straně se nachází strmý sráz s převýšením téměř deset metrů. Útvar je pravděpodobně přírodního původu, ale nejspíše byl uměle upraven a využit k obraně. Dále na západ terén pozvolna klesá směrem k řece. V tomto prostoru akropoli chránily další pásy hradeb a příkopů, které se dochovaly jako terénní nerovnosti v prostoru zahrad.\n"}
{"id": "1565945", "url": "https://cs.wikipedia.org/wiki?curid=1565945", "title": "Draymond Green", "text": "Draymond Green\n\nDraymond Jamal Green (* 4. březen 1990, Saginaw, Michigan, USA) je americký profesionální basketbalový hráč hrající v NBA za tým Golden State Warriors. Nosí číslo 23 a jeho pozice jsou power forward a pivot. Je trojnásobným šampionem NBA a trojnásobným NBA All-Star. V roce 2017 vyhrál defenzivní hráč roku NBA. Nejvíce bodů kterých kdy dosáhl bylo 53. \n\nSezóna 2012 - 13\n\nDraymond byl draftován do NBA jako 35. roku 2012 týmem Golden State Warriors. Dne 30. července 2012 podepsal tříletou smlouvu s Golden State Warriors na částku 2,6 milionu dolarů. Green hrál ze začátku pouhou 1 minutu .Poté, co na začátku sezóny získal pouze minimální čas hraní, do 22. listopadu hrál Green 15–20 minut na hru a do 9. prosince, protože Green získal větší roli v týmu, Warriors vyhráli 8/10 her. 12. prosince udělal Green výherní dvojtakt v 0,9 vteřiny ve hře Warriors '97–95. Ve hře 1 prvního kola play-off 2013 proti Denver Nuggets 20. dubna, obránce Nuggets Andre Miller obehrál Greena a udělal vítězný dvojtakt. Nuggets '97-95 vyhráli nad Warriors. Zlepšení jeho tříbodového procenta a ofenzivního výkonu v průběhu série, Green pomohl Warriors vyhrát první kolo v šesti hrách. 8. května Green odstartoval druhou hru z druhé sezóny Warriors proti San Antonio Spurs. Vítězství Warriors 100–91, prvním vítězstvím Warriors v San Antoniu od sezóny 1996–97, Green začal hrát na místě Festusa Ezeliho. Green hrál 32 minut a zaznamenal 5 bodů na 2 z 8 střel, 7 doskoků a 5 asistencí. \n\nSézóna 2013 - 14\n\nGreen ztratil v off season 2013 a ukázal zlepšení v tříbodové střelbě a obraně. 1. prosince 2013, ve hře Warriors 115–113, kteří zvítězili nad Sacramento Kings.25. prosince byl Green vyhozen z hry Warriors proti Los Angeles Clippers za spáchání faulu na útočníkovi Clippers 'Blake Griffin. .Později v sezóně se dostal na pozici power forward. 14. dubna 2014, v druhé a poslední hře Warriorů v pravidelné sezóně, Green zaznamenal 20 bodů aby pomohl jeho týmu porazit Minnesota Timberwolves 130–120. \n\nGreen ukončil sezónu 2013–14, kdy hrál ve všech 82 hrách s 12 starty, přičemž průměroval 6,2 bodů a 5,0 doskoků na hru.\n\nPrvní šampionát (2014 - 15)\n\n2. ledna 2015 Green zaznamenal 16 bodů, 11 doskoků a 13 asistencí při 126–105 vítězství nad Toronto Raptors. Green zakončil skvělou sezónu šampionátem NBA a trojnásobným zdvojnásobením ve hře 6 finále NBA, kde místo Andrew Bogut hrál hlavní roli. Stal se šestým hráčem v historii NBA, který zaznamenal trojnásobné zdvojnásobení ve hře NBA Finals, kde se připojil k Magicu Johnsonovi, Larry Birdovi, Jamesu Worthymu, Timu Duncanovi a LeBronu Jamesovi.\n\nDruhý šampionát\n\n26. ledna, byl jmenován západní konferenční hvězdnou rezervou pro 2017 NBA hvězdná hra roku.Green pomohl Warriors vyhrát jejich druhé mistrovství nad Cleveland Cavaliers ve finále NBA 2017. V noci na konci sezóny byl Green jmenován Defenzivním hráčem roku NBA a stal se prvním hráčem v historii Warriors, který získal cenu.\n\nTřetí šampionát\n\nVe hře 1 Warriors proti New Orleans Pelicans zaznamenal Green svůj čtvrtý kariérní posteason triple-double s 16 body, 15 doskoků, 11 asistencí, tři krádeže a dva bloky ve vítězství 123–101. Ve hře 4 měl Green 8 bodů, devět doskoků, devět asistencí, čtyři krádeže a dva bloky ve výhře 118–92. S jeho čtvrtým odrazem, Green se stal třetím hráčem v Warriors historii dosáhnout 800 playoff doskoků, první je Wilt Chamberlain (922) a druhý Nate Thurmond (896). Ve hře 7 finále západní konference měl Green 10 bodů, 13 doskoků a pět asistencí, protože Warriors se dostali do finále NBA tím, že porazili Houston Rockets 101–92. Ve třetí hře finále NBA 2018, Green překonal Chamberlaina za nejvíce doskoků v historii play-off Warriors. Warriors pokračovali proti Cavaliars. Warriors vyhráli.\n\nDraymond Green je manželem Hazel Renee. Má dvě děti Kylu a Draymonda. Jeho příjem je 16,4 milionů USD. 14. listopadu 2015 daroval 3.1 millionu amerických dolarů na Michigenskou univerzitu.\nhlavní zdroj informací a poupravený překlad https://en.wikipedia.org/wiki/Draymond_Green\n"}
{"id": "1565947", "url": "https://cs.wikipedia.org/wiki?curid=1565947", "title": "Tom Clancy's The Division 2", "text": "Tom Clancy's The Division 2\n\nTom Clancy's The Division 2 je online akční hra na hraní rolí vyvinutá společností Massive Entertainment a publikovaná společností Ubisoft. Pokračování \"The Division: Tom Clancy\" (2016) se odehrává v blízké budoucnosti Washingtonu, DC v důsledku pandemie neštovic, a sleduje agenta Strategické domovské divize, když se snaží znovu vybudovat město. Hra byla vydána pro Microsoft Windows, PlayStation 4 a Xbox One dne 15. března 2019. Od kritiků obdržela obecně příznivé recenze, přičemž většina z nich si všimla zlepšení oproti prvnímu dílu.\n\nHraje se z pohledu třetí osoby a je to krycí střílečka třetí osoby, kde až čtyři hráči dokážou společně dokončit mise.Hra se odehrává ve Washingtonu DC sedm měsíců po jejím předchůdci, ve kterém vypukne občanská válka mezi pozůstalými a darebnými skupinami záškodníků. Oblast Dark Zone jako v prvním díle znovu bude obsahovat jedny z nejlepších předmětů ve hře. Rovněž se pak jedná o vůbec nejnebezpečnější oblast, do které se můžeš vydat a strach, pomsta a neklid se zde dostávají do vyšších sfér.\n\n"}
{"id": "1565951", "url": "https://cs.wikipedia.org/wiki?curid=1565951", "title": "Starý most přes řeku Bunu", "text": "Starý most přes řeku Bunu\n\nStarý most přes řeku Bunu (albánsky Ura e Vjetër e Bunës) překonává řeku Bunu (Bojanu) v albánském městě Skadar). Most sloužil pro dopravu mezi městem Skadar směrem do Černé Hory přes pohraniční obec Muriqan. \n\nHistorický úzký most přes řeku byl postaven v roce 1889 tureckou správou. O jeho výstavbu se zasloužili Qazim Pasha, tehdejší regionální guvernér a starosta města Bektashi Kazazim. Most navrhl turecký inženýr Ali Bey. Dlouhý je 180 m. Nevznikl zcela nový most; byla vybudována ale v té době moderní stavba na místě dřevěného mostu. Most vznikl podle návrhu francouzského inženýra. Umožňoval otevření jednoho z polí tak, aby byl možný průjezd lodí a případné zabránění vstupu na most ze směru nedaleké Černé Hory. Jeho ocelová konstrukce je položena na celkem sedmi pilířích rozmístěných v nepravidelných rozestupech na dnu řeky. \n\nMost byl poničen během válek, nejprve při průniku Rakousko-uherské armády v první světové a poté při stahování vojska německého v druhé světové válce, v roce 1944.\n\nMost je evidován jako kulturní památka. V současné době je mimo provoz (resp. slouží pouze pro pěší), od roku 2011 byl nahrazen moderním mostem umístěným o 680 m dále po proudu. Následně bylo rozhodnuto o rekonstrukci mostu a zákazu vjezdu automobilů a především nákladních vozidel. Most byl po nějakou dobu uzavřen, byl však vystaven zlodějům kovů.\n\nV roce 2017 byla dokončena jeho přestavba na most pro pěší s obnoveným nátěrem stavby a dřevěnou mostovkou. Na obnově spolupracovala také albánská armáda.\n\n\n"}
{"id": "1565952", "url": "https://cs.wikipedia.org/wiki?curid=1565952", "title": "Branišovice (hradiště)", "text": "Branišovice (hradiště)\n\nBranišovice jsou raně středověké hradiště západně od Branišovic u Římova v okrese České Budějovice. Slovanské hradiště na ostrožně nad Malší bylo osídleno v osmém až devátém století. Jeho pozůstatky jsou chráněné jako kulturní památka.\n\nHradiště bylo osídleno v osmém až devátém století, kdy plnilo funkci správního centra okolního kraje, kterou později převzalo hradiště v Doudlebech.\n\nNejstarší nálezy získané při terénních úpravách lokality na přelomu devatenáctého a dvacátého století se ztratily. Podobně skončily předměty z první poloviny dvacátého století, kdy byly na ploše hradiště nalezeny mimo jiné dva žernovy. První archeologický výzkum hradiště podnikl v roce 1940 Bedřich Dubský a po něm v letech 1962–1963 Bořivoj Nechvátal, který prokázal existenci bočního opevnění.\n\nHradiště stávalo na ostrožně nad soutokem Malše a Lomského potoka v nadmořské výšce 470–480 metrů. Opevněná plocha měří 2,8 hektaru a je rozdělena na akropoli a dvě předhradí. Na bočních stranách poskytovaly přirozenou ochranu strmé svahy doplněné nad potokem bočním opevněním. Přístupnou jihovýchodní stranu přeťaly v místech zúžení ostrožny tři příčné hradby. Vnější hradba byla dlouhá asi padesát metrů. Dochoval se z ní poškozený val dva metry vysoký a deset metrů široký. Původní hradba byla široká asi 4,5 metru. Postavena byla převážně z kamení a štěrku, ale nálezy zuhelnatělého dřeva dokládají i dřevěné konstrukce a zánik hradby požárem. Podél vnitřní strany hradby vedl asi dva metry široký příkop.\n\nDruhý (prostřední) val se nachází v nejužším místě ostrožny, která je zde 33 metrů široká. Byl vybudován podobným způsobem jako první hradba a dochoval se v délce třicet metrů. Výška valu dosahuje až tří metrů. Za prostředním valem se nacházelo druhé předhradí, do něhož pravděpodobně ústila cesta od brodu přes Malši, která na vrchol ostrožny stoupala jihozápadním úbočím.\n\nTřetí val chránil malou akropoli umístěnou na skalnatém výběžku, která svým rozsahem neumožňovala vybudovat rozsáhlejší osídlení. Samotná akropole i val byly v minulosti silně poškozeny novodobým lomem. Za pozůstatek valu se považuje jeden metr vysoká terasovitá hrana u bývalého Markova domu.\n"}
{"id": "1565954", "url": "https://cs.wikipedia.org/wiki?curid=1565954", "title": "Hochhaide", "text": "Hochhaide\n\nHochhaide (2363 m n. m.) je hora v Rottenmannských Taurách na území rakouské spolkové země Štýrsko. Nachází se v hřebeni vybíhajícím od hory Grosser Bösenstein (2448 m) směrem na severozápad. Na jihu ji sedlo Moserscharte (2160 m) odděluje od hory Dreistecken (2382 m) a ne severozápadě sedlo Bachsprengscharte (2140 m) od hory Moserspitz (2230 m). Od severního nižšího vrcholu (2340 m) vybíhá směrem na sever krátký boční hřeben Sonnwendriedel s nevýrazným vrcholem Horngrund (2108 m) a směrem na východ zubatý hřeben Schafzähne s vrcholem Almspitz (2188 m). Pod jihovýchodními svahy hory se rozkládá jezero Grünersee.\n\n\n\n"}
{"id": "1565956", "url": "https://cs.wikipedia.org/wiki?curid=1565956", "title": "Me Gusta", "text": "Me Gusta\n\n„Me Gusta“ je píseň českého zpěváka Mikolase Josefa. Bylo vydána 5. října 2018 prostřednictvím Sony Music Entertainment. \n\nHudební video bylo poprvé vydáno na YouTube 4. října 2018, v celkové délce dvě minuty a padesát šest sekund. \n"}
{"id": "1565957", "url": "https://cs.wikipedia.org/wiki?curid=1565957", "title": "George Silk", "text": "George Silk\n\nGeorge Silk (17. listopadu 1916 Levin Nový Zéland – 23. října 2004, Norwalk, Connecticut, USA) byl americký válečný a sportovní fotograf novozélandského původu, který jako fotograf samouk, otevřel nové technické a estetické možnosti. Pro časopis \"Life\" pracoval třicet let. \n\nSilkova kariéra válečného fotografa začala v roce 1939, kdy byl válečným kameramanem pro australskou vládu, působící na Středním východě, v severní Africe a v Řecku. V pasti u známých Desert Rats v Tobruku v Libyi ho zajaly síly německého polního maršála Erwina Rommela, ale o 10 dní později unikl. \n\nV časopisu \"Life\" začal pracovat v roce 1943. \n\nSilk fotografoval mnoho důležitých událostí během druhé světové války. Dokumentoval válku na italské frontě, spojenecké invaze do Francie a Pacifiku. V Nové Guineji prošel Silk 300 kilometrů se spojeneckými silami, což bylo později popsáno v knize \"Válka v Nové Guineji\". V roce 1944 byl s americkými silami v bitvě u Bulge a byl zraněn granátem během přechodu řeky v Německu. Jeho spolupracovník Will Lang junior informoval o bitvě o výběžek a o přechod řeky. Silk pořídil první fotografie Nagasaki v Japonsku poté, co tam 9. srpna 1945 došlo k pádu atomové bomby, a také snímky japonských válečných zločinců čekajících na soud v poválečném Tokiu. V roce 1947 se stal americkým občanem. \n\nEdward Steichen zahrnul jeho fotografie pořízené na Jamajce v roce 1955 do výstavy \"Lidská rodina\" v Muzeu moderního umění, která putovala po celém světě a vidělo ji 9 milionů návštěvníků.\n\nByl čtyřikrát jmenován fotografem roku časopisem National Press Photographers Association. \n\nSilk zemřel ve městě Norwalk v Connecticutu na městnavé srdeční selhání.\n"}
{"id": "1565961", "url": "https://cs.wikipedia.org/wiki?curid=1565961", "title": "Sestřelení bombardéru Godfathers Inc. 25. dubna 1945", "text": "Sestřelení bombardéru Godfathers Inc. 25. dubna 1945\n\nSestřelení bombardéru 25. dubna 1945 je událost, k níž došlo během 36. mise amerického bombardéru s. č. 42-97266 z 602. bombardovací perutě 398. bombardovací skupiny, 8. letecké armády amerického armádního letectva nad župou Sudety v Německu při útoku na letiště v Plzni. Po poškození zásahem flaku letoun přišel o část křídla a havaroval při nouzovém přistání poblíž Lhoty, jihozápadně od Plzně. Z osmičlenné posádky zahynulo pět letců na palubě, jeden byl po seskoku zastřelen a dva padli po seskoku do německého zajetí.\n\nSkupina byla založena 15. února 1943 a vybavena těžkými bombardéry . Aktivována byla na začátku března 1943 na vojenské letecké základně se čtveřicí bombardovacích perutí. Výcvik zakončila 20. dubna 1943 ve ském . Od června do prosince 1943 působila na letecké základně u v Jižní Dakotě, kde do konce roku vycvičila 326 posádek B-17. Od začátku roku 1944 se skupina začala cvičit pro boj a v dubnu 1944 přesunula do Anglie. Přiřazena byla k 8. letecké armádě a umístěna na základně , kde v květnu 1944 začalo její bojové nasazení trvající až do konce války v Evropě. Vedla především strategická bombardování proti průmyslovým a dopravním cílům v Německu, výjimkou se v červnu 1944 staly útoky při bitvě o Normandii a následující podpora ostatních vojsk jako např. při bitvě v Ardenách. Poslední bojovou misí za druhé světové války byl útok na letiště v Plzni. Po skončení války v Evropě přepravovala skupina osvobozené zajatce z Německa do Francie.\n\nV 30. letech 20. století se společnost zúčastnila soutěže o dodávku 200 čtyřmotorových dálkových bombardérů, ale její prototyp havaroval, byť v soutěži exceloval svými parametry. Letecké sbory letoun objednaly v malé sérii a v roce 1938 byl uveden do služby. I následně se konstrukčně vyvíjel do mnoha variant a stal se 3. nejvyráběnějším bombardérem všech dob. Americké armádní letectvo jej během druhé světové války používalo především pro denní strategická bombardování proti nepřátelským průmyslovým a vojenským cílům. Armádní letectvo B-17 propagovalo jako strategickou zbraň, neb byl relativně rychlý, operoval ve velkých výškách, měl dlouhý dolet a těžkou obrannou výzbroj. Zároveň byl odolný a dokázal se z mise vrátit i s těžkými poškozeními.\n\nKonkrétní letadlo 42-97266 bylo vyrobeno společností ve výrobním bloku . Prvně bylo 12. března 1944 přiděleno k 388. bombardovací skupině působící na základně . Následující rok bylo 12. ledna přiřazeno k 398. bombardovací skupině.\n\nAč dokument \"\", vyšetřovací zpráva havárie, opakovaně uvádí, že přezdívku letoun neměl, v několika dokumentech se objevuje přezdívka letadla „“.\n\nLetounu velel 1. pilot nadporučík . Celou posádku tvořili (věk v době události):\n\n\n1. americká armáda požádala o letecký útok na Škodovy závody, protože šlo o poslední velkou a funkční zbrojovku nacistického Německa. 8. letecká armáda na zmíněnou žádost provedla misi č. 968. Při ní zamířilo z Velké Británie na Plzeň ráno 307 letadel B-17 z 1. bombardovací divize v doprovodu 206 stíhaček , z toho 78 bombardérů mělo za cíl vojenské letiště na Borech. Některé letce v průběhu přeletu nad cíl šokovalo bezprecedentní varování Škodováků před náletem, které bylo opakovaně odvysíláno stanicí již v průběhu jejich letu. Protivzdušná obrana Plzně zahájila přípravy i přešla do stavu nejvyšší pohotovosti. Velitelství 8. letecké armády přikázalo bombardovat jen při vizuálním kontaktu, letouny se musely nad cíl vracet opakovaně a tak vzrůstalo nebezpečí sestřelu protivzdušnou obranou. \n\nLetecký poplach byl v Plzni oznámen v 10.11. Nad Plzeň doletělo 276 letounů v doprovodu 188 stíhaček. První bomby začaly padat v 10.26 a zasáhly Lochotín, tamní hořící budovy se staly orientačními body pro další nálety. 398. bombardovací skupina měla společně s 91. bombardovací skupinou zaútočit na letiště na Borech.\n\nV \"létající pevnosti\" B-17G se s.č. 42-97266 a volacím znakem K8-G velel osmičlenné posádce na její 26. společné misi Mise nad Plzní znamenala jedenáctihodinový let a posádka navíc netušila, že po varování se na nálet připravila protivzdušná obrana.\n\nV rámci bojové formace bylo letadlo a na okraji levého křídla horní perutě skupiny A. Formace během prvého přeletu nenašla pro špatnou viditelnost cíl a přeletěla jej bez bombardování. Celá letka se musela otočit a vydat se nad borské letiště znovu.\n\nKdyž se peruť blížila ve výšce přibližně 6850 metrů podruhé nad cíl okolo 11.14, zasáhla střelba z flaku obě křídla letounu a část pravého křídla se utrhla. Letadlo po zásahu odvysílalo radiovou zprávu, ale ač ji okolní bombardéry zachytili, nebyla srozumitelná. Letec z posádky letadla 44-8274 vypověděl, že po zásahu se letadlo odpojilo od formace, posunulo se na úroveň čela, aby se otočilo a zamířilo zpět v náklonu. Podle z letadla 44-8274 zůstávala za poškozeným motorem stopa černého dýmu. Za formací vypustilo zbylé pumy a přešlo do rychlého letu ve směru k formaci. Zhruba po minutě a půl se letadlo neudrželo ve formaci, jeho let se stočil vlevo a letoun začal nekontrolovaně klesat ve spirále, která trvala alespoň minutu. Pilot získal nad letadlem kontrolu a ještě nad úrovní mraků letadlo vyrovnal. Před vyrovnáním letadla viděl z letadla vyskočit dva letce na padácích, z posádky letadla 44-8644 a z letadla 44-8500 viděli tři otevřené padáky. Z letadla vyskočili tři členové posádky, radiooperátor , střelec spodní věže a boční střelec . uvádí, že z letadla se dostal ještě . Po půl minutě letadlo zmizelo v mracích, podle z letadla 43-38794 se letoun zřítil mezerou mezi mraky přímo dolů. \n\nPři hledání vhodného místo pro nouzové přistání letoun zakroužil v prostoru mezi Liticemi, Lhotou u Dobřan a Radobyčicemi. V Radobyčicích dopadly některé pravděpodobně nouzově odhozené letecké pumy. Otec Jindřišky Martínkové pozoroval od svého domu kouřící Plzeň po skončeném náletu, když si všiml nízko letícího, blížícího se letadla, ze kterého padala bomba. Ukryl se a vzápětí slyšel výbuchy, jeden jej zasypal hlínou, další bomba dopadla do blízkého pole a třetí na zahradu. Letoun u Radobyčic stočil svůj let do polí a nejspíše i k místu dopadu. Nejspíše při pokusu o nouzové přistání letadlo havarovalo na poli při jihozápadním okraji Lhoty. Většinu letadla na zemi zachvátil požár, neporušené zůstaly jen některé části křídel a zadní část trupu se směrovkou. Zbývající pětice letců pravděpodobně zemřela při této havárii a následném požáru. \n\nPosádka a byla zcela poslední sestřelenou posádkou 8. letecké armády v druhé světové válce.\n\nPřeživší členové posádky si nebyli jistí, kdo vyskočil s nimi, zda či . Protože ostatky a byly vyproštěny z trosek letadla, šlo o a. Přeživší slyšeli ze směru doskoku a výstřely. byl u litického hřbitova byl zastřelen vojákem či důstojníkem .\n\nLetci a zachránění seskokem na padácích byli zajati příslušníky , eskortováni pěšky přes Litice na hořící plzeňské Letiště Bory. Následující necelé dva týdny do konce války přečkali jako váleční zajatci ve společnosti pilota P-51 a dalších dvou sestřelených letců z jiné bombardovací skupiny, když pod pečlivým dozorem německou hlídkou ustupovali přes Sudety a původní československé hranice do Rakouska. Konec války je zastihl v táboře u mezi rakouským Lincem a Salcburkem.\n\nTrosky letadla nebyly během války odstraněny a po válce je postupně rozebírali obyvatelé. Jeden z motorů byl odvezen do vsi Hradiště, odkud se v osmdesátých letech 20. století dostal převezen do Leteckého muzea Kbely. V současnosti je vystavován v expozici \"Letecká technika\" v Jizerskohorském technickém muzeu v Bílém Potoce.\n\nPo skončení války, nejspíše ještě v květnu, se rozšířila nepravdivá legenda, že dvanáctičlenná posádka byla v Liticích ubita Němci vším, co bylo po ruce, a ubodána vidlemi. Obyvatelé Litic byli převážně Němci a vesnice proto byla za války na území odtržených Sudet. Ač z osmi letců zemřelo pět v troskách letadla, jeden byl nejspíše zastřelen vojáky a dva se stali zajatci, pověst stavěla na svědectví francouzského zajatce o lynči, jehož obětí se američtí letci měli stát. Existuje i rukopisný seznam domněle zavražděných vojáků, který byl vložen do litické kroniky. Ze dvanácti jmen jich pět patří zesnulým mužům z posádky a dalších šest jmen je neznámých a poslední jméno patří ovi ovi, 2. pilotovi bombardéru B-17G ze 447. bombardovací skupiny, který byl sestřelen 19. dubna 1945 při náletu na Pirnu. Neznámá jména, nejspíše patřící australským vojákům, kteří zahynuli při přemisťování ze zajateckého tábora, pochází z neurčené zprávy vyšetřovací komise americké armády z roku 1945. Podle historika Karla Fouda jsou zcela smyšlené zmínky o rituálních tancích na nedůstojných hrobech vojáků. Považuje je za výsledek poválečného napětí mezi sudetskými Němci a Čechy. Zmínky o 12 letcích zabitých obyvateli se objevují i v 21. století.\n\nLetci zabití v letadle byli pohřbení na litickém hřbitově do společného hrobu. Po osvobození byly ostatky americkou armádou exhumovány a odvezeny k provizornímu pohřbení.\n\nNavigátor je pohřben na americkém vojenském hřbitově ve francouzském . Pilot je pochován na v ké „vesnici“ . je pohřben na v pennsylvánském . Na hřbitově v ském leží . byl pohřben na ve v Jižní Karolíně.\n\nOstatky byly nejdříve identifikovány jako ostatky a provizorně pochovány na americkém vojenském hřbitově v Norimberku. Následně byly exhumovány a 16. srpna 1945 pohřbeny také na . Na konci ledna 1946 byly ostatky označeny jako \"neznámý X-1079\", v únoru 1946 byly správně identifikovány jako ostatky . byl nakonec pohřben na v minnesotském hlavním městě .\n\nV Liticích byl 6. července byl v červenci 1946 odhalen pomník letcům z posádky od Josefa Nechutného. Na neopracovaném bloku štěnovické žuly byla umístěna skleněná deska s vyobrazením formací letadel, českou a americkou vlajkou a textem nesprávně připomínající 12 letců ubitých Němci. Za komunistického režimu byl pomník přesunut od hlavní silnice na roh ulic Spádná a K Rokli. a pamětní deska byla v roce 1960 vyměněna, místo zmínky o amerických letcích nová deska nesla citát Julia Fučíka \"Lidé, měl jsem vás rád, bděte!\" a text \"Na věčnou památku bojovníkům proti fašismu věnují občané Litic\". V roce 1978 byla deska přemístěna do Lidového domu.\n\nPo Sametové revoluci byla původní deska v dobrém stavu s drobnými povrchovými poškozeními nalezena, ale pro jeji určitou historickou hodnotu byla uložena v muzeu. Na pomník byla v roce 1990 instalována její kopie a tak stále uvádí 12 ubitých letců. Od června 2000 doplňuje pomník samostatná tabule se správnými informacemi a jmény šestice zahynulých letců, kterou pořídili přeživší členové stálé posádky zříceného bombardéru a Letecko-historické sdružení SLET Plzeň. Pomník je místem každoroční pietní akce za účasti obyvatel, zástupců samospráv a Velvyslanectví USA, příslušníků ozbrojených složek a dalších.\n\n\n\n"}
{"id": "1565962", "url": "https://cs.wikipedia.org/wiki?curid=1565962", "title": "NGC 1056", "text": "NGC 1056\n\nNGC 1056 je spirální galaxie a Seyfertova galaxie typu 2 aktivním jádrem v souhvězdí Berana. Její zdánlivá jasnost je 12,5 a úhlová velikost 2,4′ × 1,1′. Je vzdálená 73 milionů světelných let. Galaxii objevil 26. října 1786 William Herschel.\n\n"}
{"id": "1565965", "url": "https://cs.wikipedia.org/wiki?curid=1565965", "title": "Sibeliův památník", "text": "Sibeliův památník\n\nSibeliův památník (finsky \"Sibelius-monumentti\", švédsky \"Sibeliusmonumentet\") od finské sochařky Eily Hiltunenové je věnován finskému skladateli Jeanu Sibeliovi (1865–1957). Památník je umístěn v \"Sibeliově parku\" (finsky \"Sibeliuspuisto\"; švédsky \"Sibeliusparken\") ve čtvrti Töölö v Helsinkách, v hlavním města Finska.\n\nPamátník od finské umělkyně Eily Hiltunenové nazvaná \"Passio Musicae\" byl odhalena 7. září 1967, tedy krátce před 10. výročím úmrtí skladatele. Hiltunenová se svým návrhem vyhrála soutěž, kterou vyhlásila a organizovala \"Sibeliova společnost\" krátce po smrti skladatele v roce 1957. Soutěž nakonec probíhala dvoukolově. Vítězný návrh Eily Hiltunenové vyvolal živou debatu o výhodách a nedostatcích abstraktního umění. Design památníků připomíná stylizované varhany, přestože je známo, že skladatel složil pro varhany jen velmi malou část svého rozsáhlého díla. Hiltunenová reagovala na výtky svých kritiků tím, že do kompozice památníku přidala jako vedlejší motiv detail tváře Jeana Sibeliuse. Monumentální památník se skládá z více než 600 dutých ocelových trubek svařených dohromady do tvaru několika vln. Pomník váží 24 tun a má rozměry 8,5 x 10,5 x 6,5 metru. Cílem sochařky bylo vytvořit takový památník, který zachytí podstatu Sibeliovy hudby.\n\nKromě tohoto monumentálního památníku v Helsinkách Hiltunenová vytvořila ještě dvě poněkud odlišné a menší verze pro Organizaci spojených národů. První verze, nazvaná \"Pocta Sibeliovi\" je umístěna v sídle UNESCO v Paříži. Druhá verze (v zásadě zmenšenina památníku v Helsinkách) stojí v areálu \"ústředí OSN\" v New Yorku.\n\nV parku, který nyní nese Sibeliovo jméno, se nachází ještě další (starší) památníky. V roce 1939 \"Nadace Lea a Reginy Wainsteinových\" zorganizovala veřejnou sochařskou soutěž na památník, který bude zobrazovat nějakou scénu z finského národního eposu Kalevala. Vítězem soutěže se stal \"Aarre Aaltonen\" (1889–1980) a podle jeho návrhu nazvaného \"Ilmatar a Scaup\" byl vytvořen bronzový památník, který byl (vzhledem k válečným událostem) odhalen v roce 1946. V parku se nachází rovněž památník obětem druhé světové války.\n\n"}
{"id": "1565966", "url": "https://cs.wikipedia.org/wiki?curid=1565966", "title": "Imunoterapie v uroonkologii", "text": "Imunoterapie v uroonkologii\n\nImunoterapie v uroonkologii, potažmo v onkologii obecně, hrála až do začátku 21. století zcela minoritní roli. Přelom nastal se zavedením tzv. check-point inhibitorů, které zcela změnily koncept imunoterapie nádorových onemocnění a které se stávají pevnou součástí léčebných schémat, buď jako alternativa pro pacienty z nejrůznějších důvodů neschopné podání chemoterapie, nebo jako druhá či dokonce první linie systémové léčby.\n\nDo té doby používané preparáty působily často nespecificky, s omezeným efektem a mnohdy závažnými vedlejšími účinky výrazně limitujícími jejich využití v klinické praxi.\n\nJedním z takových preparátů byl IL-2 používaný od roku 1985 v léčbě metastatického karcinomu ledviny. Pozitivní efekt byl pozorován v 7-27 % případů. U malého procenta nemocných vedl jako jediný lék k úplné a trvalé remisi onemocnění, což u žádného jiného preparátu používaného ve stejné indikaci nebylo dokumentováno. Dalším cytokinem používaným v léčbě metastatického karcinomu ledviny byl IFN-α, u něhož byl pozorován efekt pouze u pacientů s příznivým rizikem nemoci. Jelikož byl prokázán jasný benefit cílených preparátů – sunitinib (tyrozinkinázový inhibitor s antiangiogenní aktivitou), bevacizumab (humanizovaná monoklonální protilátka proti VEGF) v kombinaci právě s IFN-α a konečně temsirolismus – ve srovnání s monoterapií IFN-α, nedoznal IFN-α širšího uplatnění v léčbě nádorů ledvin.\n\nJe-li po primární endoskopické léčbě nádoru močového měchýře zjištěno, že se jedná o vysoce rizikový nádor (nádor zasahující do podslizničního vaziva, nádor tvořený vysoce maligními buňkami – tzv. high grade a konečně plochý typ nádoru zvaný carcinoma in situ), následuje adjuvantní léčba v podobě pravidelné instilační aplikace (výplachy) močového měchýře BCG (Bacillus Calmette-Guerin) vakcínou – jedná se o stejnou vakcínu používanou v očkování proti tuberkulóze – po dobu 1 až 3 let. Ačkoli léčba nádorů močového měchýře pomocí BCG byla zavedena již v roce 1976, není dosud znám přesný mechanismus účinku. Předpokládá se však jednak vliv bakterií na samotné nádorové buňky, jednak stimulace imunitního systému, kdy v konečném důsledku efektorové buňky (cytotoxické T-lymfocyty, NK buňky, makrofágy a neutrofily) zahájí imunitní reakci vůči nádorovým buňkám. Někteří autoři sice popisují facilitující účinek IFN-α podaného společně s BCG, ale pro užití této kombinace není dostatek důkazů a není tedy doporučována.\n\nJednou z možností léčby kastračně rezistentního metastatického karcinomu prostaty je sipuleucel-T (Provenge®), kdy se autologní monocyty po stimulaci vhodnými cytokiny transformují v dendritické buňky. Ty jsou následně po aktivaci nádorovými antigeny aplikovány pacientovi, aby specificky stimulovaly cytotoxické T-lymfocyty.\n\nNádorové buňky využívají mnoho mechanismů, pomocí nichž získávají odolnost vůči imunitnímu systému, kterým by za normálních okolností byly nemilosrdně eliminovány.\n\nJedním z těchto mechanismů jsou inhibiční interakce PD-1 – PD-L1 a CTLA-4 – CD80/86.\n\nPD-1 (programmed cell death protein 1, CD279) a CTLA-4 (Cytotoxic T-lymphocyte antigen 4, CD152) jsou receptory T-lymfocytů obecně označované jako tzv. kontrolní body imunitního systému (angl. immune check-points), které po navázání specifických ligandů inhibují cytotoxickou reakci. Ligandy těchto receptorů jsou PD-L1 (programmed death-ligand, CD274) a CD80/86. Posledně zmíněné ligandy se fyziologicky vyskytují na antigen prezentujících buňkách (APC), čímž přes receptor CD28 zprostředkovávají kostimulační signál potřebný pro interakci mezi těmito buňkami a T-lymfocyty v časných fázích adaptivní imunity.\n\nJe pochopitelná snaha terapeuticky ovlivnit zmíněné inhibiční interakce, čímž by došlo k cytotoxické reakci T-lymfocytů proti nádorovým buňkám. První zmínky o využití tzv. check-point inhibitorů, tedy monoklonálních protilátek směřovaných proti molekulám PD-1, PD-L1 a CTLA-4, v léčbě nádorových onemocnění pocházejí z roku 2001 následované v roce 2006 zahájením první klinické studie hodnotící použití anti-PD-1 protilátky nivolumab. Vzhledem k nespecifické expresi ligandů PD-L1 a CD80/86 napříč nádory jsou některé z molekul používány v léčbě více druhů nádorových onemocnění. Relativně vysoká efektivita včetně dokumentovaných případů kompletní remise s dobrou snášenlivostí v porovnání s ostatními modalitami onkologické terapie je na druhou stranu v důsledku aktivace cytotoxických lymfocytů vyvážena zvýšeným výskytem vedlejších účinků ve smyslu exacerbace autoimunitních onemocnění.\n\nV roce 2018 obdrželi James P. Allison a Tasuku Honjo za objev check-point inhibitorů Nobelovu cenu za fyziologii nebo lékařství.\n\nPrvním registrovaným check-point inhibitorem byla v roce 2011 monoklonální anti-CTLA-4 protilátka ipilimumab (Yervoy®) pro léčbu pokročilého melanomu (v kombinaci s jinými přípravky byl zjištěn benefit v léčbě pacientů s metastatickým karcinomem plic či slinivky břišní). V roce 2014 byla pro léčbu pokročilého karcinomu ledviny, dlaždicobuněčného nemalobuněčného karcinomu plic, malobuněčného karcinomu plic, melanomu (v kombinaci s výše zmíněným ipilimumabem), uroteliálního karcinomu močového měchýře, karcinomů v oblasti hlavy a krku, kolorektálního karcinomu, hepatálního karcinomu a klasického Hodgkinova lymfomu registrována anti-PD-1 protilátka nivolumab (Opdivo®). Ve stejném roce byla registrována další anti-PD-1 protilátka pembrolizumab (Keytruda®) pro léčbu pokročilého melanomu, karcinomů v oblasti hlavy a krku, karcinomu plic, karcinomu žaludku a Hodginova lymfomu. V roce 2016 byla registrována anti-PDL1 protilátka atezolizumab (Tecentriq®) pro léčbu pokročilého uroteliálního karcinomu močového měchýře a nemalobunečného karcinomu plic. V roce 2017 byly registrovány anti-PD-1 protilátky avelumab (Bavencio®) a durvalumab (Imfinzi®), u nichž byl prokázán benefit u pacientů s metastatickým uroteliálním karcinomem močového měchýře\n"}
{"id": "1565969", "url": "https://cs.wikipedia.org/wiki?curid=1565969", "title": "Most v Gomsiqe", "text": "Most v Gomsiqe\n\nMost v Gomsiqe se nachází ve stejnojmenné obci v Albánii na silnici SH 5, která spojuje města Skadar a Kukës. Překonává řeku Lumi i Gomsiqes. \n\nSilniční most byl v této lokalitě vybudován v roce 1935 v souvislosti s rozvojem silniční infrastruktury v zemi ve spolupráci s Itálií. Tehdy se jednalo o obloukový betonový most; jeho jediný oblouk se tyčil 55 metrů nad dravou horskou řekou. Jeho projektantem však byl albánský inženýr Gjovalin Gjadri. Původní most byl zničen na podzim 1944 jednotkami Wehrmachtu při ústupu z Albánie. \n\nDo své současné podoby byl most vybudován v roce 1946. Má deset vzájemně propojených betonových pilířů. Navrhl jej albánský inženýr Reshit Maloku. \n"}
{"id": "1565970", "url": "https://cs.wikipedia.org/wiki?curid=1565970", "title": "Eila Hiltunenová", "text": "Eila Hiltunenová\n\nEila Vilhelmina Hiltunen (22. listopadu 1922, Sortavala – 10. října 2003, Helsinky) byla finská sochařka. Jejím nejslavnějším dílem je Sibeliův památník v Helsinkách z roku 1967. Kromě tohoto monumentálního památníku vytvořila Hiltunenová dvě menší verze připomínající Sibelia pro OSN, a to pro ústředí Organizace spojených národů v New Yorku a pro sídlo UNESCO v Paříži.\n\nHiltunenová se narodila v prosperující rodině v roce 1922. Její otec investoval do automobilů a její matka ji silně podporovala (bylo to její jediné dítě). Během hospodářské krize v roce 1929 se situace rodiny dramaticky zhoršila a její otec propadl pití. Zemřel v roce 1941, dále ji vychovávala matka. Její umělecké ambice se rozvinuly ve \"Finské umělecké akademii\", kde dvakrát za svou sochu získala cenu.\n\nVdala se v roce 1944 a měla dítě. Se svým občas násilnickým manželem měla značně komplikovaný vztah. Vždy používala své rodné jméno. Jejich manželství přesto trvalo 50 let až do smrti jejího manžela, Otso Pietinena, ačkoli nebyli vždy spolu.\n\nJejím nejslavnějším díle je monumentální Sibeliův památník, který byl realizován v roce 1967 (deset let po úmrtí skladatele). Hiltunenová se svým návrhem vyhrála soutěž, kterou vyhlásila a organizovala \"Sibeliova společnost\" krátce po smrti skladatele v roce 1957. Ačkoliv její abstraktní památník, připomínající stylizované varhany, je nyní považován za zásadní mezník nejen ve finském umění, počáteční přijetí jejího návrhu bylo kontroverzní. Námitky se soustředily především na abstraktní design. Navíc bylo známo, že skladatel složil pro varhany jen velmi malou část svého rozsáhlého díla. Aby reagovala na výtky svých kritiků, musela do kompozice památníku přidat vedle hlavního motivu Sibeliovu tvář. \n\nKromě tohoto obrovského památníku v Helsinkách (má rozměry 8,5 × 10,5 × 6,5 metru a váží 24 tun) Hiltunenová vytvořila ještě dvě poněkud odlišné menší verze pro Organizaci spojených národů. První verze, nazvaná \"Pocta Sibeliovi\" je umístěna v sídle UNESCO v Paříži. Druhá verze (v zásadě zmenšenina památníku v Helsinkách) stojí v areálu \"ústředí OSN\" v New Yorku.\n\nZ dalších prací je známá např. plastika \"Der Wuchs der Flammen\" (Vzrůstající plameny) z roku 1981, která je instalována na ulici Kurfürstenstraße v Berlíně. Z menších děl můžeme zmínit bronzovou plaketu s reliéfem tváře Ingmara Bergmana, kterou navrhla pro filmové Ceny Ingmara Bergmana. Ty byly udíleny od roku 1978 až do smrti Bergmana v roce 2007. Ingmar Bergman je na pamětní plaketě zobrazen tak, že stydlivě sklání hlavu.\n\nHiltunen za své dílo získala v roce 2000 \"Finskou cenu\". Její manžel Otso Pietinen zemřel v roce 1997 a Eila Hiltunen zemřela na podzim roku 2003.\n\n\n"}
{"id": "1565971", "url": "https://cs.wikipedia.org/wiki?curid=1565971", "title": "Dreistecken", "text": "Dreistecken\n\nDreistecken (2382 m n. m.) je hora v Rottenmannských Taurách na území rakouské spolkové země Štýrsko. Nachází se v hřebeni vybíhajícím od hory Grosser Bösenstein (2448 m) směrem na severozápad. Na severu ji od hory Hochhaide (2363 m) odděluje sedlo Moserscharte (2160 m) a na jihu od hory Sonntagskarspitze (2350 m) sedlo Gamsscharte (2215 m). Z jihovýchodního nižšího vrcholu (2339 m) vybíhá východním směrem krátká rozsocha s vrcholy Seekarspitze (2115 m), Große Rübe (2093 m) a Kleine Rübe (1848 m). Na severovýchod od Dreisteckenu se rozkládá jezero Gemeinsee (1949 m) a na jihovýchod jezero Gefrorenersee (2076 m).\n\n\n"}
{"id": "1565975", "url": "https://cs.wikipedia.org/wiki?curid=1565975", "title": "Ohýbání lžic", "text": "Ohýbání lžic\n\nOhýbání lžic je zjevná deformace předmětů, zejména kovových příborů, buď bez fyzické síly, nebo s menší silou, než by se obvykle zdálo nezbytné. Je to běžná forma jevištní magie a k vytvoření iluze se používá celá řada metod.\n\nOhýbání lžíce přitahovalo značnou pozornost médií v 70. letech, kdy někteří lidé prohlašovali, že mají schopnost takové události vyvolat paranormálními psychickými prostředky. Nejpozoruhodnější byl Uri Geller, který provedl ohýbáním kovových lžic i kovových klíčů a několika dalších objektů a materiálů.\n"}
{"id": "1565977", "url": "https://cs.wikipedia.org/wiki?curid=1565977", "title": "Karol Banszel", "text": "Karol Banszel\n\nKarol Banszel (8. března 1890, Mníšek – červen 1941, Lvov) byl polský evangelický duchovní, vojenský kaplan, hudebník, publicista, pedagog a komeniolog.\n\nV letech 1912–1913 působil jako učitel, dirigent evangelického pěveckého sboru a varhaník v Moravské Ostravě. Následně studoval teologii ve Vídni. Po teologických studiích působil v letech 1917–1919 jako vikář v evangelickém sboru v Orlové; z tohoto období vyšlo tiskem několik jeho kázání a drobných spisů s duchovní tématikou. Následně odešel do Polska, kde působil jako vojenský kaplan a pedagog. Roku 1930 byl vyznamenán Medailí nezávislosti (\"Medal Niepodległości\").\n\nPo okupaci Polska byl Sověty uvězněn ve Lvově a tamtéž i popraven zastřelením. \n\nJeho žena a tři dcery byly vypovězeny do Kazachstánu, odkud přes Írán uprchly do Anglie.\n\nRoku 1931 vydal spis \"Jan Amos Komeński i jego \"Szkoła macierzyńska\", czyli, Program rozumnego wychowania dzieci w pierwszych sześciu latach\" (druhé vydání vyšlo roku 2017). Roku 1932 vyšel tiskem spis \"Ideał wychowawczy Komeńskiego\" (text původně vychízel na pokračování v časopise \"Głos Ewangelicki\").\n\n\n"}
{"id": "1565979", "url": "https://cs.wikipedia.org/wiki?curid=1565979", "title": "Tunel Thirrë-Kalimash", "text": "Tunel Thirrë-Kalimash\n\nTunel Thirrë-Kalimash je dálniční tunel, který se nachází na dálnici A1 v severní Albánii, jihozápadně od města Kukës. Jedná se o hlavní dálniční tunel na úseku dálnice mezi městy Milot a Kukës. \n\nTunel má název podle okolních vesnic, podchází vrcholy o výšce 1330 m (pohoří Maja e Runjës). Jihozápadní portál tunelu se nachází ve výšce okolo 770 m n. m., severovýchodní zhruba o padesát metrů výše.\n\nCestovní rychlost v tunelu se pohybuje mezi 80–110 km/h. Dlouhý je 5490 m, tvoří jej dvě tunelové trouby. V roce 2017 se jednalo o nejdelší silniční tunel na území Albánie. Průjezd tunelem je placený. Mýtné začalo být vybíráno v roce 2018; zavedení placeného průjezdu však vedlo k protestům veřejnosti a zapálení jedné z mýtnic.\n\nTunel byl vybudován jako společný podnik několika soukromých společností z USA a Turecka, Bechtel–ENKA. Dokončen byl v roce 2009 za přítomnosti albánských a kosovských politických představitelů, Saliho Berishy a Hashima Thaçiho. Až do roku 2010 však byla v provozu pouze jedna tunelová trouba; nedlouho po slavnostním otevření musel být první moderní dálniční tunel v Albánii opět na krátkou dobu uzavřen. Tunel je vnímán jako symbol propojení Albánie a Kosova.\n"}
{"id": "1565983", "url": "https://cs.wikipedia.org/wiki?curid=1565983", "title": "Kostel svatého Bartoloměje apoštola (Otradov)", "text": "Kostel svatého Bartoloměje apoštola (Otradov)\n\nKostel svatého Bartoloměje apoštola je původně gotický farní kostel nacházející se na návrší v severovýchodní části obce Otradov. Areál kostela je ohraničen ohradní zdí s branou, uvnitř je i objekt kostnice. Jedná se o kulturní památku s rejstříkovým číslem ÚSKP 23510/6-934.\n\nPrvní písemná zmínka o kostele je z roku 1350, kdy se kostel uvádí jako farní a spadající pod biskupství litomyšlské (uváděn v obci Dolní Krouna, což byl dřívější název pro obec, v roce 1392 se objevuje v písemných pramenech již jako název vsi Otradov).\n\nPočátky kostela se datují do raného 14. století, dle Líbala byl presbytář v první čtvrtině 14. století přistavěn ke starší lodi. Jiné zdroje datují kostel již do 13. století.\nK dalším přestavbám došlo v druhé polovině 14. století a v období pozdní gotiky. \n\nDalší zaznamenané přestavby jsou až z 18. století, kdy byla vybudována nová báň v roce 1754, v roce 1789 byla postavena nová kruchta, která musela být již roku 1806 opravena. V roce 1839 byl odstraněn sanktusník.\n\nV roce 1887 počal regotizovat kostel František Schmoranz starší, který u zdejšího kostela neudělal pronikavé puristické změny stavby, ale respektoval historický stav.\n\nJedná se o jednolodní kostel s pětibokým presbytářem a s výraznou hranolovou věží.\n\nPresbytář je zaklenut jedním polem křížové žebrové klenby a v závěru šestipaprskovou klenbou. Dalšími gotickými prvky jsou lomená dvojdílná okna, ve východním průčelí se dochovala v okně trojlistá kružba, ostatní okna presbytáře mají kružby jednoduché.\n\nObdélná, valeně zaklenutá sakristie navazuje k presbytáři ze severu, je s ním propojena okoseným sedlovým portálem.\nPlochostropá loď se otvírá do presbytáře asymetrickým lomeným vítězným obloukem.\n\nV exteriéru presbytáře je pět výrazných, odstupňovaných opěráků se stříškou. \n\nVěž kostela přiléhá k lodi z jihu. \n\nKostel patřil dle prvních pramenů pod biskupství litomyšlské, avšak během 16. a počátkem 17.století v něm byly slouženy mše podobojí, neb roku 1620 přišel o faráře pod obojí a byl přičleněn nejdříve coby filiální k Hlinsku, poté ke Skutči a nakonec ke Krouně (1737). Rychmburské panství bylo silně protestantské, v soupisu dle víry z roku 1651 se uvádí 64 % nekatolického obyvatelstva. Po vydání Tolerančního patentu panovala na panství velká nejistota kvůli okamžitému přihlášení se mnoha obyvatel k helvetské víře. Dle zprávy rychmburského direktora Jiřího Tadeáše Krále chrudimskému krajskému úřadu z 3. prosince 1781 byly obavy z „uzurpování“ katolických kostelů nekatolíky, mj. i kostela v Otradově. Direktor proto požádal o 30 vojáků na ochranu katolických far.\n\nPo rozdělení obcí k jednotlivým evangelickým sborům v roce 1782 se v Otradově přihlásilo k helvetskému vyznání 44 (40) rodin, celkem 213 lidí. \nKostel sv. Bartoloměje zůstal katolický, v obci je ale i evangelický hřbitov.\n\nKostel byl dle pověsti založen hutníky v „Kablaních“.\n\n\n"}
{"id": "1565991", "url": "https://cs.wikipedia.org/wiki?curid=1565991", "title": "Park na Karlově", "text": "Park na Karlově\n\nPark na Karlově se nachází na Karlově na Novém Městě pražském v Praze 2. Své jméno nese na počet svatého císaře Karla Velikého, respektive podle kostela Nanebevzetí Panny Marie a sv. Karla Velikého, založeného králem Karlem IV. Ohraničený je ulicemi Sokolská, Ke Karlovu, Boženy Němcové a Horské. Leží v nadmořské výšce 235 metrů.\n\nPři zakládání Nového Města pražského ve 14. století nechal Karel IV. postavit kolem Nového Města v letech 1348–1350 gotické hradby. Po prohrané prusko-rakouské válce roku 1866 bylo rozhodnuto pražské opevnění zrušit jako zastaralé a neúčinné. Na místě zbouraných hradeb postupně vzniklo několik parků s dnešními názvy Vrchlického sady, Čelakovského sady, park na Karlově a dnes už zaniklé Švermovy sady. Park na Karlově byl založen roku 1903 podle plánu Karla Skaláka. Byl umístěn východně od bývalého kláštera kanovníků svatého Augustina a kostela Panny Marie a sv. Karla Velikého. Ve druhé polovině 20. století byl park dotčen rozsáhlými technickými realizacemi (výstavba metra, magistrály a Nuselského mostu). Do dnešní podoby byl park upraven ve druhé polovině 80. let 20. století podle projektu architekta Radima Hubičky.\n\nDo parku je vstup raně barokní bránou z ulice Ke Karlovu. Dominantou parku je původně gotický, barokně přestavěný kostel Nanebevzetí Panny Marie a svatého Karla Velikého. Mezi bránou a vchodem do kostela je poutní kaplička s kamennou sochou Karla IV. od sochaře Josefa Maxe z roku 1837. Před kostelem je uzavřený okruh pěší komunikace. Na západě parku uzavírá prostor areál bývalého kláštera augustiniánů kanovníků, kde je v současné době umístěno Muzeum Policie České republiky. V areálu byl roku 2009 odhalen pomník policistům a hasičům, kteří zahynuli při výkonu služby s názvem Zemřeli, aby jiní žili. Autorem pomníku je Kurt Gebauer. V parku se nacházejí cenné dřeviny, např. jerlín japonský, lípa malolistá, jírovec maďal a javor mléč. Po obvodu parku je jako ochranný oddělující prvek od magistrály vysázen hustý živý plot z keřů, např. z růže svraskalé, svídy bílé, a lísky obecné. Během dne je park veřejně přístupný, na noc se zamyká.\n\n"}
{"id": "1565994", "url": "https://cs.wikipedia.org/wiki?curid=1565994", "title": "Nový most přes řeku Bunu", "text": "Nový most přes řeku Bunu\n\nNový most přes řeku Bunu (albánsky Ura e Bunës e Re) se nachází v albánském městě Skadar. Silniční most, který překonává řeku Bunu (Bojanu) jihovýchodně od města Skadaru, zajišťuje spojení města s přístavem Ulcinj v Černé Hoře přes hraniční přechod u obce Muriqan. Tento most vybudovaný v roce 2011 nahradil původní most z přelomu 19. a 20. století. \n\nJe dlouhý 275 m a 13,5 m široký. Na rozdíl od svého předchůdce umožňuje jízdu v obou směrech, má po obou stranách chodníky a je osvětlen.\n\nMost byl vybudován z prostředků albánské vlády a Islámské rozvojové banky. Náklady na výstavbu dosáhly 7,2 milionů USD. Jeho součástí je unikátní 70 m dlouhá otočná část, která umožňuje proplouvání lodí (řeka Buna je jediná v Albánii, která je splavná). V roce 2013 byl otočný mechanismus poškozen po krádeži kabelů.\n"}
{"id": "1566005", "url": "https://cs.wikipedia.org/wiki?curid=1566005", "title": "Amalín (Křivoklát)", "text": "Amalín (Křivoklát)\n\nAmalín (původně Čamrdoves, též Šamrdoves, Amaliendorf. Amalní Hora, gramatická vazba „na Amalín“, „na Amalíně“) je ves, která tvoří horní část městyse Křivoklát v okrese Rakovník. S hradem Křivoklátem a s dolní částí městyse, která historicky nesla název Buda či Budy, tvoří společně jednu evidenční část obce, zvanou Křivoklát. Statisticky je Amalín vymezen jako jedna ze dvou základních sídelních jednotek evidenční části Křivoklát, je zde evidováno 312 číslovaných budov, z toho 202 obydlených a 140 objektů individuální rekreace, je zde evidováno 482 obyvatel a výměra SZJ je uváděna 2,29 km². \n\nHradiště na místě dnešního hradu vzniklo ve 12. století, gotický hrad ve druhé polovině 13. století, mlýn a ves Budy v podhradí někdy na přelomu 14. a 15. století. \n\nNa místě dnešního Amalína byl na konci 14. století v místě dnešní hájovny uváděn manský dvůr, jindy je jeho vznik datován do druhé poloviny 16. století. Později zde vznikala stavení dělníků a řemeslníků z Křivoklátu a ves získala název Čamrdoves. Název Čamrdoves pochází snad od dřevěných knoflíků, které se zde vyráběly. Roku 1818 byla vesnice na počest Amálie Bádenské, manželky křivoklátského pána Karla Egona II. z Fürstenberka, přejmenovaná na Amalín (\"Amalienberg\"), po tomto roce začala vznikat severní, pravidelná část vsi. Amalín je v roce 1850 zmiňován oběma názvy (Amalín t. Čamrdoves), v letech 1869–1880 pod názvem Amalní Hora t. Amalín jako osada obce Buda v okrese Křivoklát (1869) a Rakovník (1880), po sloučení již není jako osada zmiňován. Obec Křivoklát vznikla roku 1892 sloučením vsí Budy, Amalín a Častonice, přitom byly v Budech a Amalíně přečíslovány domy do společné číselné řady, která z většiny platí dodnes. Roku 1896 se pak obec Křivoklát stala městysem. Na počátku 20. století byla na Amalíně Okresní všeobecná nemocnice. Nemocnice byla v čp. 39 a byla nazývána Maxovou, bylo zde 14 lůžek ve 3 pokojích, a zrušena byla v roce 1912, kdy byla otevřena nová okresní nemocnice v Rakovníku. Starobinec (chorobinec), vedený Spolkem pro podporu chudých a nemocných, byl na Amalíně v letech 1900 až 1929. Na Amalíně byla také opatrovna pro\nděti, vedená kongregací školských sester. V jedné z místností opatrovny od roku 1899 se svolením kněžny Ftirstenberkové působila soukromá škola pro dívčí ruční práce a vedení domácnosti. Od roku 1946 působila ve vile Taťána na Amalíně mateřská škola, která se sem přestěhovala z dolní části Křivoklátu, kde byla o rok dříve založena. V 50. letech 20. století byla na Amalíně vybudována nová hasičská zbrojnice a silnice na Amalín byla vydlážděna. V 60. letech zde vznikly panelové domy. \n\nDlouhou tradici má v Křivoklátě lesnické školství. Roku 1839 byl na Amalíně na popud lesního rady postaven dům pro soukromou lesnickou školu (Nechlebárna, podle lesnického odborníka Aloise Nechleby, profesora lesní ochrany, který zde bydlel). Vyučovali tam pod vedením fürstenberského vrchního lesmistra Ing. Jana Gintla úředníci lesního úřadu. Po založení zemské lesnické školy roku 1848 byla tato škola zrušena. Od roku 1961 vychovává mladé lesníky SLŠ a SOU Křivoklát, situovaná v nedaleké místní části Písky.\n\nNa Amalíně si postavil dům (dnešní čp. 115) architekt a stavitel Maxmilián Šnobl (1878–1937). Do Křivoklátu se přistěhoval s rodiči jako malý, když jeho otec pracoval jako mistr tesařský na zakázkách pro knížete Fíirstenberka. Dům na Amalíně později směnil s knížetem za pozemek u rybníka, kde si zřídil pilu a stavební firmu. \n\nAmalín si oblíbil i spisovatel Svatopluk Čech, který zde pobýval se svou sestrou Marií, která trpěla nevyléčitelnou plicní chorobou a ošetřoval ji zdejší lékař MUDr. Jiruš. \n\nKostel svatého Petra zde byl vystavěn v polovině 16. století z popudu Vladislava Jagelonského, pro podhradní osady Budy, Častonice, Roztoky a Městečko, protože městecký kostel sv. Jakuba Většího byl z dob husitských válek značně poškozen. V roce 1728 prošel kostel sv. Petra barokní přestavbou. Podle plánů Josefa Mockera z roku 1885 pak byl přestavěn do novogotické podoby. \n\nDále se v Amalíně nacházejí roubená stavení (nejzajímavější jsou čp. 31, 35 a 38), hájovna, socha svatého Jana Nepomuckého z roku 1733, kaple svatého Eustacha severně od vsi, trojboká kaple svatého Vendelína z 18. století u cesty do Křivoklátu. \n\nČíslo popisné 31 nese bývalý dům vrchnostenské správy, zvaný Laubovna, stojící v sousedství kostela. Postaven byl po roce 1715 na místě staršího objektu ze 70. let 17. století. Za jeho stavebníka lze považovat tehdejšího držitele křivoklátského panství, hraběte Jana Josefa z Valdštejna. Dům snad sloužil jako panská myslivna. V Čamrdovsi se kromě toho nacházel také vrchnostenský dvůr, lesní úřad a samostatný dům lesmistra. V roce 1780 dům od knížete Karla Egona z Fürstenberka koupil tesařský mistr Václav Mareš, který budovu výrazně přestavěl v klasicistním slohu a pravý (jižní) trakt byl přestavěn z hospodářské funkce na obytnou. V této podobě dům roku 1874 koupila Anna Laubová, manželka proslulého houslisty a hudebního skladatele Ferdinanda Lauba. V roce 1905 dům koupil známý malíř Alois Kalvoda, který zde v roce 1912 zřídil malé muzeum Ferdinanda Lauba. Roku 1925 však Kalvoda po neshodách s obcí Křivoklát muzeum zrušil a dům prodal. V roce 1996 dům vážně poškodil požár, provizorně opravená budova stála byla roku 2005, kdy její nadzemní část byla zbořena a nahrazena novostavbou. Velká část původních konstrukcí byla v roce 2013 předána Muzeu lidových staveb v Kouřimi, které plánovalo znovupostavení v rámci skanzenu.\n\nAmalínem prochází silnice II/201, která je hlavním silničním tahem podél toku Berounky, přičemž tento kopcovitý úsek spojuje Roztoky se Zbečnem. \n\nČást zdejších autobusových linek byla nejprve začleněna do Středočeské integrované dopravy, později všechny linky do Pražské integrované dopravy. Do roku 2019 tudy jezdily i přímé víkendové spoje spojující oblast s Prahou (linka 310081, dříve 310310). Pražská integrovaná doprava byla v této části Rakovnicka zavedena od neděle 15. prosince 2019. V Amalíně zastavují tři linky Pražské integrované dopravy: linka 555 z Kladna do Roztok (dříve linka SID A35, 220035), linka 579 z Branova (část spojů z Amalína pokračuje do Nezabudic) a linka 577 z Rakovníka do Nezabudic. Většina spojů jezdí pouze v pracovních dnech, o volných dnech do Amalína zajíždí pouze 3 a půl páru spojů mezi Kladnem a Roztokami u Křivoklátu (stav v roce 2020) na lince 555. O víkendech je hlavním veřejným dopravním spojením železniční trať v dolní části Křivoklátu. \n\nSeverní částí Amalína prochází červeně značená pěší turistická trasa KČT z Lánů na Křivoklát. Dále zde procházejí místní okruhy značené Svazkem měst a obcí Rakovnicka a severního okraje Amalína se dotýkají trasy dvou naučných stezek (Dendrologická stezka a naučná stezka Brdatka). \n\nAmalín je atraktivní zejména jako přístupové místo k hradu Křivoklátu. V části Amalína, která je nejblíže hradu, působí restaurace s penzionem Nad\nHradem, k jejímuž areálu přiléhá i velké parkoviště a čerpací stanice pohonných hmot.\n\n"}
{"id": "1566006", "url": "https://cs.wikipedia.org/wiki?curid=1566006", "title": "Seznam muzeí ve Středočeském kraji", "text": "Seznam muzeí ve Středočeském kraji\n\nToto je seznam českých muzeí a muzejních institucí, které se nalézají na území Středočeského kraje.\n\nJe součástí celkového seznamu českých muzeí v ostatních krajích České republiky.\n"}
{"id": "1566008", "url": "https://cs.wikipedia.org/wiki?curid=1566008", "title": "Leslie Hinge", "text": "Leslie Hinge\n\nLeslie Hinge (16. ledna 1868, Christchurch – 21. června 1942) byl prominentní fotograf z Nového Zélandu. \n\nNarodil se 16. ledna 1868 v Woodendu, severně od Christchurchu. Vystudoval Cookovu soukromou školu a nejprve byl zaměstnán na železničním oddělení jako kadet. Hinge pak trávil čas cestováním a prací v zahraničí, včetně deseti let na velkých zemědělských farmách v australském vnitrozemí. \n\nKdyž se v roce 1900 vrátil do Christchurchu, začal svou kariéru jako fotograf v novinách \"Lyttelton Times\". V roce 1902 se oženil s Blanche Ethel Mohr. \n\nHint byl dobrodružný fotograf. V roce 1900 se vydal pěšky přes Královskou zemi, v roce 1901 dokumentoval zemětřesení v australské lokalitě Cheviot a byl součástí dvou záchranných misí, které na odlehlých ostrovech hledali zničené lodě. Cestoval na koni s inspektory mapujícími navrhovanou cestu mezi východním a západním pobřežím jižního ostrova a doprovázel přírodovědce, kteří kontrolovali růst populace jelenů Wapiti ve Fiordlandu. Hinge vylezl na Mount Ruapehu, aby fotografoval kráter a jeho fotografiím Mount Cooka se připisuje pomoc při otevírání okresu turistickému průmyslu.\n\nSpolu s obrazy krajiny se stal známý svými fotografiemi pastoračního průmyslu Nového Zélandu a popularizoval některé méně známé činnosti – získávání gumy, lov ústřic, lov vačic, rybaření, lov jelenů nebo dřevařský průmysl. Od listopadu 1914 do prosince 1915 se Hinge zúčastnil mezinárodní výstavy Panama Pacific v San Franciscu. Během této výstavy získal Hinge světovou zlatou medaili za fotografické studie zvířat. \n\nV roce 1918 se Hinge stal prvním člověkem, který pořídil letecké fotografie města Christchurch z letadla. V roce 1919 se stal štábním fotografem v Auckland Weekly News a v letech 1920/1921 se stal prvním, kdo fotografoval Wellington ze vzduchu. Dokumentoval všechny královské návštěvy Nového Zélandu mezi dvěma světovými válkami a byl prvním, kdo přijel do Murchisonu po zemětřesení z roku 1929 autem. Od roku 1931 pracoval Hinge jako fotograf u Novozélandského železničního reklamního oddělení, do důchodu odešel v roce 1940. \n\nLeslie Hinge zemřel 21. června 1942. Ve svém nekrologu v Wellingtona \"Evening Post\", byl popisován jako „jeden z prvních, kdo si uvědomil, že novinářský fotograf musí být také žurnalista s novinářským citem“ a byl řazen mezi průkopníky v oblasti dobrodružné cestovní fotografie.\n"}
{"id": "1566012", "url": "https://cs.wikipedia.org/wiki?curid=1566012", "title": "Sablons sur Huisne", "text": "Sablons sur Huisne\n\nSablons sur Huisne je francouzská obec v departementu Orne v regionu Normandie. Žije zde obyvatel. Obec vznikla v roce 2016 sloučením obcí Condé-sur-Huisne, Condeau a Coulonges-les-Sablons. Sídlo správy obce je v Condé-sur-Huisne.\n\nObec leží na jihovýchodě departementu Orne u jeho hranic s departementem Eure-et-Loir, tedy i u hranic regionu Normandie s regionem Centre-Val de Loire.\n\n"}
{"id": "1566013", "url": "https://cs.wikipedia.org/wiki?curid=1566013", "title": "HKDF", "text": "HKDF\n\nHKDF je jednoduchá funkce pro odvození klíče (KDF) postavená na využití kryptografické hašovací funkce v kombinaci s tajným klíčem (HMAC). Její princip je následující: nejprve je vstup kryptograficky hašován s případným dodatečným klíčem pro HMAC plnícím funkci soli, čímž je získán materiál s pravděpodobně „koncentrovanější entropií“, který slouží jako klíč pro druhou fázi. V druhé fázi je postupně HMAC funkce s tímto klíčem opakovaně aplikována na předchozí výstup (v prvním iteraci na samé nuly), volitelný konstantní řetězec a zvyšující se jednobajtový čítač. Z výstupů je kromě vstupu pro další iteraci vytvářen zřetězením i výstup celé HKDF, který je následně oříznut na požadovanou délku, není-li dělitelná délkou výstupu použité HMAC funkce.\n\nHKDF je standardizován v RFC 5869.\n\nPodle RFC 5869 může být funkce využita například v protokolech IKE a PANA.\n\nNásledující vzorová implementace v Pythonu využívá jako funkci HMAC SHA-256:\n"}
{"id": "1566015", "url": "https://cs.wikipedia.org/wiki?curid=1566015", "title": "Kamejama", "text": "Kamejama\n\nKamejama může být:\n"}
{"id": "1566016", "url": "https://cs.wikipedia.org/wiki?curid=1566016", "title": "Kamejama (město)", "text": "Kamejama (město)\n\nKamejama () je město v prefektuře Mie v Japonsku. K roku 2019 v ní žilo přes padesát tisíc obyvatel.\n\nKamejama na jižní straně Honšú, největšího japonského ostrova, ve vnitrozemí u východního pobřeží poloostrova Kii.\n\nV rámci prefektury Mie hraničí na východě a severovýchodě se Suzukou, na jihu s Cu a na západě s Igou. Na severozápadě hraničí s Kókou v sousední prefektuře Šize.\n\nKamejama má nádraží, kde jezdí vlaky provozované Středojaponskou železniční společností a Západojaponskou železniční společností.\n\nKamejama, stejně jako do ní v roce 2005 začleněné obce Seki a Sakašita, byly v období Edo poštovními stanicemi na trase Tókaidó.\n\n"}
{"id": "1566017", "url": "https://cs.wikipedia.org/wiki?curid=1566017", "title": "Lichtenfels (Bavorsko)", "text": "Lichtenfels (Bavorsko)\n\nLichtenfels je město v německé spolkové zemi Bavorsko, hlavní město zemského okresu Lichtenfels ve vládním obvodu Horní Franky. Žije zde obyvatel.\n\n"}
{"id": "1566018", "url": "https://cs.wikipedia.org/wiki?curid=1566018", "title": "Lichtenfels", "text": "Lichtenfels\n\nLichtenfels je název více míst:\n\n"}
{"id": "1566019", "url": "https://cs.wikipedia.org/wiki?curid=1566019", "title": "Krucifix (Horní Řasnice)", "text": "Krucifix (Horní Řasnice)\n\nKrucifix je drobná sakrální památka v Horní Řasnici, obci na severu České republiky, ve Frýdlantském výběžku Libereckého kraje.\n\nKříž se nachází ve východních partiích obce, u domu číslo popisné 79 ležící při místní komunikace, která souběžně sleduje polohu silnice číslo III/2918. Iniciátorem realizace památky byl zdejší rolník Christoph Ressel, který v domě bydlel. Od 6. dubna 1966, kdy vešly v právní platnost příslušné dokumenty, se stal kulturní památkou Československa, resp. České republiky.\n\nPamátka je založena kamenným stupněm. Na něm stojí hranolový sokl, jenž se vykazuje obdélnými rámci o malé velikosti nacházející se na jeho stranách. Z vrchní strany na sokl navazuje čtyřboký dřík, který má ve své horní části vzdutou hlavici a bohatě profilovanou římsu. Na čelní straně je na dříku patrný malý reliéf růžice a předně vystouplé zrcadlo s půlkruhovým zakončením. V něm se původně nacházela deska zhotovená z plechu nesoucí nápis:\n\nVe spodní části dříku se navíc dříve nacházelo na plechu namalovaný obraz Panny Marie. Na dřík v jeho nejvyšším bodě navazoval železný kříž, který bohatě zdobily rostlinné rozviliny. Na něm se nacházel na plechu namalovaný ukřižovaný Ježíš Kristus.\n\nObjekt je ve svém okolí obehnán dřevěným ohrazením, které bylo zasazeno do kamenných sloupků. Místo navíc dotvářejí dva vzrostlé stromy, pod jejichž korunami se památka nachází.\n"}
{"id": "1566021", "url": "https://cs.wikipedia.org/wiki?curid=1566021", "title": "Condé-sur-Huisne", "text": "Condé-sur-Huisne\n\nCondé-sur-Huisne je vesnice a bývalá obec v departementu Orne v regionu Normandie ve Francii. Žije zde obyvatel. V roce 2016 byla sloučena s obcemi Condeau a Coulonges-les-Sablons do nově zniklé obce Sablons sur Huisne. Sídlí zde správa nově vzniklé obce.\n"}
{"id": "1566024", "url": "https://cs.wikipedia.org/wiki?curid=1566024", "title": "Saint-Germain-des-Grois", "text": "Saint-Germain-des-Grois\n\nSaint-Germain-des-Grois je francouzská obec v departementu Orne v regionu Normandie. Žije zde obyvatel. \n\n"}
{"id": "1566026", "url": "https://cs.wikipedia.org/wiki?curid=1566026", "title": "Václav Žlebský z Lichtenburka", "text": "Václav Žlebský z Lichtenburka\n\nVáclav Žlebský z Lichtenburka (asi mezi 1285 a 1290 – mezi 1312 a 1314) byl český šlechtic z žlebské větve rodu Lichtenburků.\n\nNarodil se jako syn Jindřicha z Lichtenburka a Matyldy ze Žleb. V roce 1302 se poprvé objevil v pramenech. Vlastnil statky v Dolním Poohří s hradem Klapým (dnešní Hazmburk) a žlebské panství s hradem Žleby. Spolu se svým bratrem Čeňkem, strýcem Oldřichem a nevlastním bratrem Hynkem Krušinou byl jedním se straníků českého krále Jindřicha Korutanského. Po roku 1312 se vytratil z pramenů a v roce 1314 již byl nebožtíkem. Zanechal po sobě nedospělého syna Hynka Žlebského z Lichtenburka.\n\nVáclav Žlebský z Lichtenburka se narodil asi mezi roky 1285 a 1290 jako nejstarší syn z druhého manželství Jindřicha z Lichtenburka s Matyldou ze Žleb. Po smrti svého otce Jindřicha si Lichtenburkové dosud žijící v majetkovém nedílu roku 1296 rozdělili své panství. Jindřichův dospělý syn z prvního manželství s Domaslavou ze Strakonic Hynek Krušina I. z Lichtenburka a jeho nevlastní nezletilí bratři Václav Žlebský z Lichtenburka, Smil III. z Lichtenburka a Čeněk Žlebský z Ronovce, z lichtenburského panství získali polovinu Brodu (dnešní Havlíčkův Brod) s jeho doly, hrad Ronovec s okolím, žlebské panství a území v Dolním Poohří. K dalšímu dělení majetku mezi syny Jindřicha z Lichtenburka došlo do pěti let a to ve chvíli, kdy Václav dospěl. Z tohoto druhého dělení Václavovi zůstaly pouze s statky v Dolním Poohří a žlebské panství s hradem Žleby. První zmínka o Václavovi v pramenech pochází z roku 1302, kdy vystoupil s predikátem „ze Žleb“. Václav měl pro vydávání listin zřejmě vlastní kancelář.\nVáclav i jeho bratr Čeněk se politicky přidržovali svého strýce Oldřicha z Lichtenburka. V lednu 1307 Václav například svědčil při Oldřichově založení města Ronovu nad Doubravou. Spolu s Oldřichem a svými bratry byl Václav velkým přívržencem českého krále Jindřicha Korutanského. V březnu 1310 Václav s bratry figuroval na listině svého strýce Rajmunda, které povolovalo městě Brodu vystavět si kamenné hradby. V červenci 1310 byl přítomen u složení přísahy věrnosti svým strýcem Oldřicha a jeho synem Jindřichem králi Jindřichu Korutanskému. Jindřich Korutanský byl však ještě téhož roku nakonec poražen a vyhnán z Čech Janem Lucemburským, jenž se následně stal novým českým králem. V roce 1312 se Václav naposledy objevil v pramenech a roku 1314 již byl po smrti. Zanechal po sobě syna Hynka Žlebského z Lichtenburka, který však v době otcovy smrti ještě nebyl zletilým. Rodové statky místo něj proto spravovala Václavova matka Matylda ze Žleb, jež měla velký vliv i na své syny.\n\nPo smrti Václavova otce Jindřicha z Lichtenburka si Lichtenburkové roku 1296 rozdělili své panství. Dosud totiž žili v majetkovém nedílu. Václav se svými bratry z lichtenburského panství získal polovinu Brodu (dnešní Havlíčkův Brod) s jeho doly, hrad Ronovec s městem Bělou, žlebské panství a území v Dolním Poohří. K dalšímu dělení majetku mezi syny Jindřicha z Lichtenburka došlo nejpozději do pěti let, když Václav dospěl. Václavovi po tomto druhém dělení zůstaly pouze statky v Dolním Poohří s hradem Klapým (dnešní Hazmburk) a žlebské panství s hradem Žleby. Václav měl ale zřejmě také menší podíly z města Brodu a jeho okolí, jenž vlastnili především Václavův nevlastní bratr Hynek Krušina a jeho strýc Rajmund z Lichtenburka.\n\nNejasnosti panují ohledně majetku v dolním Poohří, protože se nejednalo o souvislé panství a není proto jisté, co všechno mu zde patřilo. Tato oblast byla zřejmě poměrně lukrativní, protože byla velmi vhodná pro zemědělství a procházelo zde několik obchodních stezek. Lichtenburkové zde možná vlastnili hrad Klapý (dnešní Hazmburk). Hospodářským centrem dominia v Dolním Poohří byly zřejmě Libochovice.\nVáclav měl malý podíl zřejmě i na rodovém lichtenburském panství na Havlíčkobrodsku, což byla díky místním stříbrným dolům neobyčejně výnosná oblast. Centrum jejich dominia v této lokalitě tvořilo město Brod (dnešní Havlíčkův Brod). K Brodu patřila řada vesnic a soustava dvorů a mlýnů. Těžilo se zde především v povodí potoků Šlapanky a Žabince, kde se štoly nacházely u Petrkova, Svatého Kříže a Vysoké. I přesto, že hornictví v okolí Brodu mělo vlastní správu překrývající se s městskou správou, výtěžek z těchto dolů si nárokovali Lichtenburkové, ačkoli kontrolu nad všemi doly měl mít formou horního regálu král. Ložiska stříbra se však za Václavova života postupně vyčerpávala. Poblíž Brodu Václavovi náležel hrad Žleby, ke kterému patřila Uhelná Příbram, vesnice Žleby, Skovice, Markovice, Biskupice, Zaříčany, Tři Dvory, Koudelov, Ksiny a možná také Bílé Podolí tvořící spolu se Zaříčany nejsevernější lichtenburskou državu. Ke Žlebům náležela také patronátní práva ke kostelům ve Skuhrově, Lučicích a Protivanech.\n\nPanství Václava Žlebského spravovali rychtáři jednotlivých měst a vesnic, na které dohlíželi vrchnostenští provinciální sudí.\n\nPečeť Václava Žlebského z Lichtenburka se dochovala z roku 1302, 1307, 1310 a dále z roku 1314 a 1322, kdy byl Václav již po smrti a jeho pečetidlo využívala jeho matka Matylda. Tato pečeť byla okrouhlá s průměrem 51 milimetrů a byla vyrobená z přírodního vosku. Na listině byla přivěšená pergamenovým proužkem nebo bílo-červeno-fialovými nitěmi. V poli měla gotický štít skloněný vpravo, v němž se nacházely zkřížené ostrve. Na štítě byl nízký kbelcový helm. V klenotu se nacházela paví kyta, jež byla přeložená rybou. Pole pečeti zdobily proražené routy oddělené perlovcem. Na pečeti gotickou majuskulou stál opis +S. WENZESLAI.LVChTenBVRC.\n\n1. manželství ∞ Anežka\n\n\n"}
{"id": "1566028", "url": "https://cs.wikipedia.org/wiki?curid=1566028", "title": "Past (film, 2020)", "text": "Past (film, 2020)\n\nPast je český televizní film z roku 2020 režiséra Viktora Polesného, autora scénáře. Natočen podle stejnojmenné knihy Šárky Horákové (dnes Maixnerové), snímek zachycuje tragický osud herečky Jiřiny Štěpničkové, poznamenaný politickým procesem.\n\nFilm, představený novinářům 11. února, měl premiéru dne 16. února 2020 v hlavním vysílacím čase na prvním programu České televize. Zatímco Jiřina Štěpničková je ve filmu jmenována, předobrazům ostatních osob jsou jména změněna.\n\nFilm vypráví příběh herečky Jiřiny Štěpničkové, která v roce 1951 obdržela dopis z Rakouska od režiséra Františka Čápa. Čáp ji v dopise přesvědčuje k emigraci na Západ. Štěpničková je v komunistickém Československu nespokojená a rozhodne se ilegálně opustit zemi, spolu s malým synem Jiřím. Dvojici při pokusu o přechod hranic chytnou a Štěpničková se dozvídá, že to celé byla past, kterou na ni připravila Státní bezpečnost. Štěpničkovou ihned zatknou a rozjíždí se kolotoč vyšetřování a výslechů.\n\n\n\n"}
{"id": "1566030", "url": "https://cs.wikipedia.org/wiki?curid=1566030", "title": "SK Přepychy", "text": "SK Přepychy\n\nSK Přepychy je fotbalový klub z obce Přepychy. Byl založen v roce 1933.\n\n"}
{"id": "1566037", "url": "https://cs.wikipedia.org/wiki?curid=1566037", "title": "Falémé", "text": "Falémé\n\nFalémé je řeka v západní Africe, která protéká na území Guineje, Mali a Senegalu. Je to levostranný a celkově největší přítok Senegalu. Délka toku činí 625 km. Povodí řeky má rozlohu 28 900 km².\n\nŘeka pramení v severovýchodní části pohoří Futa Džalon, na severu Guineje, v nadmořské výšce okolo 800 m. Tok Falémé směřuje převážně na sever až severozápad a z velké části tvoří přirozenou hranici mezi Senegalem a Mali. Na řece se nachází velké množství peřejí a vodopádů. Do Senegalu se vlévá zhruba 30 km proti proudu od Bakelu v nadmořské výšce 18 m.\n\n\nPrůměrný průtok řeky u ústí činí 200 m³/s. Nejnižší množství vody má v dubnu a v květnu, kdy téměř pravidelně vysychá. Nejvyšších vodních stavů dosahuje v srpnu a v září.\n\nPrůměrné měsíční průtoky řeky ve stanici Kidira v letech 1930 až 1989:\n\nPrůměrný průtok řeky ve stanici Kidira během let 1930 až 1989 činil 170 m³/s.\n"}
{"id": "1566038", "url": "https://cs.wikipedia.org/wiki?curid=1566038", "title": "TRIM5alpha", "text": "TRIM5alpha\n\nTripartitní motiv obsahující protein 5 známý také pod názvem RING finger protein 88 je protein z rodiny TRIM, kódováný genem TRIM5 u lidí umístěném na 11. chromozomu. Isoforma alpha tohoto proteinu TRIM5alpha slouží jako retrovirový restrikční faktor během časné retrovirové infekce. Trim5alpha v délce 493 aminokyselin je důležitou součástí antiretrovirové vrozené imunity, kterou v buňkách primátů zastávají ještě TRIM22, tetherin a rodina proteinů APOBEC.\n\nTRIM5alpha patří do rodiny proteinů TRIM (TRIpartite Motif containing protein). Tyto proteiny jsou tvořeny třemi doménami.\n\n\nC terminální doména TRIM5alpha je tvořena specifickou doménou SPRY nebo též B30.2 \n\nPo vstupu do hostitelské buňky dojde k rozpadu virové kapsidy a reverzní transkripci. TRIM5alpha je přítomen v cytoplazmě a rozpoznává motivy kapsidových proteinů. Kromě exogenního původu kaspidových proteinů může být jejich původ i z endogenních retrovirů. Ty mohou být rozpoznány díky TRIM5alpha také.\n\nNedávné studie ale ukazují, že ubiquitinilace nevede pouze k obyčejné degradaci a nejspíš k ní nevede vůbec, ale kromě přímé antivirové aktivity přispívá TRIM5a také k vrozené imunitní signalizaci v dendritických buňkách prostřednictvím ubikvitinace a aktivace komplexu TAK1 kinázy spojené s K63, která indukuje aktivaci transkripčních faktorů NF-KB a AP-1\n\nExistují tak hypotézy o možnosti indukce autoimunitních onemocnění právě díky interakce TRIM5alpha s kapsidovými proteiny endogenních retrovirů (především HERV-K) a zvýšení produkce zánětlivých cytokinů.\n"}
{"id": "1566040", "url": "https://cs.wikipedia.org/wiki?curid=1566040", "title": "Smil III. z Lichtenburka", "text": "Smil III. z Lichtenburka\n\nSmil III. z Lichtenburka (kolem 1295 – mezi 1310 a 1314) byl český šlechtic z žlebské větve rodu Lichtenburků.\n\nSmil III. z Lichtenburka se narodil jako syn předního českého šlechtice Jindřicha z Lichtenburka a jeho manželky Matyldy ze Žleb kolem roku 1295. Měl starší bratry Hynka Krušina I. z Lichtenburka a Václava Žlebského z Lichtenburka a mladšího bratra Čeňka Žlebského z Ronovce. V pramenech se objevoval pouze v březnu 1310, kdy s bratry figuroval na listině svého strýce Rajmunda z Lichtenburka, která povolovalo městu Brodu (dnešní Havlíčkův Brod) si vystavět kamenné hradby, což svědčí o tom, že Smil měl na Brodu zřejmě menší podíl. Po roce 1310 se však vytratil z pramenů a zřejmě zemřel. Možná zahynul násilnou smrtí v bojích při nástupu Lucemburků na český trůn.\n\nPečeť Smila III. z Lichtenburka se dochovala z roku 1310. Byla okrouhlá s průměrem 26 milimetrů a byla vyrobená z přírodního vosku. Na listině byla přivěšená bílo- nebo žluto-červeno-fialovými nitěmi. V poli měla gotický štít, v němž se nacházely zkřížené ostrve. Pole oddělovala linka. Vnější okraj byl linkovaný. Na pečeti gotickou majuskulou stál opis +S.ZMILOnIS. DE. LVCHTENBVRC.\n\n"}
{"id": "1566041", "url": "https://cs.wikipedia.org/wiki?curid=1566041", "title": "Dozulé", "text": "Dozulé\n\nDozulé je francouzská obec v departementu Calvados v regionu Normandie. Žije zde obyvatel.\n\n"}
{"id": "1566048", "url": "https://cs.wikipedia.org/wiki?curid=1566048", "title": "Grangues", "text": "Grangues\n\nGrangues je francouzská obec v departementu Calvados v regionu Normandie. Žije zde obyvatel.\n\n"}
{"id": "1566051", "url": "https://cs.wikipedia.org/wiki?curid=1566051", "title": "Charakteristika polohy", "text": "Charakteristika polohy\n\nCharakteristika polohy rozdělení pravděpodobnosti je ve statistice některá z charakteristik náhodné veličiny, která definuje polohu rozdělení v měřitelném prostoru formula_1 (pro jednoduchou náhodnou veličinu polohu distribuční funkce na ose x).\n\nCharakteristika polohy náhodného rozdělení s distribuční funkcí formula_2 je hodnota formula_3 funkce formula_4 definované na nějaké množině formula_5 distribučních funkcí, takové, že\n\nkde distribuční funkce formula_7 je definována vztahem\n\nTo znamená, že charakteristika polohy se při lineární transformaci náhodné proměnné musí transformovat stejným způsobem jako proměnná.\n\nNejpoužívanější charakteristikou polohy jednorozměrných rozdělení je střední hodnota, která však nemusí být definována pro každé rozdělení (viz Cauchyho rozdělení). Dalšími charakteristikami polohy jsou medián, modus a kvantily.\n\nMnoho charakteristik polohy charakterizuje střed náhodného rozdělení (střed necharakterizují kvantily); k dalším charakteristikám středu rozdělení patří geometrický průměr a harmonický průměr, které nejsou charakteristikami polohy.\n\n"}
{"id": "1566052", "url": "https://cs.wikipedia.org/wiki?curid=1566052", "title": "Činvat", "text": "Činvat\n\nČinvat je v zarathuštrismu most který vede z tohoto světa do posmrtného života a musí jej přejít duše zemřelého. Avestánsky je nazýván \"činuuatō pərətu-\"/\"Činvató-peretu\", středopersky \"činwad puhl\", což je tradičně překládáno jako „most oddělovatele“, ale jež se má podle iranisty Jeana Kellense překládat jako „most sběrače“ či „most sběratele“.\n\nPodle středoperských zdrojů leží mezi \"Čagád Í dáidíg\" „zákonitým shromážděním“ a \"Harborz var\" „ohradou Hará“ - obě místa jsou ztotožňována s mytickou horou Hará, a jeho jižní konec vede do ráje, zatímco severní do podzemního pekla. Je popisován vysoký a široký jako kopí, ale také úzký jako meč či ostrá břitva. Podle Vidévdádu jej střeží dva psi, podle Bundahišnu jeden – tento motiv se objevuje také v Indii.\n\nZemřelí se Činvatu dostavují čtvrtého úsvitu po své smrti a jsou doprovázeni Sróšou a Vahrámem, přičemž jsou ohrožováni různými dévy, a u vstupu na most je čeká soud vedený Mihrem (Mithrou), společně s Sróšou a Rašnem, podle jiné tradice Rašnem, Aštádem a Zámjazd. Poté co Rašn zváží skutky zemřelého – pokud byl ctnostným jeho \"dén\" se objeví v podobě mladé panny jež mu pomůže s překonáním mostu, pokud byl hříšným tak získá podobu staré babice a padne z mostu do pekla, pokud byly jeho činy morálně nejasné tak se dostane do \"hammistakánu\".\n\nMircea Eliade se domnívá že motiv mostu – pro spravedlivé širokého a pro hříšné úzkého, byl převzat z křesťanství, kde byl v 6. století již oblíben.\n"}
{"id": "1566053", "url": "https://cs.wikipedia.org/wiki?curid=1566053", "title": "Tuzi", "text": "Tuzi\n\nTuzi (v cyrilici: Тузи) je město v Černé Hoře. Nachází se podél hlavní silnice mezi městem Podgorica a albánským hraničním přechodem, jen pár kilometrů severně od jezera Skadar. Ve městě se nachází zdravotní středisko, základní škola „Mahmut Lekić“, střední škola „25. Máje“ a mateřská škola „Vina Vrbica“. Pozdější vývoj zahrnuje také fotbalový stadion, Korita, Jezero Rikavac a Vitoja, studnu v Traboinu nebo řeku Cijevnu. V centru města se nachází kostel sv. Antonína a mešita Qazimbeg.\n\nTuzi leží na severozápad od jezera Skadar, 10 km od Podgorice, 150 km od Dubrovníku (Chorvatsko) a 130 km do Tirany (Albánie). Nachází se uprostřed lesů a hor, které jsou dále spojeny s pohořím Prokletije.\n\nMěsto Tuzi leží mezi Podgoricí a jezerem Skadar. Albánská komunita Tuzi pochází z okolních kmenů Hoti, Gruda, Trieshi a Koja, které jsou součástí kmene Malësor. Když v průběhu 14. století přišli Osmani na Balkán, mnoho lidí ze zmíněných kmenů konvertovalo na islám, ale zůstali pevně ve vztahu ke svým katolickým příbuznými. Někteří z nich dostali nová příjmení od Otomanů, obvykle s muslimskými předponami, ale velká část z nich si ponechala svá původní příjmení, proto dnes existují albánské rodiny se stejnými příjmeními, ale odlišné náboženství (muslimské nebo katolické) jako například Gjokaj, Nikaj, Dreshaj atd. \n\nVe městě je fotbalový klub FK Dečić Tuzi.\n\nPodle sčítání lidu v roce 2011 mělo město Tuzi 4 748 obyvatel. Z toho zhruba polovina jsou Albánci, ale je zde také významné procento Bosňaků, muslimů a Černohorců. \n\nCelkem – 4 748\n\n"}
{"id": "1566054", "url": "https://cs.wikipedia.org/wiki?curid=1566054", "title": "Charakteristika náhodné veličiny", "text": "Charakteristika náhodné veličiny\n\nCharakteristika náhodné veličiny, charakteristika rozdělení pravděpodobnosti, statistika, zákon rozdělení apod. je v matematické statistice libovolná veličina, která charakterizuje rozdělení, obvykle pomocí jednoho nebo několika čísel.\n\nNěkteří autoři používají charakteristiku pouze ve významu statistika – jako měřitelná funkce definovaná na výběrovém prostoru.\n\nZa nejuniverzálnější charakteristiku bývá považována distribuční funkce, která existuje pro diskrétní i spojitá rozdělení pravděpodobnosti.\n\nCharakteristiky dělíme na charakteristiky polohy, charakteristiky variability\na charakteristiky tvaru, které popisují charakteristiky jako je šikmost a špičatost.\n\n"}
{"id": "1566055", "url": "https://cs.wikipedia.org/wiki?curid=1566055", "title": "Fluorid gallitý", "text": "Fluorid gallitý\n\nFluorid gallitý je sloučenina s chemickým vzorcem GaF. Je to bílý prášek s teplotou tání nad 1000 °C, sublimuje už při 950 °C. Má krystalovou strukturou FeF, atomy gallia mají oktaedrickou koordinaci. \n\nLze jej připravit reakcí fluoru nebo fluorovodíku s oxidem gallitým, příp. termickým rozkladem (NH)GaF.\n"}
{"id": "1566057", "url": "https://cs.wikipedia.org/wiki?curid=1566057", "title": "Hai Duong (provincie)", "text": "Hai Duong (provincie)\n\nHai Duong () je provincie na severu Vietnamu. Žije zde obyvatel. Hlavní město je Hải Dương.\n\nSousedí s provinciemi Bac Giang, Quang Ninh, městem Haiphong, Thai Binh, Hung Yen a Bac Ninh. Leží na severu Vietnamu v hustě osídleném regionu delty Rudé řeky, mezi velkými městy Hanoj a Haiphong. \n"}
{"id": "1566061", "url": "https://cs.wikipedia.org/wiki?curid=1566061", "title": "Okres Mendrisio", "text": "Okres Mendrisio\n\nOkres Mendrisio () je švýcarský okres v kantonu Ticino. Skládá se z 11 obcí a jeho správním centrem je město Mendrisio. V roce 2016 zde žilo 51 564 obyvatel.\n\n"}
{"id": "1566064", "url": "https://cs.wikipedia.org/wiki?curid=1566064", "title": "Charakteristika variability", "text": "Charakteristika variability\n\nCharakteristika variability rozdělení pravděpodobnosti je ve statistice některá z charakteristik náhodné veličiny majících vystihnout míru rozptýlení nebo variability rozdělení.\n\nCharakteristika variability náhodného rozdělení s distribuční funkcí formula_1 je hodnota formula_2 funkce formula_3 definované na nějaké množině formula_4 distribučních funkcí, takové, že pro všechny distribuční funkce formula_1, pro něž je charakteristika variability definována, a pro všechna formula_6 a formula_7 platí\n\nkde formula_9 je rostoucí funkce a distribuční funkce formula_10 je definována vztahem\n\nTo znamená, že charakteristika variability nesmí záviset na posunutí a při zmenšení měrové jednotky se se musí zvětšit.\n\nNejpoužívanější charakteristikami variability je rozptyl, směrodatná odchylka, mezikvantilové rozpětí, zobecněný rozptyl a elipsoid koncentrace.\n\n"}
{"id": "1566066", "url": "https://cs.wikipedia.org/wiki?curid=1566066", "title": "Loki (seriál)", "text": "Loki (seriál)\n\nLoki je připravovaný americký akční televizní seriál, natočený na motivy příběhů stejnojmenné postavy z komiksů vydavatelství Marvel Comics. Autorem seriálu, který je součástí franšízy a fikčního světa Marvel Cinematic Universe, je Michael Waldron. Objednání pořadu oznámily společnosti The Walt Disney Company a Marvel Studios 12. dubna 2019. Seriál má být uveden na službě Disney+ na jaře 2021, vzniknout má šest dílů.\n\nPo událostech filmu \"\" použije Loki Tesseract pro cestování časem a měnění historie lidstva.\n\n\n"}
{"id": "1566067", "url": "https://cs.wikipedia.org/wiki?curid=1566067", "title": "Barbora Hodačová", "text": "Barbora Hodačová\n\nBarbora Hodačová (* 18. srpna 1995 Teplice) je česká modelka a vítězka soutěže krásy Česká Miss 2019. Bude reprezentovat Česko na mezinárodní soutěži Miss Universe 2019. Závodně se věnovala basketbalu.\n\nHodačová se zúčastnila soutěže Miss 25. srpna 2019, v níž zvítězila, když porazila dalších 11 kandidátek a převzala titul po úřadující Lee Šteflíčkové. Chystá se reprezentovat Česko na soutěži Miss Universe 2019. \n\nStala se tváří charitativní nadace Hvězdy dětem, která se zaměřuje na pomoc dětem v dětských domovech.\n\nHodačová studuje na Právnické fakultě na Univerzitě Karlově. Jejím přítelem je automobilový závodník Richard Chlad.\n\n"}
{"id": "1566069", "url": "https://cs.wikipedia.org/wiki?curid=1566069", "title": "Kauza Síť", "text": "Kauza Síť\n\nKauza Síť (rusky \"Дело «Сети»\") je případ údajné teroristické skupiny, jejíchž sedm členů bylo 10. února 2020 ruským vojenským soudem odsouzeno k trestům od 6 do 18 let vězení. Jeden další údajný člen skupiny byl již předtím odsouzen ke třem letům, několik členů k 15. únoru 2020 ještě na rozsudek čeká. Obžalovaní i svědek byli k výpovědím donuceni mučením elektrickým proudem. Podle verze nezávislých novinářů byl případ proti mladým levicovým antifašistům vykonstruován. Protestní petice, kterou podepsalo již téměř tisíc vědců a novinářů, o případu říká: „Všechno, co víme o takzvané kauze Síť, poukazuje na fakt, že byla totálně zfalšována. Nezakrytě nespravedlivý rozsudek svědčí o úplné paralýze nezávislého soudnictví v naší zemi. Na rozdíl od vymyšlených ‚teroristických činů‘, které údajně ‚plánovali naplánovat‘ odsouzení, je verdikt v kauze Síť skutečným teroristickým činem, který zasazuje krutou ránu základům ruské státnosti.“ \n"}
{"id": "1566071", "url": "https://cs.wikipedia.org/wiki?curid=1566071", "title": "Rendzina", "text": "Rendzina\n\nRendzina (index RA) jedna z melanických půd. Vzniká na vápenatých a dolomitových substrátech. Je charakteristická velmi malým množstvím humusu. Příklady rendzinovitých půd jsou rendzina typická, rendzina litická, rendzina kambizemní, rendzina tanglová, rendzina sutinová a rendzina rubefikovaná.\n"}
{"id": "1566072", "url": "https://cs.wikipedia.org/wiki?curid=1566072", "title": "František Horečka", "text": "František Horečka\n\nFrantišek Horečka (25. března 1894 Frenštát pod Radhoštěm – 25. února 1976 Nový Jičín\n) byl český (moravský) spisovatel a malíř, valašský vlastivědný pracovník, regionální literární historik.\n\nNarodil se v rodině obuvníka ve Frenštátě Rajmunda Horečky a jeho manželky Terezie, rozené Krištofové. Vystudoval učitelský ústav v Příboře, učitelské povolání vykonával v Kunčicích pod Ondřejníkem a v Tiché u Frenštátu. Do první světové války byl povolán v roce 1915, sloužil na haličské a italské frontě.\n\nPo propuštění z vojenské služby učil na různých místech, naposledy ve Frenštátě pod Radhoštěm, kde žil i po odchodu do důchodu.\nDne 27. prosince 1924 se v Tiché oženil s Julií Fialovou. Jejich syn Svatopluk Horečka (1929–2006) byl redaktor a překladatel.\n\nVe většině svého díla se František Horečka věnoval Valašsku.\nDrobné práce Františka Horečky se objevovaly např. v ostravském měsíčníku \"Černá země\" a \"Lidových novinách\"\n\nFrantišek Horečka byl též příležitostný malíř. Příklady spisovatelů, kteří byli současně malíři, rozvedl ve studii zveřejněné v Rozpravách Aventina. V ní také popsal svůj vztah k malířství.\n\nKdyž byla v roce 2013 otevřena schránka, která byla uložena do podstavce sousoší Cyrila a Metoděje na Radhošti v roce 1931, byla v ní nalezena kniha Františka Horečky \"O památném Radhošti\".\n"}
{"id": "1566075", "url": "https://cs.wikipedia.org/wiki?curid=1566075", "title": "James Bragge", "text": "James Bragge\n\nJames Bragge (1833 South Shields, County Durham, Anglie – 17. července 1908 Wellington) byl dobře známý a uznávaný fotograf na Novém Zélandu v období od první poloviny do konce 19. století. Narodil se v Anglii a po třicítce se přestěhoval na Nový Zéland. Otevřel fotografické studio a také fotografoval na cestách po celé zemi. Jeho fotografická díla slouží jako záznam o vývoji země v této době. \n\nPodle Braggeho úmrtního listu se narodil v roce 1833 v South Shields v hrabství Durham v Anglii. Jeho otec, také James, pracoval jako architekt. Jméno jeho matky bylo Harriett (rozená Wigglesworth). V roce 1854, ve věku 21 let, se James Bragge junior oženil s Elizabeth Ann Fish. Měli dvě dcery. V roce 1900 se ve 67 letech znovu oženil s Lydií Segus Banfieldovou, která mu porodila další dceru. \n\nO Braggeovi je známo, že přišel na Nový Zéland v roce 1865. Za nedlouho po svém příchodu otevřel fotografické studio na Manners Street ve Wellingtonu . Toto studio bylo inzerováno jako „Akademie fotografického umění Nového Zélandu“. Během svého pobytu na Novém Zélandu podnikl Bragge nejméně dva výlety přes Rimutaka Range do Wairarapa a Manawatu District . V roce 1871 odcestoval se svou rodinou do Aucklandu . V roce 1879 se vrátil do Wellingtonu a otevřel studio v Lambton Quay, které fungovalo až do 90. let 20. století. Městská rada ve Wellingtonu pověřila Bragga, aby pořídil různé fotografie Wellingtonu, na mezinárodní výstavu v Melbourne v roce 1880. Zemřel ve Wellingtonu 17. července 1908. \n\nV jeho raném životě byl Bragge profesí řemeslník, pracoval jako truhlář a vyráběl nábytek. Teprve s technologickým pokrokem se mohl na počátku šedesátých let zabývat fotografováním. Je těžké zjistit, jak rozvíjel své dovednosti ve fotografii. Podobně jako mnoho fotografů v začátcích působil i jako studiový portrétní fotograf. Později cestoval kolem dolního severního ostrova s temnou komorou v kočáru taženém koňmi. Cestoval do malých měst a fotografoval místa, z nichž některé včetně místních lidí. Zdá se, že z fotografií udělal pohlednice a prodával je měšťanům. Ti pak tyto pohlednice posílali svým zvědavým příbuzným a známým v Anglii, jaký je Nový Zéland. Jeho fotografická dovednost je velmi patrná na mnoha fotografiích, které pořídil během expedic do geografické oblasti Wairarapa. William Main ve své knize \"Bragge's Wellington a Wairarapa\" uvádí: „Pouliční scény z roku 1869 nejsou vzácné, ale ty plné lidí jsou.“ To může vysvětlit zájem o Braggeovy fotografie. Široká paleta jeho fotografií zahrnovala postavy lidí. \n\n\"V roce 1876 Bragge poprvé zapřáhl za koně mobilní temnou komoru a cestoval na sever směrem k Wairarapě, přičemž cestou fotografoval. Tato výstavní místa jako Danniverke, Norsewood a Eketahuna, kde byly vyčištěny obrovské plochy země a byly budovány silniční mosty a osady. Braggeovy fotografie byly okamžitě oblíbené u publika ve Wellingtonu, které je vidělo jako představující pokrok. A dnes jsou to cenné záznamy o procesu osidlování.“ \n"}
{"id": "1566078", "url": "https://cs.wikipedia.org/wiki?curid=1566078", "title": "Mistrovství světa v biatlonu 1979", "text": "Mistrovství světa v biatlonu 1979\n\nMistrovství světa v biatlonu 1979 se konalo od 2. do 5. února 1979 na biatlonovém stadionu Chimegau Arena ve Německém Ruhpoldingu (vlastní závody probíhaly od 15. do 18. února). \n\nJednalo se o 18. ročník mistrovství světa v biatlonu. Výsledky závodů na šampionátu se započítávaly do celkového pořadí světového poháru.\n\nNa mistrovství byl nejúspěšnější Východoněmecký tým, který získal celkem 3 medaile, z toho tři zlaté. Největší zásluhu na tom měl Klaus Siebert, který zvítězil ve vytrvalostním závodu. Navíc obsadil první místo s mužskou štafetou a stal se tak nejúspěšnějším závodníkem mistrovství. Největším překvapením mistrovství bylo druhé místo Nora Odda Lirhuse ve sprintu podobně jako bronzová medaile Itala Luigiho Weisse také ze sprintu. Zklamání naopak přineslo mistrovství domácího Eberharda Rösche, který získal jen jednou zlatou medaili za štafety. Zcela bez medaile pak zůstal Heinz Böttcher, 7. muž světového poháru. \n\nPro československé reprezentanty bylo toto mistrovství medailově neúspěšné. v prvním závodě – vytrvalostním závodě, obsadil Jaromír Šimůnek 6. místo. Jaromír Šimůnek 7. místo ze sprintu a 8. místo ze štafet, společně s Janem Suchánkem, Pavlem Zelinkou a Zdeňkem Pavlíčkem.\n\nNa programu šampionátu bylo celkem 3 závody. Muži sprinty, vytrvalostní závody a štafety. \n\n"}
{"id": "1566079", "url": "https://cs.wikipedia.org/wiki?curid=1566079", "title": "Icoana", "text": "Icoana\n\nIcoana je rumunská obec v župě Olt. Žije zde obyvatel. Administrativní součástí obce jsou i dvě okolní vesnice.\n\n\n"}
{"id": "1566083", "url": "https://cs.wikipedia.org/wiki?curid=1566083", "title": "Kunova Teplica", "text": "Kunova Teplica\n\nKunova Teplica je obec na Slovensku. Leží v okrese Rožňava v Košickém kraji. Žije zde obyvatel.\n\n"}
{"id": "1566084", "url": "https://cs.wikipedia.org/wiki?curid=1566084", "title": "Pleystein", "text": "Pleystein\n\nPleystein (česky \"Oloví\") je německé město v okrese Neustadt an der Waldnaab v Horní Falci ve spolkové zemi Bavorsko. \n\nPleystein leží v Hornofalckém lese rozložený na březích potoku Zottbach. Nejvyšším bodem katastru obce je poutní vrch Fahrenberg s nadmořskou výškou 801 metrů ležící severozápadním směrem. \n\nPleystein sousedí s následujícími obcemi: na severu s Georgenbergem, na východě s Waidhausem, na jihovýchodě s Eslarnem, na jihu s Moosbachem, na západě s Wohenstraussem a na severozápadě s Waldthurnem. \n\nObec Pleystein má 29 místních částí:\n\nOsada byla poprvé písemně zmíněna roku 1242, ale již tou dobou v ní stál na křemencové skále malý hrad. V druhé polovině 13. století se Pleystein stal majetkem zemských hrabat z blízkého Leuchtenbergu.\n\nCísař Ludvík Bavor udělil Pleysteinu roku 1331 tzv. norimberská městská práva. V roce 1395 byla založena městská farnost sv. Zikmunda. V roce 1400 bylo město dobýváno falckými oddíly, část města byla obsazena, hrad a město přilehlé ke křemencové skále ale odolaly. Obránci – leuchtenberský landkrabě a jeho syn – ale museli propustit zajaté měšťany města Neustadt. Během husitských nájezdů bylo město třikrát zničeno. \n\nZa třicetileté války obsadil v roce 1634 město se svými oddíly chorvatský plukovník Marco Corpes, vypálil 48 domů včetně radnice. Téhož roku město zdecimovala morová nákaza. \n\nV 19. století měl Pleystein smůlu na požáry, v roce 1848 shořelo 8 usedlostí, v roce 1852 celých 55 domů a v roce 1899 11 domů a další hospodářská stavení. \n\nNejvětší katastrofa postihla Pleystein 10. července 1901. Od malého ohýnku v městském příkopě chytlo téměř celé město, 72 budov včetně obou kostelů. Po druhé světové válce se výrazně zvýšil počet obyvatel, šlo především o příchozí uprchlíky ze sudetského pohraničí. Dnes má Pleystein přibližně 2700 obyvatel. Od roku 1957 má Pleystein status výletního letoviska. \n\n\n"}
{"id": "1566086", "url": "https://cs.wikipedia.org/wiki?curid=1566086", "title": "Čeněk Žlebský z Ronovce", "text": "Čeněk Žlebský z Ronovce\n\nČeněk Žlebský z Ronovce (kolem 1295 − mezi 1310 a 1314) byl český šlechtic z žlebské větve rodu Lichtenburků, syn Jindřicha z Lichtenburka a přívrženec českého krále Jindřicha Korutanského.\n\nČeněk Žlebský z Ronovce se narodil jako syn předního českého šlechtice Jindřicha z Lichtenburka a jeho manželky Matyldy ze Žleb kolem roku 1295. Měl starší bratry Hynka Krušina I. z Lichtenburka, Václava Žlebského z Lichtenburka a Smila III. z Lichtenburka. Poté co si s nimi na počátku 14. století rozdělil majetek, zůstal mu hrad Ronovec s městečkem Bělou. V pramenech se Čeněk objevoval pouze v březnu 1310, kdy s bratry figuroval na listině svého strýce Rajmunda z Lichtenburka, která povolovala městu Brodu (dnešní Havlíčkův Brod) si vystavět kamenné hradby.\n\nČeněk i jeho bratři se politicky přidržovali svého strýce Oldřicha z Lichtenburka. Spolu s Oldřichem byl Václav i se svými bratry velkým přívržencem českého krále Jindřicha Korutanského. V červenci 1310 byl Václav přítomen u složení přísahy věrnosti svým strýcem Oldřicha a jeho synem Jindřichem králi Jindřichu Korutanskému. Jindřich Korutanský byl však ještě téhož roku nakonec poražen a vyhnán z Čech Janem Lucemburským, jenž se následně stal novým českým králem. Po roku 1310 se Čeněk vytratil z pramenů a v roce 1314 již byl prokazatelně po smrti. Podle pramenů zemřel na poranění šípem při válce s Rakouskem. Zřejmě se jednalo o menší a soukromou pohraniční válku, ve které mohl pomáhat svým moravským příbuzným Bítovským z Lichtenburka. Protože jeho manželství s jistou Anežkou zůstalo bezdětné, Čeňkovy statky zdědil jeho synovec Hynek Žlebský z Lichtenburka.\n\nPo smrti Čeňkova otce Jindřicha z Lichtenburka si Lichtenburkové roku 1296 rozdělili své panství. Dosud totiž žili v majetkovém nedílu. Čeněk se svými bratry z lichtenburského panství získal polovinu Brodu (dnešní Havlíčkův Brod) s jeho doly, hrad Ronovec s městem Bělou, žlebské panství a území v Dolním Poohří). K dalšímu dělení majetku mezi syny Jindřicha z Lichtenburka došlo nejpozději do pěti let, když dospěl Čeňkův starší bratr Václav. Čeňkovi po tomto druhém dělení zůstaly pouze městečko Bělá a hrad Ronovec, ke kterému patřila Dolní Krupá, Čachotín, Horní Krupá, Rozsochatec, Cibotín a Kojetín, u kterého se patrně naházely štoly na dolování stříbra. Cibotín Čeněk však před smrtí daroval pohledskému klášteru. Čeněk měl malý podíl zřejmě i na lichtenburském panství na Havlíčkobrodsku, což byla díky místním stříbrným dolům neobyčejně výnosná oblast. Centrum jejich dominia v této lokalitě tvořilo město Brod (dnešní Havlíčkův Brod). Ke Brodu patřila řada vesnic a soustava dvorů a mlýnů. Těžilo se zde především v povodí potoků Šlapanky a Žabince, kde se štoly nacházely u Petrkova, Svatého Kříže a Vysoké. I přestože hornictví v okolí Brodu mělo vlastní správu překrývající se s městskou správou, výtěžek z těchto dolů si nárokovali Lichtenburkové, ačkoli kontrolu nad všemi doly měl mít formou horního regálu král. Ložiska stříbra se však za Čeňkova života postupně vyčerpávala.\n\n"}
{"id": "1566087", "url": "https://cs.wikipedia.org/wiki?curid=1566087", "title": "Loki (rozcestník)", "text": "Loki (rozcestník)\n\nLoki může být:\n"}
{"id": "1566089", "url": "https://cs.wikipedia.org/wiki?curid=1566089", "title": "Llagostera", "text": "Llagostera\n\nLlagostera je obec v provincii Girona v Katalánsku na severovýchodě Španělska. Žije zde obyvatel.\n\nObec leží přibližně 15 km jihovýchodně od Girony a 10 km severozápadně od pobřeží Středozemního moře.\n\n"}
{"id": "1566090", "url": "https://cs.wikipedia.org/wiki?curid=1566090", "title": "Dunajsko-jadranská železnice", "text": "Dunajsko-jadranská železnice\n\nTzv. Dunajsko-jadranská železnice, nebo také Transbalkánská železnice byl projekt zamýšlené železniční trati, která měla na počátku 20. století spojovat území tehdejšího Srbska a současné Albánie. Trať nebyla nikdy ve své finální podobě nikdy realizována. \n\nTrať měla být vedena z rumunské hranice od břehů Dunaje přes území Srbska směrem do severní Albánie. Ukončena měla být buď v přístavu Drač, nebo Shëngjin (italsky \"San Giovanni di Medua\"). Konkrétně měla být vedena z města Prahovo (nebo Kladovo) na břehu řeky Dunaje přes města Negotin, Zaječar, Knjaževac a Niš, dále potom směrem přes Kosovo (Merdare, Priština a Prizren) do Albánie, nejspíše údolími řek buď Drin a nebo Mati. Trať přes východ Srbska byla skutečně ještě před první světovou válkou postavena a zprovozněna. \n\nTrasování železnice přes severní Albánii bylo vnímáno díky dlouhým údolím jako nejvhodnější. Možnost vést dráhu na území Černé Hory byla zamítnuta vzhledem k extrémní stavební náročnosti úseků hor s výškou převyšujících 1000 m. \n\nProjekt železnice se objevil již v závěru 19. století (v roce 1896). Tehdy srbský parlament (skupština) schválil realizaci tratě ve východním Srbsku. Později v roce 1901 se Rusko diplomaticky zasadilo o výstavbu trati směrem dále na jih a západ, neboť ruská vláda zjistila, že trať by pomohla zbavit se závislosti ruských lodí na plavbě úžinami Bospor a Dardanely. Neposkytlo však Srbsku půjčku na výstavbu trati.\n\nVýznam tohoto projektu vzrostl po bosenské krizi a především obchodní válce v téže době. Srbsko získalo na trati eminentní zájem a začalo ji připravovat spolu s ruskými odborníky. Na přelomu 1. a 2. dekády 20. století představovala pro Srbsko možnost ekonomicky se odpoutat od Rakousko-Uherska a získat přístup k mezinárodnímu obchodu pomocí přístavu. Umožnit měla především zahraniční obchod s Francií, na kterou se Srbskou po roce 1908 nově orientovalo. \n\nPo vypuknutí první balkánské války a ústupu Osmanské říše z Balkánu získala trať i strategický význam. Měla zajistit i územní expanzi Srbska směrem k pobřeží Jaderského moře. Srbská vláda kladla po nějakou dobu důraz na to, aby severoalbánské pobřeží skutečně ovládla, a to i pře to, že evropské mocnosti s tímto krokem nesouhlasily. Trať mohla být proto vybudována v rámci úzkého srbského koridoru, nebo měla být pod mezinárodní správou. Srbští průmyslníci viděli v trati možnost průmyslového rozvoje severní Albánie a vytvoření nových odbytišť. \n\nEvropské mocnosti, především Rakousko-Uhersko, nakonec měly v regionu vlastní zájmy a srbský zájem na záboru dalšího balkánského území odmítly s tím, že v území severní Albánie žádné srbské obyvatelstvo nežije. Srbská vláda následně své zájmy přehodnotila s tím, že by území severu Albánie nebyla schopna efektivně spravovat.\n\nV září 1914 podepsala srbská vláda smlouvu s Essadem Pashou, že výměnou za výstavbu dráhy na území Albánie podpoří jeho instalaci do funkce hlavy státu nově vzniklé Albánie. Trať měla vést ze Srbska nově do přístavního města Drač ve střední Albánii, kde se dočasně nacházelo hlavní město tohoto mladého balkánského státu (než bylo přesunuto do Tirany. Vzhledem k první světové válce a především politickým změnám v Albánii však k výstavbě trati nikdy nedošlo. \n\nPo skončení první světové války došlo k rozsáhlým změnám hranic na území Balkánu a Království Srbů, Chorvatů a Slovinců získalo přístup k Jaderskému moři od přístavu Rijeka v Dalmácii až po Ulcinj na jihu Černé Hory, čímž potřeba výstavby dráhy do Albánie přestala mít význam. V druhé polovině 20. století byla trať z Bělehradu na pobřeží Jaderského moře skutečně postavena, a to do přístavu Bar v Černé Hoře. \n\n"}
{"id": "1566091", "url": "https://cs.wikipedia.org/wiki?curid=1566091", "title": "Mistrovství světa v biatlonu 1981", "text": "Mistrovství světa v biatlonu 1981\n\nMistrovství světa v biatlonu 1981 se konalo od 10. do 15. února 1981 na biatlonovém stadionu ve finském Lahti (vlastní závody probíhaly od 12. do 15. února).\n\nJednalo se o 18. ročník mistrovství světa v biatlonu. Výsledky závodů na šampionátu se započítávaly do celkového pořadí světového poháru.\n\nNa mistrovství byl nejúspěšnější Východoněmecký tým, který získal celkem 3 medaile, z toho dvě zlaté. Největší zásluhu na tom měl Frank Ullrich, který zvítězil ve sprintu a ve štafetách. Navíc obsadil druhé místo z vytrvalostního závodu a stal se tak nejúspěšnějším závodníkem mistrovství. Největším překvapením mistrovství bylo vítězství Fina Heikkiho Ikoly ve vytrvalostním závodě podobně jako bronzová medaile Francozuze Yvona Mougela ze sprintu. Zklamání naopak přineslo mistrovství domácího Keja Kuntoly, který byl zcela bez medaile. Zcela bez medaile pak zůstal Erik Kvalfoss, 3. muž světového poháru.\n\nPro československé reprezentanty bylo toto mistrovství medailově neúspěšné. Ve vytrvalostním závodě odsadil nejlepší čechoslovák Pavel Zelinka na 22. místě. Ve sprintu byl nejlepší Pavel Zelinka 17. A ve štafetách byli Jaromír Šimůnek, Josef Skalník, Zdeněk Hák a Pavel Zelinka na 7. místě.\n"}
{"id": "1566097", "url": "https://cs.wikipedia.org/wiki?curid=1566097", "title": "Bianco", "text": "Bianco\n\nBianco může znamenat:\n\n"}
{"id": "1566100", "url": "https://cs.wikipedia.org/wiki?curid=1566100", "title": "Ben Cauchi", "text": "Ben Cauchi\n\nBen Cauchi (* 1974, Auckland, Nový Zéland) je novozélandský fotograf, specializující se na použití historických fotografických technik, zejména mokrého kolodiového nebo ambrotypického procesu.\n\nCauchi studoval na Massey University, kterou absolvoval v roce 2000. V roce 2007 absolvoval University of Otago Frances Hodgkins Fellow a v roce 2011 se zúčastnil rezidence Rity Angus Cottage ve Wellingtonu. V témže roce vyhrál cenu New Zealand Arts Foundation New Generation. V následujícím roce se stal členem Kreastlerhaus Bethanien Creative New Zealand Berlin Visual Art Residency v Künstlerhaus Bethanien a nyní tráví většinu svého času v Berlíně. Vystavoval na celém Novém Zélandu od roku 2001 a také v Austrálii, Velké Británii, Francii, Německu a Spojených státech.\n\n"}
{"id": "1566102", "url": "https://cs.wikipedia.org/wiki?curid=1566102", "title": "Vodní elektrárna Vau i Dejës", "text": "Vodní elektrárna Vau i Dejës\n\nVodní elektrárna Vau i Dejës (albánsky Hidrocentrali i Vaut të Dejës) se nachází na řece Drin v severní Albánii, v blízkosti stejnojmenné obce. Byla vybudována na výstupu řeky Drin z hlubokého horského údolí, nedaleko od města Skadaru. Přehrada je součástí drinské kaskády.\n\nVodní nádrž má vzdutí 76 metrů nad přirozenou hladinou řeky. Jezero se táhne až k obci Palaj-Gushta, kde se nachází další vodní elektrárna.\n\nVodní elektrárnu tvoří dvě hráze (západní a východní), u východní (kratší) hráze se nachází samotná elektrárna. Tu tvořilo také pět turbín, které byly pořízeny z Čínské lidové republiky. Přehrada byla budována na přelomu 60. a 70. let 20. století. Dokončena byla roku 1973. Celkový výkon elektrárny činí 260 MW. Na počátku 21. století byla obnova vybavení elektrárny svěřena chorvatské společnosti Končar. Obnova byla zakončena roku 2012 a stála 18 milionů eur.\n\n"}
{"id": "1566105", "url": "https://cs.wikipedia.org/wiki?curid=1566105", "title": "Bjørn Magnussen", "text": "Bjørn Magnussen\n\nBjørn Magnussen (* 2. ledna 1998 Trondheim) je norský rychlobruslař.\n\nOd roku 2014 startoval ve Světovém poháru juniorů, na juniorském světovém šampionátu debutoval v roce 2015. Do seniorského Světového poháru nastoupil na podzim 2017 a počátkem roku se poprvé představil na Mistrovství Evropy. Na kontinentálním šampionátu 2020 získal stříbrnou medaili v týmovém sprintu, v téže disciplíně získal bronz na Mistrovství světa 2020.\n\n"}
{"id": "1566108", "url": "https://cs.wikipedia.org/wiki?curid=1566108", "title": "Reijo Ruotsalainen", "text": "Reijo Ruotsalainen\n\nReijo Ruotsalainen (* 1. dubna 1960 Oulu) je bývalý finský lední hokejista hrající na pozici obránce. Díky rychlosti a herní inteligenci se v obraně uplatnil navzdory drobnější postavě (173 cm a 75 kg) a pro své ofenzivní schopnosti byl často nasazován na přesilovky. Byl známý pod přezdívkou Rexi. Po ukončení aktivní činnosti se stal trenérem.\n\nJe odchovancem klubu Kärpät Oulu, za který hrál od roku 1977 finskou nejvyšší soutěž. V roce 1981 získal s Kärpätem premiérový mistrovský titul. Poté odešel do National Hockey League, kde odehrál sedm sezón a 532 zápasů. V letech 1981 až 1986 hrál za New York Rangers, pak odešel do Edmonton Oilers, s nimiž získal v letech 1987 a 1990 Stanley Cup, krátce působil také v New Jersey Devils. V Evropě působil v HV 71, Tappaře, KalPa, SC Bern (mistr Švýcarska 1989, 1991 a 1992) a ZSC Lions. Kariéru ukončil v roce 1998 v Kärpätu.\n\nHrál za Finsko na mistrovství Evropy juniorů v ledním hokeji 1976 (třetí místo) a 1977 (čtvrté místo) a na mistrovství světa juniorů v ledním hokeji 1977 (čtvrté místo), 1978 (šesté místo), 1979 (čtvrté místo) a 1980 (druhé místo). Na seniorské úrovni se zúčastnil pěti světových šampionátů: 1978 (sedmé místo), 1979 (páté místo), 1981 (šesté místo), 1985 (páté místo) a 1989 (páté místo). Startoval také na Kanadském poháru v letech 1981 a 1987, v obou případech skončil jeho tým na posledním šestém místě. Byl členem mužstva, které na olympiádě v Calgary v roce 1988 skončilo druhé a vybojovalo tak pro finský hokej vůbec první medaili z vrcholné mezinárodní akce.\n\n\n"}
{"id": "1566109", "url": "https://cs.wikipedia.org/wiki?curid=1566109", "title": "Șerbănești", "text": "Șerbănești\n\nȘerbănești je rumunská obec v župě Olt. Žije zde obyvatel. Administrativní součástí obce jsou i dvě okolní vesnice.\n\n\n"}
{"id": "1566110", "url": "https://cs.wikipedia.org/wiki?curid=1566110", "title": "Odin By Farstad", "text": "Odin By Farstad\n\nOdin By Farstad (* 1. prosince 1997 Malvik) je norský rychlobruslař a shorttrackař.\n\nV rychlobruslařském Světovém poháru juniorů závodil od roku 2014, od dva roky později se představil také na juniorském světovém šampionátu. Od roku 2017 působil v neoseniorském Světovém poháru. Do seriálu seniorského Světového poháru v rychlobruslení vstoupil v roce 2019. Z Mistrovství Evropy 2020 si přivezl stříbrnou medaili z týmového sprintu a v téže disciplíně získal bronz také na Mistrovství světa 2020.\n\nVěnuje se také short tracku, v roce 2018 startoval na Mistrovství Evropy.\n\n"}
{"id": "1566112", "url": "https://cs.wikipedia.org/wiki?curid=1566112", "title": "Ministerstvo veřejných prací Československa", "text": "Ministerstvo veřejných prací Československa\n\nMinisterstvo veřejných prací Československa sídlilo v Praze na Smíchově.\n\nC. k. ministerstvo veřejných prací (Ministerium für öffentliche Arbeiten Wien) bylo zřízeno dne 21. března 1908. Zákonem č. 2/1918 Sb. z. vznikl Nejvyšší správní úřad veřejných prací, který byl následné přejmenován na ministerstvo. Ministerstvo zaniklo roku 1942.\n\n"}
{"id": "1566117", "url": "https://cs.wikipedia.org/wiki?curid=1566117", "title": "Korejovce", "text": "Korejovce\n\nKorejovce jsou obec na Slovensku. Leží v okrese Svidník v Prešovském kraji. Žije zde obyvatel.\n\n\n"}
{"id": "1566119", "url": "https://cs.wikipedia.org/wiki?curid=1566119", "title": "Adam Vincent Bartoš", "text": "Adam Vincent Bartoš\n\nAdam Vincent Bartoš (* Frýdek-Místek) je český moderátor a úspěšný absolvent umělecké školy, oboru fotografie.\n\nAdam Vincent Bartoš vystudoval obor fotografie na SŠOS Vizovice se zaměřením na multimédia. S úspěchem se reprezentoval v několika celostátních i mezinárodních soutěžích. \n\nJiž během studií se zajímal o práci v rozhlase. Po úspěšném absolvování roční stáže v Českém rozhlase v Ostravě byl přijat na pozici moderátora do Rádia Rubi, kde mívá na starost odpolední vysílání. Během roku 2019 byli moderátoři tohoto rádia osloveni společností Transdev Morava, aby namluvili pár zastávek za účelem výběru nového hlasatele, který by nahradil do té doby hlásící Dagmar Hazdrovou. Vybrán byl právě Adam Vincent Bartoš, který je od ledna 2020 slyšet ve všech vozech Transdev Morava.\n"}
{"id": "1566125", "url": "https://cs.wikipedia.org/wiki?curid=1566125", "title": "Upíří fotbal", "text": "Upíří fotbal\n\nUpíří fotbal (v anglickém originále Friday Night Bites) je třetí díl první řady amerického televizního seriálu \"Upíří deníky\". Premiérově byl vysílán 24. září 2009 na stanici The CW, v ČR byl vysílán 4. června 2012 na stanici Nova. Scénář epizody napsali Barbie Kligman a Bryan M. Holdman, režíroval ji John Dahl.\n\nCaroline (Candice Accola) se probudí po noci, kterou strávila s Damonem (Ian Somerhalder), aby našla na krku stopy kousnutí. Pokouší se utéct ze svého pokoje, než ji Damon uslyší, ale zmaří její pokus a znovu na ni zaútočí.\n\nBonnie (Kat Graham) se obává o tom, že Elena (Nina Dobrev) bude se Stefanem (Paul Wesley) po špatném pocitu, který dostala, když se dotkla jeho ruky. Snaží se rozmluvit Eleně vztah se Stefanem, ale Elena není přesvědčena a místo toho uspořádá večeři v jejím domě, kde Bonnie dostane šanci lépe poznat Stefana a vidět, že s ním není nic špatného. \n\nVicki (Kayla Ewell) pozve Jeremyho (Steven R. McQueen) na koncert jako kamaráda. On se však rozzlobí, protože chce být víc než její přítel a z frustrace ji obviňuje, že s ním spala jen kvůli drogám.  \n\nTyler (Michael Trevino) má spadeno na Matta (Zach Roerig) pro jeho nedostatek jednání, protože Elena a Stefan se znatelně sbližují. Když Tyler hodí na Stefanovu hlavu fotbalový míč ve snaze z něj udělat hlupáka, Stefan ho obratně chytí a každého překvapí. Elena navrhuje, aby se Stefan připojil k fotbalovému týmu, aby se spřátelil, což Stefan dělá, i když na začátku není příliš pozitivní z tohoto nápadu. Stefan žádá pana Tannera (Benjamin Ayres), aby ho nechal připojit do týmu, ale pan Tanner říká ne, protože ho Stefan ve třídě historie ztrapnil. Ale pan Tanner ho to nechal zkusit a byl ohromen jeho dovednostmi, takže nechá Stefana připojit se k týmu. Mezitím při tréninku roztleskávaček Caroline přijde pozdě, kvůli Damonovi a Elena pokazí sestavu a nakonec přestane a dívá se, jak Stefan hraje fotbal. \n\nElena a Bonnie připravují večeři a čekají na Stefana. Bonnie řekne Eleně, že pořád vidí čísla 8, 14 a 22, ale neví, co to znamená. Stefan dorazí, ale večeře je nepříjemná, dokud Elena nezmíní, že Bonnieina babička tvrdí, že jejich rodina jsou čarodějnice, pocházející ze Salemu. Stefan říká Bonnie, že její rodinné dědictví čarodějnic je něčím, na co může být hrdá a Bonnie se kolem Stefana cítí pohodlněji. \n\nCaroline a Damon nečekaně přijdou a Stefan se snaží přesvědčit Elenu, aby ho do domu nepozvala, ale neposlouchá ho. Během večerní konverzace Damon zašifruje komentář, který odkazuje na jejich minulost s Katherine. Elena hádá, že Damon také miloval Katherine a překvapila ho tím, že vyjádřila soucit s tím, že ji také ztratil. Mezitím Stefan potvrzuje své podezření, že se Damon krmí na Caroline a pokouší se ho přesvědčit, že lidé nemají být používáni jako hračky. Damon v reakci Stefanovi připomněl, že byl pozván do Elenina domu, a že se může vrátit kdykoli chce a dělat si co chce. Vrátí se večer a vtrhne do jednoho z Eleniných snů. \n\nStefan přemýšlí, jak přimět Damona, aby viděl svou vlastní lidskost a jak ochránit Elenu. Na fotbalovém zápase jí dá náhrdelník se sporýšem, takže ji Damon nebude moct ovlivnit. Před zápasem pan Tanner přednáší řeč, která vyzdvihuje Stefanův talent a rozzuří Tylera. Opilý Jeremy útočí na Tylera kvůli způsobu, jakým zachází s Vicki a mezi nimi probíhá boj. Stefan se ho pokusí roztrhnout, ale řízne se do ruky. Elena vidí jeho zraněnou ruku, ale když se ho pokusí zkontrolovat, rána je již uzdravena, takže ho podezřívá. Toto podezření vede Elenu k tomu, že se zeptá Bonnie o jejím zvláštním pocitu, který dostala ze Stefana a Bonnie jí řekne, že to bylo jako smrt. \n\nDamon sleduje Elenu k jejímu autu a pokouší se ji ovlivnit, a pak se ji snaží políbit. Elena mu dá facku a připomene mu, že není Katherine. Damon zjistí, že náhrdelník, který jí dal Stefan obsahuje sporýš, a proto ji nedokázal ovlivnit. Postaví se Stefanovi a hrozí tím, že Eleně ublíží. Stefan mu říká, že bez ohledu na to, jak se snaží být tvrdý, má v sobě stále lidskost. Aby Damon prokázal, že se mílí, zabije pana Tannera před jeho očima. \n\nMatt objeví tělo pana Tannera a volá o pomoc. Když sanitka odvezla tělo, Bonnie šokovaně sleduje, když vidí značku pro budovu 8, číslo 14 na poznávací značce a parkovací místo 22, kde byl zabit pan Tanner, tři čísla, která viděla celý den. \n\nElena je večernými událostmi zmatená a rozrušená a Stefan ji ujišťuje, že budou v pořádku. Stefan po tom, co se stalo je přesvědčen, že v Damonovi nezbývá nic dobrého a že musí být zastaven. Zatímco Damon je v Elenině pokoji a sleduje jívpři spaní, (naznačuje tím, že pro ni může mít nějaké city), ale odchází právě v tu chvíli, kdy se probouzí.\n\nV epizodě „Upíří fotbal“ zazní písně:\n\n\nVe svém původním americkém vysílání bylo „Friday Night Bites“ sledováno 3,81 milionu lidmi. Počet mírně stoupl o 0,03 od předchozí epizody. \n\n„Upíří fotbal“ obdržel kladné recenze, z nichž některé komentovaly chemii mezi Damonem a Elenou.  \n\nLucia z Heroine TV uvedla, že to byla její oblíbená epizoda: „Třetí epizoda je moje oblíbená epizoda z Upířích deníků. Upíři plus páteční noční světla? Smrt nejvíce nepříjemného charakteru v televizi? Sladký Matt oponuje Tylerovi a spřátelení se se Stefanem? Co se nedá milovat? Jsem velmi šťastný divák. “ \n\nLauren Attawayová ze Star Pulse dala epizodě hodnocení B a řekla, že „velkou událostí epizody byl Stefan, který se připojil k fotbalovému týmu.“ \n\nRobin Franson Pruter z Forced Viewing ohodnotil epizodu 3/4 s chválením charakteru Damona: „Ačkoli série zatím nezasáhla svůj krok, tato epizoda představuje zlepšení oproti prvním dvěma, z velké části v důsledku vývoje postavy Damona Salvatora. Postava se objevuje jako jeden z nejpůvabněji složitých v televizi ve dvou pěkně vedle sebe postavených scénách na večeři Eleny. [...] Práce na Damonovi tuto epizodu povýší nad její předchůdce a tuto postavu a všechno jeho charisma a rozpory budou nést sérii přes příštích pár epizod “\n\nPopsugar dal dobrou recenzi epizodě a uvedl: „Jsem docela poblázněný – s třetí epizodou „Upíří fotbal“ se deníky staly jedním z mých favoritů na podzim. [...] Jsem opravdu zaujatý v příštích několika epizodách – Chci se dozvědět více o tomto milostném trojúhelníku Katherine-Damon-Stefan a překvapivě Bonnie. “ Také komentovala chemii mezi Damonem a Elenou: „... sexuální napětí mezi Elenou a Damonem je mimo kontrolu, přestože to odmítá. Její chemie se Stefanem je také skvělá, ale dynamika Damona a Eleny je hodná Erica a Sookie na jiné upírské show [True Blood]. “\n\nZeba z Two Cents TV poskytla epizodě dobré hodnocení a uvedla, že se jedná o krok nahoru od minulého týdne. Zeba také komentovala chemii mezi Damonem a Elenou a porovnávala ji s trojúhelníkem show True Blood: „Dynamika mezi nimi je zatraceně zajímavá – Damon se evidentně snaží hrát na predátora, manipulátora, ale Elena může vidět téměř skrz jeho fasádu. Nějak se jí podaří přinést něco pololidského v něm. [...] Věci se konečně zvedají, pokud jde o vývoj scénáře a charakterů a nemůžu se dočkat, až uvidím, kam příběh Damona a Eleny půjde. Celá situace velmi připomíná Beel / Sookeh / Eric z True Blood. “ \n\nTiffany Vogt z The TV Watchtower napsala dobrou recenzi, která říká: „Dává nový význam frázi„ ulička hanby “taty týdenní epizoda byla zahájená klasickou hororovou filmovou scénou [...] Úroveň hororů se určitě nesnižuje, protože se ponořujeme hlouběji do seriálu. Pokud něco, je to více převládající. Jen když si myslíte, že je bezpečné znovu dýchat, něco vyskočí a útočí – a vše, co slyšíte, je vaše srdce hlasitě bijící, když skočíte se strachem. “ O chemii Damona / Eleny napsala: „Překvapivě byly scény mezi Damonem a Elenou mnohem zajímavější a, než by se dalo očekávat. Kuchyňská scéna, kde Eleně vypráví o Katherine, byla mnohem závažnější, zvláště poté, co Elena jemně řekla Damonovi: „Je mi to líto“ a když se na ni zmateně podívá, vysvětlila, „– o Katherine. Ztratil jsi ji také.“ Damon vypadá naprosto překvapeně a podivně dotčeně. “\n\nFrankie Diane Mallis z First Novels Club prohlásila, že ačkoli to nebyla její oblíbená epizoda, byla stále vynikající. \n"}
{"id": "1566130", "url": "https://cs.wikipedia.org/wiki?curid=1566130", "title": "Evropské město stromů", "text": "Evropské město stromů\n\nEvropské město stromů \"(European City of the Trees)\" je ocenění, které od roku 2007 každoročně uděluje European Arboricultural Council (EAC) evropským městům jako uznání jejich péče o stromy. \n\n\n\n"}
{"id": "1566140", "url": "https://cs.wikipedia.org/wiki?curid=1566140", "title": "Most přes Opavu (Krnov)", "text": "Most přes Opavu (Krnov)\n\nMost přes řeku Opavu je silniční ocelový příhradový nýtovaný most na ulici Opavská v Krnově v okrese Bruntál, katastrální území Krnov-Horní Předměstí v části obce Pod Bezručovým vrchem, silnice I/57. Secesní most je dokladem zachovalé elegantní a kvalitní mostní stavby s technicko-estetickým řešením ocelové konstrukce se secesním tvaroslovím. Most byl 25. ledna 2007 Ministerstvem kultury České republiky prohlášen kulturní památkou Česka.\n\nPři regulaci řeky Opavy v Krnově na přelomu 19. a 20. století byl nahrazen původní kamenný most, který spojoval vlastní město s Opavským Předměstím, novým secesním ocelovým mostem o jednom poli. V době otevření nesl jméno Říšský most. Tvoří jednu z dominant města a svým moderním pojetím v dané době zvýšil prestiž města. Ocelový most byl vyroben v železárnách bratří Kleinů v Sobotíně. Na secesním odlitku čela mostu je nápis:\n\nV době druhé světové války jako jediný zůstal neporušen. V době zhotovení měl most nosnost 17 tun, ale postupem doby byla na něm omezena doprava a snížená nosnost dopravních prostředků pod 3,5 tuny. Dalším omezením z důvodů havarijní situace bylo uzavření lávek pro pěší. V roce 2007 byl most prohlášen kulturní památkou. V letech 2014–2015 byl most podroben generální rekonstrukci a 31.července 2015 byl znovu otevřen. Opravu provedla firma SWIETELSKY stavební s. r. o. Celkové náklady dosáhly hodnoty osm milionů korun.\n\nMost je silniční ocelová nýtovaná příhradová stavba o jednom poli usazená na opěrách z lomového kamene. Hlavní nosníky dělí jízdní část na tři koridory. Středový koridor je určen pro vozidla, dva postranní koridory jsou určeny pro pěší. Lehce klenuté nýtované nosníky jsou členěny svislicemi a diagonálami na deset polí. Čela mostu zdobí secesní odlity s plastickými volutami a nápisem s datací. Kovové zábradlí je členěno profilovanými vertikálními příčkami. Původní vozovku tvořily žulové kostky.\n\nPři rekonstrukci bylo odstraněno 25 tun zkorodovaného materiálu a nahrazeno 30 tunami nového materiálu. Most byl opět nýtován, při tom bylo vyměněno na 3 500 nýtů (celkový počet 11 000 nýtů). Ocelové deskové části mostovky byly nahrazeny železobetonovou deskou, chodníková část má ocelové chodníky. Most byl nově natřen a současně byly provedeny další práce jako např. oprava navazujících chodníků, přeložka vodovodního řádu, instalace osvětlení podle dobových fotografií.\n\nMost o jednom poli je celkem dlouhý 27 metrů, široký 11 metrů, má nosnost 17 tun.\n\n\n"}
{"id": "1566142", "url": "https://cs.wikipedia.org/wiki?curid=1566142", "title": "Coroisânmărtin", "text": "Coroisânmărtin\n\nCoroisânmărtin () je rumunská obec v župě Mureș. Žije zde obyvatel. V roce 2011 se 23 % obyvatel hlásilo k maďarské národnosti. Součástí obce jsou i tři další vesnice.\n\n\n"}
{"id": "1566143", "url": "https://cs.wikipedia.org/wiki?curid=1566143", "title": "Pažský most", "text": "Pažský most\n\nPažský most (chorvatsky Paški most) je silniční most, který zajišťuje dopravní napojení ostrova Pag (podle něhož je i pojmenován) s chorvatským vnitrozemím. Vybudován byl mezi obcemi Miškovići a Rtina. Překonává úžinu Ljubačka vrata a je součástí silnice D106. Za užití mostu se neplatí žádné poplatky.\n\nVýstavba mostu byla realizována v souvislosti s rozvojem turistiky na jaderském pobřeží Dalmácie. V roce 1960 navštívila ostrov Pag tehdejší hlava státu Josip Broz Tito, který podpořil myšlenku jeho výstavby. Stavební práce na mostu probíhaly v následujících letech. Na staveništi pracovalo až 160-170 lidí při nejvyšší míře intenzity prací. Ve své době se díky monumentálnímu oblouku most řadil mezi světové seznamy velkolepých mostů. Most byl budován nejen v náročném terénu, musel ale obstát i případné bouře, které z moře směrem k ostrovu Pag často přicházejí.\n\nMost byl dokončen dne 17. listopadu 1968. Obloukový most byl zbudován z armovaného betonu. Dlouhý je 301 metrů, široký 9 metrů, oblouk je dlouhý 193 metrů. Vybudovala jej jugoslávská společnost Mostogradnja podle návrhu inženýra Iliji Stojadinoviće. \n\nV polovině 80. let se ukázal špatný technický stav mostu, v roce 1984 na něm byl přerušen provoz, v dalších letech bylo zjištěno těžké poničení konstrukce, zatékání z vozovky a působení chemikálií. V letech 1990 a 1991 byla provedena komplexní sanace konstrukce tak, aby do ní nezatékalo a nebyla ohrožena stabilita stavby. Stavební práce tehdy provedla společnost Geotehnika. Ukázalo se, že by bylo pro zlepšení stavu mostu vhodné nahradit jeho části nad samotným obloukem ocelovou konstrukcí, nicméně tomu se tak kvůli válce v 90. letech nestalo.\n\nBěhem Chorvatské války za nezávislost tudy často procházeli uprchlíci ale i zbraně, vojsko a další. Byl několikrát cílem útoků jugoslávského letectva. Po skončení konfliktu byl most komplexně rekonstruován, v současné době slouží nejen pro místní dopravu ale především pro potřeby turistiky. V roce 1998 jej poškodila bouře, ale škody byly velmi rychle opraveny.\n"}
{"id": "1566149", "url": "https://cs.wikipedia.org/wiki?curid=1566149", "title": "Lea Šteflíčková", "text": "Lea Šteflíčková\n\nLea Šteflíčková (* 21. dubna 1998, Ústí nad Labem) je česká modelka a vítězka soutěže krásy Česká Miss ze 3. června 2018. Rovněž reprezentovala Česko na soutěži Miss Universe 2018 v thajském Bangkoku.\n\nŠteflíčková žije v rodném Ústí nad Labem. V současné době pracuje jako modelka pro agenturu PH Model Management.\n\nŠteflíčková získala titul Česká Miss 2018 ve finále soutěže 3. června 2018, kdy nahradila úřadující Českou Miss 2017, Michaelu Habáňovou.\n\nŠteflíčková reprezentovala Česko také na Miss Universe 2018 v Bangkoku, kde se však neumístila.\n\n"}
{"id": "1566150", "url": "https://cs.wikipedia.org/wiki?curid=1566150", "title": "Ratko Janev", "text": "Ratko Janev\n\nRatko Janev (30. března 1939, Sveti Vrac – 31. prosince 2019, Bělehrad) byl makedonský jaderný fyzik, člen Jaderné a molekulární skupiny International Atomic Energy Agency ve Vídni a vyučující teoretické fyziky na univerzitě v Bělehradu.\n\nNarodil se 30. března 1939 ve Sveti Vrachu v Bulharsku. Byl členem Makedonské akademie věd a umění.\n\nV roce 2004 získal cenu Nadace Alexandra von Humboldta za výzkumný projekt Plazmové modelování a diagnostika / diagnostika plazmatu za porozumění studenému meznímu plazmatu ve výzkumném centruNuclear Fusion Reactors.\n\n"}
{"id": "1566153", "url": "https://cs.wikipedia.org/wiki?curid=1566153", "title": "Stavinoha", "text": "Stavinoha\n\nPříjmení Stavinoha nosí více různých osobností:\n\n\n"}
{"id": "1566157", "url": "https://cs.wikipedia.org/wiki?curid=1566157", "title": "MTORC2", "text": "MTORC2\n\nmTORC2 (mTOR complex 2) je proteinový komplex tvořený serin/threoninovou kinázou mTOR. Je necitlivý vůči účinkům rapamycinu a reguluje buněčnou proliferaci, migraci a remodelaci cytoskeletu. Samotný komplex se skládá ze sedmi proteinových podjednotek. Katalytickou mTOR podjednotku, DEPTOR (DEP domain containing mTOR-interacting protein), mLST8 (mammalian lethal with sec-13 protein 8, někdy také známou pod názvem GβL) a komplex TTI1/TEL2 lze nalézt jak u mTORC2, tak u mTORC1. RICTOR (Rapamycin-insensitive companion of mTOR), mSIN1 (mammalian stress-activated protein kinase interacting protein 1) a Protor 1/2 (protein observed with rictor 1 and 2) jsou pak pouze součástí mTORC2. Vazba substrátu na mTORC2 je zprostředkována přes Rictor.\n\nPřestože je o mTORC2 známo méně než o mTORC1, bylo zjištěno, že komplex reaguje v odpověď na růstové faktory a má tzv. pro-survival účinek, což znamená že je schopen modulovat buněčný metabolismus aktivací kinázy Akt. Aktivace mTORC2 růstovými faktory probíhá prostřednictvím asociace mTORC2 a ribosomu PI3K dependetním způsobem. Komplex je také důležitý regulátor v procesu organizace aktinového cytoskeletu stimulací F-aktinových vláken, paxillinnu, RhoA, Rac1, Cdc42 a protein kinázy C α (PKCα).\n\nmTORC2 reguluje buněčnou proliferaci a metabolismus. Toto se částečně děje skrze regulaci IGF-IR(Insulin-like growth factor 1 receptor), InsR, Akt/PKB a SGK (serum- and glucocorticoid- induced protein kinase). mTORC2 fosforyluje serin/threoninovou protein kinázu Akt/PKB na serinových zbytcích S473 a S450 a fosforylace těchto serinů stimuluje Akt fosforylaci na threoninovém zbytku T308 pomocí PDK1. Toto vede k plné aktivaci Akt. Oba tyto procesy jsou inhibovány curcuminem, který zamezuje fosforylaci serinu. Aktivita mTORC2 také zřejmě hraje roli v regulaci autofagie(makroautofagie a autofágie zprostředkovaná chaperony). Dále má mTORC2 tyrosin kinázovou aktivitu a fosforyluje IGF-IR a insulinový receptor na tyrosinových zbytcích, konkrétně na Y1131/1136 and Y1146/1151, což vede k aktivaci IGF-IR a InsR.\n\nKde přesně se mTORC2 v buňkách nachází nebylo dosud dostatečně objasněno. Některé poznatky vycházející z jeho aktivity naznačují umístění na buněčných endomembránách, například na mitochondriální. Další možností je, že by se komplex mohl dodatečně nacházet na plazmatické membráně, ovšem toto může být z důvodu jeho asociace s Akt. Není jasné, zda tyto membrány vykazují mTORC2 aktivitu na buněčné úrovni, nebo jestli jen napomáhají fosforylaci substrátů mTORC2.\n\nmTORC2 aktivita podléhá regulaci insulinem, růstovými faktory, sérem a hladinami živin. Komplex byl původně identifikován jako necitlivý k inhibici rapamycinem, protože při bezprostředním vystavení rapamycinu nedochází k ovlivnění jeho aktivity nebo fosforylace Akt. Další studie ale ukázaly, že v případě některých buněčných linií dochází při dlouhotrvajícím vystavení rapamycinu inhibici volného mTOR, a tím pádem i tvorbě nových mTORC2, ovšem k ovlivnění již existujících mTORC2 nedochází. In vivo může dojít k inhibici mTORC2 při dlouhodobém léčebném podávání rapamycinu, a to jak u rakovinných, tak u buněk běžných tkání, jako například v ledvinách nebo v tukové tkáni. Také může docházet k inhibici pomocí mTOR inhibitoru Torin1.\n\nPodobně jako ostatní proteiny, které jsou regulovány prostřednictvím PI3K, má mTORC2 podjednotku mSin1. Ta obsahuje fosfatidylinositol vaznou PH doménu (phosphoinositide-binding PH domain), která je nezbytná pro insulin-dependetní regulaci aktivity mTORC2 a v případě absence insulinu inhibuje katalytickou aktivitu mTORC2. Tato autoinhibice je ukončena vaznou fosfatidylinositolu tvořeného PI3K na plazmatickou membránu. mSin1 podjednotka může být také fosforylována pomocí Akt, což naznačuje existenci pozitivní zpětné vazby, kde částečná aktivace Akt stimuluje aktivaci mTORC2. Komplex poté fosforyluje a plně aktivuje Akt.\n\nZajímavé je, že mTORC2 signalizace je také regulována komplexem mTORC1 kvůli existenci negativní zpětné vazby mezi mTORC1 a insulin/PI3K signalizací. Grb10 (Growth factor receptor-bound protein 10) je fosforylován, a tím i aktivován právě prostřednictvím mTOR1.\n\nmTORC2 řídí buněčnou proliferaci především přes fosforylaci několika členů AGC (PKA/PKG/PKC) rodiny protein kináz. Komplex reguluje aktinový cytoskeleton prostřednictvím PKC α, ale je schopen fosforylovat i jiné členy PKC rodiny, které mají rozmanité regulační funkce v buněčné migraci a remodelaci cytoskeletu. mTORC2 hraje zásadní roli ve fosforylaci, a tím pádem i v aktivaci Akt, což je důležitá složka v signalizaci aktivované PI3K, a komplex se také podílí na fosforylaci SGK1 a PKC.\n\nJelikož hraje mTORC2 důležitou roli v regulaci metabolismu, je možné ho dát do souvislosti s mnoha patologiemi vyskytujícími se u člověka. Chyby v regulaci mTOR signalizace, a to včetně mTORC2, mají vliv na přenos insulinového signálu a tím mohou narušit jeho biologické funkce. To vede k metabolickým poruchám jako je například diabetes mellitus 2. typu. U mnoha typů rakoviny způsobují mutace hyperaktivaci mTORC2 a také lze často nalézt aberantní amplifikace mTORC2 komponent. Na metabolické úrovni stimuluje aktivace mTORC2 děje, které souvisí se změnou glukózového metabolismu v rakovinných buňkách, jinak též známé jako Warburgův efekt. Lipogeneze zprostředkovaná pomocí mTORC2 souvisí s promocí hepatocelulárního karcinomu, a to přes stimulaci syntézy glycerofosfolipidů a sfingolipidů.\n\nmTORC2 dráhy jsou zásadní roli v patogenezi cystické fibrózy, a inhibitory aktivního místa komplexu vykazují potenciál v léčbě této nemoci a i podobných fibrotických onemocnění plic.\n\nChronická aktivita mTORC2 mít může zapříčinit narušení funkce lysozomů a tak se podílet na onemocnění jménem systémový lupus erythematodes.\n\nDíky studiím využívajícím myši s tkáňově specifickou ztrátou proteinu Rictor a tím pádem inaktivním mTORC2 bylo zjištěno, že mTORC2 je zásadní pro regulaci homeostázy glukosy. Hepatická delece genu pro Rictor způsobí ledvinově specifické narušení mTORC2, což má pak za důsledek glukózovou intoleranci, jaterní insulinovou rezistenci, sníženou jaterní lipogenezi, a u samců sníženou délku života. Tukově specifické (adipose-specific) narušení mTORC2 delecí genu pro Rictor může u mladé myši působit pozitivním efektem, ale u starších myši může vést k steatóze jater.\n\nPři ztrátě genů pro mTORC2/Rictor v kosterním svalstvu dochází ke snížení insulinem stimulovaného vychytávání glukózy, a také k odolnosti vůči vlivu mTOR kinázového inhibitoru na insulinovou resistenci. Toto podtrhuje zásadní roli mTOR v regulaci homeostáze glukózy v tomto typu tkáně. Ztráta mTORC2/Rictoru v beta buňkách pankreatu vede ke snížení jak jejich buněčné hmoty, tak množství jimi sekretovaného insulinu, a také k hyperglykémii a glukózové intoleranci. Aktivita mTORC2 v hypothalamu se u myší zvyšuje s věkem, a delece genu pro Rictor v neuronech hypothalamu v případě myší podporuje obezitu a zkrácení délky života.\n\n"}
{"id": "1566160", "url": "https://cs.wikipedia.org/wiki?curid=1566160", "title": "Hund Şehzade", "text": "Hund Şehzade\n\nHund Şehzade (1422 – červenec 1455) byla osmanská princezna, vnučka následníka trůnu Sulejmana Çelebi a pravnučka osmanského sultána Bajezida I. Byla manželkou Barsbaye, pozdějšího egyptského sultána z dynastie Burji. \n\nNarodila se v roce 1422 se jménem Fatima Şehzade. Byla dcerou Orhana Çelebi, syna Sulejmana Çelebi a vnučkou sultána Bajezida I. Měla mladšího bratra Sulejmana Çelebi (1423–1437).\n\nV roce 1433 s otcem a bratrem uprchli do Káhiry. Mamlucký sultán Barsbay je přijal na svém dvoře a odmítl je vydat sultánovi Muradovi II. \n\nV roce 1436 napadl Ibrahim II. z Karamanu provincii Dulkadirids a dobyl město Kayseri a další pevnosti v jeho okolí. Nicméně Dulkadirids dobylo město Kayseri a vše kolem nazpět v prosinci 1436 s osmanskou pomocí. Poté, co v březnu 1437 sultán Barsbay obdržel tyto zprávy, rozhodl se spolu se svou radou, že vyšle Ibrahimovi na pomoc guvernéry ze Sýrie. Napětí mezi Mamluckým sultanátem a Osmanskou říši se vyostřovalo již před touto krizí a o dva měsíce později vyústilo ve válku. Nakonec byl v květnu uzavřen mezi těmito státy mír a to tím, že se Barsbay oženil s Hund Şehzade. \n\nPo smrti Barbayse v roce 1438 se s Hund oženil jeho nástupce, sultán Sayf-al-Din, ale pouze proto, aby vydržel mír s Osmanskou říší. V lednu 1447 poté za své dědictví po prvním manželovi vykonala svatou pouť a poté se konala její svatba.\n\nSpolečně měli čtyři syny. Všichni zemřeli během epidemie moru v Káhiře v březnu 1449. Nejstaršímu synovi Ahmedovi bylo pouhých sedm let. Sultán se s ní v prosinci roku 1450 rozvedl.\n\nHund Şehzade zemřela v červenci roku 1455 v Káhiře.\n"}
{"id": "1566161", "url": "https://cs.wikipedia.org/wiki?curid=1566161", "title": "Tereza Císařová", "text": "Tereza Císařová\n\nTereza Císařová (rozená \"Terberová\" , * 1994, Český Krumlov) je česká divadelní herečka.\n\nV rámci studia na na pražské DAMU úspěšně účnikovala v inscenacích studentského divadle DISK (Dobrý člověk ze Sečuanu). Současně s tím jako studentka účinkovala v divadle na Vinohradech v dramatu (Její pastorkyňa). \n\nPo dokončení studií v roce 2017 nastoupila v téměže roce do souboru Vinohradského divadla, kde působí dosud.\n\n"}
{"id": "1566163", "url": "https://cs.wikipedia.org/wiki?curid=1566163", "title": "Celaya", "text": "Celaya\n\nCelaya je město v mexickém státě Guanajuato. Žije v něm obyvatel. Město leží na řece Laja v nadmořské výšce 1760 metrů a od hlavního města Ciudad de México je vzdáleno 260 km severozápadním směrem.\n\nPůvodními obyvateli regionu byli Purépečové a Čičimékové. Město bylo založeno v roce 1571 pod názvem \"Purísima Concepción de Celaya\" (název pochází z baskického výrazu \"zalaia\", což znamená „rovina“).. V roce 1810 byla Zelaya jedním z prvních měst, kde byla vyhlášena nezávislost na Španělsku; vznikly zde povstalecké jednotky, které se staly základem mexické armády. V dubnu 1915 zde proběhla bitva u Celaye, v níž konstitucionalisté, jimž velel Álvaro Obregón, porazili jednotky Pancha Villy.\n\nCelaya leží v úrodném kraji Bajío, kde se pěstuje obilí, kukuřice, čirok a cizrna, rozvinuté je také dobytkářství. Převládá zde textilní a potravinářský průmysl. Charakteristickou místní specialitou je cajeta, cukrovinka vyráběná z karamelizovaného kozího mléka. Celaya je také významným dopravním uzlem. Index lidského rozvoje 0,865 patří k nejvyšším v Mexiku. \n\nVýznamnou památkou je katedrála Neposkrvněného početí z roku 1725. Neoklasicistní kostel El Carmen projektoval místní rodák Francisco Eduardo Tresguerras, jeden z nejuznávanějších mexických architektů. Dominantou města je vodojem, známý svým kulatým tvarem.\n\nNejvýznamnějším sportovištěm je fotbalový stadion Estadio Miguel Alemán Valdés, který využívá klub Celaya FC. K rekračním účelům slouží park Xochipilli.\n\n"}
{"id": "1566166", "url": "https://cs.wikipedia.org/wiki?curid=1566166", "title": "Stauntonie", "text": "Stauntonie\n\nStauntonie (\"Stauntonia\") je rod rostlin z čeledi kokylovité (\"Lardizabalaceae\"). Jsou to dřevnaté liány s dlanitě složenými střídavými listy a jednopohlavnými květy v úžlabních květenstvích. Plody jsou dužnaté a většinou nepukavé. Rod zahrnuje 28 druhů a je rozšířen ve východní Asii. Druh \"Stauntonia heptaphylla\" je v Japonsku pěstován pro chutné ovoce. V rámci taxonomické revize byly do rodu \"Stauntonia\" vřazeny rody \"Holboellia\" a \"Parvatia\". \n\nStauntonie jsou stálezelené nebo výjimečně opadavé ovíjivé, převážně jednodomé liány.\nListy jsou střídavé, dlanitě složené ze 3 až 7 (až 9) celokrajných lístků, dlouze řapíkaté. \nKvěty jsou jednopohlavné, uspořádané v úžlabních hroznech, chocholících nebo svazečcích. Samičí květy jsou podobné jako samčí, často o něco větší. Okvětí se skládá ze 6 zelenavě bílých nebo purpurových, lehce dužnatých kališních lístků, uspořádaných ve dvou kruzích. Koruna je silně redukovaná nebo zcela chybí. Samčí květy obsahují 6 tyčinek s dlouhými, na bázi srostlými nebo téměř volnými nitkami a 3 zakrnělé pestíčky. V samičích květech jsou 3 volné plodolisty s téměř nebo zcela přisedlými bliznami a 6 šupinovitých staminodií. Plody jsou kožovité, převážně nepukavé, jednotlivé nebo v souplodích po 2 až po 3. Obsahují mnoho leskle tmavohnědých semen uložených v tenké, sladké, bělavé dužnině.\n\nStauntonie je největší rod čeledi kokylovité a v současném taxonomickém pojetí zahrnuje 28 druhů. Je rozšířen výhradně v Asii. Areál sahá od Himálaje přes Tibet, střední a jižní Čínu po Japonsko a Indočínu.\n\nRod \"Stauntonia\" je v rámci čeledi \"Lardizabalaceae\" řazen do podčeledi \"Lardizabaloideae\" a tribu \"Lardizabaleae\". \nV revizi čeledi, vydané v roce 2012, byly s rodem \"Stauntonia\" sloučeny rody \"Holboellia\" a \"Parvatia\". Od podobného rodu \"Akebia\" se odlišuje zejména nepukavými plody a tyčinkami s dlouhými nitkami.\n\nNěkteré druhy je možno využít i v podmínkách střední Evropy jako okrasné liány (zóna odolnosti 7), téměř se ale nepěstují a nejsou ani uváděny ze žádné české botanické zahrady.\nDruh \"Stauntonia hexaphylla\" je v Japonsku pěstován pro jedlé plody. Mají sladkou, vodnatou dužninu a voní po medu. Jedí se čerstvé jako dezertní ovoce nebo vařené. \n\n"}
{"id": "1566168", "url": "https://cs.wikipedia.org/wiki?curid=1566168", "title": "Tomáš Mádl", "text": "Tomáš Mádl\n\nTomáš Mádl (* 1. června 1974 Počátky) je český právník a developer.\n\nJe ženatý, má jednu dceru, žije v Praze na Vinohradech.\nPo absolvování Právnické fakulty UK v roce 1998 (rigorózní zkoušku z oboru daňového a finančního práva obhájil a titul JUDr. získal v roce 2009) pracoval jako makléř ve společnosti IPB REAL, a.s. a od roku 2001 jako obchodní ředitel ve společnosti Radiocom spol. s r.o.\n\nV roce 2002 založil společnost JURIS REAL, spol. s r.o., která se postupně stala jednou z nejvýznamnějších realitních společností s působností na celém území ČR.\n\nV roce 2008 zakoupil sídlo ve Šrobárově ulici na Vinohradech. Na domě, ve kterém žil Dr. Vavro Šrobár a od 90. let ho vlastnil hudební skladatel Karel Svoboda, odhalil za účasti ministrů školství a kultury ČR a SR 28.10.2013 u příležitosti 95. výročí vzniku samostatného Československa, Dr. Vavro Šrobárovi pamětní desku.\n\nV roce 2018 jeho společnost JURIS REAL Dražby, a.s. převzala portál exekutorských dražeb exdrazby.cz, který pokrývá cca 90% celého českého trhu s exekutorskými dražbami.\n\nOd roku 2006 působil jako předseda správní rady Společnosti Vlasty Buriana, o.p.s. (později Společnost přátel Vlasty Buriana, o.p.s.), která si dala za úkol zajistit společenskou rehabilitaci herce a komika Vlasty Buriana, mj. zajistila převoz jeho ostatků na Vyšehradský hřbitov a pořádá pravidelné kulturní a sportovní akce.\n\nZa svou filantropistickou činnost v oblasti podpory umění a kultury mu byla v roce 2007 udělena Medaile Franze Kafky.\n\nOd roku 2012 je titulárním partnerem cyklistických závodů Cannondale JURIS REAL MTB Maraton, kterého se aktivně prostřednictvím své cyklistické stáje JURIS REAL MTB Team také účastní. Tyto závody jsou pravidelnou součástí Slavností města Kamenice nad Lipou, kde vyrůstal a zůstal patriotem, který aktivně podporuje mnoho projektů v tomto městě.\n\nJe partnerem a fanouškem fotbalového klubu AC Sparta Praha.\n\nJe člen Svazu českých filatelistů a jako jediný člen z ČR a celé střední a východní Evropy je členem Club de Monte-Carlo de l'Elite de la Philatélie.\n\nSpoluzakládal a stal se prezidentem Prestige Philately Club Prague. Stal se členem organizačního výboru Světové filatelistické výstavy PRAGA 2018.\n\nSpecializuje se na známky ČSR I, britských a německých kolonií a klasická vydání Evropy.\n\nJe dvojnásobným držitelem nejvyššího světového vystavovatelského titulu - Large Gold Medal (PRAGA 2018, CHINA Wuhan 2019) za exponát Československo 1918-1939.\n\n"}
{"id": "1566175", "url": "https://cs.wikipedia.org/wiki?curid=1566175", "title": "Bruno Sklenovský", "text": "Bruno Sklenovský\n\nBruno Sklenovský (17. října 1893, Větřkovice, (okres Nový Jičín) – 1. srpna 1957, Toronto) byl příslušníkem československých legií v Rusku a po návratu do Československa se stal důstojníkem prvorepublikové československé armády. Mezi válkami prošel mnoha vysokými vojenskými funkcemi a totéž platí i o jeho působení za druhé světové války ve Velké Británii. Po návratu do Československa byla jeho vojenská kariera ukončena přeložením do výslužby (leden 1948) a záhy po Únoru 1948 Bruno Sklenovský odešel (březen 1948) do emigrace, v důsledku čehož jej tehdejší komunistický režim degradoval (únor 1949) z generálské hodnosti do hodnosti vojína. Rehabilitace se dočkal až po Sametové revoluci (v roce 1990), kdy mu byla hodnost divizního generála navrácena. \n\nBruno Sklenovský se narodil 17. října 1893 ve Větřkovicích. Po ukončení středoškolského studia na reálném gymnáziu v Příboru v roce 1913 musel po vypuknutí první světové války narukovat do rakousko–uherské armády na ruskou frontu. Tady dosáhl ale jen hodnosti desátníka. Posledním útvarem, kde v rakousko–uherské armádě sloužil byl 100. pěší pluk. Do nepřátelského zajetí padl dne 10. srpna 1916 (Duběnko) a do řad příslušníků československých legií na Rusi se přihlásil v Šadrinsku. V československých legiích sloužil od 1. září 1916, nejprve v hodnosti vojína u 3. československého střeleckého pluku. Od října 1918 sloužil u 1. a později 3. československého dělostřeleckého pluku. Svoji legionářskou vojenskou kariéru zakončil v hodnosti četaře u 2. lehkého dělostřeleckého pluku. Formálně byl vyřazen z legionářské evidence 20. června 1920. \n\nPo návratu do Československa se Bruno Sklenovský stal důstojníkem prvorepublikové československé armády a v meziválečném období prošel řadou vojenských funkcí Nejprve sloužil u dělostřeleckého pluku 53 v Uherském Hradišti. V letech 1921 až 1922 byl na zkušené u velitelství 1. horské brigády v Ružomberku. Posluchačem Válečné školy v Praze byl Bruno Sklenovský v letech 1922 až 1923. Od října roku 1923 zastával funkci taktického pobočníka velitele dělostřelectva Zemského vojenského velitelství (ZVV) Bratislava. Na Válečnou školu v Praze se vrátil jako profesor taktiky dělostřelectva a tento předmět zde přednášel v letech 1927 až 1932. V letech 1932 až 1935 byl příslušníkem dělostřeleckého pluku 1 v Ruzyni (od října roku 1933 pluku velel). V letech 1935 až 1938 byl zaměstnán na MNO – hlavním štábu ŘOP (byl zástupcem přednosty I. oddělení), kde se věnoval plánování a řízení výstavby pohraničního opevnění Československa. Sklenovského jméno figuruje ve vnitřní organizační struktuře Ředitelství opevňovacích prací (ŘOP) v září 1938. Tehdy zastával (v hodnosti plukovníka generálního štábu) v I. oddělení (taktické) funkci velitele 4. skupiny (dělostřelecká). Náčelníkem štábu Zemského vojenského velitelství (ZVV) Brno byl v letech 1938 až 1939. \n\nPo podepsání Mnichovské dohody (po 30. září 1938) byl plukovník generálního štábu Bruno Sklenovský členem delimitační komise (zasazoval se mimo jiné i o udržení své rodné obce Větřkovice v okleštěné republice). Po německé okupaci (15. března 1939), vyhlášení Protektorátu Čechy a Morava a rozpuštění československé armády (léto 1939) se krátce zapojil do protiněmecké rezistence. V prosinci 1939 ale Bruno Sklenovský odešel z protektorátu do Francie a v květnu 1940 byl ustanoven velitelem dělostřelectva 1. československé divize. V rozmezí let 1940 až 1945 vykonával nejprve funkci zástupce náčelníka, od 13. ledna 1941 do 12. dubna 1945 pak funkci náčelníka štábu exilového Ministerstva národní obrany (MNO) ve Velké Británii. Ve Velké Británii pracoval ve vojenské kanceláři prezidenta dr. Edvarda Beneše, kde se pod krycím jménem „Stanislav Bosý“ podílel mimo jiné na výstavbě a přípravě československých zahraničních jednotek (zejména Československé obrněné brigády jakož i výsadků „shazovaných“ na území protektorátu). \n\nPo skončení druhé světové války zastával (od dubna 1945) nejprve funkci přednosti Československé vojenské mise ve Velké Británii (Londýn), poté (od února 1946 do října 1946) působil jako přednosta Vojenské kanceláře prezidenta republiky. V rozmezí let 1946 až 1947 byl (v hodnosti divizního generála) velitelem III. sboru československé armády v Plzni. Do výslužby (byl penzionován) byl přeložen k 1. lednu 1948. Vývoj vnitropolitické situace v Československu po „vítězném“ Únoru 1948 jej inspiroval k emigraci (21. března 1948) do Německa, odkud se posléze přesunul do Velké Británie. Dne 14. února 1949 byl (za opuštění republiky) ve své vlasti v nepřítomnosti degradován na vojína. Bruno Sklenovský se později usadil v kanadském Torontu. Po Sametové revoluci v listopadu 1989 a pádu komunistického režimu byl Bruno Sklenovský v roce 1990 rehabilitován a byla mu navrácena hodnost divizního generála. Zemřel 1. srpna 1957 v Kanadě (Toronto). \n\n"}
{"id": "1566180", "url": "https://cs.wikipedia.org/wiki?curid=1566180", "title": "Joseph Vilsmaier", "text": "Joseph Vilsmaier\n\nJoseph Vilsmaier (* 24. ledna 1939, Mnichov – 11. února 2020 Mnichov) byl německý filmový režisér a producent, který svou filmovou kariéru začal jako technik a kameraman. Jeho manželkou byla česká herečka Dana Vávrová. U nás je znám především jako režisér snímku \"Stalingrad\".\n\nNarodil se v bavorském Mnichově, chodil do internátní školy nedaleko Augsburgu. Vyučil se jako technik filmových kamer a studoval také hru na piáno v Mnichově, hrál v jazzové kapele. Nejdříve pracoval jako technik, pak začal pracovat u filmu jako technik a asistent kamery. Od roku 1961 byl kameramanem, mj. natočil několik epizod seriálu Místo činu. Při práci na jednom seriálu se seznámil s českou herečkou Danou Vávrovou, se kterou se oženil v roce 1986.\n\nJeho režijním debutem byl v roce 1988 film \"Herbstmilch (Podzimní mléko),\" v kterém hrála jeho manželka hlavní ženskou roli. Film byl přijat pozitivně, následně natočil téměř 20 filmů pro kina a několik televizních filmů. Mezi jeho nejúspěšnější filmy patří \"Stalingrad\" (1993), \"Schlafes Bruder\" (1995) a \"Comedian Harmonists\" (1997). \n\nS manželkou měl dcery Janinu, Theresu a Josefinu, které se staly herečkami. \n"}
{"id": "1566182", "url": "https://cs.wikipedia.org/wiki?curid=1566182", "title": "Čestný Zlatohlávek", "text": "Čestný Zlatohlávek\n\nČestný Zlatohlávek (švédsky \"Hedersguldbaggen\", anglicky \"Guldbagge Honorary Award\") je cena za \"celoživotní dílo\", ocenění za zásadní přínos švédskému filmu, divadlu a kultuře. Poprvé byla udělena 5. února 2001 za rok 2000 v rámci slavnostního vyhlašování všech kategorií ceny Zlatohlávek (36. ročník) a rozhoduje o ní Švédský filmový institut. Ocenění do určité míry navazuje na \"Zvláštní ocenění\" (švédsky \"Juryns specialbagge\", anglicky \"Special Achievement Award\"), které bylo udělováno do roku 1987. Vítězové této speciální ceny jsou určovány zvláštní komisí \"Švédského filmového institutu\" a podle zvláštních pravidel, nikoli podle nominačních pravidel pro ceny za uplynulý rok jako je \"nejlepší film, nejlepší režisér, nejlepší herec\" nebo \"herečka\".\n\nRok v tabulkách níže uvádí rok, za který byla cena udělena. Samotné slavnostní udílení ceny proběhlo vždy na počátku následujícího roku (koncem ledna nebo v únoru).\n\n\n"}
{"id": "1566186", "url": "https://cs.wikipedia.org/wiki?curid=1566186", "title": "Láska je nádhera", "text": "Láska je nádhera\n\nLáska je nádhera je studiové album českého zpěváka Karla Gotta. Vydal jej Supraphon na podzim 2013 a obsahuje celkem 14 coververzí světových hitů popu, balad, a rocku. České texty k těmto písním napsali například Miloš Skalka, Eduard Pergner, Zdeněk Borovec, nebo třeba Zdeněk Rytíř. Písně na album nahrál Karel Gott v letech 2012 a 2013.\n\n\n\nPoděkování Karla Gotta: \"„Děkuji manželce Ivaně a dcerám Charlottě Elle a Nelly Sofii za to, že jsou mou největší inspirací, že mi vytvářejí nádherné zázemí a já i díky nim natočil toto album“\".\n"}
{"id": "1566187", "url": "https://cs.wikipedia.org/wiki?curid=1566187", "title": "Luit Bieringa", "text": "Luit Bieringa\n\nLuit Bieringa (* 10. září 1942 Groningen) je novozélandský umělecký historik, muzejní konzultant a dokumentarista.\n\nBieringa pracoval jako ředitel v umělecké galerii Manawatu v letech 1971 až 1979, kdy byl jmenován ředitelem Národní umělecké galerie Nového Zélandu. Tuto funkci zastával až do roku 1989. Je expertem na fotografii na Novém Zélandu, kterou během svého působení propagoval na národní úrovni významnými výstavami v Národní umělecké galerii, včetně průzkumů Nového Zélandu a retrospektiv fotografie Petera Blacka, Barbary Krugerové, Cindy Shermana a Richarda Misracha. \n\nV roce 2006 natočil dokument o fotografovi jménem Ans Westra.\n\n"}
{"id": "1566195", "url": "https://cs.wikipedia.org/wiki?curid=1566195", "title": "Svetlij", "text": "Svetlij\n\nSvetlij (rusky Светлый) do roku 1946 německy Zimmerbude (litevsky Cimerbūdė; polsky Buda) je město v Kaliningradské oblasti (dříve Východní Prusko), exklávě Ruské federace, ležící na jihu Sambijského poloostrova při pobřeží Viselského zálivu. Od centra oblasti, Kaliningradu, je položeno 30 km západně. V roce 2010 v něm žilo přes 21 tisíc obyvatel.\nPrvní zmínka o osídlení na území dnešného města pochází z roku 1305, kdy je v Fishhausenově kronice zmíněna osada \"Paise\". Na území dnešního města ale existovaly tři nezávislé osady. Vedle zmíněné Paise to byly \"Zimmerbude\" a \"Nepleken\". Celá oblast se byla majetkem církve a místní biskup ji ovládal z nedalekého Fischhausenu (dnešní Primorsk). Biskup Bartolomeus nechal roku 1366 oblast Sambijského poloostrova osídlit a hlavní cesta nových kolonistů vedla právě přes osadu Paise. V 16. století připadl majetek církve nově vzniklému Pruskému vévodství a vlastníkem osady se stal Oswald von Taubenhaym. Oblast převzal v roce 1669 Ebenhard Dankelman, jako odměnu od krále Fridricha I., kterému dělal učitele. Okolo roku 1720 žilo v osadě na 12 rolníků a stejný počet rybářů. Vesnice měla 16 políček a kvůli absenci luk v okolí neměli vesničané skoro žádný dobytek.\n\nVelkým zlomem v historii vesnice byla stavba lodního kanálu z Pilavy do Královce v letech 1894 - 1901. Kanál minul vesnici na jižní straně a v osadě začal čilý stavební ruch. Byla postavena železniční stanice a vybudován přístav. Po dostavbě kanálu došlo v dubnu 1901 ke sloučení všech tří osad (Paise, Zimmerbude a Nepleken) do jednoho sídla s názvem Zimmerbude s celkovým počtem obyvatel okolo 1 500. Mezi válkami fungovala ve vsi hospoda, pekárna, kostel a hotel. V 30. letech vznikla v jeho okolí elektrárna, která napájela proudem celý poloostrov včetně Královce. Druhá světová válka se města téměř nedotkla a Rudá armáda vstoupila do Zimmerbude bez boje 17. dubna 1945. Po válce připadla oblast na základě Postupimské dohody SSSR. Německé obyvatelstvo bylo odsunuto do Východního Německa a červnu 1947 byla vesnice přejmenována na Svetlij (česky Světlý). Vesnice po pod sovětskou správou zažila populační boom a v roce 1955 byla povýšena na město. Od roku 2008 je administrativním centrem přilehlé oblasti. V roce 2011 začala rekonstrukce přístavu, jeho prohloubení a vybudováním nové loděnice.\n\nPři sčítání lidu v roce 2010 bylo etnické složení v městě následující:\n"}
{"id": "1566197", "url": "https://cs.wikipedia.org/wiki?curid=1566197", "title": "Buk v Jindřichovickém zámeckém parku", "text": "Buk v Jindřichovickém zámeckém parku\n\nBuk v Jindřichovickém zámeckém parku je památný strom v parku u zámku v Jindřichovicích u Malonic. Buk lesní červenolistý (\"Fagus sylvatica 'Atropunicea'\") roste v nadmořské výšce 563 m, stáří dubu se odhaduje na 220 let, výška stromu je 30 m, šířka koruny 18 m a obvod kmene 316 cm (měření 2012). Strom je chráněn od 20. ledna 2006 jako dendrologicky cenný taxon, významný vzrůstem.\n\n"}
{"id": "1566203", "url": "https://cs.wikipedia.org/wiki?curid=1566203", "title": "Sonntagskarspitze", "text": "Sonntagskarspitze\n\nSonntagskarspitze (2350 m n. m.) je hora v Rottenmannských Taurách na území rakouské spolkové země Štýrsko. Nachází se v hřebeni vybíhajícím od hory Grosser Bösenstein (2448 m) směrem na severozápad. Na severu sousedí s horou Dreistecken (2382 m) a na jihovýchodě se samotným Grosser Bösensteinem (2448 m). Dreistecken je oddělen sedlem Gamsscharte (2215 m). Jihozápadním směrem vybíhá z hory krátký boční hřeben, který směřuje přes sedlo Seitenstallpolster (1840 m) k vrcholu Wurzleiten (2066 m), kde se ostře láme na sever a za vrcholem First (2010 m) klesá do údolí. Pod severovýchodními svahy Sonntagskarspitze se rozkládá jezero Gefrorenersee (2076 m).\n\n\n\n"}
{"id": "1566204", "url": "https://cs.wikipedia.org/wiki?curid=1566204", "title": "Silnice I/62 (Slovensko)", "text": "Silnice I/62 (Slovensko)\n\nSilnice I. třídy 62 (\"I/62\") je silnice I. třídy na Slovensku vedoucí ze Sence do Šoporně v okrese Galanta. Její celková délka je 37 km. Přes I/62 neprochází žádná evropská silnice.\n\nSilnice původně končila v Seredi křižovatkou se silnicí I. třídy I/51. Po výstavbě jižního obchvatu Seredě (tehdy silnice I/51, dnes součást R1) byl původní úsek silnice I/51 ze Seredě po křižovatku Šintava přičleněný k silnici \"I/62\".\n\nI/62 začíná v Bratislavském kraji v Senci na křižovatce s I/61, následně se kříží s II/503, opouští Senec, kříží se s III/1042, III/1064, III/1049, III/1052 a přechází do Trnavského kraje.\n\nTady prochází I/62 přes okres Galanta, kde se kříží s III/1335, II/510, III/1333, III/1334, III/1337, I/75 u Sládkovičova, pokračuje křižovatkami s III/1333, III/1341, III/1338, s I/51 u Seredě, mimoúrovňově s R1 na výjezdu Sereď - jih, pokračuje do Seredě, kde se kříží s III/1331, II/507, III/1320, v Šintavě s II/507, a u Šoporně končí na křižovatce s \nI/51 a II/573.\n\n"}
{"id": "1566205", "url": "https://cs.wikipedia.org/wiki?curid=1566205", "title": "SCP Foundation", "text": "SCP Foundation\n\nNadace SCP (, motto \"Secure, Contain, Protect\") je literárně fiktivní organizace založená na spolupráci jejích uživatelů a čtenářů. Nadace SCP je zodpovědná za vyhledávání a uchovávání jednotlivců, entit, umístění a objektů, které porušují zákony přírody (dále jen „SCP“). Komunitně vedené webové stránky zahrnují prvky mnoha žánrů, jako je horor, science fiction a urban fantasy. \n\nNa wiki nadaci SCP se většina prací skládá ze „speciálních zadržovacích procedur“: strukturované interní dokumentace, která popisuje objekt SCP a prostředky k jeho uchovávání. Web také obsahuje tisíce „příběhů nadace“, povídek zasazených do universa SCP Foundation. Série byla oceněna za svou schopnost zprostředkovat hrůzu skrze svůj vědecký a akademický styl psaní a za vysokou úroveň kvality. \n\nNadace inspirovala četné vedlejší práce, včetně hororové videohry \"SCP – Containment Breach\". \n\nV rámci literární fikce je nadace SCP tajná organizace pověřená vládami po celém světě, aby zajišťovala a studovala neobvyklé jednotlivce, entity, umístění, objekty a jevy působící mimo hranice zákonů přírody. Pokud by tyto objekty nebyly ošetřeny, mohly by představovat přímé ohrožení lidského života a vnímání reality a normality. \n\nExistence SCP je veřejnosti utajena, aby se zabránilo hromadné panice a umožnilo normální fungování lidské civilizace. Když je objeven SCP, nadace SCP nasadí agenty, aby zajistili a přepravili SCP do nadačního zařízení, nebo aby je zadrželi v místě objevu, pokud není přesun možný. Jakmile jsou SCP zajištěny, zkoumají je vědci nadace. Testovací subjekty naverbované nadací (označované jako personál třídy D) se používají k interakci s nebezpečnými SCP kvůli nebezpečí, které tyto SCP představují, a kvůli postradatelnosti třídy D. \n\n\nNa wiki nadace SCP je většina děl samostatnými články podrobně popisujícími „speciální zadržovací proceduru“ daného objektu SCP. V typickém článku je objektu SCP přiřazeno jedinečné identifikační číslo. SCP objektu je poté přiřazena „třída objektu“ na základě obtížnosti jeho zadržení. Dokumentace pak nastíní správné postupy zadržení a bezpečnostní opatření, poté popisuje dotyčný objekt SCP. K dokumentu mohou být připojeny také dodatky, jako jsou obrázky, výzkumná data nebo aktualizace stavu. Zprávy jsou psány pseudovědeckým tónem a často obsahují „vymazané“ informace. V lednu 2020 existovalo více než 5 300 článků objektech SCP; stále vznikají další. \n\nNadace SCP obsahuje přes tři tisíce povídek označovaných jako „Příběhy nadace“. Příběhy jsou zasazeny do světa nadace SCP a často se zaměřují na zaměstnance SCP Foundation nebo na subjekty SCP nebo na ně odkazují. Gregory Burkart, který psal pro Blumhouse Productions, poznamenal, že některé z nadačních příběhů měly temný a bezútěšný tón, zatímco jiné byly „překvapivě světlé“. \n\nNadace SCP postrádá centrální kánon, ale příběhy na wiki jsou často propojeny, aby vytvořily větší vyprávění. Přispěvatelé mají schopnost vytvářet „kánony“, což jsou klastry SCP a Foundation Tales s podobnými polohami, postavami nebo centrálním spiknutím. Mnoho „kánonů“ má rozbočovací stránky, které vysvětlují jejich základní koncept a poskytují informace, jako jsou časové osy a seznamy postav. \n\n\n[[Kategorie:Internetová"}
{"id": "1566207", "url": "https://cs.wikipedia.org/wiki?curid=1566207", "title": "Kostel svatého Benedikta (Lučice)", "text": "Kostel svatého Benedikta (Lučice)\n\nKostel svatého Benedikta v Lučicích je filiální kostel farnosti Chlumec nad Cidlinou. Areál kostela, zvonice a hřbitova je situován na pravděpodobně umělém pahorku na levém břehu řeky Cidliny.\n\nKostel je na tomto místě zmiňován již roku 1380 a byl zřejmě dřevěný. V 16. století pak byla v jeho blízkosti zbudována dřevěná zvonice, která je pravděpodobně zachována do současnosti (možná byla v průběhu časů nahrazena replikou, ale průzkum potvrzující tuto teorii chybí). Zvony umístěné ve zvonici nesou datování 1575 (byl později zrekvírován) a 1586 (zůstal ve zvonici). V roce 1718 došlo k přestavbě kostela na zděný barokní. \n\nKostel je jednolodní stavbou a některé jeho interiérové vybavení pochází z původního dřevěného kostelíka ze 14. století. Součástí interiéru jsou také varhany varhanáře Franze Aloise Hanische z roku 1877. \n\nDřevěná zvonice stojící na jižní straně kostela má polygonální půdorys, štenýřovou konstrukci a je jedinou dochovanou dřevěnou stavbou svého druhu v Čechách s otevřeným podchodným přízemím.\n\nCelý areál je obklopen hřbitovem obehnaným zdí přibližně obdélníkového půdorysu.\n\nV kostele se konají bohoslužby pravidelně každou první sobotu v měsíci.\n"}
{"id": "1566216", "url": "https://cs.wikipedia.org/wiki?curid=1566216", "title": "Inga Ābele", "text": "Inga Ābele\n\nInga Ābele (vlastním jménem Ingrīda Ābele; * 5. října 1972 Riga) je lotyšská spisovatelka známá především jako prozaička a dramatička. \n\nInga Ābele vyrostla a studovala v Rize. V roce 1997 nastoupila na Lotyšskou akademii kultury, kde studovala divadelní a televizní dramaturgii pod vedením Laury Gundarsové, promovala v roce 2001. Literárně činná je od roku 1996. \n\nNěkolik jejích her bylo uvedeno v profesionálních divadlech v Lotyšsku i v zahraničí. Je scenáristkou televizního filmu \"Dům studny\" (\"Akas māja\" – 2000) a spoluautorkou filmu „Pa ceļam aizejot“ (2001). Její hry \"Tumšie brieži\" (2006) a \"Sibīrija\" jsou založené na denících (2004), pro divadlo zdramatizovala literární díla, příkladem je hra „Skola“ (2008), jejíž námět vychází z klasické lotyšské literatury. \n\nAutorka získala výroční literární cenu za dramaturgii za knihu \"Lugas\" (2003) a čtyři prózy za sbírku příběhů \"Sniega laika piezīmes\" (2004) a romány \"Paisums\" (2008), \"Klūgu mūks\" (2014) a \"Duna\" (2017). V roce 2009 byl oceněn cenou Baltského shromáždění i román \"Paisums\". Ābeliny příběhy byly několikrát oceněny na každoročním festivalu Prozas lasījumi. \n\n \n"}
{"id": "1566217", "url": "https://cs.wikipedia.org/wiki?curid=1566217", "title": "Krev není voda (Upíří deníky)", "text": "Krev není voda (Upíří deníky)\n\nKrev není voda (v anglickém originále Family Ties) je čtvrtý díl první řady amerického televizního seriálu \"Upíří deníky\". Původně byla vysílána 1. října 2009 na stanici The CW, v ČR byla vysílána 5. června 2012 na stanici Nova. Scénář epizody napsali Andrew Kreisberg a Brian Young, režíroval ji Guy Ferland.\n\nEpizoda začíná tím, že se Elena (Nina Dobrev) probudí kvůli rámusu. Při pokusu o zjištění, odkud pochází, vidí ve zprávách, že po útoku na zvířete byla nalezena mrtvá. Objeví se Damon (Ian Somerhalder) a začne ji pronásledovat. Stefan (Paul Wesley) se probudí ze snu a Damon sedí vedle něj. Jak se zdá, všechno to byly jen věci, které Damon vložil do Stefanovy hlavy, když spal. Damon ho také informuje, že policie zajala zvíře, které je odpovědné za útoky, protože se rozhodl na chvíli zůstat v Mystic Falls a zakryl si své stopy. \n\nElena se snaží vyleštit kapesní hodinky z dědictví její rodiny, protože paní Lockwoodová si je vyžádala spolu s některými dalšími věcmi pro zobrazení dědictví Rady Zakladatelů. Jeremy (Steven R. McQueen) se rozčílí, když uslyší, že je někomu dá a oba se neshodnou. Stefan přijde a Elena ho žádá, aby ji doprovodil na ples zakladatelů. Současně Damon ovlivní Caroline (Candice Accola), aby se ho zeptala na ples zakladatelů. \n\nTyler (Michael Trevino) je v baru / restauraci, kde Vicki (Kayla Ewell) pracuje se svými rodiči, ale když přijde k jeho stolu, chová se, jako by ji neznal. Poté, co jeho rodiče odejdou, snaží se s ní promluvit, ale je naštvaná a mluví o zakladatelském plese, a jak ji nepožádal, aby ho doprovodila. Tyler se jí zeptá, ale Jeremy, který vidí celou konverzaci, jí říká, že se jí zeptal jen proto, že o tom začala mluvit. \n\nBonnie (Kat Graham) mluví s Caroline a povzbuzuje ji, aby jí odhalila tajemství, které jí Damon řekl o Stefanovi, protože se bojí o Elenu. Caroline prozradí tajemství a Bonnie o tom později řekne Eleně a podezřívá, že Stefan může skrývat pravdu o svém vztahu s Katherine. Elena jí říká, že toto je Damonova stránka příběhu. \n\nV domě v Salvatorů se Zach (Chris William Martin) ptá Damona, proč se vrátil, což Damona rozzlobilo a napadl ho. Stefan zasáhne, a když Damon odejde, Zach povzbudí Stefana, aby použil sporýš na Damona, aby ho oslabil, aby s ním mohl bojovat. Stefan se to pokouší dát do Damonova nápoje, ale selže, protože Damon to zjistí a nevypije ho. \n\nTyler přijíždí do Gilbertova domu, aby získal krabici s darovanými předměty, které jeho matka potřebuje na ples. Elena mu je dá, ale později paní Lockwoodová volá Eleně, že kapesní hodinky nebyly mezi položkami. Elena říká, že je najde a přinese je na ples. Jde do Jeremyho pokoje a obviňuje ho, že je ukradl. Jeremy to popírá, ale nakonec je vrátí zpět Eleně a řekne jí, že je vzal jen proto, že mu je jeho otec dal. Elena se cítí špatně a rozhodne se vrátit hodinky Jeremymu, než odejde na ples. \n\nNa plese zakladatelů, bývalý přítel Jenny (Sara Canning), Logan Fell (Chris Johnson), se pokouší o usmíření, ale Jenna ho odmítá, protože byl důvodem, proč opustila Mystic Falls na prvním místě. Je vytrvalý a na konci plesu Jenna souhlasí, že půjde s ním na oběd. \n\nDamon chce zůstat sám s Elenou, takže žádá Caroline, aby požádala Stefana o tanec. Když zůstanou sami, omlouvá se za své chování ve hře a vysvětluje, že bratři Salvatorové jsou prokleti sourozeneckou rivalitou. Sdílí s ní historii „prvních“ bratrů Salvatorů a ženy, kterou oba milovali. Elena řekne Damonovi, že nechce být uprostřed jejich soupeření a odchází. Zatímco tančí se Stefanem, ptá se na jeho minulost s Katherine, ale on jí odmítá cokoli říct. Frustrovaná Elena ho nechala na tanečním parketu samotného a věřila, že to, co jí Bonnie řekla, může být pravda. \n\nDamon odhalí skutečný motiv účasti na Zakladatelském plesu, když vezme krystal skrytý v dřevěné krabičce na výstavě. Caroline se mu snaží zabránit v tom, aby ho ukradl, ale Damon jí vysvětluje, že to není krádež, protože on je ten, kdo ho tam dal už dávno. \n\nMezitím se Bonnie ohromí, když dokáže zapálit každou svíčku v jídelně svou mocí, zatímco Elena vidí na Carolineině těle kousnutí a zeptá se jí na to. Caroline říká, že Damon neměl v úmyslu jí ublížit a odchází. Elena jde rovnou za Damonem, aby ho varovala, aby se držel dál od Caroline, a pak se Stefanovi omluví za její chování dříve. Vypráví mu o Caroline a o tom, co jí Damon dělá, ale Stefan ji ujišťuje, že to zvládá. \n\nPo odstranění Caroline z dohledu se Damon zakousl do jejího krku, ale po pití z ní se zhroutil na trávu. Objeví se Stefan a přiznává, že od té doby, co nedokázal dát sporýš do jeho nápoje, dal ho do nápoje Caroline, protože věděl, že ji Damon kousne. Stefan nese Damona, který je příliš slabý na to, aby odolal do sklepa svého domu a zamkne ho tam, aby Elenu před ním chránil. \n\nEpizoda končí s panem a paní Lockwoodovou, šerifkou Forbes a Loganem Fellem, jak diskutují o kapesních hodinkách, které Elena nepřinesla na ples, a že je potřebují. Zeptají se šerifky, jestli si je jistá, co se děje, řekne ano, protože ze všech mrtvých těl byla vysátá krev. Logan říká: „Vrátili se“.\n\nV epizodě „Krev není voda“ zazní písně:\n\n\nVe svém původním americkém vysílání byla epizoda „Family Ties“ sledována 3,53 milionem diváků, o 0,28 méně než předchozí epizodu. \n\n„Krev není voda“ obdržela kladné recenze, přičemž mnoho kritiků komentovalo překvapivé ukončení epizody.  \n\nLauren Attaway ze Star Pulse dala epizodě hodnocení B: „ Dozvěděli jsme se, že několik prominentních členů komunity vědělo o upírech a mělo v plánu se jich zbavit. Eleniny rodiče měli půjčit několik předmětů na Zakladatelskou párty k výstavě a jedna položka, kterou Elena nepůjčila, hodinky, je položka, kterou dospělí potřebují k nějakému spiknutí proti upírům. Bylo dobré vidět, že několik obětí, kterým byla vysátá krev vzbudilo podezření.“\n\nLucia z Heroine TV uvedla, že ta epizoda byla úžasná a zatím byla její oblíbená. „Stala jsem se touto šou zcela naprosto posedlá a miluji veškerou novou mytologii, kterou se učíme. Protože se to hodně liší od knih, je to vzrušující a překvapivé. Kudos pro Andrewa Kreisburga a Briana Younga, kteří psali tuto epizodu. Rovněž trhliny Twilight byly veselé. “ \n\nZeba z Two Cents TV poskytla epizodě dobrou recenzi a uvedla, že je zlověstnější než ta poslední. Pokud jde o konec, prohlašuje, že poslední výměna „dokáže tuto epizodu přenést z„ eh “na„ oh sakra “.“ A komentuje: „Viděli jste, že to přichází? Viděli jsme upírské show, kde je upírský svět buď velmi hodně (True Blood), nebo velmi pod zemí. Dokážu si představit, co je pro tuto sérii na skladě, pokud začne nějaký lov na čarodějnice. Show je vždy zajímavější, když existuje více než jedna hrozba pro postavy, se kterými se musí vypořádat. “\n\nTiffany Vogt z The TV Watchtower poskytla dobré hodnocení, a také komentovala konec epizody: „Nejprve jsem si nebyla jistá, proč tolik úsilí a času bylo věnováno Jenně a Loganovi a proč je pro ni tak nutné, aby mu odpustila tak rychle. Pokaždé, když ji prosil, aby zapomněla na minulost a vzala ho zpátky, cítila jsem se připravena mu dát facku. Ale všechno bylo vysvětleno v té poslední scéně, když jsme sledovali Carolineinu matku (šerifku), řekla starostovi Lockwoodovi, jeho manželce a Logan: „Pět těl, které mají vysátou krev, jsem si jistá, že se vrátili.“ Tato slova byla mrazivá. Kdo jsou tito lidé a o co jde? “\n\nSB z Give Me My Remote také dal dobré hodnocení epizodě, že se jí opravdu líbila a že to bylo vážně zábavné. „Nemůžu uvěřit, že jsou jen 4 epizody této sezóny, protože už jsem tak vžitá do postav, včetně postranních postav a příběh se pěkně připravuje a pohybuje se. Myslela jsem, že tato epizoda byla dobrá, byla v rovnováze s dostatkem dějících se věcí. A to se jen pěkně navyšuje.“ \n\nFrankie Diane Mallis z First Novels Club poskytla epizodě dobrou recenzi, řekla že se „houpala“ a nakonec byla překvapená. „OMG potřebují kapesní hodinky pro nějaký druh anti upíra a Caroline máma, Tylerovy strašidelní rodiče a teta Jenna jsou na tom! OMG!“\n"}
{"id": "1566218", "url": "https://cs.wikipedia.org/wiki?curid=1566218", "title": "Javor stříbrný v Jindřichovickém zámeckém parku", "text": "Javor stříbrný v Jindřichovickém zámeckém parku\n\nJavor stříbrný v Jindřichovickém zámeckém parku je památný strom v parku u zámku v Jindřichovicích u Malonic. Javor stříbrný (\"Acer saccharinum L.\") je živé torzo stromu porostlé břečťanem, roste v nadmořské výšce 563 m, výška stromu je 12 m, výška koruny 9 m, šířka koruny 13 m, obvod kmene je 477 cm (měřeno 2012). Strom je chráněn od 20. ledna 2006 jako součást kulturní památky, významné torzo stromu, významný stářím, dendrologicky cenný taxon. \n\n"}
{"id": "1566219", "url": "https://cs.wikipedia.org/wiki?curid=1566219", "title": "Di ffrench", "text": "Di ffrench\n\nDi ffrench (9. listopadu 1946 – 25. května 1999) byla novozélandská fotografka a sochařka. Její práce jsou ve sbírce Muzea Nového Zélandu Te Papa Tongarewa, Aucklandské umělecké galerii a Hockenových sbírkách v Dunedinu.\n\nFfrench se narodila v australském Melbourne v roce 1946 a se svou rodinou se přestěhovala na Nový Zéland v roce 1963. Navštěvovala střední školu v Aucklandu, poté studovala na technickém institutu v Aucklandu a svou práci začala vystavovat v polovině 70. let. Stala se pravidelnou účastnicí národních, samostatných a skupinových výstav a pracovala jako umělecká učitelka na uměleckých školách Otago Polytechnic v Oamaru a Dunedinu.\n\nV osmdesátých letech pracovala hlavně v oblasti umění performance v galeriích. V roce 1990 byla ffrench umělcem Trustbank Canterbury v rezidenci v Arts Center v Christchurchu. Během rezidence pracovala na specializované fotografické technice: pořídila černobílou fotografii objektu a udělala z ní diapozitiv, poté promítla tento obraz na sochařský povrch z výšky a znovu vyfotografovala scénu a vytvořila novou fotografii. \n\nV roce 1993 byla ffrench pověřena městskou radou Christchurch, aby navrhla závěs na zeď, který by připomínal sté výročí volebního práva žen na Novém Zélandu. Na závěsu se objevily prvky ženského života v letech 1893 až 1993 a během osmi měsíců byl vyšíván 100 členkami Cechu výšivkářů Canterbury. Byl vystaven v umělecké galerii Roberta McDougalla a poté nainstalován v radnici Christchurch. Také v roce 1993 ffrench pracovala na krajinné soše na vyhlídce v Oamaru ve tvaru obrovské pohovky v Chesterfieldu a osázené řebříčkem a heřmánkem.\n\nDi ffrench zemřela 25. května 1999 ve věku 52 let.\n\nTrvalými tématy v jejích dílech byla síla žen, fyzická i mentální a aspekty pasivity a agrese ve společnosti. V roce 2009 byla ve veřejné galerii Dunedin představena retrospektiva její fotografické práce a v roce 2012 se konala další retrospektiva v Temple Gallery v Dunedinu. Třetí retrospektiva se konala také v Dunedinu v Galerii Fe29 v polovině roku 2017.\n\n"}
{"id": "1566222", "url": "https://cs.wikipedia.org/wiki?curid=1566222", "title": "One More Light Live", "text": "One More Light Live\n\nOne More Light Live je album americké nu metalové skupiny Linkin Park. Bylo vydáno zbývajícími členy Linkin Park po Chesterově smrti. Obsahuje stejné skladby jako album One More Light, s tím, že se jedná o živá vystoupení Linkin Park během turné v Evropě právě s albem One More Light v roce 2017. Zároveň je prvním albem, které bylo nahráno po Chesterově smrti.\n\nTour s tímto albem začala 6. května 2017 na Maximus Festival v Buenos Aires v Argentině. Dále vystupovali třikrát na dalších místech Jižní Ameriky, následně vystupovali ve Spojeném království.\n\nNásledovala tour po Evropě, která odstartovala ve Francii v červnu roku 2017. Poslední koncert turné byl v Birminghamu. Následující koncert v Manchesteru musel být zrušen, jelikož Mancester Arena, kde měli vystupovat, byla stále poškozena po teroristickém útoku.\n\n20. července Chester Bennington spáchal ve svém domě sebevraždu. Skupina proto zrušila další koncerty, které měly pokračovat.\n\nV albu jsou záznamy z koncertů v rámci tohoto turné po Evropě, obsahuje 16 skladeb\n\n"}
{"id": "1566223", "url": "https://cs.wikipedia.org/wiki?curid=1566223", "title": "Kamila Žuková", "text": "Kamila Žuková\n\nKamila Žuková (* 18. listopadu 1997 Wałbrzych) je polská biatlonistka, která v roce 2018 v Otepää vyhrála na juniorském mistrovství světa ve sprintu a vytrvalostním závodě.\nKamila Žuková zaznamenala zatím několik úspěchů, a to především na Mistrovství světa juniorů 2018, kde získala dvakrát zlato, a to ve vytrvalostním závodě a sprintu, kde vyhrála před českou závodnicí Markétou Davidovou. Podařilo se jí získat i stříbrnou medaili ve stíhacím závodě. Kamila Žuková se zúčastnila i olympijských her 2018 v PyeongChangu, kde závodila ve smíšené štafetě, kde se ale polská štafeta umístila na 16.místě\n"}
{"id": "1566226", "url": "https://cs.wikipedia.org/wiki?curid=1566226", "title": "Kaštel Dežanovački", "text": "Kaštel Dežanovački\n\nKaštel Dežanovački () je malá vesnice v Chorvatsku v Bjelovarsko-bilogorské župě, spadající pod opčinu Dežanovac. Nachází se asi 14 km jihozápadně od Daruvaru. V roce 2011 zde žilo 45 obyvatel. V roce 1991 bylo 36,73 % obyvatel (18 z tehdejších 49 obyvatel) české národnosti.\n\nSousedními vesnicemi jsou Dežanovac a Trojeglava.\n"}
{"id": "1566237", "url": "https://cs.wikipedia.org/wiki?curid=1566237", "title": "Ceny Jantar", "text": "Ceny Jantar\n\nMoravskoslezské kulturní Ceny Jantar nebo jen Ceny Jantar je česká kulturní cena pro umělce, jejíž tvorba je silně spojena s Moravskoslezským krajem. Iniciátorem cen je internetový kulturní portál Ostravan.cz a galavečer spojený s oceňováním laureátů zajišťuje společnost ProJantar s.r.o.. Celý projekt finančně podporuje Moravskoslezský kraj. Od roku 2018 je symbolizována skleněnou sošku, která má základnu ve tvaru pěticípé hvězdy a na jejímž vrcholku se třpytí drobný jantar od sochařky Šárky Mikeskové.\n\nOcenění jsou udělována v oblastech divadla, hudby, výtvarného umění a literatury. Od roku 2019 se také udělují ceny za celoživotní dílo.\n\nS nominacemi seznamuje tisková zpráva. Slavnostní vyhlášení se uskutečnilo 15. dubna 2018 v multifunkční aule Gong.\n\n\nSlavnostní vyhlášení se uskutečnilo 3. března 2019 v multifunkční aule Gong.\n\n"}
{"id": "1566238", "url": "https://cs.wikipedia.org/wiki?curid=1566238", "title": "VL Myrsky", "text": "VL Myrsky\n\nVL Myrsky byl finský stíhací letoun vyvinutý firmou Valtion Lentokonetehdas v průběhu Druhé světové války.\n\nDíky zkušenostem s výrobou stíhacích Fokkerů D.XXI s pevným podvozkem, které v licenci vyráběla firma Valtion Lentokonetehdas, vznikl návrh na stíhačku Myrsky (bouře), kterou zpracoval Ing. E Weguluise. Jako pohonnou jednotku vybral švédský licenční hvězdicový, vzduchem chlazený čtrnáciválce SFA-Pratt & Whitney Twin Wasp R-1830-SC3-G o výkonu 1065 k. Konstrukce letounu byla smíšená. Kostra trupu byla svařená z ocelových trubek, dvounosníkové průběžné křídlo bylo celodřevěné. Potah byl v přední části duralový, od kabiny dozadu překližkový a částečně plátěný. Nově byl použit podvozek zatahovaný do křídla směrem k trupu. Vrtule vyrobená ze dřeva byla třílistá. Letoun byl vyzbrojen čtyřmi americkými Browningy MG-53-2 ráže 12,7 mm, které byly umístěny ve dvojicích nad motorem. \n\nPrvní prototyp nesl označení MY-1 a vzlétl 23. prosince 1941. Za nedlouho vzlétl i druhý a dva sériově vyrobené stroje. Celkově byly vyrobeny čtyři letouny s označením Myrsky I u kterých se ovšem vyskytla řada obtíží. Při větším zatížení se od kostry křídla odlepovala překližka vinou vadného lepidla použitého při výrobě. Dále nebyl dostatečně pevný podvozek a stroj byl podélně nestabilní, což vedlo ke vzniku trhlin u závěsů křídla.\nVšechny tyto nedostatky vedly k nezbytným úpravám. Pátý stroj s označením MY-5 dostal celodřevěný potah, zvýšila se směrovka a předtím pevná ostruha se dala zatáhnou. Letoun mohl nést pod křídlem dvě přídavné nádrže na 125 l. Nová verze dostala označení Myrsky II. Celkově jich bylo vyrobeno 47 kusů.\n\n4. září 1944 podepsala finská vláda příměří a jednou z podmínek bylo vytlačení Němců ze severní části země. Do těchto bojů se zapojily letouny Myrsky II ovšem nebyly velmi úspěšné. Další výroba i stavba deseti Myrsky III byla koncem roku 1944 zakázána spojeneckou kontrolní komisí.\n\nÚdaje dle\n\n"}
{"id": "1566240", "url": "https://cs.wikipedia.org/wiki?curid=1566240", "title": "V nouzi poznáš přítele", "text": "V nouzi poznáš přítele\n\nV nouzi poznáš přítele je 25. díl amerického detektivního seriálů Columbo. Hlavní role hrají Peter Falk a Richard Kiley.\n\nHugh Caldwell ( Michael McGuire ) během hádky zavraždí svoji ženu Jennice. Zdrcený Hugh se rozhodne o tom informovat svého přítele zástupce komisaře Marka Halperina ( Richard Kiley ) . Ten mu pomůže tím, že se vloupá do jeho domů a ukradne šperky Jennice Caldwellové. Mark aby svoji předstíranou loupež dotáhl do konce, vypudí do ní svoji manželku Margaret ( Rosemary Murphy ), když její manžel zahlédne lupiče u Caldwellových. Columbo ale okamžitě pozná, že se jedná o podvodný akt, protože na telefonu domu Caldwellových se nenašli otisky manželky Hugha Caldwella. Krátce po této vraždě sám komisař Mark zabije svoji vlastní manželku kvůli penězům. Udusí ji ve vaně. A přijde další předstíraná loupež, ve které donutí svého přítele Hugha, aby mu pomohl. Po loupeži se pak Columbo dozví, že v plicích manželky komisaře Halperina se našly stopy po mýdle, čímž se potvrdí skutečná vražda. Pak se dozví o jednom bývalém zločinci Artieho Jessapovi ( Val Avery ), který seděl 40 let ve vězení za vloupání. Ví, že to neudělal a proto od počátků se začne chovat ke Columbovi nervózně. Ale Columbo ví, že v tom nejede, ale musí dokázat, kdo ty dvě ženy zabil. Požádá Jessapa, aby zavolal panu Caldwellovi. Ten o tom pak informuje Marka a znervózní, protože Jessap mu řekne, že Jennice zabil on. Hugh Caldwell půjde do hospody a Jessap mu slíbí, že o tom nebude informovat policii, pokud dostane peníze. Když Caldwell dá peníze Jessapovi, vnikne do hospody policie pod vedením Halperina. A aby se případ uzavřel, jde policie do ubytovny, kde má být nalezen důkaz o přítomnosti Jessapa. Ale komisař se dozví, že ve skutečnosti policisté prohledávají pokoj pana Columba a nikoli Jessapa. Ukáže se, že Columbo nechal změnit adresu domova Artieho Jessapa a protože věděl, že pouze komisař Halperin znal adresu bytu, je zatčen."}
{"id": "1566241", "url": "https://cs.wikipedia.org/wiki?curid=1566241", "title": "Walter John Burton", "text": "Walter John Burton\n\nWalter John Burton (1836 Leicester, Anglie – 1880) byl novozélandský fotograf působící během 19. století a spolumajitel firmy Burton Brothers.\n\nBurton se narodil v Leicesteru v Anglii. Jeho otec John Burton byl prominentním fotografem a jeho firma John Burton and Sons byla sponzorována královnou Viktorií a dalšími členy královské rodiny.\n\nBurton emigroval na Nový Zéland v roce 1866 a založil fotografické studio s názvem Velký fotografický salon a galerie na Princes Street, Dunedin. Podnik se ukázal být tak úspěšný, že měl více práce, než dokázal zvládnout, takže v roce 1868 požádal svého bratra Alfreda Henryho Burtona, aby emigroval a připojil se do společného podniku. \n\nBurton se soustředil na studiové portréty, zatímco jeho bratr hodně cestoval a fotografoval krajiny a místní lidi. Přes jejich počáteční úspěch, v roce 1877 partnerství Alfreda a Waltera skončilo. Walter navštívil Evropu, aby se seznámil s novým fotografickým vývojem, zatímco Alfred převzal firmu. \n\nPo návratu na Nový Zéland v roce 1878 založil Burton další fotografické studio - opět v Dunedinu a znovu se zaměřil na studiové portrétování. Tento obchod nebyl tak úspěšný jako Burton Brothers, protože často nechal své zákazníky čekat, fotografie byly často zpackané, takže musely být fotografovány znovu a zákazníci často ztráceli dobrou náladu. Byl také těžkým pijanem. Podnikání upadalo a v roce 1880, ve věku čtyřiceti čtyř let, spáchal sebevraždu. Má se za to, že spolkl smrtící dávku kyanidu draselného, což je chemikálie používaná ve fotografickém procesu.\n\nBurton byl sice skvělý portrétní fotograf, ale pověst společnosti Burton Brothers byla skvělá především díky jeho bratrovi Alfredu Henrymu Burtonovi za jeho práci v krajině a etnografické studie. \n"}
{"id": "1566242", "url": "https://cs.wikipedia.org/wiki?curid=1566242", "title": "Jazyk Západní pouště", "text": "Jazyk Západní pouště\n\nJazyk Západní pouště je nejpoužívanější z austrálských jazyků, z jazyků Aboridžinců (původních obyvatel Austrálie, Austrálců). Jedná se o skupina poměrně rozdílných, ale vzájemně srozumitelných dialektů, které se někdy berou jako samostatné jazyky, nejrozšířenějším dialektem je pitjantjatjara, který má přes 3 000 mluvčích, zahrnuje tedy téměř polovinu všech mluvčích jazyka.\n\nJazykem Západní pouště se mluví především v malých osadách na rozsáhlém území v australských pouštích (tzv. outback), a to především Velké Viktoriiny pouště a Gibsonovy pouště, na území australských států Jižní Austrálie, Západní Austrálie a Severní teritorium.\n\nMluvčí jazyka Západní pouště nemají pro svůj jazyk specifické označení, někdy ho nazývají jako \"wangka\" (\"jazyk\") nebo \"wangka yuti\" (\"jasná mluva\"). Někdy bývá jazyk Západní pouště označován jako \"wati\", to se ale může plést s watskými jazyky, kam kromě jazyku Západní pouště patří ještě jazyk wanman a několik dalších jazyků.\n\nJazyk Západní pouště patří mezi pama-nyunganské jazyky, což je zdaleka největší jazyková rodina mezi jazyky Austrálců. Pama-nyunganské jazyky se dělí na mnoho podskupin, jazyk Západní pouště se řadí, jak již bylo zmíněno, k watským jazykům.\n\nJak již bylo zmíněno, jazyk Západní pouště se skládá z mnoha dialektů, mnohé z nich už ale vymřely nebo jsou na pokraji vymření.\n\nPřehled nejpoužívanějších dialektů:\n\nJazyk Západní pouště existuje v několika formách znakové řeči.\n\nAčkoliv většina původních austrálských jazyků vymírá, tak se počet mluvčích jazyka Západní pouště nesnižuje a jazykem mluví mnoho mladých lidí. Především v dialektu pitjantjatjara vzniká i určité množství textů, byla do něj například přeložena i část Bible.\n\nUkázka textu v jazyce Západní pouště, konkrétně v dialektu pitjantjatjara:\n\n\"Ngayuku ini Raelene-nya, ngayulu wangkapai Pitjantjatjara, ngayulu ngura Areyonga-la. Munu ngayuku nyunytju mama-kulu wangkapai Pitjantjatjara, ka ngayuku tjamu walkapi Ngaatjatjarra, ka ngayuku kami wangkapai Pitjantjatjara.\"\n\nČeský překlad:\n\n\"Zdravím, jmenuji se Raelene a mluvím pitjantjatjarou. Žiji v Areygoně. Moje babička nluví pitjantjatjarou a můj dědeček mluví ngaatjatjarrou. Můj otec a můj bratr též mluví pitjantjatjarou.\"\n\n"}
{"id": "1566246", "url": "https://cs.wikipedia.org/wiki?curid=1566246", "title": "Kult hákového kříže", "text": "Kult hákového kříže\n\nKult hákového kříže (\" \") je americký film z roku 1998.\n\nDerek Vinyard je uznávaný člen místní skinhedské komunity, v pokoji má vlajky s nacistickými symboly, vytetovaný hákový kříž a nenávidí všechny ne-bílé. Jeho mladší bratr Dannyel se v něm vidí, jedné noci si Danny všimne, že černoši kradou bratrovo auto před domem, řekne mu to a Derek je zastřelí. Derek za to jde do vězení na tři roky. Den předtím než Derek má být propuštěn z vězení napíše Danny esej o Adolfu Hitlerovi (ve které ho samozřejmě obhajuje), od ředitele dostane za úkol napsat novou esej, o svém bratrovi. Film střídá prostřihy jednoho dne z událostmi z minulosti, které jsou točeny černobíle a tím vyzní jejich syrovost. Jde totiž o záběry stmelování skinhedské komunity, formování Derekova světonázoru a záběry z vězení. Derek se vrátí, ale je jiný a chce vše skončit, což se nelíbí ani Dannymu, ani jeho bývalým přátelům (pro které je hrdina). Derekovu změnu způsobily události prožité ve vězení, kde byl jeho přítel černý spoluvězeň, ale naopak měl spory s bílými skinheady. Tahle část filmu patří k vrcholu. Celý film celkem podrobně mapuje rasismus a jeho nejrůznější podoby i motivy a důvody, které k němu vedou. Film směřuje k závěrečné katastrofě, kdy je zastřelen Danny, který se sice také poučil po vyslechnutí Derekového příběhu, avšak byl stále znepřátelen s černým gangem, který ho zavraždí na školních záchodech. Derek je zničený, protože on svého bratra Dannyho ze začátku vedl k rasismu.\n"}
{"id": "1566252", "url": "https://cs.wikipedia.org/wiki?curid=1566252", "title": "OpenZFS", "text": "OpenZFS\n\nOpenZFS je zastřešující projekt pro implementaci a rozvoj souborového systému ZFS. Založili jej na podzim 2013 společně vývojáři Linuxu, FreeBSD, OS X a illumosu.\n\nMezi vlastnosti, které OpenZFS do ZFS přidává, patří komprese Zstandard a výkonnější deduplikace.\n\nPředpokládá se, že v roce 2020 nahradí OpenZFS verze 2.0 implementaci ZFS v jádru Linuxu.\n"}
{"id": "1566253", "url": "https://cs.wikipedia.org/wiki?curid=1566253", "title": "Alla Pugačova. Tot samyj koncert", "text": "Alla Pugačova. Tot samyj koncert\n\nAlla Pugačova. Tot samyj koncert (v ruském originále Алла Пугачёва. Тот самый концерт) je ruský hudební film, záznam jubilejního koncertu zpěvačky Ally Pugačovy s názvem P.S., který se konal 14. dubna 2019 v moskevském Státním kremelském paláci. Premiéra filmu proběhla 31. října 2019 na Dálném Východě, následně byl film promítán ve všech větších městech napříč celým Ruskem. Dne 6. prosince sama zpěvačka představila film v kině Okťjabr v Moskvě. \"Tot samyj koncert\" se stal nejvýdělečnějším hudebním filmem v novodobých dějinách Ruska. Vidělo jej více než 320 tisíc diváků a vydělal téměř 94 milionů rublů. \n\nDne 17. dubna 2019 se ve Státním kremelském paláci v Moskvě konal po desetileté pauze sólový koncert Ally Pugačovy, jenž byl nazván „P.S.“ Koncert se uskutečnil u příležitosti zpěvaččiných sedmdesátých narozenin. Na koncertě vystoupili kromě Pugačovy také baletka Anastasija Voločkovová a člen Velkého divadla Arťom Ovčarenko, který vystoupil s tanečním číslem při písni Svíce hořela na stole, již složila Pugačova k textu Borise Pasternaka . Během písně Žena, která zpívá (v české verzi Já jsem ta, co zůstává tu dál) se na pódiu objevili rovněž zpěvaččini příbuzní – manžel Maxim Galkin, dcery Kristina Orbakajte a Jelizaveta Galkinová, syn Garri Galkin a také vnoučata Nikita Presnjakov, Deni Bajsarov a Klavdija Zemcovová. \n\nLístky na koncert byly vyprodány během několika hodin , a to i přesto, že je bylo možné zakoupit pouze v pokladnách Státního kremelského paláce . \n\nDne 2. listopadu 2019 Pugačova vystoupila s koncertem také v Bělorusku, v Minsk Aréně, kde koncert navštívilo 15 tisíc fanoušků . \n\nPremiéra filmu se konala 31. října 2019 v Barnaulu a Blagověščensku. V prvním týdnu od premiéry byl film promítán ve městech Dálného Východu (Vladivostok, Magadan, Chabarovsk, Južno-Sachalinsk aj.) a Sibiře (Irkutsk, Novosibirsk, Krasnojarsk, Tomsk aj.), v dalších týdnech se film dostal do kin uralských měst, Kavkazu a jižního Ruska . Celkem byl film promítán v 75 městech Ruska. Teprve v pátém týdnu se film dostal do Moskvy a Petrohradu . 6. prosince Alla Pugačova osobně představila snímek v moskevském kině Okťjabr. \n\nO promítání filmu a ohlasu na něj průběžně informoval ruský První kanál. V prosinci dala Pugačova této stanici interview ve zpravodajském pořadu Vremja, v němž podrobně hovořila o natáčení a účelu filmu . Dne 1. ledna 2020 byl film na Prvním kanále odvysílán. \n\nFilm \"Alla Pugačova. Tot samyj koncert\" se stal vůbec nejvýdělečnějším hudebním filmem v Rusku od pádu Sovětského svazu. Podle filmových kritiků videosnímek přilákal do kin všechny věkové kategorie, včetně diváků, kteří běžně kina téměř nenavštěvují .\n"}
{"id": "1566254", "url": "https://cs.wikipedia.org/wiki?curid=1566254", "title": "Alfred Henry Burton", "text": "Alfred Henry Burton\n\nAlfred Henry Burton (asi 1834 – 2. února 1914) je považován za jednoho z nejdůležitějších fotografů Nového Zélandu v devatenáctém století a spolumajitel firmy Burton Brothers. \n\nBurton se narodil v Leicesteru v Anglii. Jeho rok narození je nejistý a v biografii vydané ministerstvem kultury a dědictví je uvedeno rozmezí od 1833 do 1835. Jeho otec John Burton byl prominentním fotografem a jeho firma John Burton a Sons byla sponzorována královnou Viktorií a dalšími členy královské rodiny.\n\nBurton emigroval na Nový Zéland v roce 1868 na žádost svého bratra Waltera Johna Burtona. Walter založil fotografické studio v Dunedinu, ale zaplavený prací požádal Alfreda, aby se k němu připojil. Burton pro firmu značně cestoval po Novém Zélandu, nyní nazvanou Burton Brothers a vybudoval silné portfolio obrazů krajiny. Často cestoval do Fiordlandu, oblasti jižních jezer a jihozápadu.\n\nPřes jejich počáteční úspěch, v roce 1877 partnerství Alfreda a Waltera skončilo hořkým koncem. Walter odjel navštívit Evropu, aby se seznámil s novým vývojem fotografie a Alfred převzal firmu a zaměstnával další talentované fotografy, jako byli George Moodie nebo Thomas Muir. Po návratu na Nový Zéland v roce 1878 založil jeho bratr Walter John Burton nové fotografické studio - opět v Dunedinu a znovu se zaměřil na studiové portrétování. Tentokrát již nebyl tak úspěšný jako Burton Brothers, protože často nechal své zákazníky čekat, fotografie byly často zpackané, takže musely být fotografovány znovu a proto zákazníky ztrácel. Prý také hodně pil, podnikání upadalo a v roce 1880, ve věku čtyřiceti čtyř let, spáchal sebevraždu. Má se za to, že spolkl smrtící dávku kyanidu draselného, což je chemikálie používaná ve fotografickém procesu.\n\nV roce 1884 cestoval Alfred Henry Burton na tichomořské ostrovy, včetně Samoa, Fidži a Tongy, a fotografoval místní obyvatele a scény ze života na vesnici. V roce 1885 Burton cestoval do regionu King Country (maorsky: Te Rohe Pōtae) na západě Severního ostrova. K této cestě došlo krátce po skončení novozélandských válek a ještě předtím, než si Maorové v regionu na fotografování zvykli. Tato série fotografií je považována za jednu z jeho nejlepších prací. V roce 1886 vybuchla sopka Mnt. Tarawera, způsobila ztráty na životech a pohřbila slavnou turistickou atrakci Nového Zélandu Růžové a Bílé terasy. Burton navštívil místa brzy po erupci a opět fotografoval oblasti, které předtím fotografoval před erupcí.\n\nJeho fotografie studovali vědci, kteří nedávno lokalitu Růžových a Bílých teras objevili.\n\nBurton pokračoval v cestách po celém Novém Zélandu v letech 1880–1890 fotografování pro firmu Burton Brothers. Firma vyvinula silné distribuční kanály pro tisky svých děl a pohlednice a obrazy vyrobené z těchto fotografických sérií byly komerčně dostupné prostřednictvím agentů a katalogů pro alba tehdejších cestovatelů a pro etnografické sbírky. Výtisky děl Burton Brothers jsou dodnes stále populární a originální tisky se prodávají na aukcích výtvarného umění.\n\nBurton odešel z fotografie v roce 1898. Jeho syn Henry Burton, který pro něj pracoval jako fotograf, zahynul při nehodě na koni v roce 1901.\n\nBurton zemřel v roce 1914.\n"}
{"id": "1566261", "url": "https://cs.wikipedia.org/wiki?curid=1566261", "title": "Kostel Nanebevzetí Panny Marie (Bublava)", "text": "Kostel Nanebevzetí Panny Marie (Bublava)\n\nKostel Nanebevzetí Panny Marie je římskokatolický filiální, dříve farní kostel v obci Bublava v okrese Sokolov v Karlovarském kraji. Nachází se v jižní, spodní části obce, vpravo od silnice do Tisové.\n\nPrvní návrh na postavení společného kostela pro Bublavu a Stříbrnou padl roku 1844 již za Nosticů, ještě před zrušením patrimoniální správy. K realizaci stavby však nedošlo. Teprve 31. prosince 1882 se usnesl místní vzdělávací spolek, že bude usilovat o postavení kostela. Obecní zastupitelstvo návrh podpořilo a ustavilo komisi pro stavbu kostela. Byly prováděny sbírky, ale na stavbu kostela se nesešlo dost prostředků, a tak bylo rozhodnuto o postavení kaple. Ta byla dokončena 15. srpna 1883 a překlenula období, než se nashromáždil dostatek finančních prostředků pro stavbu kostela. Pro tři tisíce místních katolíků totiž pouhá kaple nestačila. Byl potřeba řádný kostel. Základní kámen k němu byl položen 15. srpna 1886. Stavbou s odhadovanými náklady 23 995 zlatých byl pověřen Emanuel Gemeinhardt ze Zelené Hory. Kostel byl vysvěcen 15. srpna 1887 a spadal pod kraslickou farnost. Vlastní farnost získala Bublava až v roce 1908 a udržela si ji do roku 2001, kdy byla připojena zpět k farnosti kraslické.\n\nKostel je jednolodní obdélná pseudorománská strohá stavba s presbytářem a sakristií na jižní straně. Do hmoty kostela je včleněna hranolová věž čtvercového půdorysu. Spolu se vstupním průčelím kostela vytváří rizalit s jednoduchým portálem, nad kterým se nachází rozeta. Na každé boční straně je pět velkých, půlkruhově zakončených oken s vitrážemi. Loď je kryta sedlovou střechou se sanktusovou věžičkou.\nNa vnější stranu kostela byl v roce 1932 umístěn pomník bublavským občanům, padlým v první světové válce. Nese jména 230 padlých.\n\nInteriér má mobiliář z doby výstavby kostela. Dodavatelem vnitřního vybavení je tyrolský řezbář Ferdinand Stuflesser, zakladatel významné rodinné dílny v rakouském Svatém Ulrichu. Dodal tři oltáře, kazatelnu, sochy svatého Františka z Pauly a svaté Ludmily. Autorem obrazu hlavního oltáře s námětem Nanebevzetí Panny Marie je malíř Josef Kastner, syn Jana Kastnera. O Vánocích 1889 byl kostel doplněn o jesličky, rovněž z dílny řezbáře Stuflessera. Na západní kruchtě se nacházejí varhany z roku 1888.\n"}
{"id": "1566262", "url": "https://cs.wikipedia.org/wiki?curid=1566262", "title": "MICB", "text": "MICB\n\nMICB (\"MHC class I polypeptide-related sequence B\") je glykoprotein příbuzný MHC glykoproteinům I. třídy se kterými má podobnou strukturu. MICB je stresem indukovaný ligand pro NKG2D receptor.\n\nMICB se skládá z extracelulární domény α1α2α3, transmembránového segmentu a C-terminálního cytoplasmatického konce. \n\nGen pro MICB se nachází na chromosomu 6. Jeho struktura je velice podobná příbuznému genu MICA (MHC class I polypeptyde-related sequence A), se kterým sdílí více než 80 % kódující sekvence. Jedná se o vysoce polymorfní gen, u člověka je známo 19 různých alel. Tato vysoká míra polymorfismu může způsobovat problémy při transplantacích, může se podílet na odhojení transplantátu. \n\nU velké části savců (kromě hlodavců), se vyskytují geny a potažmo proteiny homologní k MICB (a MICA), jedná se tedy pravděpodobně o protein, který vznikl poměrně brzy v evoluci. \nMICB funguje jako ligand pro NKG2D receptor na povrchu NK buněk, CD8+ T lymfocytů a γδ T lymfocytů. Po jeho navázání dochází ke stimulaci NK buněk a k produkci cytokinů. V případě T lymfocytů funguje jako kostimulační signál pro jejich aktivaci.\n\nK produkci MICB dochází u zdravých lidí pouze v buňkách střevního epitelu. Vlivem stresu (heat-shock elementy) dochází ke zvýšené produkci MICB. K výrazné produkci MICB dochází v buňkách epitelových nádorů. \n\n"}
{"id": "1566267", "url": "https://cs.wikipedia.org/wiki?curid=1566267", "title": "KLK14", "text": "KLK14\n\nKallikrein-14 (KLK14) je protein, který je v lidech exprimován genem \"KLK14\".\n\nKallikreiny jsou podskupinou serinových proteáz, které mají mnohé a častokrát úplně neobjasněné fyziologické funkce. Přibývá důkazů, že mnoho kallikreinů se účástní karcinogeneze a některé z nich mají potenciál jako nové markery mimo jiné pro rakovinu a kožní onemocnění, ale i další. Tento gen je jedním z 15 genů kallikreinové podskupiny, které jsou umístěny ve shluku na 19. chromozomu. Kromě svého klasického transkriptu byla popsána ještě další varianta, u které není jasná její funkce, respektive rozdíl oproti klasické variantě, ani přesná délka.\n\nKLK14 dosahuje optimální aktivity podobné trypsinu při alkalickém pH 8, je aktivní v rozmezí pH 5,0 - 9,0 a je produkován jako zymogen, ale dokáže fungovat i podobným způsobem jako chymotrypsin. Aktivace KLK14 je zprostředkována KLK5 a po jeho aktivaci dále posiluje aktivitu pomocí pozitivní zpětné smyčky díky štěpení pro-KLK5, což je centrální proteáza KLK kaskády. Funkce KLK14 prozatím nebyla plně objasněna, ale jeho nejzásadnějším substrátem je PAR2. Jeho aktivita je mimo jiné inhibována širokou škálou proteinů, jako makroglobuliny, serpiny a inhibitorem serinových proteáz LEKTI, dále také pH v mikroprostředí různých tkání a kovovými ionty.\n"}
{"id": "1566268", "url": "https://cs.wikipedia.org/wiki?curid=1566268", "title": "Městské divadlo (Krnov)", "text": "Městské divadlo (Krnov)\n\nMěstské divadlo čp. 911 se nachází na rohu ulic Mikulášská a E. F. Buriana na katastrálním území Krnov-Horní Předměstí v části obce Pod Bezručovým vrchem v okrese Bruntál. Budova postavená v roce 1928 je významným dokladem českého architektonického expresionistického kubismu. Městské divadlo bylo 21. září 2005 Ministerstvem kultury České republiky prohlášeno kulturní památkou Česka.\n\nPůvodní stavba byla určena pro kino a divadelní scénu. Byla postavena v letech 1927–1928 v místě zbořených tří domů. Městská rada v čele se starostou Richardem Andratschkem vybrala projekt architekta Leo Kammela a firma Koch & Kindermann postavila moderní Lichtspiel und Stadttheater (Kino a Městské divadlo), které bylo slavnostně otevřeno 11. listopadu 1928. V letech 1931, 1931, 1934 a 1936 byly postupně přistavěny skladiště a kanceláře. Kapacita byla 1009 míst pro diváky a v druhé polovině čtyřicátých let zahrnovala devět hereckých šaten, skladiště nábytku, skladiště garderoby, jednu kancelář a dva služební byty pro správce divadla a správce kina. V suterénu byl sklad paliva a v přístavbě dvě skladiště a dílna. V letech 1964–1965 byla provedena rekonstrukce. Byl odstraněn hlavní lustr v hledišti, snížil se počet míst pro diváky na 864, byl zazděn střední vstup v průčelí a vestavěna pokladna. Další úpravy proběhly v roce 1974, kdy byl zakryt původní strop novým akustickým podhledem. V období 1977 až 1982 byly provedeny úpravy jeviště a v suterénu byly vybudovány šatny se sociálním zařízením. Opět byl snížen počet míst pro diváky na 809. V roce 1997 byla povodní zničena kotelna, místo její obnovy byla v druhém podzemním podlaží postavena výměníková stanice s napojením na městský veřejný parovod. V roce 2006 byl opraven dřevěný krov a střecha pokrytá novou krytinou (eternitem). Počet míst pro návštěvníky je 696.\n\nPůvodní název zněl Lichtspiel und Stadttheater. Po druhé světové válce bylo změněno na Divadlo Julia Fučíka a od roku 1990 nese název Městské divadlo Krnov.\n\nDivadlo je z části jednopatrová a z části dvoupatrová zděná budova postavená na nepravidelného půdorysu s trojbokým prolamovaným vchodovým průčelím a valbovou střechou zakončenou hranolovou větrací věží. Průčelí je členěno lizénovými rámy, které zakončují zkosené římsy na ně nasedají nízké atiky s trojúhelníkovými štíty zdobené kosočtverci. Průčelí jsou různě zkosené a kosodélníkové architektonické detaily. Nad vchodem ve středové části je po celé šířce rovná střecha. Ke vchodu vede zalamované žulové schodiště. Boční strany průčelí jsou čtyřosé. Ostatní fasády jsou méně výrazně členěny geometrickými prvky. Jihozápadní fasáda je jednopatrová s vchodem pro personál. K severozápadní fasádě je přistavěné skladiště. V jihozápadním průčelí je středový rizalit, který vrcholí hmotou provaziště členěné lizénami až do úrovně hlavní římsy. \n\nDo divadla se vchází velkým vestibulem a trojicemí dveří do spojovacích chodeb se šatnami a sociálními zařízeními. Do prvního patra vedou dvě trojramenná schodiště. Hlediště je oválné svažité s dvanácti parterovými lóžemi a segmentově prohnutém železobetonovým balkonem s jedenácti lóžemi na nimi. Do parteru se vchází z bočních chodeb, do lóží z prvního patra z bočních chodeb a dvěma bočními vchody na balkon. Do lóží nad balkonem vede z prvního patra na každé straně jednoramenné schodiště. V polovině bočních stěn hlediště jsou dvě lóže pro významné návštěvníky.\n\nJeviště je vybaveno protipožární železnou oponou a bobinetem. Původní malovaná opona byla zničena. Po povodni v roce 1997 nelze spustit kinorám k promítání filmů. Jeviště je široké 13 metrů, hluboké 9 metrů a s nadstavbou provaziště výšku 17 metrů. Propadla byla zrušena v sedmdesátých letech 20. století. Ve foyer je nástěnná malba Harlekýna od Zdeňka Máčela a kovový figurální reliéf od Svatoslava Böhma.\n\n"}
{"id": "1566273", "url": "https://cs.wikipedia.org/wiki?curid=1566273", "title": "Galvarino (válečník)", "text": "Galvarino (válečník)\n\nGalvarino ( – 30. listopadu 1557) byl legendární mapučský válečník. Bojoval v Araukánské válce, což byl konflikt na území dnešního Chile mezi Španěly a domorodými Mapuči.\n\nGalvarino bojoval v bitvě u Lagunillas, která se odehrála 8. listopadu 1557 poblíž řeky Bío-Bío. Španělé dosáhli drtivého vítězství a zajali 150 indiánských bojovníků. Zajatce, mezi kterými byl i Galvarino, odvedli do tábora. V táboře jim na rozkaz guvernéra Garcií de Mendozy odřízli nos a bojovníkům usekli pravou ruku, velitelům pak obě ruce. Podle legendy Galvarino sám Španělům nabídl i druhou ruku. Poté byli zmrzačení zajatci propuštěni, aby se vrátili ke svému náčelníkovi Caupolicánovi a vyřídili mu vzkaz, aby Mapučové zanechali dalších bojů. Po návratu Galvarino úspěšně naléhal na náčelníka a válečnou radu, aby vytrvali v boji s tím, že žít pod španělskou nadvládou nemá pro Mapuče cenu. Sám si nechal k useknutým pahýlům připevnit dlouhé nože a zapojil se do dalších bojů. V bitvě u Millarapue velel 3000 mapučských válečníků, kteří se střetli s 1500 španěly. Indiáni byli v bitvě zmasakrováni, přičemž Španělé měli pouze minimální ztráty. Indiánští zajatci byli pověšeni. Ale existuje více verzí o Galvarinovo smrti. V jedné se sám probodl či naběhl na meč, v další byl pověšen jako ostatní zajatci a nebo byl hozen psům na roztrhání.\n\nÚdajná Galvarinova poslední slova byla:\n\n"}
{"id": "1566277", "url": "https://cs.wikipedia.org/wiki?curid=1566277", "title": "Othello (film, 1965)", "text": "Othello (film, 1965)\n\nOthello je britský film z roku 1965, který vychází z divadelního představení Royal National Theatre, které se hrálo v letech 1964–1966, režisérem inscenace byl John Dexter. Režisérem filmové verze byl Stuart Burge, ve film hráli Laurence Olivier, Maggie Smithová, Joyce Redmanová a Frank Finlay, kteří všichni obdrželi nominace na Oscara. Pro Dereka Jacobiho a Michaela Gambona to byl filmový debut.\n\nFilm zachovává většinu děje Shakespearovy původní hry a nemění pořadí scén. Pouze byla vynechána scéna blázna a některé další scény byly mírně zkráceny (jevištní verze byla delší než film, který z ní vychází). Film měl velmi omezený rozpočet, protože všichni sponzoři, kteří podpořili dřívější filmové adaptace Hamleta z roku 1948 a Richarda III. z roku 1955 (ve kterých Laurence Olivier nejen hrál, ale také je režíroval), mezitím zemřeli. Ještě před natáčením Othella se Laurence Olivier neúspěšně pokoušel získat peníze na zfilmování Macbetha poté, co tuto roli hrál v roce 1955 ve Stratfordu nad Avonou. Filmový štáb si proto nemohl dovolit natáčení ve vzdálených a drahých exteriérech, ani dražší studiové scény.\n\nPřes tato zásadní finanční omezení je Othello z roku 1965 první anglickou jazykovou verzí natočenou v barvě (ruská verze také v barvě byla natočena již v roce 1955) a navíc širokoúhlou. Ze všech filmových adaptací Shakespeara, ve kterých hrál Laurence Olivier, obsahuje Othello nejméně hudby. Jago a vojáci zpívají v jedné scéně opileckou píseň a v další scéně hudebníci krátce hrají na exotické nástroje, ale jinak film prakticky nemá hudební scény.\n\n\"Laurence Olivier\" se před natáčením dlouho připravoval, aby mluvil hlasem podstatně hlubším než je jeho normální, natrénoval také exotický přízvuk a zvláštní způsob chůze. Kritička Inez Robbová to hodnotila pohrdavě. Filmová kritička Pauline Kaelová uvedla, že je doslova hanba hlavních filmových studií to, s jak omezeným rozpočtem musel být film natočen, zatímco jiné filmy obdržely rozpočty v řádu milionů dolarů. John Simon, přestože nesouhlasil s přístupem produkce a způsobem provedení titulní role, prohlásil, že Laurence Olivier hraje tohoto zvláštně pojatého Othella velkolepě, způsobem, který nám způsobuje zvrácenou radost jeho herectví vidět. Je to zatím jediné filmové zpracování některé hry Shakespearea, ve kterém byli všichni hlavní představitelé nominováni na Oscary. \"Frank Finlay\" v roli Jaga byl trochu nelogicky nominován jako herec ve vedlejší roli, přestože v originálu hry má více textu než Othello. Je ale pravda, že ve filmu odehraje o tři minuty méně než Laurence Olivier v roli Othella.\n\nOscar (Cena Akademie) 1966: celkem čtyři herci a herečky byli nominováni na Oscara, ale žádnou nominaci se nepodařilo proměnit ve vítězství.\nZlatý glóbus (Golden Globes Award) 1966: rovněž čtyři nominace bez vítězství.\nFilmová cena Britské akademie (BAFTA Award) 1967\nMezinárodní filmový festival v San Sebastiánu 1966\n\n\n"}
{"id": "1566278", "url": "https://cs.wikipedia.org/wiki?curid=1566278", "title": "Grapevine Peak", "text": "Grapevine Peak\n\nGrapevine Peak je s nadmořskou výškou 2 663 m nejvyšší horou pohoří Grapevine Mountains a pohoří Amargosa Range.\nHora leží na jihu Nevady, na hranicích s jihovýchodní Kalifornií, v kraji Nye County. \nVrchol hory leží v Nevadě, západní část hory však zasahuje do Inyo County, na území Kalifornie. Grapevine Peak se nachází v severní části Národního parku Death Valley.\n"}
{"id": "1566279", "url": "https://cs.wikipedia.org/wiki?curid=1566279", "title": "Národní řád za zásluhy (Paraguay)", "text": "Národní řád za zásluhy (Paraguay)\n\nNárodní řád za zásluhy (: \"Orden Nacional del Merito\") je státní vyznamenání Paraguayské republiky založené roku 1865. Udílen je za vynikající služby státu. Hlavou řádu je úřadující prezident Paraguaye.\n\nŘád byl založen Národním kongresem Paraguaye 8. dubna 1865 a byl udílen občanům Paraguaye za služby vlasti. Status řádu byl poprvé revidován dne 23. června 1939. Podruhé došlo k revizi řádu zákonem č. 394 ze dne 7. září 1956.\n\nHlavou řádu je úřadující prezident republiky který je také sám držitelem řádu.\n\nŘádový odznak má tvar zlaté bíle smaltované hvězdy s cípy zakončenými kuličkami. Mezi rameny jsou zlaté destičky sestávající ze třech proužků. Hvězda je položena na zeleně smaltovaný věnec skládající se z olivové a palmové větvičky. Uprostřed je kulatý zlatý medailon při obvodu se širokým modře smaltovaným kruhem. V případě odznaku řádového řetězu je v horní části pruhu nápis MARISCAL FRANCISCO SOLANO LOPEZ a ve spodní části HONOR ET GLORIA. Uprostřed medailonu je portrét bývalého paraguayského prezidenta Francisca Solana Lópeze. U ostatních tříd je uprostřed zlatého medailonu vyobrazena hlava lva a v modře smaltovaném kruhu je zlatý nápis HONOR ET GLORIA.\n\nKe stuze či řetězu je odznak připojen pomocí jednoduchého kroužku a přechodového prvku v podobě zeleně smaltovaného věnce. Zadní strana odznaku se od přední neliší kromě středového medailonu kde je uprostřed uveden rok 1865 a v modře smaltovaném kruhu je v horní části slovo PRAEMIVM a ve spodní části slovo MERITI.\n\nŘádový řetěz se skládá ze 14 článků propojených dvojitým řetězem.\n\nŘádová hvězda je pěticípá bez smaltu. Hvězda je položena na kruh tvořený různě dlouhými okvětními lístky, vždy po pěti lístcích mezi jednotlivými rameny hvězdy. Uprostřed je kruhový medailon s reliéfem hlavy lva. Okolo je kruh s nápisem HONOR ET GLORIA v horní části a PRAEMIVM MERTI ve spodní části. V případě třídy velkodůstojníka je hvězda stříbrná, u vyšších tříd pak pozlacená.\n\nStuha je červená uprostřed s třemi pruhy v barvách státní vlajky, tedy pruhem v modré, bílé a červené barvě. Pruhy jsou od červené stuhy po obou stranách odděleny úzkými proužky v bílé barvě.\n\nŘád je udílen v sedmi třídách:\n\n\n"}
{"id": "1566280", "url": "https://cs.wikipedia.org/wiki?curid=1566280", "title": "Moses Löw-Beer", "text": "Moses Löw-Beer\n\nMoses Löw-Beer (1794 Boskovice – 1851) byl moravský průmyslník a podnikatel židovského původu, člen druhé generace úspěšné podnikatelské rodiny Löw-Beer, který rozšířil obchodní působení z Boskovic do Brna a míst okolo řeky Svitavy. \n\nNarodil se v boskovickém ghettu do rodiny Solomona Löw-Beera jako nejmladší z pěti synů, rodina vlastnila obchod s kůžemi a vlnou, též provozovala palírnu. Moses se možná jako první z rodiny narodil s příjmením Löw-Beer, neboť roku 1788 si museli všichni židovští obyvatelé Boskovic změnit jména tak, aby měla německou podobu. \n\nV době nastávající průmyslové revoluce a stále rozšířenějšího používání parního stroje se obchodnímu činění rodiny Löw-Beerů dařilo. Moses byl nájemcem palírny a majitelem obchodu, následně se zaměřil na zpracování textilního odpadu, který se v Boskovicích začínal úspěšně zpracovávat. Výsledkem byl kvalitní, navíc levný textil, který se záhy začal velmi dobře prodávat. Löw-Beer postavil nové průmyslové podniky anebo investoval do přestavby objektů vybudovaných původně k jiným účelům, zejména pro textilní výrobu v Brně, Svitavách či Svitávce. Zde koupil roku 1838 bývalou papírnu a přestavěl ji na tkalcovnu. Snažil se pro svou výrobu zajistit surovinovou soběstačnost, proto inicioval vznik tkalcoven či přádelen vlny v regionu ve vlastnictví firmy. Řeka Svitava stejně tak pro strojní zařízení některým z přilehlých továren sloužila jako zdroj energie. \n\nStěžejní význam pro Löw-Beerovo podnikání mělo otevření Severní státní dráhy spojující primárně tratě v majetku společnosti a procházející Brnem a Českou Třebovou. Stavět se započalo roku 1843 ve směru od Brna v Obřanech, přičemž práce zajišťovala brněnská stavební firma bratří Kleinů; provoz zde byl zahájen 1. ledna 1849. Trať, která téměř po celé délce kopíruje tok Svitavy, nákladní obslužnost továren firmy Moses Löw-Beer výrazně zlepšila. \n\nFirma Moses Löw-Beer vznikla na základě zemského továrního oprávnění roku 1847. Roku 1850 Moses Löw-Beer definitivně přesídlil se svou rodinou z Boskovic do nedaleké Svitávky. \n\nMoses Löw-Beer zemřel roku 1851. S manželkou Katharinou (Güttel), rozenou Adlerovou, měl celkem deset dětí. Po jeho smrti převzali vedení rodinných obchodů ve Svitávce syn Josef, Max v Brně a Solomon ve Vídni. Jméno firmy se udrželo až do roku 1938. Členové rozvětvené rodiny po sobě mimo jiné zanechali sídelní vily ve Svitávce nebo v Brně.\n\n"}
{"id": "1566296", "url": "https://cs.wikipedia.org/wiki?curid=1566296", "title": "Hrdina Kyrgyzstánu", "text": "Hrdina Kyrgyzstánu\n\nHrdina Kyrgyzstánu či Hrdina Kyrgyzské republiky (: Кыргыз Республикасынын Баатыры) je státní vyznamenání Kyrgyzské republiky založené roku 1996.\n\nVyznamenání bylo založeno dne 16. dubna 1996 \"Zákonem o založení státních vyznamenání Kyrgyzské republiky\". Udílen je za vynikající služby státu a lidu, za dosažení hrdinského činu ve jménu svobody a nezávislosti Kyrgyzské republiky. Jako první toto vyznamenání dne 4. února 1997 obdrželi kyrgyzští spisovatelé Tugelbaj Sydykbekov a Čingiz Ajtmatov a také kyrgyzský sochař Turgunbaj Sadykov.\n\nOdznak o průměru 40 mm má tvar osmicípé hvězdy. Uprostřed je kulatý medailon s reliéfem orla. Vnější okraj medailonu je lemován stříbrným vavřínovým věncem.\n\n"}
{"id": "1566308", "url": "https://cs.wikipedia.org/wiki?curid=1566308", "title": "Jan Karel Kovář", "text": "Jan Karel Kovář\n\nJan Karel Kovář (1709 Praha – 11. ledna 1749) byl český malíř období rokoka, který tvořil například oltářní obrazy nebo fresky. Ač je považován za rokokového umělce, jeho tvorba navazovala ještě na barokní malířství, což se odrazilo například na podobě jeho fresek, jež po vzoru italského malíře Andrea Pozzy obsahují složitě zpracované architektonické objekty.\n\nKovář tvořil pro řeholní řád Benediktinů, a to jak v jejich pražském Břevnovském klášteře, tak rovněž v jejich kladenské a lidické rezidenci. Následně tvořil v Broumovském klášteře, který také spravovali benediktini. Zde roku 1740 freskami vymaloval tamní knihovnu. Pak se umělec přesunul do Kutné Hory a roku 1746 pro jezuitský řád vymaloval kapli svatého Ignáce v chrámu svaté Barbory. Jeho výtvor pokrývá profilovaný gotický oblouk a zachycuje příběh obrácení svatého Ignáce zasazený do iluzivně namalovaného barokního interiéru majícího průhled do okolní krajiny.\n"}
{"id": "1566324", "url": "https://cs.wikipedia.org/wiki?curid=1566324", "title": "Check", "text": "Check\n\nAnglické slovo check [ček, šek] bylo do češtiny převzato s vícero významy:\n\n"}
{"id": "1566326", "url": "https://cs.wikipedia.org/wiki?curid=1566326", "title": "Gitit", "text": "Gitit\n\nGitit může být:\n"}
{"id": "1566327", "url": "https://cs.wikipedia.org/wiki?curid=1566327", "title": "Gitit (software)", "text": "Gitit (software)\n\nGitit je software realizující wiki, který je (podobně jako ikiwiki a Gollum Wiki) postaven na využití některého podporovaného distribuovaného verzování a softwaru Pandoc pro využití některé z podporovaných značkovacích jazyků. Samotný Gitit je napsaný v Haskellu a uvolněn pod GNU GPL, jedná se tedy o svobodný software. \n\nPodporované systémy správy verzí jsou Git, Darcs a Mercurial. Podporované formáty zdrojového kódu jsou markdown, reStructuredText, LaTeX, HTML a samotný Haskell, a podporované výstupní formáty jsou LaTeX, ConTeXt, DocBook, RTF, OpenDocument a jazyk MediaWiki. Rovněž jsou podporovány MathML a MathJax.\n\nPro ukázky zdrojových kódů je podporováno zvýraznění syntaxe.\n\n"}
{"id": "1566333", "url": "https://cs.wikipedia.org/wiki?curid=1566333", "title": "DDL", "text": "DDL\n\nZkratka ze tří písmen D, D a L může mít více významů:\n\n"}
{"id": "1566361", "url": "https://cs.wikipedia.org/wiki?curid=1566361", "title": "Elegie pro ovečku", "text": "Elegie pro ovečku\n\nElegie pro ovečku () je japonská hororová manga o sedmi svazcích, jejíž autorkou je Kei Tóme. Manga původně vycházela v časopisu \"Gekkan Birz\" nakladatelství Gentóša v letech 1996 až 2002. V Česku mangu vydalo nakladatelství Talpress v letech 2009 až 2013. V letech 2003 a 2004 byla vytvořena stejnojmenná anime adaptace v podobě čtyřdílného OVA v produkci studia Madhouse.\n"}
{"id": "1566370", "url": "https://cs.wikipedia.org/wiki?curid=1566370", "title": "Galileo Ferraris", "text": "Galileo Ferraris\n\nGalileo Ferraris (31. října 1847 – 7. února 1897) byl italský fyzik, elektrotechnik, jeden z průkopníků systémů přenosu elektrické energie a vynálezce třífázového indukčního motoru. Publikoval rozsáhlou a úplnou monografii o experimentálních výsledcích získaných o transformátorech s otevřeným obvodem, které navrhli energetičtí inženýři Lucien Gaulard a John Dixon Gibbs. Do historie se tak zapsal Ferrarisovým principem, využívaným například v elektroměrech.\n\nFerraris se narodil v Livornu Vercellese (Sardinské království) a získal magisterský titul v oboru strojírenství. Stal se asistentem technické fyziky poblíž italského průmyslového muzea v Regalu. \n\nFerraris nezávisle zkoumal v roce 1885 točivé magnetické pole. Experimentoval s různými typy asynchronních elektrických motorů. Jeho výzkum a studie vyústily ve vývoj alternátoru, který lze považovat za motor střídavého proudu pracujícího v opačném směru, aby se mechanická (rotační) energie přeměnila na elektrickou (jako střídavý proud).\n\nDne 11. března 1888 zveřejnil Ferraris svůj výzkum v novinách Královské akademie věd v Turíně (o dva měsíce později získal americký patent Nikoly Tesly, Sériové číslo 252,132). Jeho alternátory fungovaly tak, že vytvářely systémy střídavých proudů, které byly navzájem fázově posunuty a jejich činnost závisela na rotujícím magnetickém poli. Výsledný zdroj polyfázové energie brzy našel široké přijetí. Vynález polyfázového alternátoru je klíčovým objevem v historii elektrifikace, stejně jako výkonový transformátor. Tyto vynálezy umožnily ekonomický přenos energie po drátech na značné vzdálenosti. Vícefázová energie také umožňovala využití vodní energie (prostřednictvím vodních elektráren ve velkých přehradách) na odlehlých místech. Bylo umožněno přeměnit mechanickou energii padající vody na elektřinu, která pak mohla být přiváděna k elektromotoru na jakémkoli vzdáleném místě, kde musela být prováděna mechanická práce. Tato všestrannost vynálezu vyvolala rozvoj sítí pro přenos energie na všech kontinentech světa.\n\nV roce 1889 pracoval Ferraris v italské průmyslové škole elektrotechniky, v první škole toho druhu v Itálii (následně byla začleněna do Politecnico di Torino). V roce 1896 se Ferraris připojil k Italské elektrotechnické asociaci a stal se prvním národním prezidentem organizace.\n\nFerraris neomezil své výzkumné zájmy pouze na elektřinu. Zkoumal také základní vlastnosti dioptrických přístrojů a zdokumentoval teorie a aplikace v této oblasti, zejména v lékařství. \n\nMěsto Turín si považuje objevy, které Ferraris učinil. [6] V Královském průmyslovém muzeu v Turíně je instalován příspěvek připomínající jeho vědecké a průmyslové úspěchy. Navíc byla na počest Ferrarise pojmenována jeho jménem avenue. \n"}
{"id": "1566382", "url": "https://cs.wikipedia.org/wiki?curid=1566382", "title": "Avia BH-20", "text": "Avia BH-20\n\nAvia BH-20 byl civilní cvičný letoun postavený v Československu v roce 1924. Jednalo se o jednomotorový dvouplošník konvenční konfigurace, vyrobený společností Avia, Miloš Bondy a spol., továrna na letadla, Praha-Holešovice. \n\nToto malé cvičné letadlo vzniklo v plodném roce 1924 holešovické továrny společnosti Avia, Miloš Bondy a spol., továrna na letadla, Praha-Holešovice. Letoun zalétal tovární pilot Karel Fritsch 10. února 1924.\n\nKonstruktéři Pavel Beneš a Miroslav Hajn se pokusili postavit školní, akrobatický letoun v dvouplošném provedení stejné kategorie a parametrů jako měl letoun Avia BH-10. Letoun měl být součástí technického vybavení pro třístupňový výcvik stíhacích pilotů československého letectva. Následovat měl výcvik na stíhacích letounech Avia BH-21 a BH-22. Myšlenka se však neujala a byl tedy vyroben jen jeden prototyp.\n\nJednomotorový jednomístný vzpěrový dvouplošník celodřevěné konstrukce byl postaven s pevným podvozkem a zadní ostruhou. Křídla byla vyztužena N-vzpěrami v polovině rozpětí křídla. V původním provedení byl letoun dvoumístný. Pilot a instruktor seděli v tandemových, otevřených kokpitech. Letoun byl původně poháněn hvězdicovým vzduchem chlazeným pětiválcovým motorem Walter NZ-60.\n\nLetadlo BH-20 bylo pozoruhodné i tím, že mělo jako prvý dvouplošník firmy Avia horní křídlo o větším rozpětí než dolní. Dosud a ještě delší čas potom měly dvojplošníky BH vždy spodní křídlo větší.\n\nPozději byl tento motor vyměněn za další typ ve vývojové řadě hvězdicových motorů Walter, za silnější sedmiválcový motor Walter NZ-85. Modernizované letadlo BH-20 s motorem Walter 85 ks (1927), vystavené na IV. mezinárodní letecké výstavě v Praze, bylo označeno jako zcela nový typ školního letadla. V komentářích byla ceněna jeho jednoduchost, snadná výroba i snadné opravy, což by tento typ mělo opravňovat k nejlepším nadějím, neboť se řadil svými vlastnostmi hned k světovým školním letadlům.\n\nZáměr s výcvikovým využitím však nevyšel, proto byl letoun přestavěn na jednomístné, akrobatické provedení.\n\nByl vyroben pouze jeden prototyp, který využívala pro demonstrace továrna Avia. Letoun byl imatrikulován až 2. prosince 1931 v leteckém rejstříku pod označením OK-IPB. Letoun byl darován vojenskému pilotovi ing. Vladimíru Šimůnkovi (bratr Bohuslava Šimůnka, oba zkonstruovali a postavili letadlo VBŠ Kuňkadlo), který s ním létal při různých veřejných příležitostech, zvláště na leteckých dnech. \n\nLetecký den Východočeského Aeroklubu v Pardubicích se konal 13. září 1931 za přítomnosti ministerského předsedy F. Udržala. Aeroklub RČs. obeslal tento letecký den svými klubovými letadly, Letov Š-10 řízené ing. Vernerem s pozorovatelem E. Čihákem, správcem letiště Praha, a letadlo BH-20 s motorem Walter, řízené npor. ing. Šimůnkem. Obě letadla byla předmětem pozornosti členů Východočeského Aeroklubu. Odpoledne se konala soutěž o „Memoriál Ing. J. Kašpara“, jako soutěž pravidelnosti na trojúhelníku o délce přibližně 13,5 km. Npor. ing. V. Šimůnek obsadil na letounu BH-20 v této soutěži pěkné 5. místo. \n\nNa Mezinárodním meetingu ve Varšavě 18.-19. června 1932 (Międzynarodowe Zawody Lotnicze w Warszawie) se účastnila celkem 4 československá letadla: Avia BH-11, BH-20, BH-22, Junkers F-13. V soutěži na okruhu se umístil ing. V. Šimůnek na Avii BH-20 (OK-IPB) jako pátý a 3. místo získal v akrobatické soutěži.\n\n﻿Letecký den Východočeského Aeroklubu v Pardubicích se konal 9. října 1932. Po skončení závodu o \"Memorial Ing. J. Kašpara\" byl zahájen vlastní letecký den soutěží v přistání na cíl. Z 500 m se přistávalo se zastaveným motorem k určenému bodu. V této soutěži obsadil ing. V. Šimůnek na Avii BH-20 celkově 4. místo, když vyznačenou metu \"přejel\" o 14,40 m. Hlavním bodem programu byla soutěž v akrobacii. Bylo to vlastně jen předváděni, neboť akrobacii předváděli jen dva letci, npor. ing. Šimůnek předvedl akrobacii na letadle BH-20, rtm. Novák na BH-9.\n\nOd roku 1935 byl letoun ve vlastnictví Aeroklubu Republiky Čs. Při slavnostním otevírání nového hangáru Aeroklubu RČs. v květnu 1935 na pražském letišti ve Kbelích byl pokřtěn i letoun Aero BH-20. Paní Ali Urbanová ho slavnostně pokřtila jménem Ali. U Aeroklubu byl osazen opět motorem Walter NZ-60.\n\nZ leteckého rejstříku byl vymazán 7. března 1936.\n\n\nData podle\n\n\n\n\n\n"}
{"id": "1566383", "url": "https://cs.wikipedia.org/wiki?curid=1566383", "title": "Mobilní bankovnictví", "text": "Mobilní bankovnictví\n\nMobilní bankovnictví je jedním z provedení internetového bankovnictví, založené sice na telefonech, ne však jako telefonní bankovnictví, nýbrž na datově komunikující mobilní aplikaci: přes WiFi nebo mobilní data. Podobně jako e-banking z PC, i na mobilu či tabletu lze provádět stejné operace: ověřování zůstatků, platby, nastavování trvalých příkazů a inkas, ba i objednávat nové služby a komunikovat s bankéři přes interní poštu.\n\nZákladním předpokladem mobilního bankovnictví je připojení k internetu: Tedy je sice možné použít WiFi, podstatnější však jsou mobilní data, tedy mobilní internet. Předpokládá se tedy, že uživatel již má datové připojení v mobilu skrze mobilního operátora jako ISP, dnes typicky 4G, tedy LTE. Přenosovým rychlostem této mobilní komunikace je také přizpůsobena i architektura SW řešení: Předpokládá se, že datový tok již není problém, jako6 ani samotná dostupnost signálu.\n\nVelkým tématem je u mobilních zařízení jejich bezpečnost (fyzická bezpečnost, informační, na internetu), například při krádeži mobilu a jeho následnám zneužití ke zpronevěře: Pro ověření práv osoby, její identity, se zavedla tzv. dvoufaktorová autentizace.\n"}
{"id": "1566405", "url": "https://cs.wikipedia.org/wiki?curid=1566405", "title": "Myllokunmingia", "text": "Myllokunmingia\n\nMyllokunmingia je rod bazálních strunatců ze spodního kambria (před 518 miliony let, maotianshanské břidlice v Číně), považovaných za obratlovce, ačkoliv to není zcela přesvědčivě prokázáno. Je 28 mm dlouhý a 6 mm vysoký.\n\nŽivočich má výraznou hlavu a tělo s přední hřbetní ploutví podobnou plachtě. Ústa nelze jasně identifikovat. Nemá žádné radiální ploutve.\n\nExistuje pouze jedna fosilie. Znám pouze jeden druh – Myllokunmingia fengjiaoa (Shu, Zhang & Han).\n\nPříbuzní tvorové jsou Haikouichthys a Zhongjianichthys.\n"}
{"id": "1566411", "url": "https://cs.wikipedia.org/wiki?curid=1566411", "title": "Sandra Milo", "text": "Sandra Milo\n\nSandra Milo (* 11. března 1933 Tunis jako Salvatrice Elena Greco) je italská herečka a moderátorka.\n\nZačínala jako modelka a první film natočila v roce 1955. V roce 1959 ji Roberto Rossellini obsadil do hlavní ženské role filmu \"Generál della Rovere\". Hrála také ve francouzském filmu \"Zelená kobyla\" podle románu Marcela Aymého a ve filmu \"Vanina Vanini\" podle Stendhalovy předlohy. Největší úspěch zaznamenala ve filmech Federica Felliniho \"Osm a půl\" a \"Gulietta a duchové\", za které získala v letech 1964 a 1966 cenu Nastro d'Argento pro nejlepší herečku ve vedlejší roli. \n\nOd konce šedesátých let se objevovala jen sporadicky v menších rolích, comeback pro ni znamenal v roce 2003 film Pupiho Avatiho \"Srdcem jinde\". \n\nJejím manželem byl producent Moris Ergas.\n\n"}
{"id": "1566413", "url": "https://cs.wikipedia.org/wiki?curid=1566413", "title": "WerteUnion", "text": "WerteUnion\n\nWerteUnion (úředně Werteunion e. V., česky Unie hodnot) je německý politický spolek, sdružující konzervativně orientované členy a příznivce CDU a CSU. \n\nWerteUnion byla založena roku 2017 pod názvem \"Freiheitlich-konservativer Aufbruch\" (\"Svobodomyslně konzervativní průlom\"); nynější název přijala v odmítavé reakci na tvrzenou oportunistickou a bezhodnotovou politiku Angely Merkelové. WerteUnion je mj. kritická k migrační otevřenosti, ekonomickým restrikcím ve jménu bránění klimatickým změnám či gender mainstreamingu.\n\nWerteUnion má 16 zemských svazů. Sídlo spolku se nachází v obci Plankstadt. Má přes 3000 přispívajících členů. K významným členům patří Hans-Georg Maaßen či Werner Josef Patzelt. \n\n\n"}
{"id": "1566426", "url": "https://cs.wikipedia.org/wiki?curid=1566426", "title": "Carlos Tavares", "text": "Carlos Tavares\n\nCarlos Tavares (* 14. srpna 1958, Lisabon) je portugalský podnikatel, působí jako generální ředitel a předseda správní rady Groupe PSA, největšího francouzského výrobce automobilů. Dříve působil jako vedoucí provozu ve společnosti Renault.\n\nCarlos Tavares se narodil v roce 1958 v Portugalsku. Vyrostl v Lisabonu. Vystudoval École Centrale Paris.\n\nTavares začal svou kariéru v Renault v roce 1981. Byl ředitelem projektu Renault Mégane II. V letech 2004 až 2011 pracoval pro Nissan, pak opět v Renaultu do 29.srpna 2013.\nTavares je od roku 2014 výkonným ředitelem a předsedou správní rady Groupe PSA, nahradil Philippe Varina. Během svého funkčního období řídil opatření na snižování nákladů a zvyšoval tržní podíl společnosti v Číně. Po několika letech ztrát vrátil Groupe PSA zpět k ziskovosti. V roce 2014 se pod jeho vedením vytvořila společnost DS Automobiles jako samostatná značka.\nJako generální ředitel získal pochvalu za převzetí společnosti Opel společností Opel a návrat k její ziskovosti a za rekordní prodej a zisky společnosti PSA Kromě toho podnítil navrhované spojení PSA s Fiat Chrysler Automobiles. V listopadu 2019 oznámil dohodu o fúzi koncertů PSA s Fiat Chrysler Automobiles, s cílem udržení všech značek aut, které dnes na trhu figurují.\n\nTavares má tři děti. Byl řidičem amatérských závodních automobilů od svých dvaceti dvou let. Soutěžil v Rallye Monte-Carlo Historique. Od roku 1966 také sbírá klasická auta a vlastní 1979 Peugeot 504 V6 Coupé, 1976 Alpine A110 a Porsche 912. Do raných devadesátých let udělal kariéru jako řidič rally.\n"}
{"id": "1566442", "url": "https://cs.wikipedia.org/wiki?curid=1566442", "title": "Jiří Vokněr", "text": "Jiří Vokněr\n\nJiří Vokněr (12. května 1931, Zábrdovice – 29. května 2018, Nymburk) byl český rychlostní kanoista, lékař a skaut. Získal tři medaile z mistrovství světa v kanoistice (zlato na 10 km z Mâconu 1954, stříbro na 1 km a 10 km z Prahy 1958) a účastnil se olympijských her v Melbourne 1956.\n\nNarodil se ve středočeských Zábrdovicích u Křince. Od roku 1947 byl členem 2. oddílu vodních skautů v Nymburce. Absolvoval gymnázium v Nymburce, v roce 1956 promoval na lékařské fakultě Univerzity Karlovy v Praze. V letech 1958–1968 působil v pražské Nemocnici na Bulovce.\n\nV roce 1968 emigroval do švýcarského Flawilu, kde působil jako vrchní lékař. Zpět do Česka se vrátil v roce 2003 a dožil v Nymburce, kde se zabýval regionální historií. Zastupitelstvo města Nymburka mu 21. října 1998 udělilo čestné občanství za vynikající sportovní úspěchy.\n\nByl dlouholetým členem TJ Lokomotiva Nymburk. Závodil v kanoi jednotlivců zejména na tratích 1 a 10 km. V letech 1953 až 1961 se na těchto tratích stal dvanáctkrát mistrem republiky.\n\nV roce 1954 zvítězil v závodu na 10 km na mistrovství světa ve francouzském Mâconu.\n\nNa letních olympijských hrách v australském Melbourne 1956 obsadil na 10 km 4. místo.\n\nV roce 1958 získal dvě stříbrné medaile na pražském mistrovství světa na tratích 1 a 10 km.\n\nS kanoistikou pokračoval i v pokročilém věku; na mistrovství světa veteránů 1989 v Aarhusu získal stříbro na 500 metrů, v Brisbane 1994 zvítězil na jednokilometrové trati.\n"}
{"id": "1566444", "url": "https://cs.wikipedia.org/wiki?curid=1566444", "title": "Matthew Festing", "text": "Matthew Festing\n\nFra Matthew Festing SMOM (* 30. listopadu 1949, Northumberland) je anglický profesní rytíř Maltézského řádu, který byl v letech 2008–2017 79. velmistrem Řádu. Na svou funkci rezignoval po neshodách se Svatým stolcem na žádost papeže Františka na počátku roku 2017.\n"}
{"id": "1566450", "url": "https://cs.wikipedia.org/wiki?curid=1566450", "title": "Unterhaching", "text": "Unterhaching\n\nUnterhaching je město v Německu s 25 000 obyvateli. Nachází se v Bavorsku v mnichovském okrese, asi 6 km jižně od centra Mnichova. Poprvé je Unterhaching zmiňován v roce 1180 pod latinským názvem \"inferiori hachingin\". Samostatnou obcí se stal po oddělení od Ottobrunnu v roce 1955. Počet obyvatel vzrostl po výstavbě sídlišť Grünau a Fasanenpark v šedesátých letech, kterou inicioval Karl Mathes.\n\nVe městě je potravinářský průmysl (výroba žvýkaček a hořčice), sídlí zde prodejce sportovních potřeb Sportscheck a v roce 2007 byla uvedena do provozu velká geotermální elektrárna. Prochází tudy železnice z Mnichova do Lenggries. \n\nNejdůležitější památkou je farní kostel svatého Korbiniána z počátku 14. století.\n\nMístní fotbalový klub SpVgg Unterhaching hrál na přelomu tisíciletí v nejvyšší německé soutěži.\n\nStarostou je od roku 2008 Wolfgang Panzer z SPD.\n\n\n"}
{"id": "1566453", "url": "https://cs.wikipedia.org/wiki?curid=1566453", "title": "Textit", "text": "Textit\n\nDesky\n\nTextitové desky - Textit, Hgw 2082, PFCC 201\n\nDesky jsou vyrobené z bavlněné tkaniny jako výztuže a krezolformaldehydové živice jako pojiva. Řadí se do skupiny vrstvených izolantů vyráběných lisováním za zvýšené teploty. Vyznačují se vysokou elektrickou a mechanickou pevností, houževnatostí, dobrou opracovatelností, nízkou specifickou hmotností vůči porovnatelným materiálům a odolností vůči vodě, olejům, benzínům a proti slabým kyselinám. Dobré mechanické a kluzné vlastnosti. Tlumí nárazy.\n\nPoužití\n\nDobrá odolnost vůči slabým kyselinám i při vyšší teplotě umožňuje jeho použití jako konstrukčního materiálu při stavbě strojů a zařízení pro výrobu umělého hedvábí, galvanického pokovování apod. Výroba ložisek, ozubených kol, kladek, obložení kluzných částí lisů, těžkých hoblovacích strojů, rámových pil, montážních desek. Dále jako obložení vůči abrasivně či chemicky agresivním látkám, nebo chemikáliím, vany, formy (odolné louhům). Také modelář využije jeho vlastností pro své technické modely.\n\nOpracování\n\nDesky se mohou opracovávat řezáním, soustružením, frézováním, vrtáním. Jsou dobře dělitelné vodním paprskem, možnost křivkových tvarů s přiměřenou pevností. Dají se také slepovat klasickým dvousložkovým epoxidovým lepidlem, lepené spoje však nesmí být neúměrně namáhány.\n\nTyče\n\nTextitové tyče - Textit, Hgw 2088, PFCC 42\n\nTextitové tyče se vyrábějí z bavlněné tkaniny a fenolické živice.\n\nPoužití\n\nPoužívají se ve strojírenství a elektrotechnice. Jsou vhodné na výrobu různých mechanicky a elektricky namáhaných součástek, kluzných ložisek, pouzder, ozubených kol malých modulů.\n\nOpracování\n\nTyče se mohou opracovávat řezáním, soustružením, frézováním, vrtáním apd. Dají se také slepovat klasickým dvousložkovým epoxidovým lepidlem, lepené spoje však nesmí být neúměrně namáhány.\n\nTrubky\n\nTextitové trubky - Textit, Hgw 2085, PFCC 22\n\nTrubky  se vyrábějí z bavlněné tkaniny jako výztuže a fenolformaldehydové živice jako pojiva.\n\nPoužití\n\nPoužívají se ve strojírenství a elektrotechnice. Jsou vhodné na výrobu komor expanzních maloolejových spínačů, méně namáhaných ložiskových pouzder, koster a těles transformátorů, vodících kotoučů hydraulických zařízení, těsnících a vodících kroužků. Dále jako obložení vůči abrasivně či chemicky agresivním látkám, nebo chemikáliím.\n\nOpracování\n\nTrubky se mohou opracovávat řezáním, soustružením, frézováním, vrtáním apd. Jsou dobře dělitelné vodním paprskem, možnost křivkových tvarů s přiměřenou pevností. Dají se také slepovat klasickým dvousložkovým epoxidovým lepidlem, lepené spoje však nesmí být neúměrně namáhány."}
{"id": "1566454", "url": "https://cs.wikipedia.org/wiki?curid=1566454", "title": "Olga Vít Krumpholzová", "text": "Olga Vít Krumpholzová\n\nMgA. Olga Vít Krumpholzová (* 21. května 1981, Praha) je česká operní a koncertní zpěvačka, koloraturní sopranistka.\n\nPo studiu na Konzervatoři Jana Deyla v letech 1996–2000, absolvovala v letech 2000–2005 magisterské studium na pražské HAMU v oboru klasický zpěv u prof. Jany Jonášové a Magdalény Hajóssyové.\n\nVe své praxi se zaměřuje zejména na období barokní opery. Je členkou souboru barokní hudby Hof-Musici. Kromě vystoupení barokní hudby vystupovala se souborem české hudby Chorea Bohemica, či ženským souborem pravoslavné hudby Philokallia ad. V roce 2010 účinkovala ve vokálním ansámblu Bobbyho McFerrina při koncertním turné s názvem \"VOCAbuLarieS\" v pražském Kongresovém centru a Ostravě. \n\nV současnosti spolupracuje s komorním kytarovým kvartetem Musica Festiva di Praga. Pravidelně účinkuje jako sólistka Komorního orchestru Akademie věd. \n\nKromě své pěvecké praxe pracuje jako kurátorka sbírek Českého muzea hudby v Praze.\n\n"}
{"id": "1566458", "url": "https://cs.wikipedia.org/wiki?curid=1566458", "title": "Jakub Grygar", "text": "Jakub Grygar\n\nJakub Grygar (* 9. května 1972) je český sociální antropolog, v současné době působící jako vedoucí Katedry sociologie Institutu sociologických studií Fakulty sociálních věd Univerzity Karlovy (zkráceně ISS FSV UK). \n\nJakub Grygar maturoval v roce 1990 na gymnáziu v Lovosicích. Studoval na Husitské teologické fakultě Univerzity Karlovy obory Judaismus a Psychosociální vědy (titul magistr 1997) a na Institutu základů vzdělanosti Univerzity Karlovy obor Obecná antropologie (titul magistr 2000). Doktorské studium oboru Sociologie absolvoval na Katedře sociologie ISS FSV UK. Disertační práci zde obhájil v roce 2004. V roce 2016 se na Fakultě humanitních studií Univerzity Karlovy habilitoval v oboru Kulturní a sociální antropologie.\n\nV současné době přednáší a vede semináře k dějinám sociální antropologie, teorii oboru a k metodologii kvalitativního výzkumu. V magisterském studijním programu Sociologie je vedoucím zaměření Sociální antropologie a kvalitativní výzkum.\n\nVe své výzkumné činnosti se Jakub Grygar dlouhodobě zabývá tématem ustavování kolektivních identit a marginalizace ve spojení s reprodukcí sociálního řádu. Terénní výzkumy prováděl v česko-polském pohraničí (Těšínsko – téma sociální paměti a jejího vztahu k proměnám lokálních a etnických identit; 2001–2004), procesy sociálního vylučování v romských lokalitách studoval ve Vsetíně (2006) a Roudnici nad Labem (2010), na polsko-běloruském pohraničí se zabýval každodenním ustavováním vnější hranice Evropské unie prostřednictvím drobného přeshraničního obchodu; 2005–2009). V letech 2015–2019 se nejprve na Etnologickém ústavu Akademie věd ČR, později na Fakultě sociálních věd Univerzity Karlovy věnoval studiu každodenního multikulturalismu a sociomateriální blízkostí v etnickém podnikání Vietnamců žijících v ČR. \n\nJakub Grygar pedagogicky působil na Fakultě humanitních studií Univerzity Karlovy (2001–2005), Katedře sociologie Fakulty sociálních studií Masarykovy univerzity (2005–2009) a v programu Critical Urban Studies European Humanities University ve Vilniusu (2013). Od roku 2011 je členem Katedry sociologie Institutu sociologických studií Fakulty sociálních věd Univerzity Karlovy.\n\nJakub Grygar je autorem řady publikací v českém, polském a anglickém jazyce. Veřejně publikuje od roku 1997. Mezi jeho publikace patří:\n\n\n\n__VŽDYOBSAH__\n__INDEXOVAT__\n"}
{"id": "1566460", "url": "https://cs.wikipedia.org/wiki?curid=1566460", "title": "Vila Rudolfa Larische (Krnov)", "text": "Vila Rudolfa Larische (Krnov)\n\nVila Rudolfa Larische se nachází na ulici Říční okruh čp. 4/14 katastrální území Krnov-Horní Předměstí v části obce Pod Bezručovým vrchem v Krnově v okrese Bruntál. Městská vila postavená v historizujícím slohu v roce 1888 a upravována Leopoldem Bauerem je dokladem reprezentativní architektury v Krnově. Vila je kulturní památkou a je zapsaná v Ústředním seznamu kulturních památek ČR.\n\nNejmladší syn zakladatele největšího textilního podniku v Krnově Rudolf Larisch (1850–1912) oslovil dva vídeňské architekty Hanse Mikscheho a Juliana Niedzielského aby mu postavili nový dům. V roce 1902 navrhl nábytek pro pánský pokoj slezský architekt Leopold Bauer, který provedl další úpravy v roce 1911, kdy pro Rudolfa Larische juniora navrhl byt v prvním patře vily ve stylu neobiedermeieru. V roce 1929 podle plánů Leopolda Bauera byla provedena přestavba zadního křídla vily. Po ukončení druhé světové války byla vila znárodněna a sloužila jako mateřská školka, vlastníkem byl národní podnik Karnola. Po roce 1995 je po rekonstrukci majitelem ČSOB. Vila je nepřístupná. \n\nVila je ovlivněna severskou renesancí a manýrismem. Je to volně stojící zděná omítaná budova se dvěma křídly postavená na nepravidelném půdorysu s mansardovou střechou. Fasády průčelí jsou členěny střídáním režného zdiva a vápenné omítky (patro), nárožních bosovaných lizén a okenních šambrán (přízemí). Hlavní průčelí orientované do ulice a nábřeží má středový rizalit s trojicí oken v každém podlaží a je ukončen volutovým štítem s vázami po stranách a monogramem majitele. Pravé boční průčelí je rozděleno dvakrát odstupňovaným rizalitem s lichoběžníkovým štítem a půlkruhovým vrcholem, ve kterém je letopočet 1888. Po jeho levé straně je balkón na toskánských sloupech a pilířích. V levé boční fasádě je středový rizalit s portálem s toskánskými sloupy a volutovým štítem. Vchod má půlkruhový záklenek. V zadním průčelí je široké obdélníkové schodišťové okno. Ze zadního křídla vystupuje do dvora válcový rizalit bočního schodiště s různě velikými okny po stranách.\n\nV roce 1929 bylo rozšířeno a zvětšeno zadní křídlo, tím vznikla nová dispozice jejímž základem je centrální hala s trojramenným pravoúhlým dřevěným schodištěm, nad nímž je vitrážové okno s geometrickými vzory. Na podestě schodiště je zákoutí s krbem. V suterénní části byl zřízen klenutý prostor pánského pokoje s krbem a gotizující úpravou. V hale je kazetový strop z železobetonových nosníků.\n\n"}
{"id": "1566461", "url": "https://cs.wikipedia.org/wiki?curid=1566461", "title": "Seznam kastilských královen", "text": "Seznam kastilských královen\n\nKastilské hraběnky a později královny byly manželkami panovníků hrabství Kastilie a později Kastilského království. První hraběnkou byla manželka prvního autonomního kastilského hraběte Fernána Gonzáleze a poslední hraběnkou byla Sancha Leónská, manželka zakladatele kastilského království, Ferdinanda I. Sancha byla také první královnou. Poslední královnou Kastilie byla Isabela Portugalská. Poté se Kastilie spojila s ostatními částmi království a stalo se Španělskem, jeho panovníci španělskými králi a jejich manželky španělskými královnami.\n\nFerdinand II. Aragonský (1452–1516), manžel královny Isabely Kastilské, and Filip Habsburský (1478–1506), manžel královny Jany Kastilské, byli králové kastilské koruny.\n\nV roce 1556 proběhlo spojení španělských království v jedno, které se začalo obecně nazývat Španělsko a Marie I. Tudorovna (druhá manželka Filipa II.) a následnice Isabely Portugalské je již uváděna jako španělská královna.\n"}
{"id": "1566464", "url": "https://cs.wikipedia.org/wiki?curid=1566464", "title": "Zuřivý Roland", "text": "Zuřivý Roland\n\nZuřivý Roland (italsky \"Orlando furioso\") je rytířský epos, který vznikl v období renesance, jeho autorem je italský básník Ludovico Ariosto.\n\nAriosto začal epos psát kolem roku 1504 a pracoval na něm třicet let. Dílo bylo vydané v Benátkách v roce 1516, v roce 1521 a v roce 1532 je autor přepracoval. Epos byl napsán v toskánštině. Toskánština se stala od 16. století literárním jazykem, a to zásluhou Danta, Petrarky a Boccaccia.\n\nV prvním znění měla skladba 40 zpěvů, v konečném zpracování 46 zpěvů průměrně po 100 oktávách.Děj byl inspirován rytířským eposem \"Zamilovaný\" \"Roland\" (\"Orlando Innamorato, 1494)\"), který napsal italský básník Matteo Maria Boiardo. Toto dílo nebylo dokončeno, bylo psáno italštinou, která byla ovlivněna dialektem Pádské nížiny. Orlando byl křesťanský rytíř, který je známý ve francouzštině jako Roland. Francouzská tradice vypráví jen o Rolandově poslední bitvě a smrti, vše ostatní je doplněno až v italských eposech, kde také dochází k sepětí cyklu karolínského s bretoňským.\n\nTradiční Roland byl do té doby vykreslen jako cudný a nepřístupný milostným pokušením, Boiardo změnil tento pohled, stvořil zamilovaného Rolanda. Ve svém díle se také snažil potvrdit legendu, že rod Este pochází ze sňatku Ruggiera z Risy a Bradamante z Chiaramontu. Rod Este vládl v 15. století ve Ferraře, více než století byla Ferrara hlavním městem epické poezie a tři velké básně italské renesance vznikly právě na dvoře rodu Esteː \"Zamilovaný Roland\", \"Zuřivý Roland\" a \"Osvobozený Jeruzalém\" od Torquata Tassa.\n\nCelé dílo se skládá z množství epizod odvozených z eposů, románů a hrdinské poezie středověku a rané renesance, tradiční rytířský svět je propleten fantastickými bájemi různého původu. V eposu je možné identifikovat tři hlavní jádra, kolem nichž jsou seskupeny různé příběhy: Rolandova neopětovaná láska k Angelice; válka mezi křesťany a saracény; milostný příběh Ruggiera a Bradamante.\n\nZákladním tématem skladby \"Zuřivý Roland\" je příběh rytíře Rolanda, který se pomátl kvůli nešťastné lásce k čínské princezně Angelice, zapomněl na svou povinnost chránit císaře a bloudil světem. Na začátku básně se objevuje Angelika, která přišla se svými kouzly mezi paladiny Karla Velikého, aby vzbudila lásku a žárlivost mezi muži a odvedla je tak od války se saracény. Rolando a další válečníci ji pronásledovali, společně prožili četná dobrodružství. Angelika zachránila raněného saracénského bojovníka Madora, zamilovala se do něho a Rolanda odmítla. Rolando se rozzuřil, ztratil rozum a ničil všechno kolem sebe.\n\nEpickým motivem eposu je boj rytířů Karla Velikého s africkým králem Agramantem ve Francii a v Africe. Saracéni pod vedením Agramanta napadli Evropu, aby pomstili smrt Agramantova otce. Dobyli Paříž a křesťanskému vojsku Karla Velikého hrozilo, že bez Rolanda, hlavního bojovníka, boj prohrají a ztratí Francii, proto se Rolanda vydali hledat. Křesťanský hrdina Astolfo se dostal až na Měsíc, kde se nachází vše, co se ztratí na Zemi. Z Měsíce přinesl nádobku s Rolandovým rozumem a uzdravený Rolando se vrací do boje.\n\nSouběžně s tématem nenaplněné lásky Rolanda a Angeliky se v eposu rozvíjí oslavný motiv díla, a to téma lásky s překážkami mezi saracénským bojovníkem Ruggierem a křesťanskou bojovnicí Bradamante, z jejichž lásky měl být odvozen rod Este. Saracénský rytíř Ruggiero, potomek trojského Hektora, se v bitvě v Pyrenejích setkal s křesťanskou válečnicí Bradamante. Ruggierovi je předpovězeno, že přestoupí na křesťanství, ožení se s Bradamante, ale nakonec zemře zradou, proto ho kouzelník Atlas držel na svém kouzelném zámku.\n\nEpos obsahuje mnoho dalších postav, například Rolandova bratrance, paladina Rinalda, který je také zamilovaný do Angeliky, vystupuje zde postava Rodomanta, který je v souboji zabit Ruggierem, objevují se vojáci, čarodějové, různá fantastická stvoření. Je vylíčen také příběh lásky rytíře Zerbina a Isabelly, příběh Olympie aj. V celém díle se spojují realistické i fantastické prvky, objevuje se například hipogryf, ostrov kouzelnice Alciny.\n\nRytířský svět podává Ariosto jako svět svobodné iniciativy jednotlivce, historický děj se mění v dobrodružství, z rytířů se stávají bludní rytíři, jde vlastně o bloudění a hledání. Hlavním hrdinou se stal ne Roland moudrý, ale bláznivý a zuřivý, který bloudil po světě nahý a ničil vše kolem sebe. Láska, čest, dobrodružství hraničí se směšností. Autor používá zvláštní vyprávěcí formy, děj je často přerušován, má spoustu odboček, epizod, náhlých přechodů, objevují se i lyrické pasáže.\n\nDo češtiny přeložil dílo český básník, dramatik a překladatel Jaroslav Vrchlický, později divadelní teoretik a kritik, dramaturg a překladatel \"Jaroslav Pokorný\" (1920-1983).\n\nARIOSTO, Ludovico. \"Zuřivý Roland\". Překlad Jaroslav Vrchlický. V Praze: J. Otto, [1891-1893].\n\nARIOSTO, Ludovico a CALVINO, Italo. \"Zuřivý Roland: ve vyprávění a výběru Itala Calvina\". Překlad Jaroslav Pokorný. Vyd. 1. Praha: Odeon, 1974.\n\n"}
{"id": "1566466", "url": "https://cs.wikipedia.org/wiki?curid=1566466", "title": "Pecilka pestrá", "text": "Pecilka pestrá\n\nPecilka pestrá česká synonyma: \"Živorodka modroskvrnná, Živorodka pestrá\" (latinsky: \"Micropoecilia picta\", slovensky: \"Pecilka pestrá\", anglicky: \"Swamp guppies, Painted guppy\"). Rybu poprvé popsal v roce 1913 britský ichtyolog Charles Tate Regan (1. únor 1878 – 12. leden 1943). V roce 1939 byla tato ryba dovážena jako \"Micropoecilia melanzonus.\"\n\nSamci jsou barevnější, podobají se např. Poecilia wingei a Poecilia kempkesi. Jsou menší, mají štíhlé tělo, mají pestré zbarvení, dorůstají do 2–3 cm. Samice jsou větší, dorůstají 4–5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve Střední a Jižní Americe, v Trinidadu, na východě Venezuely, v řece Demerara v Guyaně, po deltu Amazonky v Brazílii. Obývá mírně brakické vody v kanálech a drenážních příkopech na okrajích bažin, Pomalu tekoucí potoky umístěné ve vnitrozemí se sladkou vodou. \n\n\n\n\n"}
{"id": "1566473", "url": "https://cs.wikipedia.org/wiki?curid=1566473", "title": "Epitafios", "text": "Epitafios\n\nEpitafios (řecky: Ἐπιτάφιος latinsky: epitaphios, rusky: Плащаница), [2.pád jedn. č. \"epitafia\", 1.pád mn.č. \"epitafia\"] je křesťanská ikona, zpravidla závěsná nabo ležící textilie, a to výšivka s motivem Ukládání Krista do hrobu a nápisovým pásem po obvodu, která se užívá při velikonočních bohoslužbách nejčastěji ve východních církvích byzantského obřadu. \n\nNejstarší epitafia se dochovala z vrcholného středověku od 13. do 15. století. Do římskokatolických chrámů se epitafia z Východu dovážela jako poutní dary. Po jejich vzoru tam vznikaly výšivky také, v ženských klášterech střední a jižní Evropy. \nIkona má zpravidla tvar obdélníka orientovaného na šířku, přibližně o rozměrech od 60 x 40 cm do 120 x 80 cm. Tvoří ji tkanina s výšivkou, často z hedvábných nití, zlatého nebo stříbrného dracounu, podšívka bývá lněná nebo bavlněná. Ikona zpodobuje ustálený výjev Ukládání Krista do hrobu, s vodorovně orientovanou tumbou, pokrytou plátnem, se dvěma až osmi asistujícími postavami: Panny Marie, Jana Evangelisty, Josefa Arimatijského, Nikodéma, Marie Magdalény, také tří Marií u hrobu a různého počtu andělů. V pozadí je kříž, z něhož byl Kristus sňat, případně ještě měsíc a slunce, které při jeho ukřižování vysvitly současně.\n\nPo obvodu ikony bývá nápisový pás s úryvkem z textu velkopáteční liturgie. Jindy je nápis umístěn do obrazového pole, nebo jsou k obrazu komiksovým způsobem připojeny další pašijové scény. \n\nEpitafios má trojí využití:\n\nEpitafios logos je samotný text velkopáteční liturgie bez obrazu.\n"}
{"id": "1566474", "url": "https://cs.wikipedia.org/wiki?curid=1566474", "title": "Jindřichovická lípa v zámeckém parku", "text": "Jindřichovická lípa v zámeckém parku\n\nJindřichovická lípa v zámeckém parku je památný strom v parku u zámku Jindřichovice u Malonic. Lípa velkolistá (\"Tilia platyphyllos Scop.\") roste v parku za jednou z hospodářských budov v nadmořské výšce 563 m, stáří stromu je odhadováno na 300 let, výška stromu je 29 m, výška koruny 21 m, šířka koruny 22 m, obvod kmene 580 cm. Na kmeni jsou staré zavalené podélné trhliny, u báze rostou výmladky, koruna je bez suchých částí, v úžlabí se nalézá trouch. Lípa je chráněna od 20. ledna 2006 jako krajinná dominanta, významná vzrůstem. \n\n"}
{"id": "1566477", "url": "https://cs.wikipedia.org/wiki?curid=1566477", "title": "Heterandrie velkoploutvá", "text": "Heterandrie velkoploutvá\n\nHeterandrie velkoploutvá (latinsky: \"Heterandria litoperas\", slovensky: \"Molinézia Heterandria litoperas\", anglicky: \"Litoperas killifish\"). Rybu poprvé popsali v roce 1979 američtí ichtyologové Donn E. Rosen (1929–1986) a Reeve Maclaren Bailey (1911–2011). \n\nTělo je stříbřité s modravým a žlutavým nádechem, u kořenu ocasu je výrazná černá skvrna. Základní barva ryby je stříbřitě zlatá s černou skvrnou u ocasní ploutve. Samci dorůstají 3 cm, samice 8 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba pochází ze Střední Ameriky. Vyskytuje se v povodí Polochic, včetně řeky Polochic a Cahabón až k potokům, které protékají k jezeru Izabal v Alta Verapaz a Izaba, v Guatemale. \n\n\n\n\n"}
{"id": "1566481", "url": "https://cs.wikipedia.org/wiki?curid=1566481", "title": "ZŠ Otevřeno", "text": "ZŠ Otevřeno\n\nŠkola je v provozu od 1. září 2016 pro první stupeň a od 1. září roku 2017 i pro druhý stupeň základní školy. Škola se nachází v Benátkách nad Jizerou v prostorech bývalé restaurace na staré koleji.\n\nZŠ Otevřeno je školou s jinou filosofií, než státní školy, vlastně se nezařazuje do žádného stylu/žánru. Dělá všechno pro to, aby si děti ve škole uchovaly svou vnitřní svobodu a přirozenou zvídavost. Snaží se, aby si každé dítě osvojilo sebehodnocení, aby poznalo samo sebe a své procesy učení, tzn. pochopilo, jak se nejlépe učí. Rodiče jsou přizváni jako partneři, spolupracují s učiteli i vedením školy a sdílejí vizi školy. Role učitele je vnímána jako průvodce s přirozenou autoritou, který zároveň dokáže nadchnout a podporovat zvídavost dětí. Učitel má respektující přístup k dětem, které v atmosféře důvěry jsou učeny ke zvídavosti. Děti se podílí na tvorbě společně dodržovaných pravidel. Učitel je sám schopen kooperace, vyhledává informace, má chuť se sám vzdělávat a nebojí se přiznat, když něco neví. Stejně tak děti se učí mít k chybám zdraví přístup. Učitelé, díky nižšímu počtu žáků mají ke každému individuální přístup. \n\nJak již bylo zmíněno, škola se nachází v bývalých prostorech restaurace Na staré koleji. Hned vedle školy se nachází zámecký park a na druhé straně lední stadion a městský bazén, poblíž v zámeckém parku je i cyklostezka a fotbalové hřiště."}
{"id": "1566487", "url": "https://cs.wikipedia.org/wiki?curid=1566487", "title": "Angelo de Mojana di Cologna", "text": "Angelo de Mojana di Cologna\n\nFra Angelo de Mojana di Cologna SMOM (13. srpna 1905, Milano – 18. ledna 1988, Řím) byl italský profesní rytíř Řádu maltézských rytířů a v letech 1962 až 1988 též jeho 77. velmistrem. \n"}
{"id": "1566488", "url": "https://cs.wikipedia.org/wiki?curid=1566488", "title": "Mount Villingili", "text": "Mount Villingili\n\nMount Villingili je nejvyšší vrchol státu Maledivy. Měří pouhých 5,1 metrů a jedná se také o nejnižší horu světa.\n\nMount Villigili se nachází v souostroví Maledivy na ostrově Villingili, podle kterého dostala své jméno. Konkrétně je vrchol kopce na páté jamce tamnějšího golfového hřiště, blízko hotelového resortu.\n\nNová „hora“ byla poprvé změřena v roce 2013 a s naměřenou výškou 5,1 metrů nad mořem se stala novou nejvyšší horou Malediv a o 2,7 metrů tím překonala bývalou nepojmenovanou nejvyšší horou Malediv.\n"}
{"id": "1566559", "url": "https://cs.wikipedia.org/wiki?curid=1566559", "title": "Aéšma", "text": "Aéšma\n\nAéšma „hněv“ (v mladší avestánštině), středopersky Chéšman či (Ch)éšm, je v zarathuštrismu daéva hněvu, který vystupuje jak samostatná bytost, tak jako démonická vlastnost zmocňující se člověka. Je poslem Angra Mainjua, v mladší Avestě je jeho protivníkem jazata Sraoša ztělesňující poslušnost, disciplínu a zbožnost, který jej přemůže na konci světa. Obzvláště je obáván při slavnosti \"gáhánbár\", jež jsou slaveny na konci každého ročního období, při \"mjazdech\" – obětováních a při \"hwétwodatíh\" – sňatcích mezi příbuznými.\n\nV středoperských zdrojích je zdůrazňováno jeho sepětí se strachem a děsem, navštěvuje každou noc svět, ale je zapuzován Sróšou, a je Ahrimanovým velitelem východu. V době expanze islámu byl ztotožněn s muslimy. V manicheismu je aktivním a ničivým duchem Áze „hmoty“ a jméno biblického Asmodea je převzato nejspíše od něj.\n"}
{"id": "1566573", "url": "https://cs.wikipedia.org/wiki?curid=1566573", "title": "Galeazzo von Thun und Hohenstein", "text": "Galeazzo von Thun und Hohenstein\n\nFra Galeazzo von Thun und Hohenstein SMOM (24. září 1849, Trident – 26. března 1931, Řím) byl italský profesní rytíř Řádu maltézských rytířů a v letech 1905–1931 jeho 75. velmistr. \n\n"}
{"id": "1566574", "url": "https://cs.wikipedia.org/wiki?curid=1566574", "title": "Krumpholz", "text": "Krumpholz\n\nKrumphol(t)z / Krumphol(t)zová je příjmení německého původu. \n\n\n"}
{"id": "1566579", "url": "https://cs.wikipedia.org/wiki?curid=1566579", "title": "Overosaurus", "text": "Overosaurus\n\nOverosaurus („Ještěr z (lokality Cerro) Overo“) byl rod menšího sauropodního dinosaura ze skupiny Lithostrotia (tribus Aeolosaurini), který žil v období svrchní křídy (stupeň santon), asi před 86 až 83 miliony let, na území dnešní argentinské Patagonie (souvrství Bajo de la Carpa).\n\nDochované fosilie (holotyp \"MAU-Pv-CO-439\") mají podobu množství obratlů, krčních žeber a částí pánevního pletence. Typový druh \"O. paradasorum\" byl formálně popsán v roce 2013. Jednalo se o menší druh titanosaura, který dosahoval délky kolem 10 metrů a hmotnosti zhruba do 5 tun.\n\n\"Overosaurus\" spadal do kladu Aeolosaurini jako sesterský taxon ke druhům \"Gondwanatitan faustoi\", \"Pitekunsaurus macayai\", \"Aeolosaurus rionegrinus\" a \"Aeolosaurus maximus\".\n\n\n"}
{"id": "1566590", "url": "https://cs.wikipedia.org/wiki?curid=1566590", "title": "Arnold Othmar Wieland", "text": "Arnold Othmar Wieland\n\nP. Arnold Othmar Wieland OT (1. srpna 1940, Lengmoos, Horní Bavorsko) je duchovní a řeholník, který byl v letech 1988–2000 generálním opatem a velmistrem Řádu německých rytířů.\n\n"}
{"id": "1566594", "url": "https://cs.wikipedia.org/wiki?curid=1566594", "title": "Fara Chudenice", "text": "Fara Chudenice\n\nFara Chudenice je památkově chráněný komplex budov na návsi v Chudenicích. Jedná se o samotnou budovu bývalé fary, chléva, stodolu a bránu. Na faře nesídlí farní úřad, od roku 2005 spadají Chudenice pod římskokatolickou farnost Švihov. V roce 2020 je celý komplex v soukromém vlastnictví.\n\nBarokní stavba na obdélníkovém půdoryse s jedním nadzemním patrem krytým mansardovou střechou. Hlavní průčelí má sedm okenních os, boční tři. Vstupní portál je žulový s rovným překladem a ostěním s uchy. Před budovou směrem do návsi se nachází zbytky cihlového plotu. V zadní části objektu jsou umístěny hospodářské objekty s chlévy a stodolou. Fara je zděná a její fasádu člení profilovaná korunní římsa se soklem. Okna a dveře jsou dřevěné s dochovanými okenními prkenicemi směrem do dvora. Okna jsou rámována šambránou s uchy, v patře jsou okna navíc s obdélníkovou parapetní výplní. V interiéru průjezdu se dochovala valená klenba s lunetami, v dalších místnostech najdeme buď valenou nebo křížovou klenbu, případně trámové stropy. \n\nChlév stejně jako hlavní budova fary je postaven na obdélníkovém půdoryse. Jedná se o přízemní stavbu se sedlovou střechou, která je kryta bobrovkou směrem do dvora a drážkovou taškou směrem do ulice. Jednoduchá fasáda je členěna okny a vraty. \n\nStodola je umístěna naproti faře, obě budovy jsou odděleny dvorkem. Přízemní objekt se sedlovou střechou je krytý bobrovkou a fasáda se dřevěnými vraty má korunní římsu. \n\nBrána je v současnosti zazděna, ale barokní oblouk je pokrytý drážkovými taškami, ostění je omítnuto.\n\nCelý komplex vznikl na konci 18. století v období baroka. \n"}
{"id": "1566601", "url": "https://cs.wikipedia.org/wiki?curid=1566601", "title": "Třída LCU 1", "text": "Třída LCU 1\n\nTřída LCU 01 je třída vyloďovacích člunů postavených pro Japonské námořní síly sebeobrany. Celkem byly postaveny dvě jednotky této třídy. Jejich úkolem je především provádění vyloďovacích operací a přeprava vojáků, nákladu a různého vybavení na vzdálený ostrov.\n\nVývoj a stavba této třídy byly objednány v 1986. Všechny navrhla a staví indická loděnice Sasebo Heavy Industries v Sasebo.\n\nJednotky třídy \"LCU 01\":\n\nPlavidla konstrukčně vycházejí z vyloďovacích člunů třídy Jura. Mají nosnost až 25 tun nákladu a 200 vojáků. Plavidla nesla jeden 20mm kanón Sea Vulcan ovládaný člověkem na můstku. Pohonný systém tvoří dva diesely Mitsubishi S6U-MTK, každý o výkonu 2200 kW.\n\n"}
{"id": "1566604", "url": "https://cs.wikipedia.org/wiki?curid=1566604", "title": "Zvláštní vlak", "text": "Zvláštní vlak\n\nZvláštní vlak je druh mimořádného vlaku, resp. tzv. vlaku jedoucího v mimořádné trase. Obecně jde o vlak, jehož jízdní řád není obsažen v grafikonu vlakové dopravy a jehož účelem je uspokojení požadavků na přepravu, která nebyla zpravidla známa při tvorbě grafikonu vlakové dopravy. Přesná definice zvláštního vlaku a jeho odlišení od jiných druhů mimořádných vlaků však může být u různých provozovatelů různá a může se měnit i s časem. Mezi zvláštní vlaky tak mohou být počítány i některé vlaky, kterým sice je přidělena kapacita dráhy a jejichž trasa je zařazena do jízdního řádu, ale které jezdí s malou četností. Dělení vlaků podle pravidelnosti je nezávislé na dělení vlaků podle určení a na kategoriích vlaků; může tak jít o vlaky nákladní, osobní, soupravové, služební i lokomotivní.\n\nČeské předpisy mezi zvláštní vlaky nepočítají tzv. vlaky v obecném zájmu. Zatímco vlaky v obecném zájmu mají v provozu při mimořádnostech nejvyšší prioritu, zvláštní vlaky mají naopak prioritu nižší než pravidelné vlaky. Jako příklad vlaku v obecném zájmu byl dříve v předpisech uváděn vládní vlak (obecněji jde o vlaky s přepravami vyžadujícími zvláštní dopravní opatření), nověji jsou vlakům v obecném zájmu postaveny naroveň služební vlaky v mimořádných trasách provádějící diagnostiku železniční dopravní cesty.\n\nPředpis SŽDC (ČD) D2 rozlišoval pět druhů mimořádných vlaků. Kromě zvláštních vlaků mezi mimořádné vlaky patřily ještě vlak v obecném zájmu, vlak podle potřeby, rušící vlak a násled.\n\nNové předpisy SŽDC pro pravidelný ani mimořádný spoj již nepoužívají termín „vlak“, ale „trasa (vlaku)“, a rozlišují vlaky jedoucí v pravidelných trasách a vlaky jedoucí v mimořádných trasách (ad hoc). Rušící vlaky a vlaky podle potřeby tak byly z mimořádných vlaků přeřazeny mezi „vlaky jedoucí v pravidelných trasách“, nově byl zaveden pojem nabídkových (katalogových) tras, které mají jízdní řád obsažený v grafikonu vlakové dopravy, ale nemají přidělenu kapacitu dráhy určitému dopravci (čímž se liší od pravidelných vlaků podle potřeby).\n\n„Trasy zvláštních vlaků“ aktuální předpis rozděluje do dvou skupin: \nV pražském metru se pojem zvláštního vlaku vůbec nepoužívá. Dopravního předpis pro metro, D 2/1, v části VII vlaky metra podle určení dělí na osobní, služební a zkušební, přičemž osobní vlaky se dělí na pravidelné a mimořádné.<ref name=\"D2/1\">Provozní předpis D 2/1 Dopravní předpis pro metro, Dopravní podnik hl. m. Prahy, schváleno 10. 11. 1998, účinnost od 1. 12. 1999, scan </ref> Zvláštní osobní vlaky tedy jsou nazývány mimořádnými vlaky. \n\nDopravní podnik hl. m. Prahy a.s. ve svém dopravním a návěstním předpisu pro tramvaje vlaky rozlišuje na vlaky určené k pravidelné přepravě cestujících po trasách uvedených ve vlakovém jízdním řádu nebo daných služebním příkazem, vlaky zvláštní pro objednané a smluvní jízdy, vlaky služební (pro přepravu pracovníků, materiálu, pro údržbové práce a manipulační jízdy) a vlaky cvičné. Zvláštními vlaky se tedy rozumí vlaky pro objednané a smluvní jízdy, zatímco služební, pracovní, manipulační ani cvičné jízdy se za zvláštní vlaky nepovažují. Provoz všech „vlaků neurčených k pravidelné přepravě cestujících“ musí být organizován tak, aby nebyl narušován provoz vlaků určených k pravidelné přepravě cestujících, a ke každé jízdě takového vlaku musí být dán předem souhlas provozního dispečinku. Při nahlašování jízd zvláštních, služebních a cvičných vlaků musí být provoznímu dispečinku oznámeny trasa a důvod jízdy, základní časové údaje (pravděpodobný čas výjezdu a zatažení), evidenční čísla všech vozů a sestava vlaku. Provozní dispečink na základě těchto údajů může rozhodnout o dalších opatřeních k zabezpečení jízdy, a jízdy, ke kterým dal souhlas, eviduje.\n"}
{"id": "1566606", "url": "https://cs.wikipedia.org/wiki?curid=1566606", "title": "Anežka Akvitánská (královna Leónu a Kastilie)", "text": "Anežka Akvitánská (královna Leónu a Kastilie)\n\nAnežka Akvitánská (také \"Ines\" z \"Akvitánie\" nebo z \"Poitou\") byla sňatkem s králem Alfonsem VI. Kastilským královnou Leónu a Kastilie žijící v 11. stoletím.\n\nAnežka se zřejmě narodila jako dcera vévody Viléma VIII. Akvitánského a jeho druhé manželky Matyldy, jejíž původ není znám. Byla tak nevlastní sestrou jiné iberské královny, která se také jmenovala Anežka a byla manželkou krále Petra I. Aragonského a Navarrského.\n\nV roce 1069 se Anežka provdala za leónského krále Alfonse VI. Jeho otec po své smrti rozdělil království na tři říše. Alfons a jeho bratr Sancho nejprve spojili své síly, aby vytlačili svého bratra Garcíu z Galicijského království, pak se obrátili proti sobě navzájem. V lednu 1072 byl Alfons (a pravděpodobně také Anežka) nucen uprchnout a Sancho získal celou otcovu říši. Sancho byl později toho roku zavražděn a Alfons se vrátil, nechal se korunovat a v říjnu 1072 spojil země svého otce pod svou vládou. Stal se tak „vládcem celé Hispánie“ (\"Imperator totius Hispaniae\").\n\nNaposledy se Anežka po Alfonsově boku objevila v květnu 1077, poté se již Alfons objevuje sám. To naznačuje, že Anežka zemřela, Orderic Vitalis však uvádí, že se v roce 1109 provdala za Eliáše I. z Maine. To vedlo ke spekulacím, že se Alfons s Anežkou kvůli příbuzenství rozvedli, ale zdá se pravděpodobnější, že Vitalis mluví o poslední Alfonsově manželce Beatrix, která se jako vdova vrátila do Francie a Vitalis si jen spletl jméno. Anežka Akvitánská neměla žádné potomky.\n\nK Anežčině smrti se váže několik možností. Některé zdroje uvádí, že zemřela v roce 1078, což by odpovídalo jejímu zmizení ze záznamů. Podle jiných zemřela a v roce 1097. Tento záznam však nejspíše odkazuje na její nevlastní sestru, také královnu Anežku, která v tom roce zemřela. Pokud by byla zpráva o jejím manželství s Eliášem z Maine pravdivá, znamenalo by to, že se musela dožít alespoň toho data 1109.\n\nAnežka je údajně pohřbena v klášteře Sahagún vedle Alfonsovy druhé manželky Konstancie Burgundské. Ani to však nemusí být skutečnost.\n"}
{"id": "1566611", "url": "https://cs.wikipedia.org/wiki?curid=1566611", "title": "Jeghegnadzor", "text": "Jeghegnadzor\n\nJeghegnadzor () je hlavní město provincie Vajoc Dzor v Arménii. K roku 2009 v něm žilo přes osm tisíc obyvatel.\n\nJeghegnadzor leží v údolí Arpy, přítoku Araksu v úmoří Kaspického moře. Od řeky samotné je vzdálen přibližně dva kilometry severně. \n\nPřes Jeghegnadzor prochází dálnice M2 spojující hlavní město Jerevan s jihovýchodem země.\n\nPrvní zmínka o městě je z pátého století.\n\nV letech 1992–2003 působil ve městě fotbalový klub Arpa Jeghegnadzor FC.\n"}
{"id": "1566613", "url": "https://cs.wikipedia.org/wiki?curid=1566613", "title": "Adéla Normandská (1038)", "text": "Adéla Normandská (1038)\n\nAdéla Normandská (\"Alice, Adeliza, Adelaida, Aelis;\" asi 1002–1038) byla sňatkem s hrabětem Reginaldem I. burgundskou hraběnkou.\n\nAdéla se narodila jako nejstarší dcera normandského vévody Richarda II. a jeho manželky Judity Bretaňské, dcery bretaňského hraběte.\n\nV roce 1016 se provdala za burgundského hraběte Reginalda, s nímž měla několik dětíː\n\n"}
{"id": "1566619", "url": "https://cs.wikipedia.org/wiki?curid=1566619", "title": "Rychnůvek", "text": "Rychnůvek\n\nRychnůvek, také Německý Rychnov nebo Rychnov u Frymburku (německy \"Deutsch Reichenau\") je zaniklá osada v nadmořské výšce kolem 750 metrů v katastrálním území Jasánky, na území obce Přední Výtoň v okrese Český Krumlov. V letech 1869–1930 byl Rychnůvek veden pod názvem Německý Rychnov jako osada obce Reiterschlag (Pasečná) v okrese Kaplice, v r. 1950 jako osada obce Frymburk v okrese Kaplice, v dalších letech jako osada zanikl.\n\nOsadu poprvé zmiňuje rožmberský urbář z roku 1379. V roce 1384 zde byla plebánie. Místní farnost byla v roce 1783 povýšena na děkanství. V letech 1790–1856 zde existoval vikariát, který zahrnoval několik farností. Do farnosti Rychnůvek patřily osady Rychnůvek, Pasečná, Jasánky, Otov, Růžový Vrch, Horní Hraničná, Dolní Hraničná, Mukenschlag, Horní Ureš, Rožnov, Pernek, Svatý Tomáš, Mezilesí, Linda, Multerberské chalupy a Lindské Chalupy.\n\nOd roku 1893 byla v Rychnůvku pošta. Zdejší školu navštěvovalo až 200 dětí z okolí.\n\n21. 9. 1938 byl ve službě smrtelně zraněn velitel místní četnické stanice vrchní strážmistr četnictva Antonín Měsíček. U vsi Reiterschlag (Pasečná) byl ze zálohy střelen příslušníky Freikorpsu.\n\nV roce 1930 zde stálo 49 domů a žilo 300 obyvatel. Po 2. světové válce byla většina obyvatel německé národnosti vysídlena a v roce 1950 zde žilo 62 obyvatel. V dalších letech Rychnůvek zanikl.\n\nKostel sv. Václava v Rychnůvku byla původně gotická stavba ze 14. stol. přestavěná v r. 1673. Kostel byl jednolodní, obdélníkový. Loď byla sklenuta 4 křížovými klenbam, presbytář byl sklenut křížovou klenbou, triumfální oblouk byl půlkruhový. Kruchta na dvou pilířích byla podklenuta křížovou klenbou. V roce 1959 byl kostel zbourán. Místo, kde kostel stával, je nyní označeno velkým křížem.\n"}
{"id": "1566621", "url": "https://cs.wikipedia.org/wiki?curid=1566621", "title": "Outback", "text": "Outback\n\nOutback je označení pro nehostinné vnitrozemské pustiny v Austrálii. Ačkoliv outback tvoří asi 70 % rozlohy Austrálie, žijí zde jen 3 % australské populace, značná část obyvatel outbacku jsou původní obyvatelé Austrálie: Austrálci/Aboridžinci. Je to jedna z největších oblastí přírody bez zásahu člověka na světě.\n\nVzhledem k velké rozloze outbacku se podnebí v každé části liší. V severní části je podnebí tropické a monzunové, ve střední části je podnebí velmi suché a v jižní je mírnější semiaridní podnebí.\n\nTeplota v outbacku běžně dosahuje až 50 °C.\n\nV outbacku žijí mnohé živočišné druhy typické pro Austrálii, mezi nejznámější patří klokan rudý nebo pes dingo. Žijí zde také různé druhy ptáků, jako andulka vlnkovaná, kakadu nebo korela. Do outbacku byli zavlečeni též velbloudi a koně (tzv. \"brumbies\").\n\nV outbacku kvůli jeho nehostinnosti neroste příliš rostlin, ale i přesto se zde lze setkat s různými trávami (například spinifex), v menší míře i s kapradidami, klokankami a palmami. Významná je také endemická svensona sličná s výraznými červenými květy.\n\nUprostřed outbacku se nachází významná archeologická lokalita Riversleigh, kde byly nalezany pozůstatky mnohých pravěkých živočichů z období oligocénu a miocénu.\n\nAboridžinci obývali outback už před více než 50 000 lety. První Evropané se sem dostali až v rámci expedicí v první polovině 19. století. V 60. letech 19. století se sem dostali tzv. \"Afghánští velbloudáři\" (anglicky \"Afghan cameleers\"), jednalo se o pasáky velbloudů především z oblasti Středního východu a Indie. Ti vybudovali základní infrastukturu v odlehlých oblastech outbacku. John McDouall Stuart vedl v tomto období 6 expedicí skrz outback a navrhl trasu, po které byla v 70. letech vybudovaná telegrafní linka. V 80. letech byl postaven přes 5 000 kilometrů dlouhý plot skrz outback, nazvaný Dingo Fence. Účel tohoto plotu je chránit zemědělské oblasti na jihu Austrálie před útoky divokých psů dingo, kteří v outbacku žijí. Původně byl ale postaven na ochranu zbytku Austrálie před šířením zavlečených králíků.\n\nOutback tvoří asi 70 % rozlohy Austrálie, ale je velmi řídce osídlený (žijí zde jen 3 % australské populace). Značnou část tvoří původní Aboridžinci, mezi nejvýznamnější aboridžinský kmen patří pitjantjatjarové. V outbacku se používá angličtina a různé domorodé jazyky, z nichž nejvýznamnější je jazyk Západní pouště.\n\nV outbacku se nenachází žádná větší města, je zde ale mnoho malých, od sebe velmi vzdálených osad. Největším městem je Alice Springs (nazývané též \"hlavní město outbacku\"), žije zde něco přes 25 000 obyvatel. Dalšími významnými sídly jsou: Coober Pedy, Yulara, Longreach a Tennant Creek, mají okolo 2 000 obyvatel.\n\nCelkový počet lidí žijících v outbacku se odhaduje asi na 700 000.\n\nZajímavá místa v outbacku:\n\n\nOblast outbacku je velmi nehostinná a nehodí se pro zemědělství, přesto je především v oblasti Velké artéské pánve (kde se nalézají nějaké zásoby vody) provozováno pastevectví, především dobytka, ovcí a koz.\n\nTuristický ruch je také v oblasti outbacku významný, mezi nejvýznamnější cíl turistů patří Uluru.\n\nVelmi významným odvětvím je těžba, těží se zde například opály, zlato, nikl, měď, diamanty a rudy uranu, železa, stříbra nebo manganu.\n\nVětšina komunikací v outbacku jsou prašné cesty. Přes outback prochází Stuartova dálnice z Darwinu do Adelaide. Souběžně s dálnicí vede také železnice. U některých osad jsou i malá letiště.\n\nVzhledem k tomu, že mnohé outbackové osady jsou příliš malé na to, aby měly vlastní školu, a větší města se obvykle nacházejí stovky kilometrů daleko, používá se zde tzv. School of the Air (\"škola vzduchem\"), která umožňuje dětem studovat na dálku, za použití rádia, které bylo ale už nahrazeno internetem.\n"}
{"id": "1566622", "url": "https://cs.wikipedia.org/wiki?curid=1566622", "title": "Morante", "text": "Morante\n\nMorante může znamenat:\n\n"}
{"id": "1566623", "url": "https://cs.wikipedia.org/wiki?curid=1566623", "title": "50 metrů libovolná pistole", "text": "50 metrů libovolná pistole\n\nStřelecká disciplína 50 metrů libovolná pistole patří mezi nejstarší olympijské disciplíny, i když se po roce 2016 již na olympiádách neobjevuje.\nStřílí se na mezinárodní pistolový terč 60 hodnocených výstřelů a neomezený počet zkušebních ran v čase 120 minut a na vzdálenost 50 metrů. Soutěží se s jakoukoliv pistolí ráže .22 LR. Nabíjí se po jedné ráně, pistole smí být při výstřelu obsluhována pouze jednou rukou střelce bez jakékoli opory a smí být vybavena pouze mechanickými mířidly.\n\n"}
{"id": "1566640", "url": "https://cs.wikipedia.org/wiki?curid=1566640", "title": "Andrea Daňková", "text": "Andrea Daňková\n\nAndrea Daňková (* 19. června 1992 Praha) je česká herečka, dabérka, modelka a moderátorka.\n\nJiž během studia střední školy byla přijata na DAMU, obor činoherního herectví. Během studia si ji vybrala Simona Stašová, se kterou v roce 2019 vystupovala v pěti představeních, například Vím, že víš, že vím nebo Drobečky z perníku. Ve třech projektech ji obsadil režisér Jiří Strach. Hostuje v pražských divadlech ABC, Na Jezerce, Bez zábradlí a Na Vinohradech.\n\nMimo jiné se věnuje výuce komunikace mediků a tím i zlepšení českého zdravotnictví a péče jako lektorka a leader Komunikace na 3. lékařské fakultě a 2. lékařské fakultě Univerzity Karlovy.\n\n\n\n"}
{"id": "1566641", "url": "https://cs.wikipedia.org/wiki?curid=1566641", "title": "Burton Brothers", "text": "Burton Brothers\n\nBurton Brothers (1866–1914) bylo jedno z nejdůležitějších fotografických studií z 19. století na Novém Zélandu a sídlilo v Dunedinu na Novém Zélandu. Bylo založeno Walterem Johnem Burtonem (1836–1880) v roce 1866 jako Velký fotografický salón a galerie a bylo umístěno v ulici Princes Street v Dunedinu.\n\nBurton byl členem prominentní rodiny tiskařů, knihařů a fotografů se sídlem v Derby, Anglie, jehož firmu (John Burton and Sons) založil jejich otec John Burton, a také jeho další bratři, Alfred Henry (1834-1914), Oliver (nar. 1841) a John William Burton (nar. 1845). V roce 1856 emigroval Alfred na Nový Zéland, kde zpočátku pracoval jako tiskař v Aucklandu a poté se přestěhoval do Sydney v roce 1859 a odtud zpět do Anglie v roce 1862.\n\nV roce 1866 Walter následoval svého bratra a přestěhoval se s manželkou Helen do Dunedinu, tehdy prosperujícího kraje z nedávné zlaté horečky Otago Gold Rush, a založil fotografický podnik. Podnik se ukázal jako úspěšný, takže v roce 1868 Walter požádal svého bratra Alfreda, aby se k němu připojil. Alfred odcestoval na Nový Zéland s manželkou Lydií a dcerou Oonou a oba bratři vytvořili obchodní partnerství pod jménem Burton Brothers. Firma se ukázala jako velmi úspěšná, Alfred cestoval po celé zemi, aby fotografoval krajiny, zatímco jeho bratr Walter se soustředil na portrétování v Dunedinu. Firma se stala velmi úspěšnou, poskytovala jak studiové portrétní služby pro osadníky, tak obrazy novozélandských krajin a scény etnografického zájmu včetně portrétů Maorů, o které žádali turisté i cestovatelé přijíždějící na Nový Zéland a další sběratelé z celého světa. Obrazy byly prodávány jednotlivě jako tisky a pohlednice a také jako série v albech prostřednictvím agentů a distributorů.\n\nBurton Brothers propagoval používání cestovních temných komor, zřídil speciální fotografickou dodávku, která byla postavena v roce 1869 a která sloužila jako mobilní temná komora a jako bezpečný způsob přepravy jejich těžkého a jemného vybavení.\n\nNavzdory úspěchu partnerství skončila firma již v roce 1877, a to převážně osobními rozdíly způsobenými Walterovým těžkým pitím. K Alfredovi se přidal jeho mladší bratr John a zaměstnával další talentované fotografy, jako jsou George Moodie a Thomas Muir, zatímco Walter založil nezávislé studio. V roce 1880 Walter spáchal sebevraždu a John, smutný, se vrátil do Anglie. Alfred Burton pokračoval v obchodování s Moodie a Muirem jako se svými partnery až do důchodu v roce 1898. Zemřel v Dunedinu v roce 1914. Moodie a Muir pokračovali ve vedení firmy pod stejným názvem až do jejího konečného uzavření v roce 1916.\n\nZejména Alfred Burton je považován za jednoho z nejvýznamnějších fotografů Nového Zélandu z 19. století a jeho série obrazů Maorů na jihozápadě Severního ostrova má zásadní historický význam. Tato série \"Through the King Country with a camera: a photographers diary\" byla v roce 1885 vydávána v \"Otago Daily Times\". Jeho velkolepé představy o Fiordlandu byly částečně odpovědné za novozélandskou vládu, která pojmenovala region jako národní park.\n\nBěhem osmdesátých let Alfred hodně cestoval v jižním Pacifiku, fotografoval scény vesnického života na ostrovech Samoa, Fidži a Tonga. Rovněž v roce 1886 vytvořil řadu obrazů devastace způsobené erupcí hory Tarawera, když znovu fotografoval místa, která navštívil několik let před erupcí.\n\nMnoho děl Burton Brothers a většinu jejich původního vybavení shromáždil dunedinský fotograf a historik Hardwicke Knight a nyní jsou umístěny v muzeu Nového Zélandu Te Papa Tongarewa ve Wellingtonu.\n\n\n"}
{"id": "1566645", "url": "https://cs.wikipedia.org/wiki?curid=1566645", "title": "Rotační pád (jezdectví)", "text": "Rotační pád (jezdectví)\n\nK rotačním pádům dochází, když kůň padá takovým způsobem, že dojde k saltu, než přistane na zádech. Obzvláště se to týká všestrannosti, zejména v cross-country fázi soutěže. Tyto pády mohou způsobit těžká zranění a v minulosti vedly k úmrtím. V posledních letech došlo k prudkému vyšetřování po celém světě ke zvýšení bezpečnosti účastníků. \n\nVšestrannost je třífázová soutěž skládající se z drezury, cross country a parkuru. Jezdí se po celém světě na olympijské úrovni.\n\nPády jezdce z koně jsou běžné a mohou se vyskytnout kdykoli, od tréninku až po soutěže. Jízda na koni je popisována jako „nebezpečná zábava“ s vysokou mírou zranění a v některých případech i úmrtí. Jedním z velkých přispěvatelů do těchto statistik je rotační pád. „Mezi květnem 1997 a zářím 2007 došlo ve všestrannosti po celém světě k 25 úmrtím jezdců“, 18 z nich bylo způsobeno rotačními pády. \n\nRotační spád je definován jako „kůň udělá salto ve vzduchu před přistáním na záda“. K tomu často dochází v důsledku toho, že kůň narazí do překážky svými předními nohami při skákání. Pravděpodobnost může být zvýšena řadou faktorů, včetně: stavu země, zkušenosti jezdce, zkušenosti koně, typu skoku atd.\n\nFáze cross country představuje kurs překážek, které musí kůň a jezdec projít až k cílové čáře, tyto překážky jsou pevné a nemilosrdné. Skoky jsou pevné a „vyžadují, aby jezdec najel na skok přesně správnou rychlostí, odskočil z pravého úhlu a bodu“. Rotační pády se s největší pravděpodobností vyskytnou během cross country, protože k pádu dochází, když „kůň zasáhne pevnou překážku buď hrudníkem nebo předními končetinami“. Toto se stane více pravděpodobné, čím vyšší skoky budou. Ačkoli historicky, rotační pády byly možné v parkurové fázi, protože břevna bývala upevněná na stojanech, které je držely, v moderní době jsou skoky navrženy s držáčky, které drží břevna, což jim umožňuje spadnout, pokud je zasáhne kůň.\n\nVšechny sporty a aktivity představují jedinečná rizika (od malých až po velké) pro jednotlivce nebo týmy, které se jich účastní. Všestrannost se neliší, je považována za „vysoce rizikový jezdecký sport“. Poranění koní i jezdců v důsledku všestrannosti se dělo v celé historii a po celém světě, jedná se o „sport, ve kterém je drtivá většina zranění jezdců drobná a nevýznamná, ale ve kterém vždy existuje možnost katastrofických výsledků “.\n\nAčkoli se všestrannost datuje k roku 1902, až do roku 1999 nebyly obavy o bezpečnost koně a jezdce. Ten rok došlo v důsledku pádů pouze ve Velké Británii k pěti úmrtím jezdců, přičemž čtyři z těchto pěti jezdců měli rotační pád, který vedl k jejich smrti. V důsledku těchto úmrtí vydala v dubnu 2000 Fédération Equestre Internationale (FEI) „Zpráva Mezinárodního výboru pro bezpečnost všestrannosti“ a doporučila vytvoření výroční zprávy FEI, která by zahrnovala řadu témat. Mezi lety 1997 a 2008 „zahynulo nejméně 37 závodníků v důsledku zranění způsobených při soutěži cross country“. Nejméně 25 z těchto úmrtí bylo následkem rotačního pádu. Tato úmrtnost se pohybovala v místě (koncentrace úmrtí ve Spojených státech a Velké Británii) a úrovni soutěže (pony klub, národní nebo mezinárodní soutěže). Někteří „špičkoví závodníci, trenéři a návrháři kurzů však tvrdí, že počet obětí a zranění ve sportu je s největší pravděpodobností spojen s přílivem nových jezdců do sportu“, což naznačuje, že nedostatek zkušeností zvyšuje pravděpodobnost pádu. \n\nFEI provedla statistickou zprávu o řízení rizik všestrannosti, představující statistiky soutěží, startů, pádů a zranění mezi lety 2006 a 2016. V roce 2006 bylo celkem 13 660 startů, se 789 pády, z toho 51 pádů bylo klasifikováno jako rotační pád a 12 z nich mělo za následek vážné zranění jezdce. O deset let později v roce 2016 však došlo k významnému nárůstu (6261 jezdců) na starty na 19 921 jezdců, z toho 1064 pádů. Nicméně, navzdory nárůstu jak závodníků, tak celkových pádů, pouze 30 z nich bylo klasifikováno jako rotační pády a 5 jezdců mělo za následek vážné zranění. Porovnáním těchto statistik rotačního pádu napříč deseti lety je patrné jasné snížení rotačních pádů a rotačních pádů, které mají za následek vážné zranění.\n\nDne 6. března 2016 se Olivia Inglis a její kůň Coriolanus (také známý jako Togha) účastnili cross-country Scone Horse Trials v Novém Jižním Walesu v Austrálii. Na překážce 8A / 8B Inglis a Togha úspěšně skočili. Avšak „v procesu skákání druhé překážky“ spadl kůň a jezdec. Inglis byl fatálně zraněn. Tato smrt přišla jako velký šok do australské a celosvětové komunity, s Judy Fasherovou, předsedkyní Equestrian Australia popisuje incident jako „absolutně hrozný“ a „něco, co jsme nemohli předvídat.“ \n\n30. dubna 2016, téměř sedm týdnů po smrti Olivie Inglisové, se Caitlyn Fischer a její kůň Ralphie pustili do cross country v Dydney International Trials. U překážky dva, „překážka jen 210 metrů od začátku cross country,“ padl pár a Fischer byl smrtelně zraněn. Fasher opět vydal prohlášení, že „je to šokující pro všechny zúčastněné“.\n\nV roce 2019 došlo k úmrtí Olivie Inglis a Caitlyn Fischer. Oba byli považováni za „smrtelné zprávy“ a oba zmínili podobné obavy týkající se bezpečnosti v rámci všestrannosti. V důsledku vyšetřování těchto dvou tragických úmrtí se vydala široká škála doporučení v následujících oblastech: bezpečnostní důstojníci, návrh kurzu, revizní procesy, řízení událostí, zástupci sportovců, osobní ochranné prostředky, sběr dat, lékařské pokrytí, organizace událostí a rozhodčí.\n\n4. září 2004, Caroline Pratt, široce oslavovaná britská závodnice ve všestrannosti („těsně minula bytí součástí aténského (olympijského) týmu“), soutěžila v Burghley Horse Trials se svým koněm Primitive Streak. Po dosažení vodního skoku došlo k rotačnímu pádu, po kterém se Caroline objevila „asi ve dvou stopách vody“, navzdory pokusům o resuscitaci na místě a v nemocnici zemřela. Reportér Sunday Telegraph v davu informoval, že v publiku „mnozí plakali. Bylo hrozné to vidět “, další reportér Beany McLean, jezdecký korespondent, řekl:„ Byl to jeden z těch pádů, který způsobí, že vaše srdce okamžitě poklesne“.\n\n11. srpna 2019 Iona Sclaterová a její kůň Jack trénovali u svého domu Cambridgeshire, když při skákání sena o velikosti přibližně 1,32 metru kůň zakopl o skok, což mělo za následek rotační pád. Koronerova zpráva zaznamenala smrt jako náhodnou a „příčinu smrti, která byla dána jako rozdrcení její hrudi“. Britská mladistvá závodnice byla popsána jako „mimořádně talentovaná a oddaná mladá závodnice“. \n\n14. května 2016 se Philippa Humphreys v New Jersey zúčastnila CCI *** Fresh International Three-Day Event na koni Rich N Famous. Tato dvojice zaznamenala rotační pád u překážky 16 a přes úsilí lékařů byl pád pro Philippu fatální. Generální sekretářka FEI Sabrina Ibáñez komentovala, „byla to hrozná nehoda, která měla za následek tragickou ztrátu zkušeného jezdce.“\n\n11. července 2019 Ashley Stout a její kůň Avant Garde absolvovali trénink / výcvik v „Standing Ovation Centre (SOEC) v Halfmoon Township, Pennsylvania“. Následovalo to, co se považovalo za rotační pád, zemřela i třináctiletá americká dívka a její kůň. Středisko vydalo prohlášení; „dnes v noci truchlíme nad neuvěřitelnou ztrátou dvou neuvěřitelně krásných duší“, majitel centra Adam Armstrong komentoval, že „je to nejhorší typ pádu, který by se mohl stát“.\n\nJízda na koni je považována za nebezpečný sport. „Přestože se jezdecké sporty považují jsou spojeny s určitým stupněm rizika, existují způsoby, jak je učinit bezpečnějšími.“ Bezpečnostní opatření byla a stále jsou zaváděna, aby se tato rizika snížila, tato opatření se točí kolem jezdce, koně a události.\n\nPravidla soutěže, jak je řídí FEI a jednotlivě je prosazují země po celém světě vlastními orgány. Standardy pro jezdce, stanoví, že všichni jezdci musí mít během soutěže v terénu „akreditovanou bezpečnostní helmu“. Tyto standardy jsou pravidelně revidovány a aktualizovány jak FEI, tak jednotlivými zeměmi. Například Equestrian Australia zavedla nové nařízení, označování helem. To umožní „úředníkům snadněji identifikovat ty přilby, které vyhovují normám“, všechny přilby mají na nich viditelnou barevnou značku pro úředníky, kteří sdělují, že přilba byla zkontrolována a splňuje současné normy.\n\nChrániče těla jsou kusy vybavení, které jezdci používají v mnoha různých typech jízdy, jedním konkrétním typem je cross country. Chránič těla tradičně „je vesta vyplněná pěnou, která se nosí na oděvu“, je navržena tak, aby chránila horní část těla (žebra a páteř) před vážným zraněním, pokud dojde k pádu. Regulace chráničů těla byla projednána National Eventing Committee (NEC) mnohokrát, „pouze do konce roku 2006 se NEC rozhodla, že chrániče těla budou povinné“. V letech 2006 až 2006 byla provedena studie o chráničích těla, ve kterých byli jezdci dotázáni: „Měli jste na sobě chrániče zad?“, Více než 90% jezdců „uvedlo, že je nosí, přestože neexistuje žádná regulace, která to vyžaduje“. Byl zaveden nový typ chrániče těla, nafukovací vesty. Konstrukce je “plynová nádoba, spojená šňůrou k sedlu koně, je odepnuta, když je šňůra tažena během pádu a nafoukne bundu za zlomek sekundy”. Tato konstrukce má potenciál snížit šanci úmrtí v důsledku rotačního pádu díky své konstrukci, jejímž cílem je rozptýlit sílu nárazu „a snížit kompresi hrudníku“.\n\nPřestože je pro koně k dispozici méně ochranných opatření, jednou z klíčových technik používaných jezdci ke zvýšení bezpečnosti kurzu pro koně je mazání nohou. Jezdci umístí mazivo na „přední a zadní nohy koně, aby zabránili oděrům ze skoků a pokud narazí na překážku, sklouznou z ní o něco více“. To zvláště pomáhá při prevenci rotačních pádů, protože povzbuzuje nohy, aby zasáhly skok, ale aby se sklouzly, na rozdíl od toho, aby byly zachyceny nebo ponechány za sebou a způsobily tak možné klopýtnutí nebo rotační pád.\n"}
{"id": "1566647", "url": "https://cs.wikipedia.org/wiki?curid=1566647", "title": "Kokyl dvoutrojný", "text": "Kokyl dvoutrojný\n\nKokyl dvoutrojný (\"Lardizabala funaria\", syn. \"L. biternata\") je druh rostliny z čeledi kokylovité (\"Lardizabalaceae\"). Je to stálezelená, dřevnatá, jednodomá liána s dvojnásobně až trojnásobně trojčetnými listy a hnědočervenými květy se šestičetným okvětím. Plodem je dužnatá bobule. Rostlina se vyskytuje ve středním Chile a přilehlé oblasti Argentiny. Pěstuje se jako okrasná subtropická liána a poskytuje chutné ovoce, ceněné na lokálních trzích. Ze stonků se zhotovují provazy. České rodové jméno pochází z domorodého názvu ovoce.\n\nJe to tenká, stálezelená, dřevnatá, jednodomá liána, dorůstající délky až 3,5 metru. Listy jsou tuhé a kožovité, jednoduše až trojnásobně (nejčastěji dvojnásobně) trojčetné, s palisty. Jednotlivé lístky mají zpeřenou, od báze trojžilnou žilnatinou. Květy jsou hnědofialové až fialové, jednopohlavné. Samčí květy jsou uspořádané v hroznech, zatímco samičí jsou o něco větší a jednotlivé. Na bázi květenství jsou srdčité listeny. Okvětí je složeno ze 6 poněkud dužnatých kališních lístků ve dvou kruzích. Korunní lístky jsou nenápadné, mnohem menší než kališní. V samčích květech je 6 tyčinek s nitkami srostlými do trubičky a nitkovité zbytky zakrnělých pestíčků. Samičí květy obsahují 3 volné pestíky s mnoha vajíčky, zanořenými v 8 řadách ve stěně semeníku, a sterilní staminodia. Plodem je podlouhlá, 5 až 8 cm dlouhá, nepukavá, dužnatá bobule obsahující mnoho černých, ledvinovitých semen.\n\nDruh roste ve středním Chile, přilehlé oblasti Argentiny a na Ostrově Robinsona Crusoe, ležícím asi 650 km západně od chilské pevniny. Vyskytuje se na okrajích stálezelených, širokolistých lesů v nadmořských výškách od 100 metrů až po horní hranici lesa ve výškách okolo 2000 metrů. Jedná se o vlhké oblasti s víceméně konstatním přísunem srážek v průběhu roku a maximálně čtyřtýdenním obdobím sucha.\n\nRod byl pojmenován na počest mexického filozofa jménem Miguel de Lardizábal y Uribe (1744–1824). Pocházel z Tlaxcaly a působil v botanické zahradě v Madridu. Ovoce je známo pod domorodým mapučským názvem \"coguil\" nebo \"vogui cógüil\". Od domorodého názvu je odvozen Preslův český rodový název kokyl. Ve španělštině se nazývá \"coguilera\", anglicky \"zabala fruit\".\n\nRod \"Lardizabala\" je v rámci čeledi \"Lardizabalaceae\" řazen do podčeledi \"Lardizabaloideae\" a tribu \"Lardizabaleae\". Druh poprvé popsal Juan Ignacio Molina v roce 1782 pod názvem \"Dolichos funaria\". V roce 1798 byl nezávisle popsán pod názvem \"Lardizabala biternata\". Starší druhové jméno má podle pravidel botanické nomenklatury přednost a platný název rostliny je proto \"Lardizabala funaria\".\n\nZ divoce rostoucích rostlin je v Chile sbíráno ovoce, které je považováno za delikatesu a je nabízeno na lokálních trzích. Je sladké a konzumuje se syrové nebo vařené. Rostlina je také často pěstována v zahradách jako okrasná liána. Pochází z oblastí se subtropickým klimatem a odolá krátkodobým mrazům až do -10°C (zóna odolnosti 8 až 9). Druh není v podmínkách střední Evropy dostatečně mrazuvzdorný a není ani udáván ze sbírek žádné české botanické zahrady.\nSušené stonky jsou v Chile používány jsko provazy a je z nich získáváno pevné, kvalitní vlákno. \n\n"}
{"id": "1566651", "url": "https://cs.wikipedia.org/wiki?curid=1566651", "title": "Túr", "text": "Túr\n\nTúr (, ) je řeka v Rumunsku a v Maďarsku v župě Szabolcs-Szatmár-Bereg. Částečně též i tvoří hranici mezi Rumunskem a Ukrajinou, ale také část hranice Maďarska a Rumunska. Pramení v pohoří Oaș (součást Karpat) u vesnice Huta-Certeze. Ústí u vesnice Tiszakóród do Tiszy.\n\nTúr prochází následujícími sídly:\n\n\n"}
{"id": "1566652", "url": "https://cs.wikipedia.org/wiki?curid=1566652", "title": "Cyril Koky", "text": "Cyril Koky\n\nCyril Koky (* 1968, Levoča) je odborný referent pro oblast národnostních menšin na Krajském úřadě Středočeského kraje, kandidát na senátora v Senátních volbách 2020 v obvodu Kolín za Českou pirátskou stranu.\n\nCyril Koky se narodil 1968 v Levoči, okres Spišská Nová Ves. Maturoval na střední vojenské škole v Liptovském Mikuláši. Ze Slovenska ho převeleli do Kolína, kde sloužil deset let. Po odchodu z armády působil na Okresním úřadě v Nymburku. Bakalářský titul získal na Vysoké škole politických a společenských věd, která dnes sídlí v Kolíně, magisterský na Vysoké škole ekonomie a managementu verejnej správy v Bratislavě. \n\nJe ženatý a má dvě děti. Dcera Nikola Kokyová je modelkou a v roce 2019 se stala Miss České republiky.\n\n\"Nejsem učitel, ale za ty roky praxe jsem prošel všechny školy. Taky mám dvě děti a jeden syn je už dospělý. Dítě musí mít kvalitní předškolní přípravu, musí chodit do mateřské školky. To když nemá, tak můžeme dělat cokoliv a u zápisu nemá šanci uspět. Stát musí na inkluzi zajistit dostatek peněz, aby bylo dostatek asistentů. Když je dítě na vozíku, neznamená to, že je hloupé. Když je chudé, tak také nemusí být hloupé [...]. Není možné, aby se děti na školách segregovaly. Pokud děti oddělujeme do budoucna si zaděláváme na velký problém. Jak potom může společnost fungovat, kdy se děti od mala nesetkávají, nemluví spolu. Jak to potom bude v dospělosti?\"\n"}
{"id": "1566653", "url": "https://cs.wikipedia.org/wiki?curid=1566653", "title": "Josef Antonín Seydl", "text": "Josef Antonín Seydl\n\nJosef Antonín Seydl (9. dubna 1775 Beroun – 5. července 1837 tamtéž) byl berounský děkan a kronikář, autor básní, vlastenec a přítel řady významných osobností národního obrození, které se často setkávaly v jeho bytě v Berouně. Zakladatel hudební školy v Berouně, člen a spolupracovník Vlasteneckého muzea v Praze, strýc stavitele Emanuela Seydla.\n\nDo školy chodil v Berouně a v Kublově, kde získal také základní hudební vzdělání, poté absolvoval latinskou školu v Příbrami, kde působil jako první houslista na Svaté Hoře. Ve studiích pokračoval na berounském piaristickém gymnáziu, na Novoměstském gymnáziu v Praze, na Filozofické fakultě pražské univerzity a v Arcibiskupském semináři. Po vysvěcení na kněze byl kaplanem v Rokycanech a v Berouně, od roku 1806 děkanem v Lochovicích a od roku 1813 děkanem v Berouně.\n\n\n"}
{"id": "1566654", "url": "https://cs.wikipedia.org/wiki?curid=1566654", "title": "Elizabeth Pulman", "text": "Elizabeth Pulman\n\nElizabeth Pulman rozená Chadd (1. srpna 1836 – 3. února 1900) byla novozélandská fotografka narozená v Anglii. Byla považována za první profesionální fotografku v zemi.\n\nPulman se narodila v Lymmu v Cheshire v Anglii v roce 1836 a do Nového Zélandu dorazila v roce 1861. V Aucklandu spolu se svým manželem Georgem Pulmanem vlastnili fotografické studio. Pulman vychovala devět dětí sama po ovdovění. Ovdověla celkem dvakrát a přesto dokázala udržovat studio v provozu a specializovala se na scénické fotografie a portréty.\n\nMnoho jejích prací zahrnovalo významné členy kmene Maorů, včetně náčelníka Paula Paory Tuhaere, krále Tawhiaa, jeho dcery a druhé manželky. \n\nElizabeth Pulman zemřela 3. února roku 1900 v Aucklandu na Novém Zélandu.\n"}
{"id": "1566656", "url": "https://cs.wikipedia.org/wiki?curid=1566656", "title": "Helena Dvořáková", "text": "Helena Dvořáková\n\nJméno a příjmení Helena Dvořáková nosí více žen:\n\n"}
{"id": "1566661", "url": "https://cs.wikipedia.org/wiki?curid=1566661", "title": "Levél", "text": "Levél\n\nLevél (, ) je obec v Maďarsku v župě Győr-Moson-Sopron, spadající pod okres Mosonmagyaróvár. Nachází se asi 5 km severozápadně od Mosonmagyaróváru. V roce 2015 zde žilo 1 811 obyvatel. Dle údajů z roku 2011 tvoří 81,2 % obyvatelstva Maďaři, 5,1 % Němci, 3,3 % Slováci, 0,8 % Rumuni a 0,2 % Srbové, přičemž 15,8 % obyvatel se ke své národnosti nevyjádřilo.\n"}
{"id": "1566664", "url": "https://cs.wikipedia.org/wiki?curid=1566664", "title": "Pelyněk ladní", "text": "Pelyněk ladní\n\nPelyněk ladní (\"Artemisia campestris\") je vytrvalou, mírně aromatickou, okolo půl metru vysokou bylinou suchých, teplých a málo úživných míst. V české přírodě je považován za původní druh rozšířený roztroušeně až poměrně hojně, nejčastěji roste od nížinného do podhorského stupně. Rostlina má léčivé vlastnosti, jako většina z téměř 550 druhů rodu pelyněk.\n\nPelyněk ladní má areál původního výskytu převážně v Evropě s přesahem do západní Asie a severní Afriky. Rozprostírá se od Španělska a Francie na západě přes střední Evropu po evropské Rusko na východě, na severu Evropy zabírá jižní část Skandinávie a na jihu Evropy sahá po Středozemní moře a do Turecka. Východní směrem, dále za Ural, se rozkládá v západní Sibiři a severní Číně, jižním směrem sahá do Íránu, Iráku a severních oblasti Kavkazu. Na severovýchodě Afriky zasahuje do Alžírska. Druhotně byl pelyněk ladní rozšířen i do Severní Ameriky, kde nyní roste od subarktických regionu Kanady přes většinu států ve Spojených státech až po Mexiko.\n\nV České republice je nejvíce rozšířen v teplejších oblastech středních a severních Čech a na jižní Moravě.\n\nSvětlomilný, teplomilný a suchu odolný hemikryptofyt rostoucí v zásadité půdě, která je lehká, vysýchavá, nemusí být hluboká a může obsahovat jen málo dusíku. Vyskytuje se v pásmu nížin až pahorkatin na slunných stráních, skalách, písčinách, úhorech, silničních, železničních i jiných náspech, stejně jako po okrajích polních cest, na rumištích a jiných místech přeměněných lidskou činností. Roste nejčastěji na stanovištích s nezapojenou vegetací, která jsou teplá a slunná, jen krátkodobě zastíněná. Začíná kvést v období plného léta, v červenci a kvete až do počátku října. Rostliny pěstované v málo výživné a suché půdě na plném slunci jsou aromatičtější a vydrží déle růst na stejném stanovišti.\n\nRostlina má sice léčivé vlastnosti, ale v porovnání s pelyňkem pravým nebo pelyňkem černobýlem či pelyňkem brotanem jsou mnohem slabší. Počet chromozomů 2n = 36, stupeň ploidie x = 4.\n\nVytrvalá bylina až polokeř s lodyhami vysokými od 30 do 80 cm, které vyrůstají ze silného, dřevnatějícího oddenku s rozvětvenou kořenovou hlavou. Lodyhy jsou dvoje, jedny jsou květonosné, přímé či vystoupavé, nachově naběhlé a prutovitě rozvětvené v úzkou latu, druhé jsou neplodné, položené či krátce vystoupavé, vyrůstají v trsu a jsou od spodu v ostrém úhlu rozvětvené do mnoha větví. Střídavě vyrůstající listy jsou v obryse okrouhlé až eliptické, v mládí šedoplstnaté a později lysé, dlouhé bývají 2 až 3 cm a široké 0,5 až 1,5 cm. Spodní listy lodyhy mají dlouhý, ouškatý řapík a jsou nepravidelně dvakrát až třikrát peřenosečné, střední listy jsou krátce řapíkaté a jednou až dvakrát peřenosečné, hořejší jsou přisedlé a jednoduše peřenodílné, nejvýše postavené listy přecházejí v nedělené listeny; palisty chybí.\n\nDrobné, zelenobílé, žluté či načervenalé pravidelné květy jsou sestavené do útlých, přímých nebo nicích, krátce stopkatých vejčitých úborů asi 4 mm dlouhých a 3 mm širokých vyrůstajících na koncích větví. Početné úbory vytvářejí krátké, někdy jednostranné hrozny odstávající pod úhlem asi 45° a skládají latovitá květenství. Úbory vyrůstají jednotlivě z paždí úzkých listenů na krátkých postranních větvičkách. Zákrov úboru je lysý nebo pouze řídce chlupatý a jeho zelené či načervenalé, střechovitě uspořádané listeny jsou široce suchomázdřitě lemované, vnitřní mají tvar podlouhlý a vnější vejčitý. Květy v úboru jsou žluté nebo načervenalé, trubkovité, nemají vyvinutý kalich, všechny jsou funkčně jednopohlavné a z úboru téměř nevyčnívají. Středových samčích květů bývá průměrně osm, mají zakrnělý semeník, širokou trubkovitou korunu s pěti rozestálými cípy a jejich prašníky mají na špičce drobný přívěšek. Okrajové květy jsou samičí, bývá jich průměrně také osm, mají úzkou, niťovitě trubkovitou, pěticípou korunu a znatelně delší bliznová ramena. Květy jsou opylovány větrem.\n\nPlody jsou nažky asi 1 mm dlouhé, nerýhované a bez chmýru. Pelyněk ladní se rozmnožuje nažkami (semeny), která jsou do okolí šířeny hlavně větrem nebo povrchovou vodou. V případě potřeby se jejich semena vysévají koncem zimy a v létě se mladé semenáče vysazují na stanoviště.\n\nPelyněk ladní je druhem velmi rozšířeným, což je i částečně příčinou jeho variability. Podle je uznáváno těchto 13 poddruhů:\n\nZ výše uvedených podruhů se v české přírodě vyskytují pouze dva:\n\"pelyněk ladní pravý\" (\"Artemisia campestris\" subsp. \"campestris\") a \"pelyněk ladní hedvábný\" (\"Artemisia campestris\" subsp. \"lednicensis\").\n\nNominátní poddruh \"pelyněk ladní pravý\" je rozšířen téměř po celém území Evropy, na severu Afriky, v Číně i západní Asii.\n\nDruhý poddruh \"pelyněk ladní hedvábný\" vyrůstá jen v části střední Evropy (Česká republika, Slovensko, Maďarsko) a v části Balkánu (Srbsko, Severní Makedonie, Kosovo). V ČR se vyskytuje na nejteplejších a nejsušších stanovištích na jižní Moravě, jeho hlavním poznávacím znakem jsou listy a lodyhy porostlé trvalými, neopadávajícími, hedvábitě plstnatými chloupky.\n\n"}
{"id": "1566666", "url": "https://cs.wikipedia.org/wiki?curid=1566666", "title": "Šišljavić", "text": "Šišljavić\n\nŠišljavić je vesnice v Chorvatsku v Karlovacké župě, spadající pod opčinu města Karlovac. Nachází se asi 18 km východně od Karlovace. V roce 2011 zde žilo 457 obyvatel.\n\nVesnice leží na silnici D36. Sousedními vesnicemi jsou Donja Kupčina a Koritinja.\n"}
{"id": "1566673", "url": "https://cs.wikipedia.org/wiki?curid=1566673", "title": "Almspitz", "text": "Almspitz\n\nAlmspitz (2188 m n. m.) je hora v Rottenmannských Taurách na území rakouské spolkové země Štýrsko. Nachází se v krátké boční rozsoše, která vybíhá z hory Hochhaide (2363 m) směrem na východ. S Hochhaide ji na západě spojuje zubatý hřeben Schafzähne a na východě klesá hřbet Schafriedel do údolí. Pod jižními svahy hory se rozkládá jezero Grünersee.\n\n\n"}
{"id": "1566674", "url": "https://cs.wikipedia.org/wiki?curid=1566674", "title": "Koritinja", "text": "Koritinja\n\nKoritinja je vesnice v Chorvatsku v Karlovacké župě, spadající pod opčinu města Karlovac. Nachází se asi 16 km východně od Karlovace. V roce 2011 zde žilo 113 obyvatel.\n\nVesnice leží na silnici D36. Sousedními vesnicemi jsou Blatnica Pokupska, Ivančići Pokupski a Šišljavić.\n"}
{"id": "1566676", "url": "https://cs.wikipedia.org/wiki?curid=1566676", "title": "Adéla Šípová", "text": "Adéla Šípová\n\nAdéla Šípová (* 22. září 1980) je česká advokátka a kandidátka na senátorku v Senátních volbách 2020 za obvod Kladno.\n\nAbsolvovala právnickou fakultu Univerzity Karlovy. Advokacii se věnuje od roku 2009, od roku 2016 se specializuje na právo veřejného zadávání, mj. v souvislosti s kybernetickými hrozbami. V roce 2018 kandidovala za sdružení nezávislých kandidátů \"Za obec Doksy\". Od roku 2020 působí v advokátní kanceláři MT Legal s.r.o.. Žije v Doksech u Kladna. Je matkou pěti dětí.\n"}
{"id": "1566678", "url": "https://cs.wikipedia.org/wiki?curid=1566678", "title": "Kleiner Bösenstein", "text": "Kleiner Bösenstein\n\nKleiner Bösenstein (2395 m n. m.) je hora v Rottenmannských Taurách na území rakouské spolkové země Štýrsko. Nachází se v hlavním hřebeni mezi horami Grosser Bösenstein (2448 m) na severu a Perwurzgupf (2082 m) na jihozápadě. Grosser Bösenstein je oddělen sedlem Elendscharte (2298 m) a Perwurzgupf sedlem Perwurzpolster (1814 m). Sedlo Perwurzpolster je s horou spojeno skalnatou hranou Perwurzleiten. Východním směrem vybíhá z hory krátká boční rozsocha směřující k vrcholu Großer Hengst (2156 m). Pod severovýchodními svahy hory se rozkládá jezero Grünelacke, pod jihozápadními jezero Geißrinksee.\n\n\n"}
{"id": "1566681", "url": "https://cs.wikipedia.org/wiki?curid=1566681", "title": "Kodulka horská", "text": "Kodulka horská\n\nKodulka horská (\"Mutilla marginata\") je druh parazitického blanokřídlého hmyzu z čeledi kodulkovití (\"Mutilidae\"). V angličtině je stejně jako ostatní kodulky známá pod jménem velvet ant (sametový mravenec), podle vzhledu bezkřídlých samic připomínajících chlupaté mravence.\n\nDospělé samice dorůstají délky 10-15 mm a jsou bezkřídlé. Hruď mají užší než hlavu, zadeček téměř válcovitý. První tergit (článek) zadečku je obdélníkový a druhý má na zadním okraji dvě světlé skvrny. Nohy jsou bíle ochlupené s řadami černých trnů a celé tělo je naopak černě ochlupené.\n\nDospělí samci dorůstají délky 11-17 mm a jsou okřídlení. Mají černě ochlupenou hlavu a tělo, bílé holeně a zadeček s modravě kovovým leskem.\n\nObě pohlaví mají mezi třetím a čtvrtým tergitem zadečku stridulační aparát, který při použití produkuje skřípavý zvuk. Zatím není jasný jeho účel, pravděpodobně ho ale používají ke komunikaci a také pokud se ocitnou v tísni.\n\nDospělí samci létají od konce května do konce srpna. Vyskytují se na různých biotopech a často bývají synantropní (mohou žít v blízkosti člověka). Parazitují na většině druhů čmeláků (rodu \"Bombus\") střední Evropy, kteří si staví svá hnízda v zemi. Samice aktivně proniká do hnízda čmeláka, kde naklade vajíčka do každé komůrky s larvou. Mají velmi tvrdou kutikulu, která odolá čmeláčímu bodnutí, naopak mají žihadlo, které zvládne citelně bodnout i člověka. Larvy se chovají jako ektoparazitoidi larev čmeláků a mohou se i živit zásobami pylu a nektaru. Často jsou schopní zamořit až 90 % hnízda. Samice se živí dravě. Napadají čmeláčí dělnice, kterým nakousnou membránu mezi hlavou a hrudí a sají vytékající hemolymfu, připomínají tak upíry. Samci se živí květním nektarem a pylem z miříkovitých rostlin.\n\nVyskytuje se v jižní a střední Evropě, na východ až za jižní Ural, Zakavkazko a Střední východ. Ve střední Evropě patří po čmelácích mezi nejhojnější blanokřídlý hmyz žijící v nadmořské výšce 1500 metrů a výš. V České republice se vyskytuje hlavně ve vyšších polohách (např. Krkonoše, Jeseníky a Jizerské hory).\n\nČervený seznam České republiky z roku 2017 nově řadí tento druh mezi téměř ohrožené druhy, pravděpodobně kvůli téměř úplné absenci v nižších polohách a úbytku jejich hostitelů čmeláků.\n"}
{"id": "1566683", "url": "https://cs.wikipedia.org/wiki?curid=1566683", "title": "Großer Hengst", "text": "Großer Hengst\n\nGroßer Hengst (2159 m n. m.) je hora v Rottenmannských Taurách na území rakouské spolkové země Štýrsko. Nachází se v krátké boční rozsoše, která vybíhá z hory Kleiner Bösenstein (2395 m) směrem na východ. Jižní svahy hory klesají do doliny Pölsen, východní do sedla Hohentauern (1274 m) a severní k břehům jezera Großer Scheibelsee.\n\n\n"}
{"id": "1566684", "url": "https://cs.wikipedia.org/wiki?curid=1566684", "title": "Jessie Buckland", "text": "Jessie Buckland\n\nJessie Lillian Buckland (9. května 1878 Tumai – 8. června 1939) byla novozélandská fotografka. Narodila se v Tumai nedaleko Palmerstonu ve východním Otagu. Její otec byl politik John Buckland. Zemřela na palubě lodi Tamaroa v jižním Pacifiku.\n"}
{"id": "1566690", "url": "https://cs.wikipedia.org/wiki?curid=1566690", "title": "Seydl", "text": "Seydl\n\nPříjmení Seydl nosí více různých osobností:\n\n"}
{"id": "1566694", "url": "https://cs.wikipedia.org/wiki?curid=1566694", "title": "Géuš urvan", "text": "Géuš urvan\n\nS touto postavou úzce souvisí avestánský \"gavaévódátá\" „jedinečně stvořený/jedinorozený skot“ a středoperský Gáv Í Évdád „jediný vytvořený skot“ či „skot vytvořený jako jeden“. Poté co byl Gáv Í Évdád zabit Ahrimanem tak podle Bundahišnu z jeho těla Gošorun vyjala duši.\n\nGéuš urvan se objevuje především jasně 29, často označované jako \"Žaloba krávy\", náležející mezi gáthy – nejstarší části Avesty, nejspíše sepsané samotným Zarathuštrou. Ačkoliv existuje mnoho hypotéz o různých detailech i celkovém smyslu této krátké básně její obsah je v zásadě následující: Duše krávy si naříká že je utlačována stoupenci \"drudže\" „lži“ a žádá aby jí bohové přidělili pastýře a následně se Géuš Tašan „tvůrce krávy“ táže Ašy „pravdy“ koho jí za pastýře ustanoví. Ahura Mazda jí poté určí za ochránce Zarathuštru jehož podaruje „lahodností řeči“ a Géuš urvan naříká že se jí dostalo za ochránce slabého muže namísto muže vládnoucího mocí.\n\nIranista William W. Malandra se domnívá že tato báseň má několik rovin. V první řadě jde motiv reálné krávy trpící rukou nepřátel, což je námět sdílený s indickou tradicí, zároveň však Duše krávy symbolizuje komunitu či „stádo“ Zarathuštrových následovníků a jeho útrapy. Za nejvýznamnější však považuje rovinu v které, jak se domnívá, je Duše krávy metaforou pro Zarathuštrovu básnickou vizi – jeho daénu.\n\nKromě toho je ve starší Avestě skot, stejně jako člověk, postaven rozhodnutí volit mezi \"ašou\" a \"drudžem\" – pravdou a lží, je vyzdvihován pastevec jež se o něj stará a je označován za výtvor Ahura Mazdy.\n\nGéuš Tašan „tvůrce krávy“ z \"Žaloby krávy\" je nejasnou a zřídka zmiňovanou postavou, v gáthách je zmiňován třikrát a jednou v \"Jasně Haptanhaiti\", a interpretace je komplikována tím že jako stvořitel skotu je uváděn Ahura Mazda. V jasně 29 je též kromě výrazu \"tašan\" užito slova \"thvóreštar\", jež taktéž znamená „tvůrce“ a ten snad lze spojit s jménem indického boha Tvaštara, jež je podle rgvédského hymnu 1.188 „tvůrcem všech zvířat“. indoevropeista Petr Vavroušek se domnívá že je možné že Géuš Tašan byl ahurou jež byl někdy ztotožňován s tvořivou mocí Ahura Mazdy.\n\nV Síróze, kalendáři obsaženém v mladší Avestě, je Géuš Urvan, společně s Géušem Tašanem a koňskou bohyní Drváspá, božstvem 14. dne v měsíci zvané Góš „kráva“. Existuje také \"Góš jaštu\" (jašt 9), který pouze v prvních dvou strofách vzývá Drváspu, zatímco zbylá dvě božstvo vůbec nezmiňuje. Tyto skutečnosti vedly orientalisty Maxe Müllera a Jamese Darmestetera k ztotožnění Géuš Urvan a Drváspy.\n\n"}
{"id": "1566704", "url": "https://cs.wikipedia.org/wiki?curid=1566704", "title": "NGC 731", "text": "NGC 731\n\nNGC 731 je eliptická galaxie v souhvězdí Velryby. Její zdánlivá jasnost je 12,1 a úhlová velikost 1,70′ × 1,7′. Je vzdálená 172 milionů světelných let, průměr má 85 000 světelných let. Galaxii objevil 10. ledna 1785 William Herschel. Pozdější pozorování Ormonda Stonea pravděpodobně této galaxie bylo duplicitně katalogizováno jako NGC 757. \n\n"}
{"id": "1566706", "url": "https://cs.wikipedia.org/wiki?curid=1566706", "title": "NGC 766", "text": "NGC 766\n\nNGC 766 je eliptická galaxie v souhvězdí Ryb. Její zdánlivá jasnost je 12,9 a úhlová velikost 2,0′ × 2,0′. Je vzdálená 365 milionů světelných let, průměr má 215 000 světelných let. Galaxii objevil 8. ledna 1828 John Herschel.\n\n"}
{"id": "1566707", "url": "https://cs.wikipedia.org/wiki?curid=1566707", "title": "NGC 765", "text": "NGC 765\n\nNGC 765 je spirální galaxie s příčkou v souhvězdí Berana. Její zdánlivá jasnost je 13 a úhlová velikost 2,8′ × 2,8′. Je vzdálená 234 milionů světelných let. Galaxii objevil 8. října 1864 Albert Marth.\n\n"}
{"id": "1566708", "url": "https://cs.wikipedia.org/wiki?curid=1566708", "title": "NGC 794", "text": "NGC 794\n\nNGC 794 je čočková galaxie v souhvězdí Berana. Její zdánlivá jasnost je 12,8 a úhlová velikost 1,3′ × 1,1′. Je vzdálená 372 milionů světelných let, průměr má 190 000 světelných let. Galaxii objevil 15. října 1784 William Herschel. Pozdější pozorování této galaxie bylo duplicitně katalogizováno v Index Catalogue, doplňku katalogu NGC, jako IC 191. \n\n"}
{"id": "1566710", "url": "https://cs.wikipedia.org/wiki?curid=1566710", "title": "Grand Prix Brazílie 1975", "text": "Grand Prix Brazílie 1975\n\nGrand Prix Brazílie 1975 (oficiálně IV Grande Premio do Brasil) se jela na okruhu Autódromo José Carlos Pace v Sao Paulo v Brazílii dne 26. ledna 1975. Závod byl druhým v pořadí v sezóně 1975 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1566711", "url": "https://cs.wikipedia.org/wiki?curid=1566711", "title": "NGC 803", "text": "NGC 803\n\nNGC 803 je spirální galaxie v souhvězdí Berana. Její zdánlivá jasnost je 12,5 a úhlová velikost 3,0′ × 1,3′. Je vzdálená 98 milionů světelných let, průměr má 40 000 světelných let. Galaxii objevil 15. října 1784 William Herschel.\n\n"}
{"id": "1566717", "url": "https://cs.wikipedia.org/wiki?curid=1566717", "title": "Grand Prix Brazílie 1976", "text": "Grand Prix Brazílie 1976\n\nGrand Prix Brazílie 1976 (oficiálně V Grande Premio do Brasil) se jela na okruhu Autódromo José Carlos Pace v Sao Paulo v Brazílii dne 25. ledna 1976. Závod byl prvním v pořadí v sezóně 1976 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1566720", "url": "https://cs.wikipedia.org/wiki?curid=1566720", "title": "Tituly a vyznamenání Salmána bin Abd al-Azíze", "text": "Tituly a vyznamenání Salmána bin Abd al-Azíze\n\nSalmán bin Abd al-Azíz, král Saúdské Arábie, během svého života obdržel řadu saúdskoarabských i zahraničních titulů a vyznamenání. Od nástupu na trůn v roce 2015 je nejvyšší představitelem řádů Saúdské Arábie.\n\n\nOd nástupu na trůn 23. ledna 2015 je velmistrem národních řádů.\n\n\n"}
{"id": "1566723", "url": "https://cs.wikipedia.org/wiki?curid=1566723", "title": "Tlapková patrola", "text": "Tlapková patrola\n\nTlapková patrola (v anglickém originále PAW Patrol) je kanadský animovaný televizní seriál vytvořený Keithem Chapmanem. Produkuje jej společnost Spin Master Entertainment, animaci zajišťuje Guru Studio. V Kanadě seriál vysílá TVOntario, které poprvé spustilo ukázky pořadu v srpnu 2013. Seriál měl premiéru na Nickelodeonu ve Spojených státech amerických 12. srpna 2013.\n\nDěj pojednává o mladém chlapci jménem Ryder, který vede partu pátracích a záchranářských psů, kteří si říkají Tlapková patrola. Společně pracují na misích s cílem ochránit pobřežní obec Adventure Bay. Každé štěně ovládá zvláštní dovednosti založené na profesích záchranné služby, jako je hasič, policista či letecký pilot. Všichni bydlí v domcích, které se mohou pro použití v misích měnit v přizpůsobená vozidla. K výbavě štěňat patří také batohy zvané \"pup packs\", které obsahují nástroje vztahující se k práci štěňat.\n\nProducent Spin Master vytvořil podle seriálu mediální franšízu, na jejím základě vydal navazující řadu hraček, z nichž má milionové zisky. Seriál a související produkty získaly řadu ocenění a nominací od asociací jako je \"Academy of Canadian Cinema & Television\" a \"Academy of Television Arts & Sciences\".\n\n\n\n"}
{"id": "1566724", "url": "https://cs.wikipedia.org/wiki?curid=1566724", "title": "Briccius Gauszke", "text": "Briccius Gauszke\n\nBriccius Gauszke je malíř a architekt pocházející ze Zhořelce. Umělecky činný byl v období let 1476 a 1495. Dle jiných zdrojů působil zřejmě ještě na počátku 16. století. Svá díla realizoval jak v rodném Zhořelci, tak rovněž v Kutné Hoře a ve Vratislavi.\n\nPrvní jeho kutnohorské působení se datuje do let 1490 až 1493. Tehdy patřil mezi členy zdejšího kamenického a zednického cechu. Pracoval zřejmě na domech významných kutnohorských měšťanů. Dekoroval například klenby v komnatách věže Sankturinovského domu, který patřil Beneši z Trnice, sochařsky vyzdobil štít a interiéry Kamenného domu patřícímu Kroupovi z Chocemic a stál pravděpodobně i na začátku kamenických dekorací objektu Hrádku vlastněného Janem Smíškem. Od roku 1494 začal tvořit ve Vratislavi. V Kutné Hoře se v tu dobu začaly objevovat pochybnosti o délce působení Matěje Rejska, stavitele chrámu svaté Barbory. Důvodem pochybností byly Rejskovy spory s kameníky podílejícími se na výstavbě kostela. Místní městská rada proto začala roku 1495 prověřovat u vratislavské rady možnosti Gauszkeova zapůjčení do Kutné Hory. Ač Gauszke, který v té době tvořil výzdobu vratislavské radnice, kutnohorskou nabídku vyslyšel, k vlastnímu přesunu do Čech zřejmě nedošlo, neboť se nakonec vzbouření kameníci Rejskovi podvolili a ten tak neměl důvod stavbu chrámu opouštět.\n\nGauszke přesto na jednání do českého města přijel. Tehdy ho opětovně oslovil Jan Smíšek s prosbou o pokračování jeho spolupráce na přestavbě Hrádku a výzdobách rodinného hřbitovního kostela Nejsvětější Trojice. Pro Hrádek Gauszke realizoval kamenické dekorace a v kostele v sanktuáři vytvořil schránky pro monstranci s baldachýnem a u obou využil v té době na území Čech neužívanou sklípkovou klenbu. Úpravy obou Smíškových objektů skončil roku 1504. Pokud by se tedy na obou Gauszke podílel, pak by jeho činnost v Čechách skončila až ten rok.\n"}
{"id": "1566725", "url": "https://cs.wikipedia.org/wiki?curid=1566725", "title": "Bloombergova škola veřejného zdraví", "text": "Bloombergova škola veřejného zdraví\n\nBloombergova škola veřejného zdraví (anglicky \"Johns Hopkins Bloomberg School of Public Health\", zkratka JHSPH) je vysokoškolská vědecká instituce, která je součástí Univerzity Johnse Hopkinse. \n\nJHSPH se nachází ve městě Baltimore v americkém státě Maryland. Byla založena roku 1916, má deset kateder, 788 profesorů a v současné době na ní studje 2693 studentů pocházejících ze 79 zemí světa. JHSPH je považována za první a největší školu veřejného zdraví na světě. Od roku 1994 je každoročně zvolena nejlepší institucí ve svém oboru ve Spojených státech amerických.\n\nStudenti si mohou vybrat z 26 magisterských a doktorských studijních programů. Škola je pojmenována podle přispěvatele do školního rozpočtu Michaela Bloomberga, bývalého starosty New York City a současného demokratického kandidáta na prezidenta Spojených států amerických. Od roku 2018 je děkankou Ellen J. MacKenzie.\n\n\n\n"}
{"id": "1566726", "url": "https://cs.wikipedia.org/wiki?curid=1566726", "title": "František Mařík (konstruktér)", "text": "František Mařík (konstruktér)\n\nFrantišek Mařík (25. listopadu 1816 Březnice – 10. listopadu 1893 Praha) byl český lokomotivní technik a konstruktér, původně vyučený zámečník. Stal se jedním z prvních Čechů, kteří pronikli do oboru konstrukcí parních lokomotiv, jeho synové pak v továrně První českomoravská továrna na stroje (ČKD) v Libni roku 1900 zprovoznili první českou lokomotivu \"NA ZDAR\" v rámci série strojů později označených jako 310.0. \n\nNarodil se v Březnici u Příbrami, kde se vyučil v zámečnické dílně svého otce. Poté odešel za zkušenostmi na Zbraslav, posléze do Prahy, kde pracoval v zámečnické dílně A. Juppy. Roku 1840 se oženil a na pět let se vrátil do Březnice, od roku 1845 přebýval v Praze. \n\nMařík byl osobně přítomen příjezdu první vlakové soupravy na pražské nádraží Severní státní dráhy (pozdější \"Masarykovo nádraží\") 20. srpna 1845 za osobního řízení inženýra Jana Pernera. Železniční technologie, a především lokomotivy, jej nadchly, opustil tedy místo mistra v zámečnické dílně a nechal se zaměstnat v dělnické pozici v pražských železničních dílnách. Po devíti měsících se naučil obstojně francouzsky, neboť opravy a revizi strojů byli do dílen zde prováděli především Francouzi či Belgičané. Samostudiem se výrazně zdokonalil ve fyzice, mechanice, matematice a dalších oborech. Po čase provedl konstrukční úpravy pro lepší kompresi na belgické lokomotivě NStB značky \"Cokerill\" a provedl s ní zkušební jízdu z Prahy do Běchovic. Zlepšení bylo úspěšné, úpravy byly provedeny i u dalších typů strojů a Františkovi Maříkovi je nabídnuta pozice dílenského mistra. \n\nMísto ale odmítl a ve druhé polovině 50. let 19. století se nechal zaměstnat společností Jihoseveroněmecká spojovací dráha (\"SNDVB\") realizující stavbu železnice z Pardubic přes Hradec Králové, Josefov (\"Jaroměř\") a Starou Paku do Turnova (1857-1858), následně zprovozněnou do Liberce (1859). Pracoval v železničních dílnách v Josefově, následně se přesunul do dílen v Liberci. Zde provedl konstrukční úpravy na německých lokomotivách z mnichovské továrny \"Maffei\": přemístil hřídel tak, aby stroj dosáhl většího výkonu a překonal tak výškově náročné úseky trati procházejícím podhůřím Jizerských hor a Krkonoš. Inovace byla oceněna Janem Schebkem, stavitelem a investorem trati, a také firmou \"Maffei\", která Maříkovy koncepty zapracovala a udělila mu mimořádnou odměnu. \nV letech 1866 až 1872 pracoval Mařík spolu se svými syny Václavem (1849-1926) a Bohuslavem (1854-1929) na modelu lokomotivy vycházející z lokomotiv \"Maffei\" 2B IIa. 6 \"ELBE\" v měřítku 1:6. Oba synové dosáhli inženýrského vzdělání a začali pracovat pro továrnu První českomoravská továrna na stroje Emila Kolbena a Čeňka Daňka, založené roku 1871, v oblasti výroby strojů. \n\nFrantišek Mařík zemřel 10. listopadu 1893 v Praze ve věku nedožitých 77 let. \n\nSyn Bohumil se roku 1892 stal ředitelem celého závodu (od roku 1903 vrchním ředitelem), roku 1898 prosadil vznik oddělení pro stavbu lokomotiv a palivových tendrů, jehož řízením byl pověřen jeho bratr Václav Mařík. 28. dubna 1900 pak provedla první jízdu první lokomotiva české konstrukce, pojmenovaná sokolským pozdravem NA ZDAR. Typ c. k. Státními drahami označený 97, u ČSD pak jako 310.0, určený především pro lokální tratě, se vyráběl až do roku 1913.\n\n\n"}
{"id": "1566727", "url": "https://cs.wikipedia.org/wiki?curid=1566727", "title": "Johann Hahnenkamm", "text": "Johann Hahnenkamm\n\nJohann Hahnenkamm (také uváděn jako Jan, leden 1819 ? - 14. listopadu 1857 Plzeň) byl český podnikatel rakouského původu, provozovatel povoznictví a pohostinství v Plzni, ve své době jeden z nejbohatších obyvatel města. Byl tchánem průmyslníka Emila Škody, sňatku své dcery Hermíny Hahnenkammové se Škodou se však nedožil. \n\nPocházel ze staré rakouské rodiny, která do Plzně přišla z Tirol (v Alpách existuje stejnojmenná hora). Johannův otec v Plzni od roku 1832 provozoval povoznictví, tedy dopravní společnost osob a materiálu. Ve 40. letech 19. století zakoupila rodina Dům u Zlatého lva v Říšské ulici (Prešovská., č.p. 5) nedaleko náměstí, kde provozovali hostinec a byla zde též stáj pro 36 koní. Měli též právo várečné. \nJohann Hahnenkamm se oženil s Marií Mirwaldovou. Zavedl pravidelné dostavníkové spojení Plzně s Prahou, později Plzně a Klatov. Dostavníkovou stanicí byl hostinec \"U Prince Ferdinanda\" na okraji parku vzniklého po zboření městských hradeb (pozdější hotel \"Waldek/Slovan\"). Hahnenkamm postavil a provozoval také cihelnu v Doudlevcích na okraji města. Získané prostředky, zejména formanskou činností, mu umožnily zakoupit reprezentační Dům u Bílé růže (č.p. 2) na náměstí, hned vedle městské radnice, kde byl otevřen hostinec. Vlastnil též další nemovitosti, byl spoluzakladatelem městských lázní na Lochotíně. \n\nJohann Hahnenkamm zemřel 14. listopadu roku 1857 ve věku 38 let na srdeční zástavu v domě č. 212. 16. listopadu byl pohřben do rodinného hrobu na Mikulášském hřbitově v Plzni, na výstavním místě jen pár metrů od hřbitovního kostela sv. Mikuláše.\n\nJeho manželka Marie převzala rodinnou společnost. Po zprovoznění trati mezi Prahou a Bavorskem společností České západní dráhy (\"BWB\") v letech 1861–1862 se Hahnenkammové pokusili využít prvotní nedůvěře veřejnosti k železnici a rozšířili povoznictví. Strategie ovšem nebyla úspěšná a Marie prodala majetek povoznictví roku 1863. \n\nRodina i přes neúspěchy stále oplývala dostatkem peněz: roku 1866 nechala Marie Hahnenkammová dle návrhu architekta Moritze Hinträgera vystavět dům na křižovatce později známé jako U Práce (Klatovská třída a Tylova ulice). V roce 1871 byl uzavřen sňatek mezi Emilem Škodou a Hermínou Hahnenkammovou, dcerou Johanna Hahnenkamma. Škoda pomohl vzchopit rodinný podnik a zároveň použil peníze z věna k investicí do Škodových závodů, které díky tomu mohl modernizovat a začít svou veleúspěšnou éru.\n\n\n"}
{"id": "1566730", "url": "https://cs.wikipedia.org/wiki?curid=1566730", "title": "Gordon Onslow Hilbury Burt", "text": "Gordon Onslow Hilbury Burt\n\nGordon Onslow Hilbury Burt (27. listopadu 1893 Christchurch – 9. července 1968 Lower Hutt) byl novozélandský fotograf, který propagoval použití fotografie v reklamě na Novém Zélandu. Narodil se 27. listopadu 1893.\n\n"}
{"id": "1566731", "url": "https://cs.wikipedia.org/wiki?curid=1566731", "title": "Alfred Barker (lékař)", "text": "Alfred Barker (lékař)\n\nAlfred Charles Barker (5. ledna 1819, Londýn – 20. března 1873, Christchurch) byl novozélandský lékař a fotograf. \n\nBarker se narodil 5. ledna 1819 v anglickém Hackney v Londýně. Barker jako páté dítě Josepha Gibbsa Barkera a Sarah Pritchett Bousfieldové. Vystudoval medicínu na King's College v Londýně. On a jeho manželka Emma (rozená Bacon) dorazili do Lytteltonu na \"Charlotte Jane\" 16. prosince 1850 a usadili se v Christchurchi, kde měli pět dětí.\n\nBarker zemřel 20. března 1873 a byl pohřben na Barbadoes Street Cemetery.\n"}
{"id": "1566732", "url": "https://cs.wikipedia.org/wiki?curid=1566732", "title": "Krymská krajová vláda", "text": "Krymská krajová vláda\n\nKrymská krajová vláda (rusky: Крымское краевое правительство - Krymskoe kraevoe pravitel'stvo) odkazuje na dva po sobě jdoucí krátkodobé režimy na Krymském poloostrově v letech 1918 a 1919.\n\nPo ruské revoluci v říjnu 1917 vyhlásila etnická tatarská vláda Krymskou lidovou republiku. Republika byla brzy obsazena bolševickými silami na začátku roku 1918, kteří založili Tauridskou sovětskou socialistickou republiku a poté silami Ukrajinské lidové republiky s vojenskou pomocí od Německé říše v krymské ofenzivě na konci dubna 1918.\n\nPrvní krymská regionální vláda byla založena 25. června 1918. Byla vytvořena pod německou ochranou s generálem Lipka Tatarem Maciejem (Suleymanem) Sulkiewiczem jako předsedou vlády, ministrem vnitra a vojenských věcí. Ukrajina usilovala o kontrolu nad Krymem, ale s německou podporou zůstala regionální vláda oddělená od Ukrajiny, i když v září a říjnu proběhly rozhovory, které měly za cíl federaci obou.\n\nPo stažení německých vojsk z Krymu padl nepopulární Sulkiewicz z moci 25. listopadu 1918 a byl následován krymským karaitským politikem a bývalým členem Kadetu Solomonem Krymem. Tento liberální, proti bolševický režim zahrnoval kolegu bývalého člena Kadeta Maxima Vinavera jako ministra zahraničí a Vladimíra D. Nabokova jako ministra spravedlnosti. Koncem listopadu 1918 přistáli na Krymu vojáci spojenců první světové války, hlavně francouzští a řečtí, ale po ztrátě Oděsy se v dubnu 1919 stáhli.\n\nKrymská vláda, také nazývaná krymská hraniční vláda, se začala rozpadat na začátku roku 1919 kvůli napětí s Dobrovolnou armádou ruského bílého hnutí pod Antonem Děnikinem, který měl podezření z věrnosti svých hlavních postav. Rozpad centrálních mocností první světové války a stažení spojenců způsobil, že Krym byl opět zcela závislý na Rusku.\n\n2. dubna 1919 sovětská červená armáda okupovala Simferopol a druhá krymská regionální vláda byla rozpuštěna. Krymská socialistická sovětská republika byla poté zřízena teprve v červnu 1919, aby byla znovu obsazena bílými silami. Bílí pod Děnikinem a později Wrangelem drželi Krym až do listopadu 1920.\n"}
{"id": "1566738", "url": "https://cs.wikipedia.org/wiki?curid=1566738", "title": "Jelšovec (okres Lučenec)", "text": "Jelšovec (okres Lučenec)\n\nJelšovec je obec v okrese Lučenec v Banskobystrickém kraji na Slovensku. Leží v západní části Lučenské kotliny přibližně 11 km jihozápadně od okresního města. Žije zde  obyvatel.\n\nPrvní písemná zmínka o obci pochází z roku 1573. V obci se nachází jednolodní neoklasicistní římskokatolický kostel Panny Marie Královny z roku 1907.\n\n"}
{"id": "1566748", "url": "https://cs.wikipedia.org/wiki?curid=1566748", "title": "Giovanni Battista Ceschi a Santa Croce", "text": "Giovanni Battista Ceschi a Santa Croce\n\nFra Giovanni Battista Ceschi a Santa Croce SMOM (21. února 1827, Trident – 24. ledna 1905, Řím) byl italský profesní rytíř Maltézského řádu, který byl v letech 1879 - 1905 velmistrem Řádu. \n\nGiovanni Ceschi je spojen s obnovením úřadu velmistra Maltézského řádu. Od smrti velmistra Tommasiho v roce 1805 totiž úřad velmistra z rozhodnutí papeže nebyl obsazován a byli pouze jmenováni místodržitelé řádového magisteria (guvernéři). Již v roce 1871 byl Ceschi vybrán za nástupce Alessandra Borgii v úřadu místodržitele, roku 1879 rozhodl papež Lev XIII. o obnovení úřadu velmistra. \n\n"}
{"id": "1566752", "url": "https://cs.wikipedia.org/wiki?curid=1566752", "title": "Brachyceratops", "text": "Brachyceratops\n\nBrachyceratops („Krátká rohatá tvář“) byl rod býložravého ceratopsidního dinosaura, který žil v období geologického stupně svrchní křídy kampánu asi před 74 miliony let. Jedná se však o pochybný taxon (\"nomen dubium\"), jelikož není jisté, zda se jednalo o dospělou formu ceratopsida nebo spíše mládě ceratopsidů, jako je \"Monoclonius\" nebo \"Rubeosaurus\".\n\nFosilie tohoto ptakopánvého dinosaura byly objeveny na území severní Montany v roce 1913, a to v sedimentech souvrství Two Medicine. Objeveno bylo celkem pět juvenilních jedinců o délce asi 1,5 metru. Formálně je popsal americký paleontolog Charles W. Gilmore v roce 1914.\n\nMladí jedinci brachyceratopse měli ještě málo vyvinuté rohy a lebeční límec, což odpovídá juvenilním znakům ceratopsidů. Podle odhadů mohli vážit kolem 150 kilogramů, v dospělosti pak byli nepochybně mnohem větší a těžší (na délku měřili pravděpodobně kolem 6 metrů a vážili asi 2 tuny).\n\n\n"}
{"id": "1566756", "url": "https://cs.wikipedia.org/wiki?curid=1566756", "title": "Blahoslavený Gérard", "text": "Blahoslavený Gérard\n\nBlahoslavený Fra Gérard (Gérard Tenc, Gérard Sasso, * okolo 1047, okolí Amalfi – 3. září 1120, Jeruzalém) byl laický bratr benediktinského řádu, který se stal rektorem hospicu sv. Jana v Jeruzalémě a zakladatelem špitální komunity, z níž se vyvinul dnešní Řád maltézských rytířů a na niž navazuje dnešní Řád svatého Lazara. \n\n"}
{"id": "1566757", "url": "https://cs.wikipedia.org/wiki?curid=1566757", "title": "Florbal na Světových hrách 2017", "text": "Florbal na Světových hrách 2017\n\nFlorbal na Světových hrách 2017 se poprvé hrál jakou soutěžní sport. Předtím se florbal hrál na Světových hrách jen jako ukázkový sport na Světových hrách 1997 ve finském Lahti.\n\nTurnaj se konal od 27. do 30. července 2017 v polském městě Vratislav a střetlo se v něm šest mužských reprezentací.\n\nV turnaji zvítězila reprezentace Švédska. Český tým skončil na čtvrtém místě.\n\nJako kvalifikace pro turnaj sloužilo Mistrovství světa ve florbale 2016. \n\n"}
{"id": "1566768", "url": "https://cs.wikipedia.org/wiki?curid=1566768", "title": "Janet Frameová", "text": "Janet Frameová\n\nJanet Frameová, vlastním jménem Nene Janet Paterson Clutha (28. srpna 1924 Dunedin – 29. ledna 2000 tamtéž), byla novozélandská spisovatelka.\n\nStudovala na University of Otago a pracovala jako učitelka. Ve věku 21 let se pokusila o sebevraždu a byla u ní diagnostikována schizofrenie, poté byla téměř deset let hospitalizována v různých novozélandských léčebnách a léčena elektrošoky. Za svoji první sbírku povídek \"The Lagoon and other Stories\" získala v roce 1951 Cena Huberta Churche. Následná publicita vedla k tomu, že lékaři se rozhodli upustit od lobotomie, kterou původně chtěli vyřešit její psychické obtíže. Po propuštění z ústavu se jí ujal spisovatel Frank Sargeson a umožnil jí napsat první román \"Owls Do Cry\" (1957). Poté se živila jako učitelka tvůrčího psaní, často pobývala v zahraničí a kriticky se vyjadřovala o provinčnosti novozélandské společnosti. Dodatečně bylo zjištěno, že Frameová není schizofrenička a že její potíže pravděpodobně souvisejí s poruchou autistického spektra. \n\nLiterární dílo Janet Frameové zahrnuje povídky, romány, eseje i básně. Největší úspěch měla její autobiografická trilogie \"To the Is-land\", \"An Angel at My Table\" a \"The Envoy from Mirror City\". Její tvorba se často zabývá tématy osamění a vyvržení, vyznačuje se prolínáním reality a fikce, obrazným jazykem, četnými odkazy na literární klasiku a důrazem na ženskou problematiku, Frameová tak bývá řazena k magickému realismu a postmodernismu a přirovnávána k Virginii Woolfové.\n\nV roce 1965 získala Robert Burns Fellowship, v roce 1983 Řád Britského impéria, v roce 1989 cenu Nadace Commonwealthu a v roce 1990 Řád Nového Zélandu. Byla také nominována na Nobelovu cenu za literaturu. \n\nJane Campionová natočila podle jejích vzpomínek v roce 1990 film \"Anděl u mého stolu\" s Kerry Foxovou v hlavní roli.\n\nV češtině vyšla sbírka jejích próz \"Sněhuláku, sněhuláku / Laguna\" (Nakladatelství Dauphin 2019, přeložil Denis Molčanov).\n\n"}
{"id": "1566771", "url": "https://cs.wikipedia.org/wiki?curid=1566771", "title": "Nanožka a Ponožek", "text": "Nanožka a Ponožek\n\nNanožka a Ponožek Byl loutkový seriál, vysílán v letech 1986-1989 Českou televizí. \n\nNěmecko\n\nČeskoslovensko"}
{"id": "1566776", "url": "https://cs.wikipedia.org/wiki?curid=1566776", "title": "University of Toledo", "text": "University of Toledo\n\nThe University of Toledo (UToledo nebo UT) je veřejná americká univerzita, která sídlí ve městě Toledo ve státě Ohio. Byla založena v roce 1872, čítá na 100 000 absolventů a 20 000 aktuálních studentů.\n"}
{"id": "1566780", "url": "https://cs.wikipedia.org/wiki?curid=1566780", "title": "Technologie Embedded Passive", "text": "Technologie Embedded Passive\n\nTechnologie Embedded Passive (Embedded Passive Technology, EPT) je technologie výroby desek s plošnými spoji, (DPS) se zabudovanými pasivními komponentami. Tyto desky tvoří substráty pro případné další osazování složitými integrovanými obvody technologií povrchové montáže (SMT), resp. technologií montáže do pokovených otvorů. Technologie EPT je třetím stupněm vývoje technologie montáže elektroniky:\n\n\n\n\n\n\nTaková zařízení předpokládají:\n\n\nMEMS (MicroElectroMechanical Systems) jsou systémy s mikro-rozměry, ve kterých jsou senzory, akční členy a/nebo elektrické obvody integrovány na čipu pomocí polovodičových procesů; příklady senzorů MEMS v chytrých telefonech:\n\nIEC TC 91, Technologie montáže elektroniky je tvořena 15 pracovními skupinami. Pracovní skupina WG 6, Technologie montáže zabudovaných součástek je zaměřena na:\n\nIEC 62878, Device embedding assembly technology (Technologie montáže zabudovaných součástek) je připravovaný soubor dokumentů, které specifikují požadavky a metody zkoušení pro substráty se zabudovanými aktivními nebo pasivními součástkami, s diskrétními komponentami vytvářenými výrobními postupy pro desky s plošnými spoji atp.\n\n\n"}
{"id": "1566782", "url": "https://cs.wikipedia.org/wiki?curid=1566782", "title": "University of Houston", "text": "University of Houston\n\nThe University of Houston (UH) je americká státní univerzita ve městě Houston ve státě Texas. Byla založena v roce 1927. Je třetí největší univerzitou v Texasu, studuje zde přes 46 000 studentů.\n"}
{"id": "1566783", "url": "https://cs.wikipedia.org/wiki?curid=1566783", "title": "Vittorio Adorni", "text": "Vittorio Adorni\n\nVittorio Adorni (* 14. listopadu 1937 San Lazzaro di Parma) je bývalý italský cyklista, mistr světa, vítěz Giro d'Italia a člen Síně slávy Mezinárodní cyklistické unie.\n\nZávodil od roku 1955, v roce 1958 se stal amatérským mistrem Itálie v dráhovém stíhacím závodě a v roce 1960 vyhrál Trofeo de Gasperiin.\n\nV roce 1961 se stal profesionálem. Zúčastnil se deseti ročníků Giro d'Italia: v roce 1961 obsadil 28. místo, v roce 1962 byl pátý, 1963 druhý, 1964 čtvrtý, 1965 vyhrál, 1966 dojel na sedmém místě, 1967 na čtvrtém, 1968 byl druhý, 1969 desátý a 1970 dvanáctý. Získal na Giru jedenáct etapových vítězství. Byl také desátý na Tour de France 1964 a pátý na Vuelta a España. Vyhrál Kolem Romandie 1965 a 1967, Kolem Belgie 1966 a Tour de Suisse 1969. Na mistrovství světa v silniční cyklistice získal v závodě jednotlivců s hromadným startem stříbrnou medaili v roce 1964 a zlatou medaili v roce 1968. \n\nPo ukončení aktivní kariéry byl televizním komentátorem, sportovním ředitelem týmu Salvarani a funkcionářem Mezinárodní cyklistické unie. Stál také v čele neziskové organizace Panathlon International, zaměřené na sportovní etiku. \n"}
{"id": "1566788", "url": "https://cs.wikipedia.org/wiki?curid=1566788", "title": "Zářnoočko tanganické", "text": "Zářnoočko tanganické\n\n\"Zářnoočko tanganické,\" česká synonyma: \"Štikoun tanganický\", (latinsky: \"Lamprichthys tanganicanus\", slovensky: \"Štukovec tanganický\", anglicky: \"Tanganyika killifish\"). Rybu poprvé popsali v 1911 britský ichtyolog Charles Tate Regan (1. únor 1878 – 12. leden 1943).\n\nZákladní barva je stříbrná, samci oproti samičkám mají na šupinách zářivě modré skvrny. Samci dorůstají 15 cm, samice jsou menší, 8–10 cm. \n\nRyba pochází z Afriky. V přírodě jde o plachou rybu, která žije podél skalnatých pobřeží jezer Tanganika, Lukuga, v odtoku z jezera Tanganyika do Konga. Uměle byla přenesen do jezera Kivu. Ryba byla nalezen také v brakických vodách. Jedná se o největšího halančíka Afriky. \n\n\n\n\n"}
{"id": "1566805", "url": "https://cs.wikipedia.org/wiki?curid=1566805", "title": "Krátkotělka guatemalská", "text": "Krátkotělka guatemalská\n\n\"Krátkotělka guatemalská,\" česká synonyma: \"Halančík guatemalský, Halančík síťovaný, Veselá vdova, Živorodka guatemalská, Živorodka panamská\", (latinsky: \"Phallichthys amates\", slovensky: \"Živorodka guatemalská\", anglicky: \"Merry widow livebearer\"). Rybu poprvé popsal v roce 1907 ichtyolog Newton Miller. \n\nZákladní zbarvení je stříbřité, s pastelově okrovým nádechem a jemnými tmavšími příčnými proužky. Ploutve jsou tmavě lemované. Samci jsou menší a štíhlejší a dorůstají do velikosti 6 cm. Samice jsou větší a v akváriích dorůstají do 8 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba žije ve sladkých vodách střední Ameriky, od jižní Guatemaly, Honduras po Kostariku a Panamu. Žije také v kanálech, které odvádí vodu do Atlantického oceánu.\n\nV přírodě se vyskytuje ve stojatých vodách, potocích a v pobřežních partiích řek. Na atlantickém pobřeží žije mezi 0 do 500 m nadmořské výšky, v severním Pacifiku se nachází od 10 a 45 m.n.m. v drenážních kanálech Tempisque a Bebedero, a v drenáži Río Tárcoles, kam byla pravděpodobně zavlečena. Žije v nadmořské výšce 670 až 1 220 m.n.m. Vyhovují ji mělké vody s bahnitým dnem. \n\n\n\n\n"}
{"id": "1566818", "url": "https://cs.wikipedia.org/wiki?curid=1566818", "title": "NGC 788", "text": "NGC 788\n\nNGC 788 je čočková galaxie a galaxie s aktivním jádrem v souhvězdí Velryby. Její zdánlivá jasnost je 12,1 a úhlová velikost 1,6′ × 1,4′. Je vzdálená 183 milionů světelných let, průměr má 85 000 světelných let. Je nejjasnějším členem skupiny galaxií \"NGC 788\", jejímiž dalšími členy jsou NGC 829, NGC 830, NGC 842 a IC 183. Galaxii objevil 10. září 1785 William Herschel.\n\n"}
{"id": "1566819", "url": "https://cs.wikipedia.org/wiki?curid=1566819", "title": "Sara Tunes", "text": "Sara Tunes\n\nSara Tunes, vlastním jménem Sara Agudelo Restrepo (* 5. října 1992 Medellín) je kolumbijská zpěvačka, skladatelka, tanečnice a modelka. \n\nZačínala jako sólistka školního sboru Estrella de la Mañana, s nímž v roce 2001 nahrála album vánočních koled. Je interpretkou žánrů jako latin pop, reggaeton a contemporary R&B. Podepsala smlouvu se společností EMI. V roce 2010 získala dvě ceny Premios Tv Fama. Její singl «Así te amo» byl v čele hitparády Latin Pop Albums. Věnuje se také elektronické hudbě jako součást dua F4ST s DJem Fainalem.\n\n\n"}
{"id": "1566821", "url": "https://cs.wikipedia.org/wiki?curid=1566821", "title": "Limie strakatá", "text": "Limie strakatá\n\nLimie strakatá, další české názvy: \"Halančík pruhovaný, Živorodka pruhovaná, Živorodka strakatá\", (latinsky: \"Limia vittata\", slovensky: \"Molinézia strakatá\", anglicky: \"Cuban limia\"). Rybu poprvé popsal v roce 1853 francouzský ichtyolog Antoine Alphone Guichenot (31. červenec 1809 – 17. únor 1876). \n\nZákladní zbarvení samců je stříbřité zbarvení s modravým nádechem a s černým pruhem kolem boků. Na ploutvích jsou malé tmavé flíčky. Byly vyšlechtěny i barevné varianty, ale ty jsou v akváriích pro svou malou životaschopnost chovány výjimečně. Samice jsou méně barevně méně výrazné. Samci dorůstají 5 cm, samice 10 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba obývá sladké vody Střední Ameriky, zejména na Kubě a Hawaji. \n\n\n\n\n"}
{"id": "1566823", "url": "https://cs.wikipedia.org/wiki?curid=1566823", "title": "Filipína Alžběta Orleánská", "text": "Filipína Alžběta Orleánská\n\nFilipína Alžběta Orleánská, známá jako \"Mademoiselle de Beaujolais\" (\"Filipína Alžběta Šarlota;\" 18. prosince 1714, Versailles – 21. května 1734, Bagnolet) se narodila jako pátá dcera orleánského vévody Filipa II. (v letech 1715 až 1723 regent Francie) a jeho manželky Františky Marie Bourbonské, nejmladší nemanželské dcery krále Ludvíka XIV. a jeho milenky Madame de Montespan. Jako členka vládnoucího rodu Bourbonů a Bourbon-Orléans byla Filipína Alžběta princeznou královské krve. V devatenácti letech zemřela na neštovice.\n\nFilipína Alžběta se narodila na zámku Versailles jako pátá dcera svých rodičů. U dvora byla známá jako \"Mademoiselle de Beaujolais\". Spolu se svou mladší sestrou Luisou Dianou vyrůstala v období Régence v klášteře. Jména dostala po svých prarodičích, po Filipovi I. Orleánském a Alžbětě Šarlotě Falcké.\n\nJejí babička z otcovy strany, Alžběta Šarlota Falcká, ji vroucně milovala a velmi se jí věnovala; každý den ji navštěvovala v Palais Royal. Babička ze strany matky, Madame de Montespan, zemřela v roce 1707, sedm let před Filipíniným narozením.\n\nOd roku 1715 byl její otec de facto vládcem Francie jako regent za dětského krále Ludvíka XV. V roce 1718 vypukla mezi Francií a Španělskem válka čtverné aliance. V roce 1720 chtěl španělský král Filip V. uzavřít mír prostřednictví tří sňatků; jeho dcera, infantka Mariana Viktorie, by se provdala za mladého francouzského krále Ludvíka XV. a jeho synové Ludvík a Karel by se oženili se dvěma regentovými dcerami. Filipína se měla provdat za infanta Karla, mladšího syna španělského krále.\n\nOčekávalo se, že se mladý Karel stane vládcem Toskánska, zatímco jeho nevlastní bratr Ludvík, nejstarší králův syn, byl dědicem španělského trůnu. Filipínino věno činilo podobně jako u starší sestry, princezny z Asturie, 400.000 écu od francouzského krále, 40.000 od jejího otce a 50.000 ve špercích od krále Španělska. Věno zahrnovalo také mnoho darů od krále Ludvíka XV. Regent a vévoda ze Chartres odcestovali s Filipínou do Bourg-la-Reine, jako tomu bylo o rok dříve u Luisy Alžběty. Doprovázel ji také nevlastní bratr Jean Philippe d'Orléans.\n\nPřijela do Buitrago del Lozoya, který byl den cesty od Madridu; tam se setkala s královskou rodinou, králem Filipem, královnou Alžbětou, svou sestrou, princem z Asturie a svým potenciálním manželem Karlem. Královna Alžběta později napsala regentovi a jeho manželceː\n\"„Věřím, že nebudete znechuceni, když se dozvíte o jejím prvním rozhovoru s jejím malým manželem. Laskavě se objali a vzájemně políbili, zdá se mi, že se mu líbí. Od toho večera jsou jeden bez druhého neradi. Říká [Filipína Alžběta] stovky pěkných věcí; člověk by nevěřil věcem, které říká, ledaže by je již slyšel. Má mysl anděla a můj syn je moc šťastný, že ji má… Pověřila mě, abych vám řekla, že vás miluje celým svým srdcem a že je se svým manželem zcela spokojena.“\" A orleánské vévodkyni píšeː \"„Považuji ji za nejkrásnější a nejmilejší dítě na světě. Je to nejpříjemnější věc, jakou si lze představit, vidět ji s jejím malým manželemː jak se navzájem hladí a milují. Mají tisíce malých tajemství, která si navzájem říkají, a nemohou se na okamžik rozloučit.“\"\nVztah se sestrou, který nikdy nebyl dobrý, se ještě zhoršil kvůli Filipínině schopnosti získat si svou krásou a inteligencí pozornost celého španělského dvora; to se Luise Alžbětě nikdy nepodařilo. Filipínino zasnoubení s Karlem bylo později zrušeno a Luisa Alžběta ovdověla a tak se vrátily v roce 1728 do Francie.\n\nFilipínin odchod ze Španělska byl vnímán jako smutná záležitost, na rozdíl od její starší sestry, která nabyla u dvora oblíbená. Královna vdova a \"Mademoiselle de Beaujolais\" dorazily na hranice Francie na úpatí Pyrenejí v Saint-Jean-Pied-de-Port. Cestovaly dál a navzdory tomu, co se očekávalo, nemohly dívky vstoupit do města Bayonne, protože jejich bratranec Louis Henri de Bourbon-Condé nedokázal vydat rozkazy na zajištění ubytování pro své mladší sestřenice. Jejich matky nařídila, aby jim byly zřízeny pokoje na zámku Vincennes, kam přijely v červnu. \n\nKdyž se Filipínin bývalý snoubenec stal v roce 1731 parmským vévodou, doufala Filipína s matkou v obnovení zasnoubení. Filipínina matka se spřátelila s markýzem de Bissy, velvyslancem v Parmě. Informace, které orleánská vévodkyně vdova získala, mluvily o Karlově věrnosti a vážnosti, v jaké měl prsten od Filipíny. Na pobídku orleánské vévodkyně šel de Bissy sám ke Karlovi a zeptal se ho co si myslí o znovu spojení mladého páru. Nový parmský vévoda řekl, že se chce oženit s mladou Filipínou a řekl parmskému ministrovi, aby využil veškerá možná opatření k získání ruky jeho lásky. Ministr později řekl, že mu nemůže pomoci, dokud nebude mít souhlas ze Španělska.\n\nV roce 1733 vypukla válka o polské následnictví, která znamenala změnu v mezinárodních vztazích. Tato válka později z Karla učinila krále Obojí Sicílie. Filipína se však dne, kdy se její láska stala králem, nedočkala; 21. května 1734 v matčině oblíbené residenci \"Château de Bagnolet\", kde tiše žila, v devatenácti letech zemřela na neštovice. Následující den byla pohřbena v kostele Val-de-Grâce.\n\n"}
{"id": "1566824", "url": "https://cs.wikipedia.org/wiki?curid=1566824", "title": "Orta-Saint Hubert G.1", "text": "Orta-Saint Hubert G.1\n\nOrta-Saint Hubert G.1 byl belgický sportovní letoun, který byl postaven v několika exemplářích koncem 20. let. \n\nV polovině 20. let vyvinul belgický inženýr Jef Guldentops lehké víceúčelové letadlo G.1 (někdy označované i jako SG.1) s motorem Walter. Sám však nedokázal získat prostředky na realizaci projektu a na sériovou výrobu letadla. Spojil se s José Ortou (bývalý vojenský pilot za Velké války) ze společnosti José Orta Constructions & Réperations Aéronautiques, který pak zajistil financování. Letoun poprvé vzlétl 2. září 1928 a 12. září 1928 byl zanesen do belgického leteckého rejstříku s imatrikulací O-BABI (a později OO-ABI) pro Aéroclub des Ardennes (J.Orta) v Saint-Hubert. K 1. březnu 1929 byl přeznačen na OO-ABI a prodán do bruselského aeroklubu CAB.\n\nPod vedením konstruktéra, technika a pilota Jefa Guldentopse byly postaveny tři tyto letouny v továrně, která sídlila v bruselské čtvrti Evere. José Orta v témže roce 1928 sériovou výrobu přenesl do nových prostor na letiště Saint-Hubert v Ardenách ve Valonsku (Aérodrome de Saint-Hubert, kód ICAO: EBSH), kde založil společnost Ateliers de Constructions et Reparations Aeronautiques. J. Orta zde totiž provozoval od podzimu 1926 třetí národní školu civilního letectví (l'Ecole d'aviation belge Saint-Hubert). Guldentops, který pracoval u společnosti S.A.B.C.A, jako vedoucí oddělení materiálů, opustil tuto společnost na podzim 1929 a přešel k J. Ortovi. V roce 1929 byla rozestavěna řada šesti letadel Orta-Saint Hubert G.1. Ty byly imatrikulovány v letech 1930-1931.\n\nV zimě 1931 se Guldetops a Orta rozešli poté, co obvinil Ortu z finančních machinací. Jef Guldentops založil vlastní dílny v Bruselu-Evere. J. Orta potom pokračoval ve výrobě dalších pěti letounů sám. Koncem roku 1932 je firma Orta ze Saint-Hubert \"do nedávné doby vyrábějící turistické letouny\" zmiňována pouze jako dílna, která provádí opravy letadel. Přesto s novým společníkem, konstruktérem Pierrem Baudouxem zde postavili v roce 1934 dva dolnoplošníky Saint-Hubert 135 B.O. také označovaný jako Baudoux Orta 135 a v roce 1935 dva motorizované kluzáky Saint-Hubert Baudoux Orta). \n\nOrta Saint-Hubert G.1 byl turistický hornoplošný jednoplošník typu parasol s obzvláště odolnou konstrukcí a mohl být poháněn různými, hvězdicovými motory o výkonu 60, 85 nebo 120 k (Walter, Anzani, Renard atp.) popř. řadovými DH Gipsy nebo Cirrus Hermes. Nejvíce letounů bylo osazeno motory Walter. Cena letounu byla v té době mimořádně konkurenceschopná, což letounu přineslo určitý úspěch, protože za 3 roky bylo prodáno 15-17 letounů. Letoun byl ideální pro leteckou turistiku. Letadlo mohlo být použito ve dvou- až třímístném provedení, aniž by byly nutné nějaké větší úpravy. Navíc křídlo bylo možné rychle demontovat, což umožňovalo transport letounu za autem po silnici. Šířka po složení křídla nepřesahovala 2,5 m. \n\nTrup byl tvořen čtyřmi nosníky ze smrkového dřeva. Dvoumístný kokpit byl umístěn za odtokovou hranou křídla. Před ním byl prostor pro další palivovou nádrž a nebo pro 3. pasažéra. Pro bezpečnost letounu byl tento vybaven palubním hasícím přístrojem a ve velké vzdálenosti od motoru byly umístěny benzínové nádrže v křídle. Pohonná jednotka Walter NZ-60 pro dvoumístný letoun byla kryta profilovaným krytem z hliníkového plechu, který byl napojen s liniemi trupu. Olejová nádrž s filtrem jako nedílná součást uchycení motoru byla umístěna mezi motor a protipožární přepážku z azbestu. Se silnějším motorem o výkonu 85 k byl třímístný (prázdný) letoun o 20 kg těžší, ale o 20 km/h rychlejší. Podle magazínu Flight (7/1930) byl letoun osazen i hvězdicovým sedmiválcovým motorem o jmenovitém výkonu 110 k/80,9 kW (Walter Venus). \n\nTento typ byl vybavován motory o výkonu 60, 85 nebo 120 k a do belgického civilního rejstříku bylo v letech 1929-1932 imatrikulováno nejméně patnáct letadel: OO-ABI, OO-AKH, OO-AKL (1929), OO-AKO, OO-AKX, OO-AKY, OO-ALL (1930), OO-AMB, OO-AMC (1931), OO-AMS, OO-AMT, OO-AMU, OO-AMV a OO-BSC (1932). První tři byly v roce 1929 postaveny v Evere (O-BABI/OO-ABI, OO-AKH, OO-AKL) a 12-14 dalších v Saint-Hubert (1930-1932). Prvních sedm bylo zaregistrováno bruselským leteckým aeroklubem, další potom belgickými aerokluby: Club Liégeois d'Aviation de Tourisme z Lutychu a leteckým aeroklub z Antwerp. Letouny Josého Orty se účastnily řady leteckých soutěží po celé Evropě, ale tento ryze turistický letoun proti sportovním speciálům téměř nikde neuspěl, úspěchů dobyl v dálkových letech.\n\nV roce 1929 byly přihlášeny 2 letouny Orta St.Hubert G.1 (OO-ABI, OO-AKH), oba se sedmiválcovým vzduchem chlazeným hvězdicovým motorem Walter NZ-85 o jmenovitém výkonu 85 k (62,5 kW) do mezinárodní soutěže turistických letadel (Challenge International de Tourisme). Některé zdroje uvádějí, že to byly motory Walter Vega o stejném výkonu 85 k (62,5 kW), ale to byly pouze pětiválce. Snímky letadel ze soutěže prokazují, že se jednalo o sedmiválce. Pilot Jacques Maus a hrabě Alain de Lambilly s tímto letounem (st. č. H 2, OO-ABI) obsadili poslední, 31. místo a druhý letoun (st. č. H 3, OO-AKH) pilotován Josephem Vnyistekem s Fabrym se neumístil, přičemž po technických zkouškách byly oba letouny klasifikovány na 36. resp. 41. místě z 81 přihlášených a ze 47 startujících. \n\nI v roce 1930 se letoun Orta St.Hubert G.1 zúčastnil ve dnech 18. července až 7. srpna 1930 II. ročníku soutěže Challenge de Tourisme International. Letoun OO-AKX s hvězdicovým sedmiválcovým motorem o jmenovitém výkonu 110 k/80,9 kW (Walter Venus) přihlášený hrabětem de Lambillym a pilotovaný Jacquesem Mausem startoval s číslem L 2, stejně jako v prvním ročníku Challenge v ekipě francouzského aeroklubu. Bylo přihlášeno 98 letounů a startovalo z Berlína 60. Soutěž dokončilo pouze 35 strojů, mezi nimiž letoun Orta St.Hubert G.1 nebyl, protože již 25. července etapu nedokončil. I letoun s motorem Walter NZ-60 a s imatrikulací OO-AKY za pilotáže hraběte Jacquese d´Ursela z belgického aeroklubu CAB se v roce 1930 zúčastnil několika soutěží. V roce 1930 se ve dnech 20.-31. srpna jeden letoun Orta-St.Hubert G.1 s motorem Walter NZ-60 zúčastnil soutěže I. Giro Aereo ď ltalia, což byl takový italský truc podnik proti francouzskému Challenge, kde v roce 1929 italští letci neuspěli a v roce 1930 vůbec nestartovali. Tovární pilot Bloom obsadil v konečném pořadí 34. místo z 37 klasifikovaných. V soutěži startovalo dalších 5 letounů (3× Breda 15.S, 2× Caproni 100) vybavených motory Walter. \n\nGenerální tajemník belgického aeroklubu (CAB) hrabě Arnold de Looz-Corswarem koupil třetí a poslední letoun postavený v Evere (imatrikulace OO-AKL). S tímto letounem v roce 1931 provedl několik dálkových letů: Brusel-Oran-Brusel (březen/duben 1931), výlet do Skandinávie (květen 1931) a Brusel-Oran-Tunis-Brusel (červenec/září 1931). \n\nNejpamátnějším, pozoruhodným letem s letounem Orta-Saint Hubert G.1 však byl ten, který provedli Albert Maréchal a Géo Clavier na palubě letounu Orta Saint-Hubert G.1 (OO-ALL) s pětiválcovým motorem o výkonu 85 k (Walter Vega). Od 19. října do 12. listopadu 1932 letěli z bruselského Evere do Teheránu v Persii (v současnosti Írán). Zastávky byly provedeny ve Frankfurtu, Vídni, Bělehradu, Bukurešti, Istanbulu, Konyi, Aleppu (Sýrie) a Bagdadu (Irák). \n\nLetouny Orta Saint-Hubert zaznamenaly i několik mimořádných událostí. V dubnu 1933 u belgického Beerse havaroval a byl tak zničen letoun s imatrikulací OO-ALL (výr. č. 221). V roce 1936 (12. dubna) došlo k letecké havárii na letišti v belgickém Gosselies (Brussels South Charleroi Airport, IATA: CRL, ICAO: EBCI). Pilot Georges Debource vzlétl na letadle Orta-Saint-Hubert G.1 (OO-AMT), který vlastnil aeroklub Liégeois d'Aviation de Tourisme. Pilot letěl ve výšce 200 až 300 metrů. Přihlížející diváci viděli, jak se křídla letadla chvějí a část se uvolňuje. Debource se pokusil dostat letoun pod kontrolu, ale marně. Mezitím se také odlomil ocas. Letadlo šlo dolů a narazilo do borového lesa na okraji letiště. Mladý pilot (22 let) byl vyproštěn z trosek letounu a odvezen ambulancí do nedaleké nemocnice ve čtvrti Jumet/Charleroi. Zemřel o hodinu později, aniž nabyl vědomí. Vedou se spory o imatrikulaci letounu, s nímž měl Debource nehodu. Jsou dvě verze OO-AMT nebo OO-AMU. Letoun OO-AMT byl podle leteckého rejstříku odepsán až v roce 1946, zatímco OO-AMU byl vyřazen z rejstříku už 24. září 1937. V březnu 1946 na letišti v belgickém Goetsenhovenu (ICAO: EBTN) havaroval a byl zničen letoun s imatrikulací OO-AKO.\n\nPosledních 9 letounů Orta St Hubert G.1 bylo odepsáno z belgického civilního rejstříku až v roce 1946 (OO-AKH, OO-AKL, OO-AKY, OO-ALK, OO-AMB, OO-AMC, OO-AMS, OO-AMT a OO-AMV), z nichž definitivně poslední byl 13.11.46 OO-AMT.\n\n\nData podle\n\n\n\n\n\n"}
{"id": "1566831", "url": "https://cs.wikipedia.org/wiki?curid=1566831", "title": "Made in Ukraine", "text": "Made in Ukraine\n\nMade in Ukraine je ukrajinská pop-kapela, založená v roce 1996. Repertoár ze značné části tvoří ukrajinské lidové písně v moderním tanečním provedení.\n\nKapela byla vytvořena V. Mironenkom v roce 1996, tentýž rok vyšlo první studiové album skupiny „Розпрягайте, хлопці, коней“.\nTatiana Dehtjaryova je stálou sólistkou kapely od roku 1998.\n\nV roce 2000 se celý kolektiv (umělci, aranžéři, administrativa) přestěhoval do Kyjeva.\nOd té doby bylo vydáno 10 CD, uskutečnilo se více než 1200 koncertů a geografie koncertní činnosti zahrnuje celou Ukrajinu: od Zakarpatska po Luhanskou oblast, od Černihova po Oděsu.\n\nV roce 2014 podpořila skupina demonstranty na Maidanu v Kyjevě svojím vystoupením. Na jaře roku 2014 se tým zúčastnil koncertů v Černihově (vojenský tábor v Goncharivsku a vojenské cvičiště Desna) na podporu ukrajinských vojsk a v prosinci na svátek sv. Mikuláše navštívila skupina vojáky ATO ve městě Svatovo v Luhanské oblasti.\n\nNa podzim roku 2014 vydala skupina velmi očekávané video k písni \"Smuhljanka\" (Klen zelenyj), který zrežíroval Alexander Filatovich. Kreativní překlad této skladby vytvořila Olga Pavelets již v roce 2010 při příležitosti 65. výročí vítězství ve druhé světové válce.\n\nZačátkem června 2015 vyšla nová píseň věnovaná hrdinům ATO, kreativní překlad sovětské písně „Kaťuša“ nazvaná „Hrdinové ATO (Taňuša)“. Natáčení proběhlo v nahrávacím studiu Igora Balana.\n\nDnes kapela Made in Ukraine aktivně koncertuje s novým albem \"Потанцюймо?!\" (2011).\n\n\n"}
{"id": "1566843", "url": "https://cs.wikipedia.org/wiki?curid=1566843", "title": "Hraběcí stezka", "text": "Hraběcí stezka\n\nPočátek a konec okružní trasy se nachází na Králickém Velkém náměstí na rozcestí s červeně značenou trasou 0415 spojující Orlické hory s Králickým Sněžníkem, naučnou stezkou vojenské historie Králíky a se zde výchozí žlutě značenou trasou 7275 k směřující k poutnímu místu u kaple nejsvětější Trojice nad Vysokým Potokem. S ní vede Hraběcí stezka z počátku v souběhu jihovýchodním směrem ulicemi Valdštejnova, Sadová a V Aleji na okraj zástavby a do úbočí Hory Matky Boží. U čtvrté kaple zdejší křížové cesty souběh končí a stezka se stáčí k jihu do údolí Plynárenského potoka. Jeho údolím stoupá již jako lesní pěšina k Mariánskému prameni a od něj severovýchodním směrem ke klášteru na vrcholu Hory Matky Boží. Zde opět vstupuje do souběhu s trasou 7275, která sem přichází podél křížové cesty přímo, a vede po silnici do nedaleké Dolní Hedče, kde souběh končí. Hraběcí stezka odtud klesá jihozápadním směrem po silnici, kterou opouští v blízkosti pramene Marie Pomocné. Poté po lesní cestě obchází z jihu a západu masiv Lískovce, opět kříží Plynárenský potok a ulicemi Karla Čapka, Růžovou a Dlouhou přichází opět na Velké náměstí v Králíkách, kde končí.\n\nHraběcí stezka dříve nestoupala na Horu Matky Boží delší trasou okolo Mariánského pramene, ale přímo v souběhu s trasou 7275.\n\n"}
{"id": "1566845", "url": "https://cs.wikipedia.org/wiki?curid=1566845", "title": "NGC 1207", "text": "NGC 1207\n\nNGC 1207 je spirální galaxie v souhvězdí Persea. Její zdánlivá jasnost je 12,7 a úhlová velikost 2,30′ × 1,6′. Je vzdálená 219 milionů světelných let, průměr má 150 000 světelných let. NGC 1207 je nějvětší a nejjasnější galaxie z gravitačně vázané trojice, kterou tvoří spolu s NGC 1233 a UGC 26047. Galaxii objevil 18. října 1786 William Herschel.\n\n"}
{"id": "1566847", "url": "https://cs.wikipedia.org/wiki?curid=1566847", "title": "NGC 1211", "text": "NGC 1211\n\nNGC 1211 je čočková galaxie v souhvězdí Velryby. Její zdánlivá jasnost je 12.4 a úhlová velikost 2,10′ × 1,9′. Je vzdálená 143 milionů světelných let, průměr má 90 000 světelných let. Galaxii objevil 31. října 1867 Truman Safford.\n\n"}
{"id": "1566848", "url": "https://cs.wikipedia.org/wiki?curid=1566848", "title": "Petr Dvořák (podnikatel)", "text": "Petr Dvořák (podnikatel)\n\nPetr Dvořák (* 25. prosince 1975 Liberec) je český manažer, který je od roku 2017 ředitelem národního pivovaru Budějovický Budvar.\n\nOd roku 2017 je Petr Dvořák ředitelem národního pivovaru Budějovický Budvar. Rodák z Liberce vystudoval Fakultu sociálních věd na Univerzitě Karlově. Pracoval jako manažer značky Staropramen a poté jako ředitel marketingu v Pivovarech Staropramen. Před svým působením v Budvaru byl sedm let v Londýně mezinárodním ředitelem značky Pilsner Urquell ve společnosti SABMiller. V současné době žije v Českém Krumlově. Je ženatý a má dvě děti.\n"}
{"id": "1566850", "url": "https://cs.wikipedia.org/wiki?curid=1566850", "title": "Paljavaam", "text": "Paljavaam\n\nPaljavaam (Паляваам) je řeka v Rusku, která patří k povodí Východosibiřského moře. Protéká územím Čukotského autonomního okruhu. Je dlouhá 416 km, její povodí má rozlohu 12 900 km² a průměrný průtok při ústí dosahuje 80 m³/s. Významným přítokem je Levtuttyvejem. \n\nNázev Paljavaam znamená v jukagirštině „horská řeka“. Na horním toku má řeka také název Kalenmyvaam a na dolním toku Nojnytyljan. Povodí řeky v roce 1746 prozkoumal Dmitrij Ivanovič Pavluckij.\n\nPaljavaam pramení v Čukotském pohoří v nadmořské výšce 512 metrů. Teče k západu oblastmi řídce osídlené tundry s hlubokým permafrostem, kde se nacházejí ložiska zlata a olova. Do moře se vlévá společnou deltou s řekou Čaun nedaleko Rytkuči. Přes řeku vede silnice z Peveku do Egvekinotu. Je zamrzlá od října do června, nejvyšší stav vody je v letních měsících.\n\nV řece žije losos keta, losos gorbuša, nelma arktická, siven severní, síh sibiřský, lipan severní a koljuška tříostná. Jediným stromem rostoucím na březích je korejanka listenatá.\n"}
{"id": "1566856", "url": "https://cs.wikipedia.org/wiki?curid=1566856", "title": "Komorní orchestr Akademie Praha", "text": "Komorní orchestr Akademie Praha\n\nKomorní orchestr Akademie (zkr. KOA) je symofnický orchestr České akademie věd se sídlem v Praze. Má asi čtyřicet aktivních členů, většinou neprofesionálních hudebníků z řad pracovníků AV, či studentů. \n\nOrchestr založil v roce 1987 dirigent Miroslav Bašta. V době vzniku čítalo těleso několik amatérských hudebníků, většinou členů tehdejší Československé akademie věd. Původní obsazení orchestru bylo pouze smyčcové, postupně přibývaly žesťové nástroje a v současné době (2020) má v základním slžení podobu úplného menšího symfonického tělesa. Dle potřeby je orchestr doplňován o externí hudebníky.\n\nHlavními dirigenty byli zakladatel orchestru Miroslav Bašta, který orchestr vedl až do roku 2003. Po něm jeho místo převzal dirigent Pavel Hryzák. Mimo těchto dirigentů s orchestrem pracovali také další čeští i zahraniční dirigenti a sbormistři (Peter Vrábel, Petr Budín, Lenka Charvátová, Jaroslav Krátký, Lukáš Prchal, Karel Loula, Jaroslav Vodňanský ad.). \n\nOrchestr spolupracuje s několika stálými sólisty\na další.\n\nKomorní orchestr Akademie se na počátku svého působení zaměřoval převážně na komorní skladby baroka a klasicmu (Mozart, Beethoven ad.). Společně s rozšiřováním obsazení se postupně rozrůstal také repertoár na mladší hudbu, romantismus (A. Dvořák, B. Smetana, P. I. Čajkovskij), či modernější autory (S. Prokofjev, F. Poulenc, C. Orff, B. Britten, L. Bernstein, L. Janáček, V. Kaprálová, B. Martinů, M. Kabeláč, E. Zámečník ad.)\n"}
{"id": "1566863", "url": "https://cs.wikipedia.org/wiki?curid=1566863", "title": "Marie Luisa Neapolsko-Sicilská (1855)", "text": "Marie Luisa Neapolsko-Sicilská (1855)\n\nMarie Luisa Neapolsko-Sicilská (\"Maria Luisa Immacolata di Borbone, Principessa di Borbone delle Due Sicilie;\" 21. ledna 1855, Neapol – 23. srpna 1874, Pau) byla nejmladší dcerou krále Ferdinanda II. Neapolsko-Sicilského a jeho manželky arcivévodkyně Marie Terezie Izabely Rakouské. Byla známá svou zbožností a milosrdenstvím k chudým.\n\nMarie Luisa se narodila na zámku Caserta. Byla pokřtěna jako \"Marie Luisa Imakuláta\"; její kmotrou byla princezna Marie Luisa Šarlota Bourbonsko-Parmská. Otec zemřel, když jí byly čtyři roky a tak vyrůstala především pod vlivem a péčí matky.\n\nV roce 1860 byl její nevlastní bratr král František II. Neapolsko-Sicilský poražen Expedicí tisíce a rodina musela prchnout do Říma, kde na pozvání papeže Pia IX. krátce pobývala v Kvirinálském paláci. Matka si pronajala Palazzo Nipoti v Římě a tam Marie Luisa žila následujících sedm let.\n\nJiž jako dítě byla Marie Luisa proslulá svou zbožností. Obzvláště se věnovala svým patronům, Neposkvrněnému Srdci Panny Marie a Aloisi Gonzagovi. Dne 24. prosince 1865 měla Marie Luisa své první svaté přijímání v kapli Papežské univerzity Gregoriana, kde sliboval svatý Alois.\n\nV létě 1867 byla Marie Luisa s rodinou na dovolené v Albano Laziale, kde vypukla cholera. Matka zemřela 8. srpna, následována 13. srpna Mariiným nejmladším bratrem Gennarem.\n\nPo matčině smrti se sourozenci odstěhovali paláce Farnese, kde sídlil jejich nevlastní bratr František II. Marie Luisa se učila italsky, francouzsky a německy a stala se schopnou umělkyní s olejem a akvarelem.\n\nV říjnu 1867 byl Řím napaden Giuseppem Garibaldim. Marie Luisa se sestrou Marií Piou našly až do papežova vítězství v bitvě u Mentany útočiště v Apoštolském paláci ve Vatikánu.\n\nV roce 1870 byl Řím znovu napaden vojsky italského krále. Marie Luisa s Marií Piou prchly do Bolzana a poté do Cannes ve Francii.\n\nV Cannes se Marie Luisa 25. listopadu 1873 provdala za prince Jindřicha Bourbonsko-Parmského, hraběte z Bardi, syna vévody Karla III. Parmského a jeho manželky Luisy Marie Terezie z Artois. Za Jindřichova staršího bratra Roberta se v roce 1869 provdala Mariina sestra Marie Pia.\n\nPo svatbě odjela Marie Luisa s Jindřichem na svatební cestu do Egypta. Tam Marie Luisa onemocněla horečkou. Pár se rozhodl vrátit domů a 30. března 1874 se vylodil v Marseille.\n\nBylo rozhodnuto, že odjedou do města Cauterets, kde byly sirné lázně. Po cestě se zastavili ve Svatyni Panny Marie Lurdské, kde byla dvakrát ponořena do vody. Lékaři rozhodli, že je její případ beznadějný a na konci července bylo rozhodnuto ji přesunout do Pau. Tam 23. srpna zemřela. Pohřbena byla v kapli Villy Borbone u Viareggia.\n\n"}
{"id": "1566865", "url": "https://cs.wikipedia.org/wiki?curid=1566865", "title": "Diecéze Joppe", "text": "Diecéze Joppe\n\nDiecéze joppenská byla katolická diecéze v Palestině, v lokalitě Joppe (Jaffa, dn. Tel Aviv). Křesťané zde byli již od novozákonních dob, kdy také zřejmě vznikla diecéze. Skutky apoštolů mluví o domu Šimona koželuha, v němž se zdržoval apoštol Petr, který tam nejprve vzkřísil Tabitu (Skt 9,36-43), měl tam své známé vidění a přijal tam pozvání setníka Kornélia, aby odešel do Cesareje (Skt 10). Diecéze, která byla součástí jeruzalémského patriarchátu, po arabském vpádu zanikla a nebyla již obnovena. Nyní je titulární diecézí, která je od roku 1965 vakantní.\n\n\n"}
{"id": "1566866", "url": "https://cs.wikipedia.org/wiki?curid=1566866", "title": "Romesco", "text": "Romesco\n\nRomesco je omáčka používaná ve španělské kuchyni. Recept pochází z okolí města Tarragona na jihu Katalánska. Název je odvozen z mozárabského výrazu \"remescolar\", což znamená „smíchat“. Podobnými pokrmy jsou xató a salvitxada.\n\nRomesco se připravuje z rajčat, paprik (zpravidla místní odrůdy nyora) a česneku, které se upečou v troubě a pak v hmoždíři vymíchají do hladka spolu s opraženými mandlemi, lískovými oříšky, bílým chlebem, olivovým olejem a vinným octem. Podle chuti se může přidat také mořská sůl, chilli, máta vonná, rozmarýn lékařský nebo petrželová a fenyklová nať.\n\nOmáčka se může podávat vychlazená jako dip nebo i teplá, např. na těstoviny. Konzumuje se spolu s rybami, hlemýždi, drůbežím nebo skopovým masem i se zeleninou, především grilovanou jarní cibulkou (tzv. calçot). Město Cambrils je proslulé každoročním festivalem romesca. \n\n"}
{"id": "1566867", "url": "https://cs.wikipedia.org/wiki?curid=1566867", "title": "Lejsčík chathamský", "text": "Lejsčík chathamský\n\nLejsčík chathamský (\"Petroica traversi\") je ohrožený druh malého pěvce. Je endemický pro Chathamské ostrovy nedaleko Nového Zélandu. Populace těchto hmyzožravých ptáků klesla v roce 1980 na pouhých pět jedinců, načež ji zachránil intenzivní chovný program. V současné době se populace pohybuje okolo 230 jedinců a zažívají další nárůst, nicméně stále se dle Mezinárodního svazu ochrany přírody (IUCN) jedná o ohrožený druh.\n\nPrvní, kdo lejsčíky chathamské představil veřejnosti, byl William Travers v roce 1871. Prezentoval tehdy záznamy svého syna Henryho Traverse, který se vydal na Chathamské ostrovy, aby tam studoval místní faunu. Ačkoli poznámky Henryho Traverse o jeho návštěvě byly zveřejněny následující rok, za oficiální popis druhu se považuje vydání Waltera Bullera o měsíc později.\n\nAčkoliv lejsčíci původně spadali pod čeleď lejskovitých (Muscicapidae), dle současné klasifikace vycházející ze vzájemné příbuznosti již mají vlastní čeleď.\n\nPopulace těchto ptáků začala klesat v době osidlování Evropany, kteří na Nový Zéland zavlekli například i kočky a krysy. Do té doby neměli lejsčíci chathamští žádné přirozené nepřátele a nově nastalé situaci se nedokázali přizpůsobit. Postupně navíc začali přicházet o své přirozené prostředí. Roku 1976 započala intenzivní snaha o zachování druhu, sedm zbývajících jedinců bylo tedy přesunuto z jejich domovského ostrova Little Mangere Island na větší Mangere Island. O čtyři roky později již zbývalo jen pět ptáků, z nichž jediná byla plodná samice. Byla pojmenována „Old Blue” a o jejím pozdějším úmrtí vydalo zprávu i novozélandské ministerstvo vnitra. Vylíhlá ptáčata byla dána do hnízd blízce příbuzných lejsčíků novozélandských (\"Petroica macrocephala chathamensis\") nebo střízlíkovců chathamských (\"Gerygone albofrontata\"). Díky tomu, že byla snůška přemístěna, pár snesl další vejce a šance na přežití některého z ptáčat se zvýšila.\n\nBěhem tohoto záchranného programu se stávalo, že samice snesly vejce na okraj hnízda, kde by nemohlo být správně zahříváno a bez pomoci by ptáče uhynulo. Lidé tedy vejce vždy strčili dovnitř, čímž ale nechtěně vytvořili maladaptaci a samice začaly klást vejce na okraj v 50 % všech případů. Další líhnutí pokračovala bez lidského zásahu a z větší části se tedy jejich chování vrátilo do normálu.\n\nV současné době největší ohrožení pro lejsčíky chathamské představuje hnízdní parazitismus špačků obecných (\"Sturnus vulgaris\"), kteří byli na Chathamské ostrovy zavlečeni. Jejich příčiněním je zničeno asi 21 % snůšek.\n\nLejsčíci chathamští jsou ptáci s robustním tělem, které v dospělosti měří mezi 13 až 15 cm a váží asi 23 g (podle některých zdrojů až 35 g). To je činí největšími zástupci rodu. Celé je pokryté tmavě hnědým až černým peřím. Zobák je též černý, nohy hnědočerné. Duhovky mají tmavě hnědou barvu. Od prosince do března probíhá přepeřování. Rozeznat pohlaví je při zběžném pohledu prakticky nemožné: krom toho, že jsou samice nevýrazně menší, nejsou rozpoznatelné od samců.\n\nJejich zpěv je krátká řada vysokých tónů popisovaná i jako „tutuvituvivít“.\n\nTito ptáci vyhledávají nízké a řídké lesní porosty. Sami se většinou pohybují po zemi nebo spodních větvích, kde shánějí potravu. V minulosti, ještě před příjezdem lidí a zavlečením predátorů, obývali pět zalesněných ostrovů Chathamského souostroví, okolo roku 1980 již jen jeden: Little Mangere Island. V současné době žijí již i na větším Mangere Island, což znamená areál o velikosti asi 29 km. Mezi lety 2002 až 2005 proběhly i pokusy o zavedení populace na Pittově ostrově, nicméně ty byly neúspěšné.\n\nRozmnožování probíhá od října do ledna. Svá hnízda staví ve spleti větvi nebo v dutinách stromů. Do nich následně samička naklade dvě až tři vejce, která zahřívá dalších osmnáct dní. Ptáčata se, stejně jako u jiných pěvců, rodí holá a slepá. Po třiadvaceti dnech života jsou již schopna letu, ale na rodičích jsou závislí ještě další půlrok.\n\nAčkoliv jsou vůči lidem většinou tolerantní až krotcí, během období hnízdění si svá teritoria střeží.\n\nŽiví se bezobratlými živočichy, které loví většinou přímo na zemi.\n\n"}
{"id": "1566869", "url": "https://cs.wikipedia.org/wiki?curid=1566869", "title": "Pavel Hryzák", "text": "Pavel Hryzák\n\nPavel Hryzák (* 1955) je český houslista a dirigent.\n\nPůvodně studoval hru na housle a poté dirigování na Lidové konzervatoři (dnešní Konzervatoři Jaroslava Ježka). Působil jako houslista a dirigent Symfonického orchestru Frýdek-Místek-\"Symfonino\". \n\nSoukromě studoval dirigování u Františka Jílka a Václava Neumanna, který jej v roce 1983 doporučil na mistrovský kurz dirigování Leonarda Bernsteina ve švýcarském Lausanne.\n\nOd roku 2004 je šéfdirigentem a uměleckým vedoucím Komorního orchestru Akademie Praha. Působí jako produkční katedrály sv. Víta v Praze.\n\n"}
{"id": "1566870", "url": "https://cs.wikipedia.org/wiki?curid=1566870", "title": "N-S 44", "text": "N-S 44\n\nN-S 44 je samostatný pěchotní srub těžkého opevnění, který byl součástí pevnostního systému předválečné Československé republiky.\n\nByl postaven v roce 1938 v režii ŽSV Náchod v rámci stavebního podúseku 7./V. Sedloňov. N-S 44 je samostatný, jednostranný, levokřídlý, dvoupodlažní pěchotní srub, postaven v I. stupni odolnosti. \n\nV době mobilizace v září 1938 byl těsně po dokončení betonáže, bednění nebylo zcela odstraněno. Nebyly provedeny zemní úpravy okolí objektu, nebyly osazeny zvon a kopule. Objekt se zachoval v dobrém stavu, chybějí jen vytržené střílny hlavních zbraní (L1 a M), otvory nebyly zabetonovány.\n\nZajímavostí tohoto objektu je zkosená hrana diamantového příkopu.\n\nhlavní zbraně na levé straně\n\n\ndalší výzbroj\n\n\n"}
{"id": "1566871", "url": "https://cs.wikipedia.org/wiki?curid=1566871", "title": "Fosfonáty", "text": "Fosfonáty\n\nFosfonáty a fosfonové kyseliny jsou v organické chemii sloučeniny, v jejichž molekulách se nachází skupiny C−PO(OH) nebo C−PO(OR) (R může být alkyl nebo aryl). Fosfonové kyseliny se obvykle vyrábějí jako soli a jedná se o netěkavé kapaliny málo rozpustné v organických rozpouštědlech, ovšem rozpustné ve vodě a alkoholech. K fosfonátům patří mnoho významných látek, jako je herbicid glyfosát. Bisfosfonáty, molekuly se dvěma fosfonátovými skupinami, jsou součástí některých léčiv proti osteoporóze. V lékařské chemii se fosfonátové skupiny používají jako náhrady fosfátových skupin v léčivech; příkladem je tenofovir, používaný při léčbě HIV.\n\nMolekuly fosfonátů mají tvar tetradedru s atomem fosforu ve středu. Strukturou se podobají kyselině fosfonové, z níž se také často připravují.\n\nFosfonátové soli vznikají z fosfonových kyselin, které jsou dvojsytné:\n\nFosfonátové estery lze připravit reakcí fosfonové kyseliny s příslušným alkoholem.\n\nExistuje několik způsobů přípravy fosfonových kyselin a jejich solí.\n\nNejběžnější metody přípravy fosfonátů vycházejí z kyseliny fosfonové (HPO), která je stabilnějším tauromerem kyseliny fosforité, přičemž se využívá reaktivita vazby P-H.\n\nFosfonové kyseliny lze alkylovat Mannichovou reakcí za vzniku aminoalkylovaných fosfonátů, které se dají použít jako komplexační činidla; příkladem může být průmyslová výroba kyseliny nitrilotris(methylen)fosfonové:\n\nDalší možností je alkylace deriváty kyseliny akrylové za tvorby karboxylovaných fosfonových kyselin; tato reakce je variantou Michaelovy adice:\n\nPři Hiraově reakci reagují dialkylfosfity (které lze považovat za diestery kyseliny fosfonové, s obecným vzorcem (O=PH(OR))) s arylhalogenidy za přítomnosti palladiového katalyzátoru, přičemž vznikají fosfonáty.\n\nEstery fosfonových kyselin se připravují Michaelisovou-Arbuzovovou reakcí. Příkladem je přeměna trimethylfosfitu na dimethylmethylfosfonát za katalýzy jodmethanem:\n\nTyto estery je možné hydrolyzovat na kyseliny\n\nPři Michaelisově–Beckerově reakci je nejprve deprotonován hydrogenfosfonátový diester a vzniklý anion se poté alkyluje.\n\nVinylfosfonové kyseliny se dají připravit reakcí chloridu fosforitého s acetaldehydem:\n\nTakto vzniklý adukt reaguje s kyselinou octovou:\n\nPřipravený chlorid se nakonec dechloruje za vzniku konečného produktu:\n\nV Kinnearově–Perrenově reakci se tvoří alkyldifosfonylové estery a chloridy za přítomnosti chloridu hlinitého. Meziprodukty jsou alkyltrichlorfosfoniové soli.\n\nProdukt této reakce (RPCl) je možné hydrolyzovat na alkylfosfoniumdichlorid RP(=O)Cl.\n\nFosfonátové estery podléhají hydrolýze, a to v kyselém i zásaditém prostředí.\n\nRozštěpení vazby P-C je obtížnější, ale v agresivnějších podmínkách jej lze provést.\n\nPři Hornerově–Wadsworthově–Emmonsově reakci se dialkylfosfonáty deprotonují za vzniku stabilních karboaniontů, které reagují s aldehydy na \"E\"-alkeny za současného odštěpení dialkylfosfátu.\n\nSloučeniny, které mají na stejný atom uhlíku navázány dvě fosfonátové skupiny, se nazývají bisfosfonáty. Poprvé je připravili v roce 1897 Adolf von Baeyer a Fritz Hofmann; v současnosti se bisfosfonátové skupiny využívají jako součásti molekul některých léčiv na osteoporózu, jako je kyselina etidronová, jež se připravuje reakcí kyseliny fosforečné s acetanhydridem:\n\nThiofosfonátová skupina je od fosfonátové formálně odvozena náhradou kyslíkového atomu atomem síry. Je častou složkou pesticidů a nervových jedů. Substituované thiofosfonáty mohou mít dva strukturní izomery - pokud je na fosfor dvojnou vazbou napojen atom síry, jedná se o thionovou formu, pokud je takto napojen kyslík, jde o formu thiolovou; podobná vlastnost existuje například u thiokarboxylových kyselin a organothiofosfátů.\n\nFosfonamidátovou skupinu lze od fosfonátové odvodit nahrazením kyslíkového atomu dusíkovým. Jde o poměrně málo používanou funkční skupinu, která se nachází například v molekule tabunu. \n\nV roce 1959 byla u některých rostlin a živočichů objevena kyselina 2-aminoethylfosfonová, která je přírodním fosfonátem, vyskytujícím se v buněčných membránách. Fosfonáty se vyskytují například v bakteriích, houbách, měkkýších a hmyzu. V půdě byly přírodní fosfonáty poprvé nalezeny v roce 1980. Jejich biologické funkce dosud nejsou dobře známy. Bisfosfonáty a polyfosfonáty se v přírodě nevyskytují.\n\nJe známo několik přírodních fosfonátů s antibiotickými vlastnostmi, například fosfomycin, používaný při léčbě infekcí močových cest, nebo fosmidomycin (inhibitor isoprenylsyntázy), SF-2312 (inhibitor enolázy) a látky, jejichž účinek není přesně znám, jako například alahopcin. Tato antibiotika jsou účinná proti velkému počtu bakterií, protože ty často mají přenašeče glycerol-3-fosfátu a glukóza-6-fosfátu, jejich funkci lze narušit fosfonáty. Kmeny bakterií odolné vůči fosfomycinu mívají mutace, které tyto přenašeče deaktivují.\n\nGerold Schwarzenbach v roce 1949 zjistil, že fosfonáty jsou účinná chelatační činidla. Schopnost fosfonátu vázat kovy je možné vylepšit připojení aminové skupiny (−NH) na molekulu fosfonátu za vzniku −NH−C−PO(OH); takovými látkami jsou například NTMP, EDTMP a DTPMP, které jsou strukturními analogy aminopolykarboxylátů, jako je kyselina ethylendiamintetraoctová. Stabilita komplexů se zvyšuje s počtem fosfonátových skupin.\n\nFosfonáty na sebe mohou navázat dvojmocné a trojmocné ionty , čehož lze využít k odstraňování tvrdosti vody; tímto způsobem lze i vylepšit katalytické vlastnosti iontů. Z těchto důvodů se fosfonáty využívají k zamezení tvorby vodního kamene v průmyslu nebo v přístrojích provádějících reverzní osmózu. Tam, kde se voda používá jako chladivo, také zabraňují korozi. Při výrobě papíru stabilizují peroxidy (používané k bělení) tím, že zachytávají ionty kovů, které by mohly způsobovat rozklad peroxidů. Jako chelatační činidla a k omezení tvorby vodního kamene se používají i v tenzidech.\n\nV lékařství se monofosfonáty a bisfosfonáty používají jako inhibitory enzymů, které katalyzují reakce fosfátů a bisfosfátů, jako jsou například enzymy podílející se na syntéze cholesterolu.\n\nFosfonátové analogy nukleotidů, například tenofovir, cidofovir a adefovir se používají jako antivirotika mimo jiné při léčbě HIV nebo hepatitidy B.\n\nFosfonáty nejsou příliš toxické pro vodní organismy. Hodnoty LC při 48hodinovém vystavení těmto látkám se pohybují mezi 0,1 a 1,1 mmol/l.\n\n\n"}
{"id": "1566879", "url": "https://cs.wikipedia.org/wiki?curid=1566879", "title": "Nautilus belauensis", "text": "Nautilus belauensis\n\nNautilus belauensis je mořský hlavonožec z řádu loděnkovití. Živočich s ulitou velkou v průměru něco okolo 20 cm získal svůj anglický název \"Palau Nautilus\" podle výskytu u ostrova Palau v Tichém oceánu. Žije v hloubkách přes 300 metrů a jeho nejbližší příbuzný je pravděpodobně druh loděnka hlubinná.\nTyto loděnky jsou známy svým krásným zbarvením a podobností s loděnkou hlubinnou (Nautilus pompilius) a s loděnkou kaledonskou (Nautilus macromphalus).\n \n"}
{"id": "1566884", "url": "https://cs.wikipedia.org/wiki?curid=1566884", "title": "Nautilus praepompilius", "text": "Nautilus praepompilius\n\nNautilus praepompilius je druh prehistorické loděnky z rodu Nautilus, která vymřela před 455 000 000 let. Byla pravděpodobně předkem loděnky hlubinné (Nautilus pompilius), a díky této možné informaci dostala podobný název. \nNěkdy se jí chybně říká loděnka pravěká nebo loděnka velkohlubinná, což je ovšem špatný název, jelikož český název ještě nedostala a má jen latinský. Její příbuzný je druh Nautilus althenensis, který vyhynul již dříve.\n"}
{"id": "1566886", "url": "https://cs.wikipedia.org/wiki?curid=1566886", "title": "Adhara", "text": "Adhara\n\nEpsilon Canis Majoris (ε Canis Majoris / Epsilon CMa / ε CMa) je dvojhvězda a rovněž jedna z nejjasnějších hvězd na noční obloze se zdánlivou magnitudou 1,50. Přestože je označena pátým písmenem řecké abecedy ε (epsilon), je druhou nejjasnější hvězdou v souhvězdí Velkého psa (Canis Majoris). Zhruba před 4,7 miliony let to byla nejjasnější hvězda na obloze se zdánlivou magnitudou -3,99. Na základě měření paralaxy satelitem Hipparcos je v současnosti vzdálena asi 430 světelných let od Slunce. Dvě složky dvojhvězdy dostala jména ε Canis Majoris A (rovněž oficiálně pojmenovaná jako Adhara) a ε Canis Majoris B.\n\nEpsilon Canis Majoris je dvojhvězda podle Bayerova označení. Skládá se ze dvou složek, ε Canis Majoris A a B; toto pojmenování začal používat Washingtonský multiplikační katalog (WMC) pro systémy s více hvězdami a následně jej převzala i Mezinárodní astronomická unie. \n\nε Canis Majoris nesla tradiční jméno Adhara (někdy hláskované jako Adara, Adard, Udara nebo Udra), odvozené z arabského slova عذارى ‘aðāra’, „panny“ . V roce 2016 uspořádala Mezinárodní astronomická unie pracovní setkání, jejímž cílem bylo katalogizovat a standardizovat vlastní jména hvězd. Unie se rozhodla přiřadit vlastní jména spíše jednotlivým hvězdám než celým hvězdným systémům. Dne 21. srpna 2016 schválila jméno Adhara pro hvězdu ε Canis Majoris A a ta je tak nyní zahrnuta do seznamu hvězdných jmen schválených IAU.\n\nEgyptský astronom Al Achsasi al Mouakket sepsal v 17. století dílo nazvané Calendarium a v něm je Epsilon Canis Majoris nazvána أول العذاري (awwal al-adhara), „První mezi pannami“. Spolu s δ Canis Majoris (Wezen), η Canis Majoris (Aludra) a ο² Canis Majoris (Thanih al Adzari) byly tyto hvězdy také Al ʽ Adhārā (العذاري), tedy „Panny“.\n\nEpsilon Canis Majoris je dvojhvězda. Její hlavní složka, Epsilon Canis Majoris A, má zdánlivou magnitudu +1,5 a patří do spektrální třídy B2. Její barva je modrá nebo modro-bílá díky povrchové teplotě 22 900 K. Její vyzařování se rovná 38 700krát vyzařování Slunce. Je rovněž největším zdrojem ultrafialového záření na noční obloze. Je to také nejsilnější zdroj fotonů schopných ionizovat atomy vodíku v mezihvězdném plynu blízko Slunce, což je velmi důležité při určování ionizačního stavu lokálního mezihvězdného mraku. Její společník, Epsilon Canis Majoris B, má zdánlivou magnitudu +7,5 (absolutní +1,9) a je vzdálen 7,5\" pod pozičním úhlem 161° od hlavní hvězdy. Přes relativně velkou úhlovou vzdálenost mohou být jednotlivé složky rozeznatelné pouze ve velkých dalekohledech, protože hlavní hvězda je přibližně 250krát jasnější než její společník.\n\nPřed několika miliony let byla ε Canis Majoris mnohem blíže ke Slunci, než je tomu v současnosti. Asi před 4,7 miliony let byla Adhara pouhých 34 světelných let od Slunce a byla tak nejjasnější hvězdou na noční obloze se zdánlivou magnitudou -3,99. Žádná jiná hvězda od té doby nedosáhla tohoto jasu, a ani žádná jiná hvězda nedosáhne tohoto jasu po dobu nejméně následujících pěti milionů let.\n\nε Canis Majoris je zobrazena na brazilské vlajce a symbolizuje stát Tocatins.\n\n"}
{"id": "1566887", "url": "https://cs.wikipedia.org/wiki?curid=1566887", "title": "Mangabej žlutobřichý", "text": "Mangabej žlutobřichý\n\nMangabej žlutobřichý (\"Cercocebus chrysogaster\") je opice z čeledi kočkodanovitých.\n\nPůvodně byl zařazován jako poddruh Cercocebus agilis. Později přeřazen pod Cercocebus galeritus (Grubb et al. 2003). Podle taxonomické revize z roku 2001 (Groves) na samostatný druh, stejně např. podle J. Kingdona (1997).\n\nŽije v oblasti Konžské demokratické republiky – mezi řekami Kongo a Lomami, přesný areál rozšíření není dodnes známý.\n"}
{"id": "1566889", "url": "https://cs.wikipedia.org/wiki?curid=1566889", "title": "Richard Stockton (politik)", "text": "Richard Stockton (politik)\n\nRichard Stockton (21. října 1730 New Jersey – 28. února 1781 New Jersey) byl americký právník, zákonodárce a signatář Deklarace nezávislosti Spojených států.\n\nRichard byl synem Johna Stocktona (1701–1758), bohatého majitele půdy z Princetonu, který svým darem půdy pomohl založit Princetonskou univerzitu. Tehdy se instituce jmenovala College of New Jersey a měla sídlo v Newarku v New Jersey. Richard studoval právo na vysoké škole později známé jako West Nottingham Academy, dnes Princeton University. Promoval v roce 1748. Ve studiu práva pokračoval u Davida Ogdena v Newarku. Do právnické komory byl přijat v roce 1754. Byl dlouholetým přítelem George Washingtona. Jeho manželkou byla jedna z prvních koloniálních spisovatelek Annis Boudinot Stockton, sestra státníka New Jersey Eliase Boudinota. Měli spolu šest dětí. Čtyři dcery a dva syny: Julia Stockton (provdala se za Benjamina Rushe, také signatáře Deklarace nezávislosti), Mary, Susan, Richard, Lucius a Abigail. Stocktonův nejstarší syn Richard byl právníkem a později senátorem za New Jersey. Jeho syn Komodor Robert Field Stockton byl hrdinou britsko-americké války v roce 1812 a v roce 1846 se stal vojenským guvernérem Kalifornie a později senátorem za New Jersey. Jejich syn Richard Stockton se stal významným právníkem a prominentním federalistickým vůdcem. Elias Boudinot se oženil se Stocktonovou sestrou Hannah Stocktonovou (1736–1808).\n\nStockton zpočátku projevoval jen malý zájem o politiku. Jednou napsal: „Veřejnost je obecně nevděčná a já se nikdy se nestanu jejím služebníkem, dokud nebudu přesvědčen, že zanedbáváním svých vlastních věcí dělám přijatelnější službu Bohu a člověku.“ Nakonec přece jen funkci správce College of New Jersey, pozdější Princeton University, převzal. Pracoval v této funkci 26 let.\n\nV letech 1766 a 1767 ukončil svou právnickou praxi a rozhodl se navštívit Anglii, Skotsko a Irsko. V té době už byl známou osobností a byl přijat nejvýznamnějšími muži království. Stockton měl tu čest, že osobně předal králi Jiřímu III. dopis od College of New Jersey, informující o zrušení Kolkového zákonu. O záležitostech amerických koloniií měl možnost hovořit s tak důležitými muži jako byl Charles Watson-Wentworth, 2. markýz z Rockinghamu, v jehož venkovském sídle s ním strávil celý týden. Setkal se s Edmundem Burkem, hrabětem z Chathamu a mnoha dalšími významnými členy parlamentu, kteří měli k americkým koloniím vstřícný vztah. Ve Skotsku jeho osobní úsilí vyústilo v přijetí reverendem Johnem Witherspoonem. Witherspoonova manželka byla proti tomu aby její manžel zaujal jakékoli stanovisko k problémům amerických kolonií, ale její námitky byly překonány s pomocí budoucího Stocktonova zetě Benjamina Rushe, který v té době studoval medicínu v Edinburghu. Stockton se vrátil do Ameriky v srpnu 1767.\n\nV roce 1768 vstoupil Stockton do vládního úřadu, stal se provinčním radou v New Jersey Provincial Council. V roce 1774 byl jmenován do Zemského nejvyššího soudu v New Jersey (New Jersey Supreme Court). Zpočátku byl jeho postoj k problémům mezi koloniemi a Velkou Británií smířlivý. V roce 1774 navrhl a poslal lordu Williamu Legge, 2. hraběti z Dartmouthu návrh „takového plánu samosprávy pro Ameriku, že by kolonie byly nezávislé na britském parlamentu, aniž by se vzdali koruny“. Tento návrh byl ovšem pro Jiřího III. bohužel nepřijatelný. Kdyby byl býval návrh prošel, Britové se mohli vyhnout válce, která osvobodila kolonie a zbavila krále nejkrásnějšího šperku v jeho koruně.\n\nKdyž se Parlament v roce 1775 rozhodl zvýšit příjmy z kolonií, Stockton prohlásil „že každá kolonie musí vyslat jednoho nebo dva ze svých nejenergičtějších zástupců a umožnit jim dostat se do britské Dolní sněmovny, a podporovat je tam, jinak se problémy vyhrotí.“\n\nV roce 1776 byl Stockton zvolen delegátem druhého kontinentálního kongresu, kde byl velmi aktivní. V srpnu, kdy se konaly volby do státních úřadů vlády nového národa, dostali Stockton a William Livingston každý stejný počet hlasů v prvním hlasování na úřad guvernéra New Jersey. Livingston později volby vyhrál rozdílem jednoho hlasu a Stockton byl jednomyslně navržen do funkce vrchního soudce u New Jersey Supreme Court. Stockton tuto funkci odmítl, chtěl zůstat pracovat na Kongresu. Byl první osobou z New Jersey, která podepsala Deklaraci nezávislosti. Stockton byl spolu s Georgem Clymerem poslán Kongresem na vyčerpávající dvouměsíční cestu do Fort Ticonderogy, Saratogy a Albany ve státě New York na pomoc kontinentální armádě v americké revoluční válce. Po návratu do Princetonu odcestoval 30 mil na východ do domu přítele Johna Covenhovena, aby evakuoval svou rodinu do bezpečí. Dne 30. listopadu 1776, on a Covenhoven byli zajati uprostřed noci, vytaženi z postele loajalisty a jejich majetek byl zabaven. Byli odvlečeni do britského vězení v Perth Amboy. V den, kdy byl Stockton zajat, napsal generál William Howe své „Proclamation“, prohlášení ve kterém nabízí úplnou beztrestnost a udělení milosti těm, kdo podepíší přísahu věrnosti britskému králi. Přestože někteří tuto nabídku využili, Stockton to neudělal nikdy. V Perth Amboy byl vsazen do želez a bylo s ním zacházeno s brutalitou slušící těžkému zločinci. Poté byl přemístěn do vězení Provost ve státě New York, kde byl úmyslně vystaven hladovění a mrazivému počasí. Po téměř pěti týdnech brutálního zacházení byl Stockton propuštěn na čestné slovo, ale jeho zdraví bylo zničeno. \n\nV britských věznicích státu New York zahynulo přes 12 000 vězňů ve srovnání se 4 435 vojáky, kteří zahynuli v bojích během šest let trvající války. Stocktonův majetek, dům Morven v Princetonu v New Jersey byl během Stocktonova vězení okupován generálem Charlesem Cornwallisem. Jeho nábytek, veškeré domácí potřeby, úroda a hospodářská zvířata byly Brity zkonfiskovány nebo zničeny. Jeho knihovna, jedna z nejlepších v koloniích, byla spálena. Jeden historik napsal: „Dům Richarda Stocktona „Morven“ zaplatil jeho vinu svou knihovnou a nábytkem.“ Brutalita s jakou bylo se Stocktonem zacházeno ve vězení vedla kontinentální kongres k přijetí usnesení, které nařídilo gen. Washingtonovi zabývat se tímto problémem a zakrátko poté, 13. ledna 1777 byl Stockton propuštěn. Americký národní archiv obsahuje další zprávy ukazující, že Washington kontaktoval britského generála Williama Howea ohledně výměny nebo propuštění Stocktona a dalších zajatců. Dr. Benjamin Rush napsal: „V Princetonu jsem potkal otce mé ženy, jehož dům byl britskou armádou zcela vypleněn. Poté dopravili vězně do New Yorku, odkud mu bylo povoleno vrátit se ke své rodině.“ Howe měl v ruce dokument, který Stockton podepsal. Dával zde své čestné slovo, že nebude zasahovat do amerických záležitostí během války. Dr. Rush řekl, že Stockton dokument podepsal až po svém propuštění. Dne 25. března 1777 generál Howe a jeho bratr lord Richard Howe napsali lordu George Germainovi, státnímu tajemníkovi pro kolonie: „Můj pane, máme tu čest předložit vašemu lordstvu doklad o úspěšnosti prohlášení, která byla podepsána kolonisty v reakci na naši Proclamation ze dne 30. listopadu. „Ačkoli žádný z vůdců a ani žádný z hlavních podněcovatelů ke vzpouře nepovažovali za vhodné využít příležitosti, kterou jsme jim poskytli aby se mohli vrátit ke svým povinnostem,“ „cítíme určité uspokojení z pozorování tak velkého počtu oklamaných poddaných Jeho Veličenstva, i když pouze nižší hodnosti, a to v těch provinciích, kde se dalo očekávat, že Proclamation mít tento účinek, a že tito lidé byli ochotni vzdát se rebelie vzniklé z nespravedlivého důvodu, který je kdysi přiměl k podpoře těchto vůdců“ Bylo podepsáno 4 836 prohlášení, ale Stockton, jako signatář Deklarace nezávislosti a jeden z vůdců vzpoury to podle generála Howeho nikdy neudělal. V roce 1777 byli všichni členové Kongresu a Washingtonovy kontinentální armády povinni složit přísahu věrnosti Spojeným státům. Richard Stockton jako válečný zajatec převzatý za nepřátelskými liniemi byl také povinen složit přísahu. Byl povolán před představenstvo, složil přísahu a byl propuštěn. Stockton neměl žádných ochranných listin, které by měl pokud by podepsal Howeovo Proclamation a na tom základě by poté dostal milost. Stockton rezignoval na práci v Kongresu z důvodu dokumentu, ve kterém dává své čestné slovo, že se nebude zúčastňovat žádných akcí souvisejících s americko-britskou válkou. Podle Dr. Rushe trvalo téměř dva roky, než se mu navrátilo zničené zdraví. \n\nV Princetonu šířil pan Cochran, konzervativec, informaci o tom, že Stockton vyměnil svobodu za ochranu generála Howea. Na nějakou dobu se této informaci věřilo. John Witherspoon napsal v dopise svému synovi Davidovi. „Zpráva o tom, že soudce Srockton podepsal Proclamation lze připsat jeho vzdálenému bratranci Richardu Stocktonovi, otravnému konzervativci, který podepsal Howeovu proklamaci a přešel k Britům, dokud nebyl zajat v únoru 1777.“\n\nO pochybnostech o Stocktonově loajalitě se v žádném z článků členů Kongresu ani v novinách či knihách té doby nic nenapsalo. Když mu to jeho zdraví dovolilo, Stockton se pokusil vydělat si na živobytí tím, že otevře znovu svou právnickou praxi a bude učit nové studenty. Dva roky po propuštění z vězení se u něho vyvinula rakovina rtu, která se mu rozšířila do krku. Nikdy nebyl bez bolesti, dokud nezemřel 28. února 1781 v Morvenu.\n\nJeho pozůstatky byly přeneseny do Nassau Hall, nejstarší budovy na Princetonské univerzitě. Rituálu se zúčastnilo mnoho občanů, přátel a studentů univerzity, organizován byl doktorem Samuelem Stanhopem Smithem, viceprezidentem College of New Jersey (nyní Princeton University) a jeho zetěm Johnem Witherspoonem. Doktor Smith mimo jiné řekl: „Byl to muž jenž patřil po dlouhou dobu mezi nejvýznamnější osobnosti své země pro svou sílu, moudrost a bohatství a který představoval vše co ctí tato mladá země. Kancelář soudce provincie nebyla nikdy před revolucí naplněna větší integritou a učeností, než se jím stal on. Zastupoval New Jersey na kongresu Spojených států a pouze jeho zhoršující se zdraví ho donutilo odejít z řady veřejných funkcí.“\n\nDne 7. března 1781 \"New Jersey Gazette\" uznal Stocktonovu hodnotu pro svou zemi: „Schopnost, důstojnost a bezúhonnost, s nimiž tento pán plnil povinnosti několika důležitých úřadů, do kterých byl povolán hlasem této země, jsou dobře známy.“\n\nPo dvě generace byla jeho rodina Kvakerů a jeho přání bylo být pohřben na hřbitově Stony Brook Meeting House v Princetonu.\n\nStockton a jeho manželka Annis byli blízkými přáteli generála George Washingtona. Po Stocktonově smrti si Annis, jedna z prvních amerických publikovaných básnířek, stále dopisovala s generálem Washingtonem. Washington a jeho manželka Martha byli častými návštěvníky Stocktonova domu. \n\nV roce 1888 daroval stát New Jersey mramorovou sochu Stocktona muzeu National Statuary Hall Collection ve Washingtonu. Stockton je jeden z pouhých šesti signatářů, kteří byli takto poctěni.\n\nV roce 1969 New Jersey Legislature schválila zřízení státní vysoké školy, která byla pojmenována po Stocktonovi, aby byla uctěna památka signatáře Deklarace nezávislosti za New Jersey. Dříve známý jako „Stockton State College“, „Richard Stockton State College“ a „Richard Stockton College v New Jersey“, je nyní známý jako „Stockton University“. Je po něm také pojmenována rekreační oblast na jihu New Jersey, Turnpike.\n\n\n \n"}
{"id": "1566890", "url": "https://cs.wikipedia.org/wiki?curid=1566890", "title": "Stezka korunami stromů Krkonoše", "text": "Stezka korunami stromů Krkonoše\n\nStezka korunami stromů Krkonoše se nachází na jižním okraji Janských Lázní, 100 m od hranice Krkonošského národního parku. Byla otevřená 2. července 2017 a postavila ji společnost Zážitková Akademie provozující i Stezku korunami stromů v jihočeském Lipně nad Vltavou. Krkonošská stezka je 1511 m dlouhá. Zhruba ve dvou třetinách je vyhlídková věž vysoká 45 metrů s výhledem na jih, východ a západ. Celá stavba je bezbariérová a má několik adrenalinových sekcí, jde například o osmdesátimetrový tobogan vedoucí vnitřkem vyhlídkové věže. Součástí je i podzemní jeskyně o rozloze 400 m² s expozicí o kořenech stromů a mikrosvětu půdy. Celkové náklady činily 180 milionů Kč a byly financovány soukromými investory. \n\n"}
{"id": "1566898", "url": "https://cs.wikipedia.org/wiki?curid=1566898", "title": "Limie kajmanská", "text": "Limie kajmanská\n\nLimie kajmanská, (latinsky: \"Limia caymanensis\", slovensky: \"Limia kajmanská\", anglicky: \"Grand Cayman limia\"). Rybu poprvé popsali v roce 1970 ichtyologové Luis Rene Rivas a William L. Fink.\n\nZákladní zbarvení samců je stříbřité s černými tečkami u kořene ocasní ploutve a tygrovanou hřbetní ploutví. Samice jsou méně barevně méně výrazné. Samci dorůstají 2,8 cm, samice 3,2 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba obývá sladké i brakické vody Střední Ameriky, endemickým druhem je na ostrove Grand Cayman. Byla nalezena v brakické vodě, v mangrovových pobřežních lagunách, ve sladká voda ve vápencových jeskyních.\n\n\n\n\n"}
{"id": "1566900", "url": "https://cs.wikipedia.org/wiki?curid=1566900", "title": "Guan guyanský", "text": "Guan guyanský\n\nGuan guyanský je druh ptáka z řádu hrabavých, čeledi hokovitých.\n\nJe dlouhý 60–73 cm a váží 0,8–1,15 kg.\n\nŽije v nížinných deštných lesích tropické a subtropické Jižní Ameriky, často v blízkosti řek. Hnízdí na stromech, snáší 2–3 vejce. Délka inkubace je asi 29 dní. \n\nVýchod Venezuely, Guyana, Surinam, Francouzská Guyana, sever Brazílie.\n"}
{"id": "1566908", "url": "https://cs.wikipedia.org/wiki?curid=1566908", "title": "Vášim", "text": "Vášim\n\nVášim () je město v Maháráštře, jednom z indických svazových států. K roku 2011 v něm žilo přes pětaosmdesát tisíc obyvatel.\n\nVášim leží východně od středu Maháráštry a je správním střediskem svého okresu. \n\nZhruba v letech 250–500 byl Vášim mocenským střediskem dynastie Vákátaka, která ovládala oblast vymezenou na severu zhruba hranicemi Gudžarátu a Málvy, na západě Arabským mořem, na jihu Tungabhadrou a na východně hranicí s Čhattísgarhem.\n\nK roku 2011 převažovali ve městě muži (52 %). Nejvyznávanějším náboženstvím byl hinduismus (63 %). \n"}
{"id": "1566914", "url": "https://cs.wikipedia.org/wiki?curid=1566914", "title": "Altamira Kosmonosy", "text": "Altamira Kosmonosy\n\nAltamira je dětský skanzen, který se nachází ve městě Kosmonosy jihozápadně od zámku. Jméno dostal podle jeskyně Altamira, ve které v pravěku žili lidé a která je vyzdobena malbami. \n\nZačátky vzniku dětského sdružení Altamira se datují k roku 1986, kdy se účastníci dětského tábora věnovali pravěku a starověku. Později vznikl oddíl Sopea, který dělal výlety do přírody, poznával přírodní zákonitosti a konal archeologické pokusy. Byla postavena základna pro vznik dětského pravěkého skanzenu. Skanzen se začal budovat na místě skládky v roce 1992. Altamira se rozrostla na cca 140 vedoucích. V roce 2003 došlo ke změně, kdy vedení skanzenu převzal Jaromír Cvrček ml. Altamira je významné centrum dětské experimentální archeologie v Česku. Dnes zde působí oddíly Sopea (zkratka Sdružení ochránců přírody a experimentální archeologie) a Pegas. \n\nFestival dětské experimentální archeologie se zde koná v červnu. Návštěvníci si mohou vyzkoušet, jak se žilo v pravěku. Otevřeno je o festivalu, čarodějnicích nebo po domluvě, jinak je areál veřejnosti nepřístupný.\n\nAreál obsahuje mimo jiné tyto objekty:\n\n"}
{"id": "1566919", "url": "https://cs.wikipedia.org/wiki?curid=1566919", "title": "Alice Hamilton", "text": "Alice Hamilton\n\nAlice Hamilton (27. února 1869 – 22. září 1970) byla americká lékařka, výzkumnice a spisovatelka, známá především jako přední expertka ochrany zdraví při práci a průkopnice pracovní toxikologie.\n\nPo promoci na Michiganské univerzitě začala jako první žena pracovat pro Harvardovu univerzitu. Její výzkum se týkal především nemocí z povolání a nebezpečných účinků průmyslově používaných kovů a chemických sloučenin. Mimo své výzkumné kariéry stála za reformou sociálního systému.\n"}
{"id": "1566923", "url": "https://cs.wikipedia.org/wiki?curid=1566923", "title": "Coatsův ostrov", "text": "Coatsův ostrov\n\nCoatsův ostrov (anglicky Coats Island, inuitsky Akpatordjuark) je ostrov v severní části Hudsonova zálivu, který patří k regionu Kivalliq kanadského teritoria Nunavut. Má rozlohu 5498 km² a je 107. největším ostrovem světa. Je bez stálého osídlení (největší neobydlený ostrov mezi severním polárním kruhem a rovníkem). Nejbližší lidské sídlo je vzdáleno 120 km. Maximální nadmořská výška Coatsova ostrova je 185 metrů. Většinu území pokrývá tundra.\n\nPůvodními obyvateli byli Sadlermiutové. V roce 1612 ostrov objevil Thomas Button. V osmnáctém století byl ostrov pojmenován podle Williama Coatse, kapitána ve službách Společnosti Hudsonova zálivu.\n\nV roce 1920 zde byla vyhlášena rezervace pro soba polárního. Ostrov je také významným ptačí územím. Žije zde např. alkoun tlustozobý, racek šedý, jespák mořský a sněhule severní. \n"}
{"id": "1566927", "url": "https://cs.wikipedia.org/wiki?curid=1566927", "title": "Veřejná doprava Vysočiny", "text": "Veřejná doprava Vysočiny\n\nVeřejná doprava Vysočiny (VDV) je integrovaný dopravní systém v Kraji Vysočina. Fakticky má být spuštěn 1. března 2020 zavedením jednotného tarifního systému založeného na zónově-relačním tarifu. \n\nNávrh integrovaného dopravního systému byl dán krajem k dispozici už na podzim 2017, konečnou podobu chtělo vedení kraje předložit ke schválení v průběhu zimy 2017/2018. Starosta Přibyslavi Martin Kamarád k tomu řekl, že on sám pro zapojení Přibyslavi hlasovat nebude. Kraj podle něj nový dopravní systém prezentuje tak, že natolik zahustí dopravu, aby se nevyplatilo jezdit vlastními auty. Jenže lidé auty nejezdí proto, že by jim nejel autobus, ale proto, že něco nebo někoho potřebují odvézt, potřebují se dostat až přímo na místo, potřebují cestovat rychleji. Doprava v krátkých taktových intervalech podle něj bude příliš drahá a kraj spoléhá na to, že obce toto navýšení spojů zaplatí, autobusy ale podle něj budou jezdit prázdné. Systém podle něj možná pomůže menším obcím, kam nyní zajíždějí třeba dva spoje denně, ale větší sídla na tom budou tratit více než dosud. Náměstek jihlavského primátora Vratislav Výborný za přizvukování ředitele dopravního podniku Josefa Vilíma vyjádřil obavu, že by krajský dopravní systém přebral cestující místní MHD a dopravnímu podniku by tak snížil tržby. Havlíčkův Brod kategoricky odmítl zavedení zastávky regionálních autobusů přímo na Havlíčkově náměstí, kde nejsou zastávkové zálivy a stanicující autobusy tak blokují automobilovou dopravu už dnes, kdy zde zastavují pouze linky MHD. \n\nVeřejnou publicitu připravovaný systém dostal znovu v únoru 2019, kdy bylo předpokládáno, že systém bude spuštěn k 1. lednu 2020. Náměstek jihlavské primátorky a krajský zastupitel Jaromír Kalina v reakci na setkání krajské dopravní komise vyjádřil pochybnost, že se podaří spuštění systému od 1. ledna 2020, a předpokládal posun o rok. Rovněž další jihlavský náměstek primátorky, Petr Laštovička, označil projekt ve vztahu k Jihlavsku za za málo připravený a málo prodiskutovaný. Kraj v reakci na tyto pochybnosti v únoru 2019 prohlásil, že pod hlavičkou VDV už jezdí cestující v autobusech na lince Jihlava – Velké Meziříčí – Brno a ve vlacích mezi Havlíčkovým Brodem a Pardubicemi. Mluvčí kraje žádný odklad nepřipustila a prohlásila, že systém je „papírově a logisticky téměř připraven“. Hejtman Jiří Běhounek v únoru 2019 řekl, že díky průběžnému začleňování konkrétních spojů do nového systému regionální dopravy lze později eliminovat skokové a nárazové změny, a jako probíhající změny zmínil nenápadné navyšování počtu spojů. VDV podle kraje měla být zaváděna po etapách, z toho železniční doprava měla být začleněna již v prosinci 2019 a tato etapa měla prolínat se začleněním většiny regionální autobusové dopravy a rozběhnutím odbavovacího systému. Zdeněk Menoušek z Okříšek však na příkladu své obce ukázal, že v návrzích VDV k žádnému vítanému navýšení počtu spojů nedochází. Rovněž podle něj návrhy nenaplňují záměr využit železnici jako páteřní dopravu, nedochází k zavedení slibovaného taktového intervalů, přestupních vazeb ani zrušení paralelní jízdy vlaků a autobusů. \n\nNa začátku dubna 2019 kraj podepsal novou desetiletou smlouvu na železniční dopravu s Českými drahami na základě přímého zadání, protože jiný dopravce podle hejtmana v předběžných konzultacích neprojevil zájem. Následně krajská mluvčí prohlásila, že v termínu od nového jízdního řádu, tedy od 15. prosince 2019, bude spuštěn nový jízdní řád dle Veřejné dopravy Vysočiny (VDV) v drážní dopravě společně i s krajským tarifem VDV, avšak zatím nebudou do systému zapojeny autobusy, protože kraj nestačí včas vysoutěžit dopravce, a s jejich zapojením se nyní počítalo až od roku 2021.\n\nV srpnu 2019 kraj oznámil, že pro organizaci VDV zavede v působnosti odboru dopravy krajského úřadu centrální dispečink veřejné dopravy, který má dozorovat autobusovou i železniční dopravu. Má být založen na velice sofistikovaném software, který má mimo jiné online vyhodnocovat dopravní situaci, polohy jednotlivých autobusů a vlaků a následně například navrhovat variantní řešení mimořádných situací, které jsou generovány nejčastěji výlukami nebo objížďkami. Z typů prodaných jízdenek má software usuzovat i to, zda cestující pravděpodobně využije garantovanou návaznost, kvůli které by bylo nutné navazující spoj zdržet. Software dispečinku má být do poloviny roku 2020 doplněn i o funkcionalitu tvorby jízdních řádů. Součástí zadání veřejné zakázky na centrální dispečink je i vytvoření rozhraní pro komunikaci dispečinku s IZS Kraje Vysočina nebo do budoucna pro komunikaci s inteligentními zastávkami. Součástí zakázky je i příprava webové aplikace, ve které cestující budou moci online schopen sledovat polohu konkrétního spoje. Až v polovině února 2020 kraj ohlásil spuštění nového tarifu k 1. březnu 2020. \n\nV prosinci 2019, ještě před zavedením jednotného tarifu, byly pod hlavičkou VDV provedeny změny jízdních řádů, které měly vést ke zlepšení návazností.\n\nDosud bylo jízdné u různých dopravců odlišné, jako příklad s nízkým jízdným kraj uvádí Pelhřimovsku, jako příklad oblasti s vyšším jízdným Havlíčkobrodsko. Od 1. března 2020 má být zaveden jednotný zónově-relační tarif, zatím mají být používány integrované papírové jízdenky. Plnohodnotný integrovaný systém založený na elektronických jízdenkách plánuje Kraj Vysočina zavést po výběrovém řízení na zajišťování dopravní obslužnosti, také je plánováno spuštění e-shopu a možnost placení jízdného platebními kartami. Způsob nákupu jízdenek se nyní nemění, jízdenky se nadále kupují při nástupu u řidiče autobusu, u Českých drah v pokladně na nádraží nebo u průvodčího ve vlaku, jízdenka však nově je přestupní. České dráhy nemají Povinnost krajskou integrovanou jízdenku samy nabízet, cestující má volbu mezi kilometrickým tarifem ČD a integrovaným tarifem VDV. \n\nOd 1. března 2020 mají být do tarifu VDV zapojeny regionální spoje dopravců Arriva Východní Čechy, ČAD Blansko, ČSAD Benešov, ČSAD Jindřichův Hradec, ICOM transport, Tourbus, TRADO-BUS, ZDAR, Zlatovánek a České dráhy, a to pouze spoje objednávané Krajem Vysočina. Od dubna 2020 pak mají přibýt BDS-BUS a TREDOS. Do krajského integrovaného systému prozatím nebude zapojen žádný ze systémů MHD v kraji, ty mají být připojeny až v některé z posledních fází, nejdále je v přípravě Jihlava. Pokud cestující pojede na lince do jiného kraje, bude pro celou cestu odbaven podle kilometrického tarifu dopravce. Rozšíření přesahů tarifu Veřejné dopravy Vysočiny do sousedních krajů, například do Tišnova a do Znojma, je naplánováno na léto 2020. Náměstek jihlavské primátorky Jaromír Kalina v dubnu 2019 řekl, že měla být správným začátkem integrace s hromadnou dopravou největšího města, kterým je Jihlava, ale zatím nejsou známy parametry ani nastavení odbavovacího systému.\n\n"}
{"id": "1566928", "url": "https://cs.wikipedia.org/wiki?curid=1566928", "title": "Tahrír al-Šám", "text": "Tahrír al-Šám\n\nHaját Tahrír al-Šám (arabsky: هيئة تحرير الشام, v českém překladu „Organizace pro osvobození Levanty“), běžně označovaná Tahrír al-Šám, je aktivní sunnitská islamistická militantní skupina zapojená do syrské občanské války. Skupina byla založena 28. ledna 2017 sloučením Jabhat Fateh al-Sham (dříve Fronta an-Nusrá), fronty Ansar al-Din, Jaysh al-Sunna, Liwa al-Haqq a hnutí Nour al-Din al-Zenki. Po oznámení se připojily další skupiny a jednotlivci. Sloučenou skupinu v současné době vedou Jabhat Fatah al-Sham a bývalí vůdcové Ahrar al-Sham, ačkoli nejvyšší velení se skládá z vůdců z jiných skupin. Mnoho skupin a jednotlivců přišlo z Ahrar al-Sham, což představovalo jejich konzervativnější a salafistické prvky. V roce 2019 měla odhadem 20 000 členů.\n\nPřes fúzi byl Tahrir al-Sham obviněn z toho, že pracoval jako syrská pobočka al-Káidy na skryté úrovni, a je považován za jednu ze svých poboček  a že mnoho osobností skupiny, zejména Abu Jaber, zastávalo podobně extrémní názory.  Tahrir al-Sham však oficiálně popřel, že je součástí al-Káidy, a ve svém prohlášení uvedl, že skupina je „nezávislým subjektem, nikoli rozšířením předchozích organizací nebo frakcí“.  Navíc některé frakce, jako Nour al-Din al-Zenki, které byly součástí fúze, byly jednou podporovány Spojenými státy.\n\nHay'at Tahrir al-Sham přísahal věrnost syrské vládě spásy , která je alternativní vládou syrské opozice usazené v guvernéru Idlibu. Místopředsedou vlády pro vojenské záležitosti je Riad al-Asaad, zakladatel Svobodné syrské armády.\n\nNa vytvoření skupiny pracovali Abdullah al-Muhaysini , Abú Taher al-Hamawi a Abd ar-Razzaq al-Mahdi . Nová formace byla vyhlášena 28. ledna 2017.\n\nPodle analytika Sýrie Charles Lister, Ahrar al-Sham ztratil asi 800 - 1 000 bojovníku HTS, ale získal alespoň o 6 000 - 8 000 více bojovníku do svých řad Suqor al-Sham , Jaish al-Mujahideen , Fastaqim Union a východní Jednotky Aleppo Levantského frontu a jednotky Jaysh al-Islam založené v Idlíbu . Mezitím JFS mezitím ztratil několik stovek bojovníků s Ahrarem al-Šámem, ale spojením s Harakat Nourem al-Dínem al-Zinkim, Liwou al-Haqem, Džishem al-Sunnou a Jabhatem Ansarem al-Dínem do HTS získal 3 000 až 5 000 bojovníků. \n\nDne 28. ledna 2017, v den, kdy byl vytvořen Tahrir al-Šám, skupina oznámila vytvoření svých elitních jednotek, „Inghimasi“, z nichž někteří byli rozmístěni ve městě Idlib , podle pro-vládních médií\nDne 25. února 2017 zaútočilo 5 sebevražedných atentátníků Tahrir na al-Šám na velitelství syrské vojenské zpravodajské služby v Homsu a zabilo tucty bezpečnostních sil, včetně hlavy vojenské bezpečnosti v Homsu.  Fotografie útočníků byly zveřejněny na Twitteru. Jedním z útočníků byl chán Shaykhun, rodák jménem Abu Hurayra (Safi Qatini), podle zdrojů sociálních médií.  Podle zdrojů sociálních médií zemřel při útoku šéf pobočky Státní bezpečnosti a šéf vojenské bezpečnosti.K útoku došlo současně se začátkem Ženevských čtyř rozhovorů.Útok byl oceněn vůdcem brigády Liwa Omar al-Farouq v Ahrar Al-Sham , Abu Abdul Malik (Mahmoud Nemah).\n\nDne 11. března 2017 provedl Tahrir al-Šám dvojitý bombový útok v oblasti Bab al-Saghir ve starém městě Damašku, zabil 76 a zranil 120. Počet obětí zahrnoval 43 iráckých poutníků. Útoky byly ve svatyni, kterou navštěvovali šíitští poutníci a milicionáři. Byly popsány v prohlášení přičítané Tahriru al-Šámovi jako cílení na íránské milice a Syrské vládní vojáky \n\nOd září do listopadu 2017 došlo k řadě atentátů na vedoucí představitele HTS, zejména k zahraničním duchovním spojeným s nejnáročnějšími prvky, jako jsou Abu Talha al-Ordini, Abu Abdulrahman al-Mohajer, Abu Sulaiman al-Maghribi, Abu Yahya al -Tunisi, Suraqa al-Maki a Abu Mohammad al-Sharii, jakož i někteří místní vojenští vůdci, včetně Abu Eliase al-Baniasi, Mustafa al-Zahri, Saied Nasrallah a Hassan Bakour. Spekulovalo se, že atentáty provedli buď pro-turečtí pachatelé, vzhledem k nepřátelství mezi Tureckem a HTS v Idlibu.V prosinci HTS zatkla několik prominentních džihádistických aktivistů, bývalých členů al-Nusry, kteří zůstali věrní al-Káidě, a odmítli odvrátit HTS.\n\nHTS oznámil 1. října 2017 rezignaci Abu Jabera na pozici vedoucího skupiny. Na jeho místo nastoupil zakladatel Nusra Front Abu-Muhammad al-Julani, který již byl de facto vojenským velitelem.\n\nV říjnu 2017 Rusko tvrdilo, že při leteckém náletu zranilo Abu Mohammeda al-Joulaniho,v to HTS zamítl.\n\nV listopadu 2017 došlo k prudkým střetům mezi hnutím Nour al-Din al-Zenki a Tahrir al-Sham v severním Idlibu a západním Aleppu, zejména v oblasti mezi Atme a Khan al-Asal. HTS založila v Idlibu vládu Syrské spásy jako rivala vůči syrské prozatímní vládě uznané jinými rebely.\n\nNa začátku roku 2018 byly zprávy, že HTS byl významně oslaben, a nyní měl „malou přítomnost ve východní Ghoutě a klesající vliv v provincích Idlib, severní Hama a západní Aleppo“\n\nHTS byla vyloučena z dohody o příměří z Východní Ghouty z 24. února. Na konci února skupina ozbrojených frakcí, včetně Failaq al-Rahman a Jaysh al-Islam , napsala OSN, v níž prohlásila, že je připravena „evakuovat“ zbývající bojovníky HTS z východní Ghouty do 15 dnů.  Ve stejnou dobu v provincii Idlíb vstoupil Ahrar al-Sham, Nour al-Din al-Zinki a Soqour al-Sham do konfliktu s HTS , přičemž zajal významné území.\n\nNa konci roku 2017 a začátkem roku 2018 spolupracovala s Tureckem v Idlibu, což vedlo k prohlubování napětí mezi pragmatičtějším vedením a tvrdšími (zejména zahraničními bojovníky) prvky nepřátelskými pro spolupráci s Tureckem. Některé z nich se v únoru 2018 rozdělily na Huras al-Din . Vedení HTS také zakroutilo zbývající štěpící buňky ISIS aktivní v Idlíbu. V srpnu, kdy HTS zahájila (neúspěšná) jednání s Ruskem a Tureckem, se odhadovalo, že HTS má asi 3 000–4 000 zahraničních bojovníků, včetně nesýrských Arabů, z celkem 16 000 bojovníků HTS. 31. srpna Turecko prohlásilo HTS za teroristickou organizaci. \n\nV lednu 2019 se HTS podařilo zajmout desítky vesnic od soupeřů a poté bylo dosaženo dohody, v níž měla být HTS vedena civilní správa v celém povstalecké provincii Idlíb.\nPo pátém konfliktu mezi povstalci z Idlíbu HTS získala kontrolu nad téměř celou kapsou Idlibu poté, co porazil tureckou národní frontu za osvobození .\n"}
{"id": "1566930", "url": "https://cs.wikipedia.org/wiki?curid=1566930", "title": "Erwin Lichnofsky", "text": "Erwin Lichnofsky\n\nErwin Lichnofsky (6. srpna 1903, Opava, Rakousko-Uhersko – 25. února 1974, Mnichov, Německo) byl československý hokejista německé národnosti. Kromě hokeje se věnoval i fotbalu, házené, tenisu a atletice. Někdy bývá chybně uváděn jako \"Johann Lichnovsky\" či \"Lichnowski\".\nNarodil se v Opavě, jeho rodiče Hermann a Johanna Lichnofští byli majitelé a provozovatelé \"Centrálních lázní\" a pily v Hradci nad Moravicí. Od roku 1918 chodil na reálnou školu v Novém Jičíně, poté se vyučil obchodníkem v Opavě a vystudoval obchodní školu. Po studiu pracoval v městské elektrárně, kam se vrátil i po vojně.\nHokej hrál v opavském klubu Troppauer EV, který tehdy patřil k nejlepším v Československu. Hrával především na pozici obránce, ale nastupoval i v útoku. Společně s Wolfgangem Dorasilem patřil k nejlepším opavským hráčům. Dne 24. února 1929 se odehrál zápas o neoficiálního mistra republiky mezi Opavou a LTC Praha, zápas vyhrál LTC 3:1. V kádru Opavy byl i Lichnofsky, který vstřelil jedinou branku svého týmu a podal celkově dobrý výkon. V reportáži v Lidových novinách vyšlo: „U hostí spočívala váha výkonu na Dorasilovi, vedle něhož zaslouží zvláštní pochvaly Mattern, Wachmenko a Lichnofsky.“ V letech 1933 a 1934 se podílel na velkém úspěchu opavského hokeje, kdy se klubu podařilo nejprve remizovat 1:1 a o rok později porazit v poměru 2:1 americký tým Massachusetts Rangers. V roce 1929 utrpěl poranění ruky, kvůli čemuž do roku 1930 nehrál.\n\nDobré výkony v opavském klubu mu přinesly pozvánku do československé reprezentace, se kterou se v roce 1928 zúčastnil Zimních olympijských her ve švýcarském Svatém Mořici. O rok později hrál na mistrovství Evropy, které českoslovenští hokejisté vyhráli. Lichnofsky nastoupil v semifinále a finále. V reprezentaci se objevoval až do roku 1932 a odehrál v ní celkem pět utkání.\nV roce 1942 narukoval do války, kde dosáhl hodnosti svobodníka. Později byl pravděpodobně v britském zajetí. Se svou rodinou, odsunutou z Československa, se setkal v roce 1946 v Mnichově, kde prožil i zbytek života. Zemřel v únoru roku 1974.\nV roce 1939 se oženil s Erikou Prawdovou a o rok později se jim narodil syn Rüdiger, který později pracoval u firem BMW a Daimler a byl spoluautorem patentu, vylepšující ASR.\nJeho starší bratr Alfred byl mezinárodním krasobruslařským rozhodčím.\n\n"}
{"id": "1566933", "url": "https://cs.wikipedia.org/wiki?curid=1566933", "title": "Nassau Hall", "text": "Nassau Hall\n\nNassau Hall je nejstarší budova Princetonské univerzity v Princetonu v New Jersey v USA, která sloužila nějaký čas jako sídlo vlády Spojených států amerických. Byla dostavěna v roce 1756. V té době to byla největší budova v koloniálním New Jersey a největší akademická budova amerických kolonií vůbec.\n\nKdyž byla budova v roce 1754 stavěna, rada univerzity navrhovala budovu pojmenovat po Jonathanovi Belcherovi, královském guvernérovi New Jersey, ale ten tuto poctu odmítl a dal přednost pojmenování k poctě „nesmrtelné paměti slavného krále Williama III.“, který pocházel z nizozemského domu Orange-Nassau. Proto je stavba známá jako Nassau Hall.\n\nUniverzita, původně známá jako \"College of New Jersey\", Vysoká škola v New Jersey, sídlila nejprve jeden rok v městě Elizabeth v New Jersey a poté devět let v Newarku, a to až do doby než byla v roce 1756 dokončena budova v Princetonu. Budovu původně navrhl architekt Robert Smith, později byla přestavěna významnými americkými architekty Benjaminem Latrobeem a Johnem Notmanem. V prvních letech Princetonské univerzity byly v Nassau Hall umístěny učebny, knihovna, kaple a obytný prostor pro studenty a fakulty. Bylo zde například umístěno první psychologické oddělení univerzity.\nBěhem americké revoluční války byl Nassau Hall vlastněn britskými i americkými silami a budova utrpěla značné škody, zejména během bitvy o Princeton 3. ledna 1777. Od 30. června do 4. listopadu 1783 byl Princeton dočasným sídlem vlády Spojených států a budova Nassau Hall sloužila jako sídlo vlády. Kongres Konfederace se uskutečnil v knihovně budovy ve druhém patře. Podle Princetonské univerzity „Kongres zde poblahopřál Georgi Washingtonovi k úspěšnému ukončení války, obdržel zde zprávu o podpisu definitivní smlouvy o míru s Velkou Británií a přivítal prvního ministra zahraničí – z Nizozemska – akreditovaného pro Spojené státy.“ Zákonodárný sbor New Jersey Legislature se poprvé setkal v Nassau Hall 27. srpna 1776.\n\nV současné době v Nassau Hall sídlí administrativní kanceláře univerzity, včetně kanceláře prezidenta univerzity. Americké ministerstvo vnitra označilo Nassau Hall v roce 1960 za národní historickou památku, „což zdůrazňuje jeho význam v revoluční válce a v historii Spojených států“.\n\nBritští Redcoats – červenokabátníci – převzali kontrolu nad Nassau Hall v roce 1776 a američtí vojáci byli nuceni vystřelit na vlastní budovu v bitvě u Princetonu 3. ledna 1777. Byly vystřeleny tři dělové koule, ale pouze dvě zasáhly budovu. Jedna střela zasáhla jižní stranu budovy; škodu lze ještě dnes vidět. Další dělová koule proletěla oknem ve fakultní místnosti a „dekapitovala“ portrét krále Jiřího III. Střela prý pocházela ze zbraně dělostřelce pod velením Alexandra Hamiltona, který byl univerzitou odmítnut, když poprvé přišel do kolonií. Výsledkem bitvy bylo rozhodující vítězství Patriotů a Nassau Hall byl Američany znovu obsazen.\n\nKongres Konfederace se sešel v Nassau Hall a sídlil zde něco málo přes čtyři měsíce (od 30. června 1783 do 4. listopadu 1783). Obvyklé místo konání Filadelfie v Pensylvánii muselo být uvolněno kvůli vzpouře vojáků kontinentální armády.\n\nOd roku 1869 přidává každý promující ročník novou snítku břečťanu aby vyrostla na stěnách budovy.\n\n\n\n"}
{"id": "1566938", "url": "https://cs.wikipedia.org/wiki?curid=1566938", "title": "Josephine Langford", "text": "Josephine Langford\n\nJosephine Langford (* 18. března 1997) je australská herečka. Proslavila se rolí Tessy Youngové ve filmech ze série \"After\".\n\nHerečka se na plátně poprvé objevila ve věku 15 let v krátkých filmech \"Sex Ed\" a \"When Separating\" a \"Gypsy Blood.\" První celovečerním filmem ve kterém hrála byl \"Pulse\" z roku 2017. Od roku 2019 je v hlavní roli Tessa Young ve filmu After, hraje s ní Hero Fiennes-Tiffin jako Hardin Scott. After napsala Anna Todd v roce 2014. V roce 2020 byla další díl After We Collided. \n"}
{"id": "1566942", "url": "https://cs.wikipedia.org/wiki?curid=1566942", "title": "Zamršje", "text": "Zamršje\n\nZamršje je vesnice v Chorvatsku v Karlovacké župě, spadající pod opčinu města Karlovac. Nachází se asi 12 km východně od Karlovace. V roce 2011 zde žilo 167 obyvatel.\n\nVesnice leží na silnici D36. Sousedními vesnicemi jsou Blatnica Pokupska, Karasi a Luka Pokupska.\n"}
{"id": "1566958", "url": "https://cs.wikipedia.org/wiki?curid=1566958", "title": "Dům novosadské obchodní mládeže", "text": "Dům novosadské obchodní mládeže\n\nDům novosadské obchodní mládeže (srbsky v cyrilici Дом новосадске трговачке омладине, v latince Dom novosadske trgovačke omladine) je budova na třídě \"Mihajla Pupina\" v severosrbském městě Novi Sad. Rohová budova je nápadná především díky původnímu nápisu spolku, který v něm působil (Spolek novosadské obchodní mládeže) a který se dochoval i do 21. století. \n\nAdresa stavby je \"Bulevar Mihajla Pupina 7\".\n\nBudova vznikla v letech 1930 až 1931 podle návrhu architekta Đorđe Tabakoviće. Vznik budovy financovali tehdejší velkopodnikatelé Nikola Tanurdžić a Miloš Raletić. Dle původního projektu měla být stavba realizována v jiné podobě, nakonec zvítězila modernistická podoba se zdůrazněný přízemím a prvním patrem.\n\nSloužila nejen jako kancelář výše uvedené organizace; nacházela se zde také večerní škola, knihovna, nebo slavnostní sál. Stavební práce na budově probíhaly postupně, vzhledem k turbulentním 30. letům na území tehdejší Jugoslávie se nedostávalo prostředků a tak bylo levé křídlo dokončeno až později. V průčelí se nacházela nad posledním patrem socha Merkura.\n\nPo druhé světové válce byla budova znárodněna a přebudována na byty. V přízemí se nachází dlouhodobě lékárna.\n"}
{"id": "1566962", "url": "https://cs.wikipedia.org/wiki?curid=1566962", "title": "Helena Dvořáková (spisovatelka)", "text": "Helena Dvořáková (spisovatelka)\n\nHelena Dvořáková, rozená Čubová (6. srpna 1895, Praha – 22. června 1970, tamtéž) byla česká redaktorka a spisovatelka příběhů ze života žen, historických próz a prací pro mládež.\n\nPocházela z učitelské rodiny, roku 1912 maturovala na gymnáziu na pražských Vinohradech, roku 1913 absolvovala obchodní abiturientský kurz v Chrudimi a rolu 1915 složila státní zkoušku z francouzštiny. V letech 1924–1929 navštěvovala na Filozofické fakultě Univerzity Karlovy jako mimořádná posluchačka přednášky z dějin literatury u F. X. Šaldy a také přednášky z psychologie. Roku 1931 podnikla studijní cestu do Itálie a pak působila jako redaktorka nejprve v Melantrichu, od roku 1951 v Osvětě a od roku 1953 v Orbisu, se kterým Osvěta splynula. Roku 1959 odešla do důchodu.\n\nJako spisovatelka navazovala na naturalismus Karla Matěje Čapka-Choda. Věnovala se především ženské problematice a své hrdinky stavěla do mezních situací. Orientovala se i na osudy lidé sociálně vykořeněných a individuální příběhy zasazovala do sociálních souvislostí. V některých dílech využívala i prvky dobrodružné nebo detektivní literatury. V padesátých letech se snažila vyhovět tehdejším ideologickým požadavkům a později se věnoval historické próze. Psala i knihy pro mládež a přispívala do novin a časopisů (\"Host\", \"Lidové noviny\", \"Lumír\", \"Národní osvobození\", \"Právo lidu\", \"Literární noviny\" a další).\n\n"}
{"id": "1566963", "url": "https://cs.wikipedia.org/wiki?curid=1566963", "title": "SMK (tank)", "text": "SMK (tank)\n\nSMK byl prototyp těžkého tanku vyvinutého Sovětským svazem před druhou světovou válkou. Byl pojmenován po Sergeji Mironoviči Kirovi, úředníkovi komunistické strany, který byl zavražděn v roce 1934. SMK byl objeven a klasifikován německou inteligencí jako T-35C, to vedlo k nedorozumění, že se T-35 účastnil zimní války.\n\nByl postaven pouze jeden prototyp a po zkoušce, která ukázala nevýhody jeho hmotnosti a velikosti oproti tanku KV-1 a po krátkému použití ve válce s Finskem, byl projekt zrušen.\n"}
{"id": "1566965", "url": "https://cs.wikipedia.org/wiki?curid=1566965", "title": "The Buggles", "text": "The Buggles\n\nThe Buggles byla britská New Wave skupina. Byla činná v letech 1979–1981. Tvořili ji Geoff Downes a Trevor Horn. Jejich singl \"Video Killed the Radio Star\" se stal světovým hitem. Video k tomuto singlu se stalo 1. srpna 1981 vůbec prvním videem vysílaným na MTV.\n"}
{"id": "1566967", "url": "https://cs.wikipedia.org/wiki?curid=1566967", "title": "Perwurzgupf", "text": "Perwurzgupf\n\nPerwurzgupf (2082 m n. m.) je hora v Rottenmannských Taurách na území rakouské spolkové země Štýrsko. Nachází se v hlavním hřebeni asi 7,5 km západojihozápadně od osady Hohentauern. Na severovýchodě jej hluboké sedlo Perwurzpolster (1814 m) odděluje od hory Kleiner Bösenstein (2395 m) a na jihozápadě mělké bezejmenné sedlo od hory Zinkenkogel (2233 m). Severozápadní svahy hory klesají do údolí potoka Perwurzbach a jihovýchodní do závěru údolí Pölsental. Severozápadně od Perwurzgupfu se pod sedlem Perwurzpolster rozkládá jezero Geißrinksee.\n\n\n"}
{"id": "1566971", "url": "https://cs.wikipedia.org/wiki?curid=1566971", "title": "Grand Prix Brazílie 1977", "text": "Grand Prix Brazílie 1977\n\nGrand Prix Brazílie 1977 (oficiálně VI Grande Premio do Brasil) se jela na okruhu Autódromo José Carlos Pace v Sao Paulo v Brazílii dne 23. ledna 1977. Závod byl druhým v pořadí v sezóně 1977 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1566972", "url": "https://cs.wikipedia.org/wiki?curid=1566972", "title": "Jiří I. Rákóczi", "text": "Jiří I. Rákóczi\n\nJiří I. Rákóczi (8. června 1593 – 11. října 1648) byl sedmihradský kníže a vůdce uherské opozice.\n\nByl synem Zikmunda I. Rákócziho. Jeho manželkou byla Zuzana Lórántffy (1600–1660), která byla dcerou potockého magnáta Michala Lórántffy ze Serke.Jiřího mladší bratr Zikmund II. Rákóczi si vzal Zuzanu sestru Marii. Úmrtím mladších manželů připadl celý potocký statek Sárospatak Jiřímu a Zuzaně, kteří si zde vybudovali proslulé letní sídlo a zároveň pečovali o rozkvět reformované školy jako protiváhy školám jezuitským. Kníže sám byl protestant a snažil se organizovat domácí reformovanou církev podle anglikánského vzoru. Společně měli syna Jiřiho II. Rákócziho.\n\nV době povstání Gabriela Betlena získal titul hlavního hornouherského kapitána a později se stal velitelem jednoho z Bethlenových sborů. Po smrti Gabriela Bethlena se vlády v Sedmihradsku ujala jeho manželka Kateřina Brandenburská a jeho mladší bratr Štěpán Bethlen. Mezi Jiřím I. Rakóczim a protistranou došlo k bojům o moc. Jiří I. Rákoczi si najal vojsko a získal podporu Turků, a tak ho sněm 26. listopadu 1630 zasedající v Segešváru zvolil za sedmihradského knížete. V roce 1632 potlačil povstání rolníků, kteří z jeho popudu povstali proti uherskému palatinovi Mikuláši Esterházymu, který byl přívržencem císaře Ferdinanda II. Štýrského. V roce 1636 potlačil vzpouru Štěpána Bethlena a sedmihradských stavů. Byl nejbohatším protestantským šlechticem celých Uher. Měl dost finančních prostředků, které mu umožňovaly vydržovat si větší vojsko. Jiří I. se velkou měrou podílel na budování sedmihradského a uherského dělostřelectva. Tuto vojenskou sílu hodlal využít v boji proti císaři Ferdinandovi III. Habsburskému. Jiří I. vystupoval jako ochránce uherských protestantů v době třicetileté války. Vedl tajná jednání s Francií a Švédskem, na nichž naznačil, že by byl ochoten vytáhnout do války proti Habsburkům za sumu 150 000 tolarů ročně. Když roku 1645 vpadla švédská vojska do Čech a na Moravu a v ohrožení byla i Vídeň, vytáhlo Rákócziho vojsko proti císařským jednotkám a připojilo se ke švédské armádě obléhající Brno. Současně jednal Jiří I. Rákoczi s císařem o míru. Ferdinand III. byl ochoten k ústupkům. Uzavřením míru s císařem bylo dosaženo územních ústupků především v Tokaji a náboženskou toleranci v Uhrách. Podpisem míru dne 16. prosince 1645 v Linci dosáhl uznání dědičné držby sedmi uherských komitátů a náboženské svobody v Uhrách. Zemřel v roce 1648.\n"}
{"id": "1566977", "url": "https://cs.wikipedia.org/wiki?curid=1566977", "title": "Jan Dočekal (politik)", "text": "Jan Dočekal (politik)\n\nNarozen 31.1.1964, bydliště Praha. Rozvedený, 1 dcera. Prakticky celý život se věnoval vlastním firmám, nyní zaměstnanec v autoprůmyslu. \n\n6.3.2018 byl jmenován koordinátorem Svobodných na Praze 6.\n\n6. 10. 2018 byl zvolen v koalici s ODS s výsledkem 19,54 % do zastupitelstva Prahy 6.\n\nNa základě koaličních dohod je předsedou Dislokační komise, členem Komise majetkové politiky a členem Bytové komise.\n\nZajistil účast v různých výborech a komisích dalším členům Svobodných. \n\nNa radnici je prvním místopředsedou zastupitelského klubu ODS. \n\n11.12.2018 s přehledem zvítězil s nejvyšším počtem hlasů do Republikového výboru Svobodných.\n\n29.10.2019 byl opět s nejvyšším počtem hlasů zvolen prvním místopředsedou Svobodných. \n\nPublikuje na Parlamentních listech, Neviditelném Psu, blogu iDnes, v regionálních médiích Břevnovan apod. a dalších."}
{"id": "1566981", "url": "https://cs.wikipedia.org/wiki?curid=1566981", "title": "Ludvík Lenďák", "text": "Ludvík Lenďák\n\nLudvík Lenďák (* 19. dubna 1960 Žatec) je bývalý československý boxer ve váhách lehká střední (67–71 kg) a střední (71–75 kg).\n\nV mládí se věnoval aktivním sportům jako atletice, judu, karate a posilování. Na vojenské škole v Nitře se seznámil s Vlastimilem Jirátkem, který byl výborným českým boxerem a ten ho přivedl k boxu do oddílu Plastiky Nitra. Díky jeho všestrannosti zakrátko dosáhl různých úspěchů v boxu.\n\nByl odchovanec klubu Plastika Nitra, hostoval v klubu ZŤS Martin. Členem Baník Most, hostoval v klubu US Praha. jako amatér obhajoval a stal se čtyřikrát mistrem Slovenské republiky, třikrát České republiky,sedm vítězství Československa v období let.1978–1986 poté ukončil kariéru. Vyhrál mistrovství Evropy v boxu 1984 a Mistrovství světa amatérů v boxu 1982 a 1986. Byl známý pod jménem Ludo nebo pod přezdívkou „Luigi“, vynikal vystupováním a taktickým pojetím boxu.\n"}
{"id": "1566982", "url": "https://cs.wikipedia.org/wiki?curid=1566982", "title": "Bedřich Frey mladší", "text": "Bedřich Frey mladší\n\nBedřich Frey mladší (také uváděn jako Friedrich Frey, 8. července 1835 Vysočany – 2. března 1901 tamtéž) byl český chemik, cukrovarník, statkář a podnikatel, významný občan a někdejší starosta Vysočan (později součást Prahy). Byl také spoluobjevitelem metody pojmenované jako Frey-Jelínkova saturace. Později převzal řízení rodinného parního cukrovaru, prvního průmyslového podniku ve Vysočanech, a byl průkopníkem oboru cukrovarnictví v zemích Koruny české. \n\nJeho otcem byl vyučený lékárník, pozdější chemik a průmyslník, Bedřich Frey starší. Vlastnil a provozoval lékárnu na Staroměstském náměstí. Rodina má své kořeny v Rakousku, přestože měla německý původ, sympatizovala s obrozeneckým hnutím a mluvilo se v ní česky.\n\nOd počátku 60. let 19. století se Frey mladší zabýval cukrovarnickými technologickými postupy, především ve vysočanském cukrovaru. V rámci spolupráce s plzeňským průmyslníkem Hugo Jelínkem, vyvinuli roku 1863 tzv. Frey-Jelínkovu saturaci, která napomohla kvalitnější a rychlejší výrobě řepného cukru. Technologie se rychle rozšířila do řady dalších cukrovarů, kterých v té době v Čechách a na Moravě houfně přibývalo. \n\nRoku 1879 zemřel Bedřich Frey mladší. Syn Bedřich nadále rozvíjí rodinnou firmu. Po dobu více jak 20 let zastával pozici starosty Vysočan, ve stejné funkci sloužil též jeho otec. 21. května 1881 nechal zprovoznit přes kilometr dlouhou telefonní linku mezi svým bytem a cukrovarem a stal se tak prvním majitelem telefonu v Praze a okolí, a druhým takovým v Čechách. \n\nSe svou ženou Rosou neměl žádné děti a tak se roku 1886 rozhodli si osvojit osmiletého sirotka Bedřicha Eduarda Strohmeyera, který přijal jméno na Bedřich Eduard Frey-Strohmeyer. Posléze uzavřel sňatek s Jindřiškou (Henriettou) Kittlovou, sestrou Emmy Destinnové. Do vysočanského domu Freyových Destinnová několikrát zavítala a také zde přítomným zpívala s klavírním doprovodem. \n\nBedřich Frey mladší celý život velmi toužil získat pro svou rodinu šlechtický titul, a to i nekalými prostředky. Roku 1888 vydobyl pro rodinu Freyovu údajné znovunavrácení dědičného titulu \"rytíř Frey von Freyenfels\". Následně bylo zjištěno, že v důkazních matrikách jsou zfalšované údaje, Freyové nicméně směli počínaje synem Bedřichem Eduardem šlechtický titul užívat na základě zvláštní milosti císaře Františka Josefa I., při které byl zhodnocen též Freyův hospodářský přínos Rakousko-uherské monarchii.\n\nRoku 1896 otevřel Bedřich Frey ml. při cukrovaru také parní mlékárnu patřícím k největším v okolí. \n\nBedřich Frey mladší zemřel ve Vysočanech 2. března 1901 ve věku 75 let a byl pohřben v rodinné hrobce na Proseckém hřbitově. Vysočany se ve druhé polovině 19. století zejména díky Freyům staly jednou z hlavních pražských průmyslových čtvrtí. Založené podniky pokračovaly pod vedením Freyů v činnosti až do převzetí moci ve státě komunistickou stranou v Československu v únoru 1948, kdy byly podniky znárodněny a Bedřich Eduard Frey-Strohmeyer emigroval do Rakouska. \n\nNa počest podnikatelské rodiny je ve Vysočanech pojmenována široká městská třída, Freyova.\n\n"}
{"id": "1566984", "url": "https://cs.wikipedia.org/wiki?curid=1566984", "title": "František Jahnl", "text": "František Jahnl\n\nFrantišek Jahnl (1813 Heřmanův Městec – 4. listopadu 1879 ? Plzeň) byl český podnikatel, statkář a majitel dolů v okolí Mirošova, významný měšťan Plzně a spoluzakladatel místního Prvního akciového pivovaru. \n\nNarodil se Josefovi a Anně Jahnlovým v Heřmanově Městci u Chrudimi roku 1813. Oženil se s Markytou Garkišovou z Bochova, ve 40. letech 19. století si ve Svinné u Rokycan pronajal velkostatek a usadil se zde. Roku 1847 nechal v obci Doubí postavit mohylu s křížem. Roku 1852 se jim narodil syn Bedřich.\n\nObchodně se spojil s podnikatelem Adolfem Grimmem a roku 1855 odkoupil od statkářů v okolí Radnic práva pro těžbu čerstvě objevených ložisek černého uhlí, kterou dále rozšířili také do Horek u Mirošova, který se díky tomu stal městysem a začal hospodářsky i populačně růst. Firma zde zbudovala také koksovnu zpracovávající místně vysoce kvalitní uhlí nazývané \"Černý diamant\". Po vstupu kapitálu brněnských bankéřů vznikla roku 1857 společnost \"Mirošovské kamenouhelné těžařstvo\". \n\nDne 27. května 1869 otevřela důlní společnost nákladní železniční vlečku z Rokycan do Mirošova, (osobní doprava zde byla zavedena roku 1883, roku byla prodloužena společností České obchodní dráhy (\"BCB\") do Nezvěstic). Dopravu zajišťovala společnost Česká západní dráha (\"BWB\") provozující od roku 1862 rokycanské nádraží na trati spojující Bavorsko, Plzeň a nádraží na Smíchově (\"Praha-Západní nádraží\"). Oblasti dominovaly čtyři velké důlní jámy pojmenované křestními ženskými jmény: \"Leopoldina\", \"Markéta\", \"Bedřiška\" a \"Gustavka\" (\"Markéta\" byla nejspíš pojmenována dle Jahnlovy manželky).\n\n25. června 1869 se tou dobou již měšťan Plzně František Jahnl stává spoluzakladatelem \"Prvního akciového pivovaru\" v Plzni (pozdější \"Gambrinus\"), zakládací komisi předsedal plzeňský průmyslník Emil Škoda. Roku 1877 Jahnl prodal těžařská práva na pozemcích v Libušíně u Kladna společnosti \"Victoria\". Po vytěžení mirošovských ložisek roku 1904 se sem přesunula těžba společnosti \"Mirošovské kamenouhelné těžařstvo\".\n\nFrantišek Jahnl zemřel 4. listopadu 1879 a byl pochován na Mikulášském hřbitově v Plzni. Tělo bylo uloženo do kaplové neogotické rodinné hrobky poblíž kostela sv. Mikuláše. Hrobka byla během necitelné přestavby hřbitova koncem 60. let 20. století na park přesunuta do jiné části areálu. \n\n"}
{"id": "1566988", "url": "https://cs.wikipedia.org/wiki?curid=1566988", "title": "Hradec nad Svitavou (železniční zastávka)", "text": "Hradec nad Svitavou (železniční zastávka)\n\nHradec nad Svitavou je železniční zastávka v západní části obce Hradec nad Svitavou v okres Svitavy v Pardubickém kraji. Zastávku odděluje od centra města řeka Svitava. Leží na dvoukolejné trati 260 a je elektrizovaná (25 kV 50 Hz AC). \n\nStanice byla vybudována jakožto součást Severní státní dráhy spojující primárně tratě v majetku společnosti procházející Brnem a Českou Třebovou. Práce započaly roku 1843 ve směru od Brna v Obřanech, hlavním projektantem trati se stal inženýr Hermenegild von Francesconi. Práce zajišťovala brněnská stavební firma bratří Kleinů, která po určitou dobu měla svou kancelář v domě rodiny Blodigů ve Svitavách. První vlak projel nádražím 1. ledna 1849, roku 1869 byla zdvoukolejněna. \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava sem byla dovedena roku 1966 ve směru z České Třebové, ze Svitav dále pak trakce nepokračovala. K dokončení elektrifikace úseku Česká Třebová – Brno došlo až v 90. letech, pravidelný provoz elektrických souprav zde byl zahájen v roce 1999. Jižně od železniční stanice \"Svitavy\" se na kilometru 18,1 nachází přechod stejnosměrné a střídavé napájecí soustavy (od Brna 25 kV 50 Hz AC, k České Třebové 3 kV DC).\n\nStanicí prochází První železniční koridor, leží na trase 4. Panevropského železničního koridoru. V letech 1992–1998 prošel celý traťový úsek rekonstrukcí, v rámci které byla stanice přeměněna na zastávku. Nachází se zde dvě hranová nástupiště propojená podchodem.\n\n"}
{"id": "1566994", "url": "https://cs.wikipedia.org/wiki?curid=1566994", "title": "Motýlek (manga)", "text": "Motýlek (manga)\n\nMotýlek () je japonská manga o pěti svazcích, jejíž autorkou je Jú Aikawa. Manga původně vycházela v časopisu \"Gekkan Birz\" nakladatelství Gentóša v letech 2002 až 2006. V Česku mangu vydalo nakladatelství Talpress v letech 2009 až 2012.\n"}
{"id": "1566998", "url": "https://cs.wikipedia.org/wiki?curid=1566998", "title": "Augustiniánský klášter u kostela svatého Tomáše", "text": "Augustiniánský klášter u kostela svatého Tomáše\n\nAugustiniánský klášter u kostela svatého Tomáše může být:\n"}
{"id": "1567001", "url": "https://cs.wikipedia.org/wiki?curid=1567001", "title": "Doplňovací volby do Senátu Parlamentu České republiky 2020", "text": "Doplňovací volby do Senátu Parlamentu České republiky 2020\n\nDoplňovací volby do Senátu Parlamentu České republiky 2020 jsou plánované na březen a popř. duben 2020. Budou se konat v obvodu č. 32 – Teplice, kde zemřel předchozí senátor Jaroslav Kubera.\n\nPrvní kolo je plánované na 27. a 28. března 2020, případné druhé kolo poté na 3. a 4. dubna 2020.\n\nKandidátů je celkem 11, např.:\n\n\n"}
{"id": "1567004", "url": "https://cs.wikipedia.org/wiki?curid=1567004", "title": "Lucy Stone", "text": "Lucy Stone\n\nLucy Stone (13. srpna 1818 – 18. října 1893) byla přední americká řečnice, abolicionistka, sufražetka a obhájkyně práv žen. V roce 1847 získala jako první žena v Massachusetts vysokoškolský titul. V dobách, kdy ženy byly odrazovány od vyjadřování svého názoru na veřejnosti, Stone veřejně obhajovala ženská práva a kritizovala otrokářství. Proslavila se také tím, že si po sňatku nechala své rodné příjmení, zatímco zvykem bylo přejmenovat se po manželovi.\n\nStone organizovala akce, které v oblasti práv žen přinesly pozitivní výsledky. Iniciovala vznik první National Women's Rights Convention ve Worcesteru v Massachusetts. Práva žen obhajovala i v mnoha proslovech zákonodárným orgánům. Pomohla založit Women's Loyal National League a zasadila se o schválení Třináctého dodatku Ústavy Spojených států amerických a s tím i o zákaz otrokářství.\n\nStone také o právech žen psala, vydávala a distribuovala proslovy. Založila a propagovala týdeník \"Woman's Journal\", kde dávala prostor různým názorům na práva žen.\n"}
{"id": "1567005", "url": "https://cs.wikipedia.org/wiki?curid=1567005", "title": "Adolf Theuer", "text": "Adolf Theuer\n\nAdolf Theuer (20. září 1920 Bolatice – 23. dubna 1947 Opava\n) byl nacistický válečný zločinec, který byl patrně nejznámějším dozorcem koncentračního tábora, souzeným před Mimořádným lidovým soudem v Opavě. Po 2. světové válce byl popraven.\n\nDle vlastních slov v dětství navštěvoval německé soukromé vyučování a za války působil u sanitní služby SS. Od května 1941 byl zařazen v koncentračním táboře v Osvětimi, kde k jeho nadřízeným patřil neblaze proslulý lékař Josef Mengele. Theuer po válce rezolutně odmítl, že by se podílel na mučení a vraždění svědků. Proti němu vypovídal bývalý vězeň Emil Pánovec, který byl v letech 1943–1944 přidělen jako kancelářská síla a poslíček v kanceláři táborového lékaře Würze. Podle Pánovce se Theuer přímo účastnil vražd vězňů v plynových komorách v rámci tzv. Sonderkommanda. Pánovec měl údajně možnost v kanceláři nahlédnout do Theuerových osobních spisů, v nichž prý našel i přihlášku do SS z roku 1938. Obdobně vypovídali i další vězňové. Při přelíčení 23. dubna 1947 soud Theuera uznal vinným ze zločinu vraždy, těžkého ublížení těle a veřejného násilí. Od obžaloby ze zločinu krádeže (údajné okrádání vězňů) byl obžalovaný osvobozen. Poprava proběhla v souladu s retribuční praxí ještě téhož dne. Šlo o poslední exekuci u opavského retribučního tribunálu.\n"}
{"id": "1567007", "url": "https://cs.wikipedia.org/wiki?curid=1567007", "title": "Petr Hamza ze Zábědovic", "text": "Petr Hamza ze Zábědovic\n\nPetr Bořek Hamza ze Zábědovic (asi 1499 – 29. října 1557) pocházel ze starého českého rytířského rodu. Jenž měl společné předky s jinými východočeskými rody zvaných převážně Bořek: z Dohalic, Nové vsi, Hrádku, Miletínka a další. \n\nNarodil se asi roku 1499 a roce 1518 získává majetek, zděděný na Hradecku po svém otci Martinovi. V mládí nastoupil službu na opočenské panství k Trčkům z Lípy. Poté přechází k Mikuláši Štítného ze Štítného v Morašicích na Chrudimsku, zde pracuje ve funkci hospodářského úředníka a získává přízeň u Mikuláše ze Štítného, poté se ožení s jedinou Mikulášovou dcerou, Johankou. V roce 1550 Petr Hamza koupil od Hrocha Týneckého z Mezilesic tvrz v Hrochově Týnci s celým jejím příslušenstvím, ovšem bez městečka, které dál vlastnil Hroch. V témže roce zemřel Mikuláš Štítného ze Štítného a Petr Hamza získal kšaftem Morašice. kde poté vládl v letech 1550 až 1557 a vedl si zřejmě velmi dobře. V roce 1557 patřil Petr Bořek Hamza ze Zábědovic mezi nejzámožnější rytíře v kraji, panovníkem byl roku 1554 a 1556 jmenován hejtmanem Chrudimského kraje za rytířský stav.\n\nNejvýraznější je jeho působení v letech 1550 až 1554, přesně od 28. října 1550, kdy nastoupil do nově zřízené funkce regenta českého dominia pánů z Pernštejna. V době Hamzova nástupu bylo již celé pardubické panství značně zadlužené a potřebovalo finančně uzdravit. Správce Petr Hamza měl udržovat nákladný život vrchnosti  mladých Pernštejnů v kladných číslech, což bylo velice obtížné. Docházelo i ke konfliktům mezi ním a dvořany na pardubickém zámku, kteří se obávali ohrožení dosavadního hmotného zajištění nebo i snížení společenské prestiže. K získání finančních prostředků ke splácení úroků a umoření půjček plánoval stavbu pivovaru v Chocni, která se však pro vysoké vstupní náklady nikdy nerealizovala.\n\nPetr Hamza např. prosadil zákaz prodeje cizopanského piva, dováženého převážně z Hradce Králové. Poddaní měli zakázáno chodit do hospod, patřící jiné vrchnosti. Zákaz platil po celém pernštejnském panství. Podobný zákaz platil i pro mletí obilí, které poddaní museli vozit pouze do mlýnů pod panskou správou.\n\nI přes podstatnou redukci nákladů na provoz v celém českém pernštejnském dominiu a velkou snahu regenta Petra Hamzy ze Zábědovic se nepodařilo udržet hroutící se úvěrový systém pernštejnského panství. Neuspěl jednak v důsledku toho, že mladí Pernštejnové nebyli schopni podřídit se dohodnutým úsporným opatřením, tak i k veliké zadluženosti pernštejnského majetku. Jenž již tak zdědili synové Jana z Pernštejna (†1548). Schopný a svědomitý hospodář Petr Hamza ze Zábědovic odchází asi v roce 1554 ze svěřené funkce na Morašice, kde umírá 29. října 1557. Náhrobní kámen Petra Hamzy ze Zábědovic se nalézá ve zdi kostela v Morašicích, zde je i náhrobek jeho syna Bořka († 8. prosince 1557), tak i dalších členů rodu Hamzů ze Zábědovic. \n\nPolcený štít, pravá zlatá polovina, levá polovina v pěti řadách černo-zlatě šachovaná. Turnajský helm je bez koruny. Klenotem černá nahá panna – mouřenínka s vlasy v cop (vrkoč) spletenými, po pás vynikající, majíce ruce v bocích. Fafrnochy (přikryvadla) jsou černo-zlaté.\n\n"}
{"id": "1567009", "url": "https://cs.wikipedia.org/wiki?curid=1567009", "title": "ASB Classic 2020 – ženská dvouhra", "text": "ASB Classic 2020 – ženská dvouhra\n\nŽenská dvouhra ASB Classic 2020 probíhala ve druhém lednovém týdnu roku 2020. Do singlové soutěže aucklandského tenisového turnaje hraného na tvrdém povrchu nastoupilo třicet dva hráček. Dvojnásobno obhájkyní titulu byla Němka Julia Görgesová, kterou ve čtvrtfinále vyřadila Caroline Wozniacká. \n\nVítězkou se stala nejvýše nasazená, 38letá Američanka Serena Williamsová, jež ve finále zdolala 25letou krajanku Jessicu Pegulaovou po dvousetovém průběhu 6–3 a 6–4. V probíhající sezóně si jako jediná členka první světové desítky v soutěži připsala premiérové turnajové vítězství, které představovalo sedmdesátý třetí singlový titul na okruhu WTA Tour v 98. kariérním finále a první po narození dcery. Ukončila tak šňůru pěti finálových porážek, když naposledy předtím triumfovala na Australian Open 2017. \n"}
{"id": "1567010", "url": "https://cs.wikipedia.org/wiki?curid=1567010", "title": "ASB Classic 2020", "text": "ASB Classic 2020\n\nASB Classic 2020 byl společně hraný tenisový turnaj mužského okruhu ATP Tour a ženského okruhu WTA Tour, konaný na dvorcích s tvrdým povrchem GreenSet v areálu ASB Tennis Centre. Probíhal mezi 6.  až 18. lednem 2020 v největším novozélandském městě Aucklandu jako čtyřicátý čtvrtý ročník mužské části turnaje a třicátý pátý ročník ženské poloviny.\n\nMužská polovina se řadila do kategorie ATP Tour 250 a její dotace činila 610 010 amerických dolarů. Ženská část s rozpočtem 275 000 dolarů byla součástí kategorie WTA International. Nejvýše nasazeným tenistou ve dvouhře se stal dvanáctý hráč světa Fabio Fognini z Itálie. Mezi ženami roli jedničky opět plnila desátá žena žebříčku Serena Williamsová ze Spojených států. Jako poslední přímí účastnici do dvouher nastoupili 72. tenista klasifikace Ital Andreas Seppi a v ženské soutěži 92. hráčka žebříčku Ukrajinka Kateryna Kozlovová. \n\nPremiérovou trofej na okruhu ATP Tour získal 21letý Ugo Humbert, jenž se stal prvním francouzským šampionem od založení ASB Classc v roce 1956. Sedmdesátý třetí singlový titul na okruhu WTA Tour a první po narození dcery vybojovala 38letá Američanka Serena Williamsová, která tak ukončila šňůru pěti finálových porážek.\n\nPrvní společnou trofej z mužské čtyřhry ATP si odvezla britsko-japonská dvojice Luke Bambridge a Ben McLachlan. Vítězkami v ženském deblu se staly Američanky Asia Muhammadová s Taylor Townsendovou, které na túře WTA vyhrály první trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťaatný poražený:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1567018", "url": "https://cs.wikipedia.org/wiki?curid=1567018", "title": "Bradáček (rozcestník)", "text": "Bradáček (rozcestník)\n\nBradáček může mít více významů:\n\n\n"}
{"id": "1567022", "url": "https://cs.wikipedia.org/wiki?curid=1567022", "title": "Limie dominikánská", "text": "Limie dominikánská\n\nLimie dominikánská, (latinsky: \"Limia dominicensis\", slovensky: \"Molinézia dominikánská\", anglicky: \"Tiburon Peninsula limia\"). Rybu poprvé popsal v roce 1846 francouzský zoolog a parazitolog Achille Valenciennes.\n\nZákladní zbarvení samců je hnědě. Samci mají na šupinách modrý lesk. Samice jsou barevně nevýrazné. Samci dorůstají 2,6 cm, samice až 2,7 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba obývá sladké i brakické vody Střední Ameriky, na Haiti a v Dominikánské republice. Preferuje pomalu tekoucí mělké vody a bažinaté oblasti bohaté na vegetaci.\n\n\n\n\n"}
{"id": "1567025", "url": "https://cs.wikipedia.org/wiki?curid=1567025", "title": "Mooneight", "text": "Mooneight\n\nSama kapela se zařazení do konkrétního hudebního žánru trochu brání, její tvorba by se ale dala označit širokým pojmem alternative rock. Svou hudbu kapela staví na kytarových motivech, oscilujících na hranici několika rockových subžánrů, což z koncertů kapely vytváří nevyzpytatelný sled nálad a proměn, podporovaný českými i anglickými texty."}
{"id": "1567026", "url": "https://cs.wikipedia.org/wiki?curid=1567026", "title": "Limie tříbarvá", "text": "Limie tříbarvá\n\nLimie tříbarvá, česká synonyma: \"Halančík jamajský, Halančík tříbarevný, Živorodka tříbarvá\" (latinsky: \"Limia melanogaster\", slovensky: \"Molinézia trojfarebná\", anglicky: \"Blackbelly limia\"). Rybu poprvé popsal v roce 1866 německo-britský zoolog Albert Günther.\n\nSamci mají žlutou ocasní ploutev a hřbet, černou spodní část kořene ocasu někdy s modrým nádechem, ostatní části těla jsou světlé. Samice jsou barevně nevýrazné. V březosti mají výraznou temnou skvrnu před řitní ploutvi. Samci dorůstají 4 cm, samice 5 cm. Pohlaví jedinců lze určit až po dosažení pohlavní dospělosti. Samci mají pohlavní orgán gonopodium, samice klasickou řitní ploutev. \n\nRyba obývá sladké vody Střední Ameriky, zejména na Jamajce a Haiti.\n\n\n\n\n"}
{"id": "1567031", "url": "https://cs.wikipedia.org/wiki?curid=1567031", "title": "ASB Classic 2020 – mužská dvouhra", "text": "ASB Classic 2020 – mužská dvouhra\n\nMužská dvouhra ASB Classic 2020 probíhala okolo poloviny ledna 2020. Do singlové soutěže aucklandského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl Američan Tennys Sandgren, kterého ve druhém kole vyřadil krajan John Isner.\n\nVítězem se stal nenasazený 21letý Francouz Ugo Humbert, jenž ve finále zdolal 30letého krajana a turnajovou pětku Benoîta Paireho po vyrovnaném třísetovém průběhu 7–6, 3–6 a 7–6. V prvním kariérním finále na okruhu ATP Tour tak získal premiérové turnajové vítězství. Bodový zisk Humbertovi zajistil posun na nové kariérní maximum, když mu po skončení patřila 43. příčka. Rovněž se stal prvním francouzským šampionem od založení ASB Classc v roce 1956.\n\nČtyři nejvýše nasazení hráči obdrželi volný los do druhého kola.\n"}
{"id": "1567033", "url": "https://cs.wikipedia.org/wiki?curid=1567033", "title": "George Bourne (fotograf)", "text": "George Bourne (fotograf)\n\nGeorge Bourne (8. září 1875 Whanganui – 10. března 1924 Auckland) byl novozélandský fotograf, který více než dvacet let pracoval pro \"Auckland Weekly News\". \n\nNarodil se 8. září 1875 ve Whanganui. Byl považován za průkopníka novinářské fotografie. Bourne byl také známý svými portréty členů kmene Maorů a byl první Evropan, který byl pozván do domu maorského proroka Rua Kenana v roce 1908. Bourne byl dobrodružný fotograf a během svého času s \"Auckland Weekly News\" hodně cestoval po celém Novém Zélandu. Fotografoval oblast Te Urewera po novozélandských válkách a v roce 1917 zachytil erupci sopky Mount Ngauruhoe. V roce 1909 byla vydána jeho první fotomontáž pro \"Auckland Weekly News\" a v roce 1920 Bourne fotografoval Walsh Brothers Flying School a stal se jedním z prvních na jižní polokouli, kdo experimentoval s leteckou fotografií.\n\nGeorge Bourne zemřel 10. března 1924 ve věku 48 let v Aucklandu.\n\n"}
{"id": "1567037", "url": "https://cs.wikipedia.org/wiki?curid=1567037", "title": "Karl Fenkl", "text": "Karl Fenkl\n\nKarl Fenkl (24. července 1847 Horní Nivy – 18. srpna 1920 Chodov) byl český podnikatel, majitel porcelánky Richter, Fenkl & Hahn, který vykonával mezi léty 1890 až 1901 úřad starosty Chodova. Během trvání jeho starostenského úřadu došlo k výraznému demografickému i průmyslovému rozvoji města a v roce 1894 i k povýšení Chodova na město.\n\nKarl Fenkl se narodil 24. července v Horních Nivách jako nemanželské dítě. Jeho matka Marie Anna pracovala jako nádenice. Základní školu již navštěvoval v blízkém Chodově. Po dokončení povinné školní docházky v polovině 60. let 19. století jako řadový zaměstnanec do chodovské porcelánky Hass & Czjzek, kde pracoval v oddělení užitkového porcelánu. \n\nV roce 1882 se rozhodl dát výpověď a v následujícím roce založil společně s dvěma společníky - Albertem Richterem a Aloisem Hahnem – porcelánku Richter, Fenkl & Hahn. Od roku 1886 byli majiteli porcelánky Karel Fenkl, který zároveň působil jako technický ředitel, a Anton Langer, který zastával funkci obchodního ředitele. Samotné budovy porcelánky zabíraly plochu jednoho hektaru. K nim ovšem patřily i rozsáhlé pozemky o výměře 18 hektarů, na kterých se nacházel les i tovární rybník. V rámci celého areálu byl mlýn na porcelánovou masu, několik točíren, tiskárny, malírny, dekorační oddělení, dílny pro zámečníky, kováře a tesaře a vlastní povoznictví. V době největší slávy firmy zaměstnávala porcelánka Richter až devět set zaměstnanců z Chodova a okolí.\n\nNa počátku 80. let se začal Karl Fenkl čím dál výrazněji zapojovat do společenského a politického života rychle rostoucího města. V roce 1882 došlo v Chodově během výstavby nové hasičské zbrojnice k velkým sporům v rámci chodovského sboru dobrovolných hasičů. Protože nebyl nikdo, kdo by se nevděčné úlohy chtěl ujmout, požádal nakonec v roce 1884 Karl Fenkl městskou radu, aby jej jmenovala náčelníkem hasičského sboru. V jeho čele stál až do roku 1903, kdy z funkce odstoupil a byl jmenován čestným náčelníkem chodovských hasičů. \nPodobně aktivně se angažoval jako člen městské rady, ve které poprvé zasedl na počátku 80. let 19. století, kdy mu ještě nebylo ani třicet pět let. V roce 1888 inicioval sbírku na vytvoření pomníku císaře Josefa II. Obecní zastupitelstvo návrh podpořilo a během jediného roku se od obyvatel města, spolků a mecenášů podařilo vybrat 1600 zlatých potřebných k vybudování pomníku. Socha byla odlita ve slévárnách hraběte Salma v Blansku. Slavnostní odhalení sochy proběhlo 18. srpna 1889 u budovy chlapecké školy.\n\nV roce 1890 se stal starostou Chodova a nahradil tak ve funkci končícího Wenzla Hoffmanna. Hned po nástupu se vzdal svého starostenského platu a všech dalších odměn s tím spojených a po celou dobu výkonu funkce tyto prostředky věnoval do údržby komunikací a chodníků ve městě. Za jeho úřadování zažilo město velký stavební rozkvět. Byly nově zmapovány ulice a byl vytvořen městský plán rozvoje pro další desetiletí. Protože původní náměstí u kostela nevyhovovalo svými rozměry a povahou svému účelu, byla starostou vybrána do té doby nevyužitá plocha v ohybu Chodovského potoka. Postupně začala její přeměna na moderní čtvrť, na jejímž konci byla jako první stavba v roce 1887 vybudována nová obecní chlapecká škola. Mezi lety 1888 a 1898 zde vznikla souvislá činžovní zástavba, které se po svém zakladateli dostalo v roce 1893 názvu Fenklova ulice. V roce 1894 se podařilo Karlu Fenklovi po mnoha vyjednáváních dosáhnout vrcholu své politické kariéry. V září toho roku byl Chodov povýšen na město a byl mu udělen městský znak.\nI zbytek svého působení v úřadu zasvětil aktivní starosti o rozvoj města. Nechal vystavět novou silnici do Smolnice, založit první městskou spořitelnu, vydláždit městské náměstí, zřídit první kanalizaci a na své náklady také městský park, jehož údržbu platil ze svých prostředků až do smrti. Dne 25. září 1898 se v parku z iniciativy starosty Fenkla uskutečnilo odhalení válečného pomníku na památku obětí válek. V roce 1901 odstoupil z úřadu starosty a odešel do penze. Prakticky vzápětí, dne 12. června 1901, zastupitelstvo města na slavnostním zasedání schválilo jmenování Karla Fenkla čestným občanem města za jeho velké zásluhy o rozvoj obce. O měsíc později, 24. července 1901, mu císař František Josef I. udělil rytířský kříž Řádu Františka Josefa za zásluhy o rozvoj monarchie.\n\nI po roce 1901 zůstal ve městě aktivní, zasahoval do společenského života a bohatě jej sponzoroval. V roce 1905 nechal na své náklady vytvořit nové vitrážové okno v chodovském kostele svatého Vavřince. Na sklonku života předal svůj podnik svému stejnojmennému synovi. Zemřel po těžké nemoci ve své chodovské vile dne 18. srpna 1920. Byl pochován do rodinné hrobky na městském hřbitově.\n\nV minulosti se v Chodově k poctě Karla Fenkla nacházelo několik památníků (např. pamětní deska v budově školy) a od roku 1893 do roku 1920 nesla jeho jméno i dnešní ulice \"Dukelských hrdinů\" \"(Karl Fenkl Straße)\". Od roku 1901 je také čestným občanem města Chodova a za svého života obdržel rytířský kříž Řádu Františka Josefa. Jeho potomci byli vysídleni z Chodova během hromadného vysidlování Němců z Československa a dnes žijí v Německu.\n\n\n"}
{"id": "1567042", "url": "https://cs.wikipedia.org/wiki?curid=1567042", "title": "Rhondda Bosworth", "text": "Rhondda Bosworth\n\nRhondda Bosworth (* 1944) je novozélandská fotografka. \n\nBosworth se narodila v Takapuně v Aucklandu v roce 1944. Vystudovala malbu a fotografii na University of Canterbury a University of Auckland.\n\nV roce 1975 byla součástí výstavy \"Six Women Artists\", kterou pořádala Allie Eagle v umělecké galerii Roberta McDougalla v Christchurchu, spolu s ní dále vystavovaly: Stephanie Sheehan, Joanna Harris, Helen Rockel, Joanne Hardy a Jane Arbuckle.\n\nV letech 1989–1990 byla její práce zařazena na fotografickou výstavu \"Imposing Narratives,\" která putovala po Novém Zélandu.\n\nV roce 2015 byly její práce zařazeny do výstav o ženách Nového Zélandu v galerii Adam Art Gallery ve Wellingtonu, \"Interior Histories: Fragments Of A World At 40\".\n\n"}
{"id": "1567043", "url": "https://cs.wikipedia.org/wiki?curid=1567043", "title": "Slaměný klobouk (divadelní hra)", "text": "Slaměný klobouk (divadelní hra)\n\nSlaměný klobouk, vaudeville o osmi obrazech je 18. divadelní hra autorů Jana Wericha a Jiřího Voskovce s hudbou Jaroslava Ježka, v Osvobozeném divadle. Hra je volným zpracováním podle Labiche a Martina.\n\nPremiéra byla 27. února 1934. Režie Jindřich Honzl, hudba Jaroslav Ježek, choreografie Joe Jenčík, výprava a kostýmy B. Feuerstein. Hra se dočkala 83 představní.\n\nVe hře zazní tango \"Secesní valčík\", \"Vyznání lásky\", \"Tři doby země evropské\"\n\nV početném repertoáru Osvobozeného divadla z péra Jana Wericha a Jiřího Voskovce zaujímá zvláštní místo trojice her, které jsou adaptací cizích předloh. V+W sahali patrně po cizím vzoru, když bylo potřeba rychle nasadit novinku a když se sami ještě rozmýšleli nad svou další vlastní hrou. Labiche a Martin napsali tuto skvěle konstruovanou situační komedii \"Chapeau de paille d´Italie\" již v roce 1850. V+W ji nasadili do repertoáru po mimořádném úspěchu předešlé komedie Osel a stín zřejmě jako oddech po něm a jako tvůrčí výdech před další časovou hrou, kterou bude Kat a blázen. Jednalo se jim v první řadě o vzkříšení secesní atmosféry roku 1900 a teprve potom o Slaměný klobouk. Na tuto hru je jistě přivedl i jiskřivý a ironicky úsměvný film René Claira. Slaměný klobouk se už na českém jevišti objevil v roce 1924, kde ho ve stavovském divadle nastudoval Vojta Novák s výpravou Josefa Čapka. Ředitel Karel Hugo Hilar pozval k pohostinskému účinkování Vlastu Buriana, který hrál Ferdinanda.\n\nV roce 1957 přepsal Werich obnovení Slaměného klobouku pro Divadlo satiry pod názvem Helenka je ráda a v roce 1971 natočil Oldřich Lipský film Slaměný klobouk\n\nDěje se v Paříži v roce 1900\n\nPařížský bonviván Maurice Ferdinand je ve svých čtyřiceti letech finančně na dně. Jediným možným řešením je pro něj sňatek s nezkušenou, avšak zazobanou Helenkou, dcerou zelináře Nonancourta. Ve svatební den se Ferdinand naposledy v lesíku sejde se svou milenkou. Jeho kůň nedopatřením sežere slaměný klobouk jiné dámy, Louise, která je tu se svým milencem, poručíkem Emilem. Protože Anais se ke svému žárlivému manželovi nemůže vrátit bez klobouku, požaduje Emil na Ferdinandovi okamžitou nápravu. Dokonce kvůli tomu i s Louisou dorazí do Ferdinandova bytu. A tady začne kolotoč zmatků a nedorozumění. Ferdinand neví, zda se nejdřív věnovat nevěstě a jejímu početnému příbuzenstvu, nebo rozzuřenému Emilovi. Ani jedni nechtějí čekat, a hlavně je zde kardinální otázka: kde v celém městě sehnat přesně stejný slaměný klobouk?\n"}
{"id": "1567054", "url": "https://cs.wikipedia.org/wiki?curid=1567054", "title": "ASB Classic 2020 – ženská čtyřhra", "text": "ASB Classic 2020 – ženská čtyřhra\n\nŽenská čtyřhra ASB Classic 2020 probíhala ve druhém lednovém týdnu roku 2020. Do deblové soutěže aucklandského tenisového turnaje hraného na tvrdém povrchu nastoupilo šestnáct dvojic. Obhájcem titulu byl kanadsko-americký pár Eugenie Bouchardová a Sofia Keninová, jehož členky do soutěže nezasáhly.\n\nVítězkami se staly nenasazené Američanky Asia Muhammadová s Taylor Townsendovou, které ve finále zdolaly americko-dánskou dvojici Serena Williamsová a Caroline Wozniacká po dvousetovém průběhu 6–4 a 6–4. Obě šampionky si do žebříčku WTA připsaly 280 bodů a získaly premiérovou společnou trofej v této úrovni tenisu, respektive navázaly na devět párových titulů z okruhu ITF. Muhammadová vybojovala pátý deblový titul na okruhu WTA Tour a udržela tak finálovou neporazitelnost. Pro Townsendovou, která vylepšila finálovou účast z předchozího ročníku, to bylo první takové turnajové vítězství. Williamsová odehrála teprve třetí deblovou soutěž s jinou spoluhráčkou, než se sestrou Venus Williamsovou. Wozniacká, která až na výjimky přestala hrát čtyřhry po sezóně 2010, nastoupila do předposledního turnaje kariéry.\n\n"}
{"id": "1567059", "url": "https://cs.wikipedia.org/wiki?curid=1567059", "title": "William Beattie (fotograf)", "text": "William Beattie (fotograf)\n\nWilliam Beattie (1864 – 15. března 1931) byl novozélandský fotograf. Nejznámější je díky práci pro \"Auckland Weekly News.\" \n\nBeattie původně emigroval se svým bratrem ze Skotska do Tasmánie v Austrálii. Oba byli fotografové, ale záhy zjistili, že v Hobartu pro ně není dostatek obživy. V roce 1894 se William přestěhoval do Aucklandu, kde fotografoval pro noviny \"Auckland Weekly News\" šestnáct let. V roce 1902 se Beattiemu podařilo zachytit trosky lodi \"Elingamitu\" v novozélandské oblasti Three Kings. Také fotografoval pohřeb sira Johna Logana Campbella v roce 1912. \n\nPoté, co odešel z \"týdeníku Auckland Weekly News\", zůstal Beattie stále komerčním fotografem a založil obchod v Shortlandu v Aucklandu.\n\n"}
{"id": "1567061", "url": "https://cs.wikipedia.org/wiki?curid=1567061", "title": "7000 dubů", "text": "7000 dubů\n\n7000 dubů je název uměleckého díla – tzv. sociální plastiky – vytvořeného německým umělcem Josephem Beuysem pro přehlídku moderního umění documenta 7 v Kasselu v roce 1982. Jednalo se o vysazení 7000 stromů, převážně dubů, ve veřejném prostoru spolu s malým čedičovým sloupkem; místa pro výsadbu i sázení samotné měli navrhovat sami občané, kteří se tak zapojili do procesu tvorby.\n\nErbovním stromem celé akce byl zvolen dub pro své konotace i jako národní strom Německa, sedmička, šťastné číslo, odpovídala sedmé documentě. Pro konkrétní místa byly vybírány různé druhy stromů podle návrhů občanů a posouzení spolupracujících krajinných architektů, kteří pro každé navržené místo vypracovali originální projekt. Kromě dubů, které převažovaly v mírně nadpolovičním množství, byly sázeny i jasany, lípy, akáty, platany, javory a mnohé další. \n\nVedle každého stromu byl usazen neopracovaný čedičový sloupek z vyhaslých vulkánů v okolí Kasselu. Strom a kámen vedle sebe měly představovat časové rozpětí směrem do minulosti a budoucnosti. Všech 7000 kamenných sloupků bylo na začátku celé akce navezeno na námětí Fridrichsplatz před městské muzeum a rozloženo do tvaru obrovského plného trojúhelníku. Odtud byly sloupky postupně odebírány a usazovány ke stromům. \n\nCena celého projektu, více než 3,5 milionu marek, byla pokryta sponzorskými dary. Pro dárce nad 500 marek, což byla zhruba cena jednoho stromu včetně kamene a provozních nákladů, byly připraveny „stromové certifikáty“, Beuysem vlastnoručně podepsané. Publicitu získávaly projektu různé veřejné rozhovory, plakáty, pohlednice, doprovodné akce: jednou z nich byla například Beuysova performance „Friedenshase“ („Mírový zajíček“), kdy před početným publikem na Fridrichsplatzu roztavil zlatou kopii koruny cara Ivana Hrozného a z tohoto zlata pak odlil figurku ve tvaru čokoládového velikonočního zajíčka, později vydraženou za symbolických 777 000 marek.\n\nPřes počáteční nejistotu a řadu protestů proti výsadbám stromů ze strany politiků i veřejnosti se nakonec sešlo tolik návrhů, že o mnoho překročily stanovených sedm tisíc. Výsadby v rámci akce proběhly nejenom v Kasselu, ale i v dalších evropských a amerických městech. Poslední, sedmitisící strom byl zasazen na Fridrichsplatzu k příležitosti otevření výstavy documenta 8 v červnu 1987. Dílo v ulicích Kasselu je památkově chráněno.\n\n"}
{"id": "1567062", "url": "https://cs.wikipedia.org/wiki?curid=1567062", "title": "Královská rezidence Mnichov", "text": "Královská rezidence Mnichov\n\nKrálovská rezidence Mnichov byl městský zámek a rezidence bavorských vévodů, kurfiřtů a králů. Je největším vnitroměstským palácem v Německu a dnes také jedním z nejvýznamnějších muzeí prostorového umění v Evropě. Má deset nádvoří a tři hlavní komplexy budov. \"Königsbau\" (směrem k Max-Joseph-Platz), \"Maximilianische Residenz\", nazývaná také \"Alte Residenz\", (fasáda směrem na ulici Residenzstraße a velká část vnitřních křídel) a \"Festsaalbau\" (směrem ke dvorní zahradě). K rezidenci také patří \"Allerheiligen-Hofkirche\" a \"Residenztheater\". \"Residenzmuseum\" má stotřicet prohlídkových prostor. Rezidence se rozrůstala v průběhu staletí a proto je směsicí renesance, baroka, rokoka a klasicismu. Před vchodem do císařského dvora (\"Kaiserhof\") a před průchodem do nádvoří s kašnami (\"Brunnenhof\") jsou sochy velkých bronzových lvů, které představují čtyři hlavní ctnosti: moudrost, sílu, spravedlnost a střídmost, které by měl mít každý dobrý vládce. Každý lev drží štít, na kterém je symbolicky znázorněna příslušná ctnost, a který končí u spodního hrotu hlavou malého lva. Dotknutí se tlamy těchto malých lvích hlav má prý přinášet štěstí.\n\nMísto, na kterém se nachází dnešní Královská rezidence bylo člověkem obýváno již před tisíciletími. V roce 2014 archeologové objevili téměř neporušený hrob z pozdní doby bronzové přímo pod lékárenským nádvořím (\"Apothekenhof\") rezidence.\n\nV roce 1385 se na místě dnešní rezidence nacházela pevnost \"Neuveste.\" Ta vznikla po několika povstání mnichovských občanů proti bavorským vévodům, bratrům Johannovi II., Stephanu III. a Friedrichovi, kteří tehdy měli své sídlo (\"Alter Hof)\" přímo ve městě. Sloužila vévodům a jejich Dvoru jako únikový hrad místo starého \"Alter Hof\", neboť ten se při občanských nepokojích ve městě ukázal jako málo bezpečný. Na důkaz usmíření dostali vévodové od města povolení ke stavbě nové pevnosti s vlastní bránou, \"Neuveste.\" Byl to gotický vodní hrad, přístupný z města pouze přes opevněný most.\n\nDnes se pod lékárenským nádvořím (\"Apothekenhof\") Královské rezidence ještě nacházejí suterénní klenby a základové zdi bývalého hradu. Jejich poloha je vyznačena červenými kameny v zádlažbě nádvoří. Stěny jihozápadní hradní věže z doby kolem roku 1500 a klenby s kruhovými sloupy ve sklepě společenského sálu (\"Ballsaalkeller)\", na jihu bývalého hradu, jsou posledními dochovanými pozůstatky \"Neuveste\" a nejstarších části současné Královské rezidence.\n\nVévoda Wilhelm IV, který vládl v letech 1508–1550, přestěhoval bydliště rodiny Wittelsbachů ze starého \"Alter Hof\" do pevnosti \"Neuveste\". Začala tím její historie novodobého paláce. V letech 1530 až 1540 nechal na jihovýchodním rohu hradu postavit kruhové opevnění, \"Rundstubenbau\" a na místě dnešního náměstí Marstallplatz založil první dvorní zahradu (\"Hofgarten).\" V zahradním pavilonu byl vystaven historický cyklus, ke kterému patřil také obraz Albrechta Altdorfera \"Die Alexanderschlacht.\"\nVévoda Albrecht V., který vládl v letech 1550–1579) nechal roku 1562 v \"Neuveste\" postavit slavnostní sál \"Ballhaus\" (\"Sankt Georgssaal)\" a v letech 1563–1567 budovu s uměleckou síní (\"Kunstkamer\") a konírnou (\"Marstall).\" Budova byla v roce 1809 přestavěna na královskou mincovnu (\"Alte Münze)\" a dnes v ní sídlí Bavorský zemský úřad památkové péče (\"Bayerisches Landesamt für Denkmalpflege\"). V této umělecké síni mají svůj původ mnohé mnichovské sbírky. Protože tam však nebyl dostatečný prostor pro rozsáhlou sbírku soch, vznikla v letech 1568 až 1571 ještě budova \"Antiquaria\" od architektů Simona Zwitzel a Jacopo Strady. Tato nová budova musela být postavena mimo zámecký komplex, protože v něm pro ni už nebyl prostor. To dalo rezidenci další směr vývoje. \"Antiquarium\" zabírá celé přízemí budovy a je to největší renesanční sál na sever od Alp. V horním patře byla dvorní knihovna, která tvořila jádro pozdější Bavorské státní knihovny (\"Bayerische Staatsbibliothek).\" Od roku 1560 byla na místě dnešního státního kancléřství (\"Staatskanzlei\") založena další zahrada. V jejím severovýchodním koutu byl v letech 1565/67 postaven zahradní pavilon (\"Lusthaus)\" s cyklem nástropních maleb na téma stříbrný věk (zachovaly se pouze jednotlivé nástropní malby). V letech 1560/70 následovala v jihozápadním rohu Neuveste výstavba plesového domu (\"Ballhaus\"), jehož suterén zůstal zachován, ale je nepřístupný.\n\nV letech 1580/1581 nechal vévoda Wilhelm V. (vládl 1579–1597) postavit na ulici Residenzgasse \"Witwenstock\" pro ovdovělou vévodkyni Annu. V letech 1581 až 1586 byl postaven čtyřkřídlý komplex manýristického nádvoří \"Grottenhof\" s fontánou \"Perseusbrunnen,\" který má velký uměleckohistorický význam. Architektem byl Friedrich Sustris. Název nádvoří je podle fontány s lasturami u západní fasády \"Antiquaria\". Na východní straně \"Antiquaria\" bylo ještě přistavěno další křídlo (\"Schwarzer Saal Trakt\"), které ale bylo dokončeno až jeho následovníky. Za Wilhelma V. se védodský Dvůr přestěhoval z \"Neuveste\" do nově postavených budov.\n\nZa vévody Maximiliána I. (vládl 1597-1651), který se později stal kurfiřtem, vznikla na západní straně \"Antiquaria\" po něm pojmenovaná Maximiliánská rezidence. Její do 19. století jediná veřejně viditelná fasáda se dodnes zachovala. S portály střeženými dvěma lvy a se sochou patronky Bavorska, Panny Marie ve výklenku mezi portály, dominuje západní straně rezidenčního komplexu. Maximilian nechal stávající budovy přestavět a propojit. Nádvoří \"Brunnenhof\", které dříve sloužilo jako otevřený prostor pro turnaje, bylo uzavřeno. Kolem roku 1600/1602 vznikl na jihovýchodě A\"ntiquaria\" černý sál (\"Schwarzer Saa\"l) s iluzionistickou malbou stropu od malíře Hanse Werla. Přístupný byl prostřednictvím monumentálního dvoudílného schodiště.\n\nPřestavba nádvoří s fontánami (\"Brunnenhof\") začala kolem roku 1607. Na jeho úzkých stranách byly postaveny budovy se sedlovou střechou. Proti jedné z nich jsou věžní hodiny, postavené v letech 1612 – 1615 podle modelu Heinricha Schöna staršího jako opláštěná samonosná hrázděná konstrukce. V roce 1610 byla uprostřed nádvoří postavena velká fontána \"(Wittelsbacherbrunnen\"), se sochou Otty von Wittelsbach a s postavami od sochaře Huberta Gerharda, které alegoricky znázorňují čtyři bavorské řeky: Dunaj, Lech, Inn a Isar.\n\nUvnitř byla postavena dvorní kaple (1601–1603) a soukromé místnosti vévody a vévodkyně. Kaple, dlážděná mramorem a bohatě zdobená scagliolou, sloužila vévodům jako soukromé oratorium. Od roku 1612 nechal Maximilian I.postupně zbourat velké části jižních a západních křídel \"Neuveste\" s palácem a věží \"Silberturm\". Mezi roky 1614 a 1619, byly na severní straně cisařského nádvoří (\"Kaiserhof)\" vytvořeny velkolepé prostory pro hosty (\"Trier- und Steinzimmern\", \"Kaisersaal\" a \"Kaisertreppe\"), které dokumentovaly Maximilianovy vysoké politické požadavky. Bohatě dekorované prostory s nádhernými zárubněmi, stropy s freskami a tapiseriemi jsou příkladem architektury počátku 17. století. Uspořádání místností sloužilo jako prvotřídní apartmán pro nejvýše postaveného hosta. Žil v něm císař a jeho manželka, když se zastavili v Mnichově. V pokojích \"Trierzimmer\" přebývali nejbližší členové císařské rodiny a vyšší členové královského doprovodu. Dnes znovu obnovený \"Kaisersaal\" s velkým schodištěm stejného jména (\"Kaisertreppe\"), byl v 17. století největší a nejdůležitější slavnostní prostor rezidence. Od roku 1799 však musel \"Kaisersaal\" a navazující \"Vierschimmelsaal\" ustoupit novému apartmánu pro kurfiřta Maxe IV. Josefa (od roku 1806 král Max Bavorský). než byly po druhé světové válce opět obnoveny. Budovy rezidence byly již tak rozsáhlé, že stačily Maximilianovým nástupcům až do počátku 19. století. Ti se proto soustředili hlavně na úpravy interiérů.\n\nV době vrcholného baroka mezi lety 1666 a 1669 rozšířila kurfiřtka Henriette Adelaide, která byla od roku 1650 manželkou kurfiřta Ferdinanda Maria (vládl 1651–1679), menší apartmán své tchyně mezi ulicí Residenzgasse a Grottenhof, do mimořádně nádherné skupiny místností. Ta se skládala ze sálu pro gardu (\"Hartschiersaal\"), dvou předpokojů, pokoje pro audience (\"Goldener Saal\"), z velkého kabinetu (\"Grottenzimmer\"), ložnice s alkovnou, malé kaple a kabinetu (\"Herzkabinett\"). Tato skupina pokojů byla doplněna galerií mezi ulicí Residenzgasse a jižní zahradou a také o průchozí knihovnu. Henriette Adelaide se inspirovala podle modelů z její vlasti v Turíně a podle nejnovější pařížské módy. V apartmánu byly četné obrazy zabudované do vlysů a stropů, které dávaly místnostem vlastní motivy. Architektem byl Agostino Barelli, zatímco prostorové návrhy vytvořil Antonio Pistorini. V roce 1674 první tři místnosti zničil požár. Od návštěvy papeže Pia VI. roku 1782 byl zbytek apartmánu nazýván papežské místnosti (\"Päpstliche Zimmer\"). V roce 1944 byly téměř všechny tyto místnosti zničeny. Dnes jen \"Herzkabinett\" dává určitý obraz o sociálních nárocích a o umělecké hodnotě bydlení bavorské kurfiřtky.\n\nRozšíření provedená za Maximiliána II Emanuela (vládl 1679–1726) tedy letní místnosti (\"Alexander- und Sommerzimmer\") přeměněné na reprezentativní obytné prostory, byly již na konci jeho života přestavěny. Jejich pozůstatky, kromě dnes nepřístupných prostor, byly ztraceny při požáru rezidence v roce 1729.\n\nJeho nástupce, kurfiřt a pozdější císař Karl Albrecht (vládl 1726–1745) nechal na jejich místě postavit bohaté pokoje (\"Reichen Zimmer\") se zelenou galerií (\"Grüne Galerie\"), zrcadlovou síň (\"Spiegelkabinett\") a hlavní ložnici (\"Paradeschlafzimmer\"). Jejich propracované výzdobě dominuje zlatý ornament na bílých stěnách a purpurový janovský samet. Pouze v zelené galerii byl použit zelený hedvábný damašek. Pořadí místností a jejich úhlová poloha zpětně odkazují na zrcadlové papežské místností. Parádní ložnice sloužila k ceremonii ranního vstávání. Galerie předků (\"Ahnengalerie\") s velkolepou štukaturou, kterou provedl Johann Baptist Zimmermann, byla postavena v přízemí v letech 1726 až 1730. Obsahuje více než sto portrétů členů rodiny Wittelsbachů až k poslednímu bavorskému králi Ludvíku III. Tento prostor měl také podpořit nárok Karla Albrechta na císařskou korunu odvozením od Karla Velikého, císaře Ludwiga Bavorského a legendárního Agilolfingera Theodo, jejichž portréty umístil do středu místnosti. Kromě galerie předků (\"Ahnengalerie)\" nechal Karl Albrecht zařídit další kabinet pro uložení domácích klenotů, pro které dříve nebyla k dispozici žádná zvláštní místnost. Od doby, kdy byla v roce 1897 za knížete regenta Luitpolda postavena stará klenotnice, je v této místnosti stálá sbírka porcelánu. Všechny budovy postavené dvorními architekty Josephem Effnerem a Françoisem de Cuvilliés tedy sloužily pouze k oslavě jeho domu a k získání císařské koruny, čehož nakonec v roce 1742 také dosáhl. Kromě zmíněného Johanna Baptisty Zimmermanna byli jako umělci zapojeni také Joachim Dietrich a Wenzeslaus Miroffsky. Dvoupodlažní fasáda zelené galerie se sedmi klenutými okny v budově \"Königsbauhof\" je mistrovským dílem Cuvilliése z roku 1730. V lednu 1745 zemřel v rezidenci Karl Albrecht jako císař Karel VII., která tak byla krátce také císařským palácem.\n\nSyn Karla Albrechta, kurfiřt Maximilián III. Joseph (vládl 1745–1777) se vzdal všech nároků na císařskou korunu, což se odráží v kurfiřtských místnostech zařízených od François de Cuvilliés a Johanna Baptisty Gunetzrhainera. Tyto obytné místnosti se nacházely nad \"antiquariem\", kde dříve bývala dvorní knihovna, zařízená v pozdním rokokovém stylu. Významnější však byla stavba divadla \"Altes Residenztheater\" z roku 1751 (také známého jako \"Cuvilliés Theatre\"), divadla s lóžemi v rokokovém stylu, které bylo určeno výhradně dvoru. Tato stavba byla nezbytná, protože starý \"Sankt Georgsaal\", který dříve sloužil jako divadlo, byl zničen požárem v \"Neuveste\" 5. března 1750. \"Divadlo Cuvilliés\" bylo postaveno jako volně stojící budova v bývalé dvorní zahradě (\"Hofgarten\"), která byla s rezidencí spojena pouze foyerem, aby se minimalizovalo nebezpečí požáru. Kromě toho měla extra silné stěny a zařízení pro čerpání vody do střešní konstrukce pro případ nouze. Pozoruhodná byla také zvedací konstrukce, která umožňovala zvednout podlahu divadla tak, aby prostor mohl být využíván i jako slavnostní sál.\n\nS povýšením Bavorska na království roku 1806 a s významnými změnami urbanistického plánování v Mnichově na začátku 19. století byly odkryty také části rezidence, které nebyly příliš reprezentativní. Tato nedůstojná část rezidence, přiměla dvorního architekta François de Cuvilliés již v době vlády Maximiliána III. Josefa (vládl 1745–1777) k velkorysým plánům, které však nebyly realizovány kvůli prázdné státní pokladně. Mimo jiné bylo tehdy na východní straně rezidence naplánováno nové velké křídlo budovy. Už za jeho nástupce Karla Theodora (vládl 1777–1799) byla v letech 1780/1781 na severní straně dvorní zahrady postavena kurfiřtská galerie (\"Churfürstliche Galerie\", dnes \"Deutsches Theatermuseum\"). Stavěl ji mnichovský vrchní dvorní architekt Karl Albert von Lespilliez.\n\nKrál Max I. Josef (vládl 1799–1825) se spokojil s rekonstrukcí \"Kaisersaalu\" na byty a s modernizací Herkulova sálu (\"Herkulessaal\") (dnešní \"Max-Joseph-Saal\"). Kromě toho ještě nechal zřídit místnosti pro státní radu a to mezi sálem pro gardu (\"Hartschiersaal\") a kamennými místnostmi \"(Steinzimmer\"). \"Charlottenzimmer\" byly vyzdobeny na začátku 19. století v empírovém stylu. Od roku 1814 v nich bydlela princezna Charlotte Auguste. V letech 1811 až 1818 nechal jižně od divadla Residenztheater na místě kláštera Františkánů (\"Franziskanerkloster\"), zbořeného roku 1802, postavit podle plánů architekta Karla von Fischera, \"Královské dvorní a národní divadlo\" a později náměstí \"Max-Josef-Platz\". Po novém utvoření tohoto náměstí na jižní straně plánoval od roku 1816 náměstí \"Odeonsplatz\" a také severozápadní reprezentativní vstup do rezidence.\n\nKomplex dosáhl dnešní velikosti v letech 1825 až 1842 za krále Ludwiga I. (vládl 1825–1848). Postavil jej Leo von Klenze ve stylu klasicismu. Jednalo se o křídla královské budovy (\"Königsbau\"), budovu slavnostních sálů (\"Festsaalbau\") a také Kostel Všech svatých (\"Allerheiligen-Hofkirche\"). Kostel Všech svatých byl postaven v byzantském a románském stylu, podle palácové kaple v Palermu a vyzdoben byl velkolepými freskami, z nichž se dodnes zachovalo jen několik zbytků. S přístavbami byla vytvořena ještě řada dalších únikových prostor.\n\nV roce 1817 byla proti východní straně rezidence postavena nová konírna (\"Marstall)\" s královskou jízdárnou, kočárovnou, stájemi a správou. Stavba dvorní jezdecké školy (\"Hofreitschule\") s monumentálním klenutým portálem, s bustami Kastora a Polluxe, je považována za jedno z nejvyspělejších ranných děl Lea von Klenze.\n\nStavbě královské konírny musela již v roce 1807 ustoupit část prostorného stavebního komplexu panovníkovy zbrojnice (\"Zeughaus\"), která se od roku 1615 nacházela východně od rezidence a byla s ní úzce propojena. Dodnes přežila pouze jezdecká škola a používá se jako divadlo \"Marstalltheater\", zatímco muzeum \"Marstallmuseum\" bylo přemístěno do zámku Nymphenburg.\n\nBudova \"Königsbau\" byla postavena na náměstí Max-Joseph-Platz v letech 1826 až 1835 jako dvoupodlažní jižní křídlo výšky 30m s fasádou ze zeleného pískovce. Jako vzor posloužily paláce Palazzo Pitti a Palazzo Rucellai ve Florencii. Má centrální část zvýšenou o jedno patro s bočními střešními terasami.\n\nV přízemí je klenotnice a sály Nibelungů (\"Nibelungensäle\") s malbami od Schnorra z Carolsfeldu. Jsou to veřejně přístupné prohlídkové místnosti a lze do nich vsoupit samostatným vchodem z ulice Residenzstrasse.\n\nV prvním nadzemním podlaží se nacházela obytná část krále Ludwiga I. Královský byt sloužil především k reprezentaci a byl v té době po předchozí domluvě navštěvován. Zachoval se dodnes. Skutečně soukromé pokoje královského páru byly na zadní straně královské budovy a byly zničeny ve druhé světové válce. Klenze nebyl zodpovědný jen za architekturu, ale navrhl také podlahy, nástěnné malby a veškerý nábytek. Slavnostní vstup do královského apartmánu je po žlutém schodišti (\"Gelbe Treppe\") s okouzlující architekturou od architekta Klenze, sestávající z polokupole, sálu s křížovou klenbou a nádherného portálu.\n\nVe druhém nadzemním podlaží byly slavnostní místnosti, určené pro malé dvorní slavnosti. Následnost pokojů byla vytvořena salonem, přijímacím salonem, tanečním sálem, květinovým sálem a soukromými místnostmi pro krále. V půdorysu jsou tyto pokoje ve velmi zjednodušené podobě stále zachovány a sídlí v nich Bavorská akademie výtvarných umění (\"Bayerische Akademie der Schönen Künste\").\n\nV letech 1832 až 1842 byla na straně ke dvorní zahradě (\"Hofgarten\") ve stylu italské renezance konečně postavena budova slavnostních sálů (\"Festsaalbau\"), tedy v místě, kde již Cuvilliés plánoval novou budovu, aby odstranil poslední zbytky původní stavby v \"Neuveste\", provizorně opravené po požáru v roce 1750. Před centrálním rizalitem 250 metrů dlouhé monumentální čelní fasády se dvěma nebo třemi patry a zvýšenými rohovými pavilony se nachází lodžie s figurami od Ludwiga Michaela Schwanthalera.\n\nV budově slavnostních sálů byla vytvořena velkorysá následnost místností. Uprostřed byl trůnní sál (\"Thronsaal)\". Císařské sály (\"Kaisersäle\"), taneční sál (\"Ballsaal\") a bitevní sál (\"Schlachtensaal\") byly v severovýchodním pavilonu. Tyto místnosti byly určeny pouze pro státní jednání a pro dvorní slavnosti. Přístupné byly prostřednictvím nádherného schodiště, které se však nezachovalo. Z velkolepého tanečního sálu návštěvníci procházeli třemi velkými předpokoji s malovanými scénami ze středověké císařské historie, do prostorného klasicistního sálu v bílé a zlaté barvě, jehož boční balkony byly podepřeny korintskými sloupy. Velký trůnní sál (\"Der\" \"Große Thronsaal)\" byl vyvrcholením této řady místností a byl přímo uprostřed budovy. Konaly se v něm nejdůležitější ceremonie, jako vstup na trůn (\"Thronbesteigung\"), orámované dvanácti kolosálními sochami ze slévárny kovů Ferdinanda von Millera, které zastupovaly nejdůležitější panovníky Wittelsbachů. Dnes se sochy nacházejí ve foyeru přízemí budovy. V přízemí budovy slavnostních sálů (\"Festsaalbau\") bylo šest sálů, které tvořily pokoje pro hosty. Vyzdobeny byly malbami motivů z Odyssey (jako protějšek sálů \"Nibelungensälen\"). Návrhy pro tyto nástěnné malby vytvořil Ludwig Michael Schwanthaler. Za jejich provedení byl zodpovědný Johann Georg Hiltensperger. V budově \"Festsaalbau\" bylo také lékárenské patro (\"Apothekenstock\"), které obsahovalo byty a kanceláře zaměstnanců panovnického dvora a dvorní lékárnu.\n\nMax II. Josef (vládl 1848–1864) nechal královský apartmán přestavět podle svých potřeb a na spojovacím křídle s Národním divadlem byla podle návrhů Franze Jakoba Kreutera postavena zimní zahrada. Její realizaci provedl August von Voit, který již pro krále stavěl mnichovský skleněný palác (\"Münchner Glaspalast\"). Max II nechal také restaurovat divadlo Cuvilliés, které po roce 1825 sloužilo jen jako sklad kulis pro Národní divadlo.\n\nLudwig II. (vládl 1864–1886) provedl řadu změn v rezidenci, které se však nezachovaly. Nejprve přizpůsobil svůj knížecí byt v podkroví severozápadního pavilonu budovy \"Festsaalbau\" ve stylu Ludvíka XIV. Kromě toho byly v místnostech \"Hofgartenzimmer\" zařízeny pokoje pro jeho snoubenku, princeznu Sophii Bavorskou (sestra rakouské císařovny Alžběty, \"Sisi\"), které však Sophie nemohla nikdy obsadit, protože zásnoubení byl zrušeno. Kromě toho byly za Ludwiga II dokončeny sály Nibelungů (\"Nibelungensäle\"). Pokračoval také v tradici svého dědečka Ludwiga I. tím, že na chodbě, která vedla do jeho bytu, vystavil svůj vlastní cyklus maleb. Tyto obrazy představovaly scény z Wagnerovy tetralogie. Také nechal elektrifikovat scénu divadla Cuvilliés a obnovil všechny apartmány rezidence.\n\nKolem roku 1870 nechal přes severozápadní křídlo budovy \"Festsaalbau\" postavit zimní zahradu o rozměrech 70 × 17 m. Stavbu provedl ředitel dvorní zahrady Carl Effner a divadelní malíř Christian Jank. Devět metrů vysoká klenba ze skla a železa překlenula zahradu s exotickou flórou a faunou, s umělým jezerem, maurským stánkem, rybářskou chatou a velkými vyměnitelnými panoramatickými obrazy Julia Langeho. Po smrti Ludwiga II. byla tato nákladná stavba na pokyn prince regenta Luitpolda v roce 1897 demontována, protože byla na stavbu pod ní příliš těžká a voda z umělého jezera kapala do místností pro služebnictvo. Pouze veranda na císařském dvoře, postavená pro podepření klenby, zůstala stát až do roku 1950.\n\nZa doby Ludvíka II, pobýval bavorský monarcha v rezidenci jen občas. Již dříve si i královna Tereza stěžovala na nedostatek pohodlí. Její syn, princ regent Luitpold (vládl 1886–1912), nechtěl bydlet v královských pokojích a nechal si pro své potřeby přestavět místnosti \"Steinzimmer\". Z jeho doby také pochází stavba nové klenotnice (dnešní pokladna). Navrhl ji rakouský architekt uměleckého směru historismus, Julius Hofmann a byla opatřena bezpečnostními dveřmi (1897).\n\nLuitpoldův syn Ludvík III. (vládl 1912–1918) žil většinu času ve Wittelsbachském paláci (\"Wittelsbacher Palais\") a v rezidenci bydlel jen krátce před revolucí v roce 1918. Nejprve se stejně jako jeho otec nastěhoval do \"Steinzimmer\" v kaiserhofském křídle a později žil v královské budově \"Königsbau\". Byly zde provedeny technické modernizace, jako ústřední topení a elektrické osvětlení, které princ regent Luitpold ještě odmítal. Během války používala královna Marie Thereza spolu se ženami ze všech společenských vrstev sály Nibelungů (\"Nibelungensäle\") k provádění ručních prací pro vojáky v poli. V listopadu 1918 vypukla revoluce a před rezidencí se objevilo mnoho demonstrantů, palác však zůstal nepoškozený. Královská rodina opustila rezidenci první noc po vypuknutí revoluce. Naopak revolucionář Rudolf Egelhofer byl 3. května 1919 na nádvoří rezidence zastřelen. Rudolf Egelhofer (13.4.1896 Mnichov-Schwabing – 3.5.1919 Mnichov) byl v dubnu 1919 členem Komunistické strany Německa (KPD), velitelem města v Mnichově a vůdcem Rudé armády Mnichovské republiky rad.\n\nV době Ludwiga I. mohl případný zájemce navštívit prostory královské budovy (\"Königsbau\"), ale jen po předchozí domluvě (pokud královský pár nebyl v rezidenci). Tím chtěl král svým poddaným přiblížit představu o královském bydlení. Za prince regenta Luitpolda pak již bylo možné navštívit všechny nevyužité části rezidence i starou klenotnici (\"Alte Schatzkammer\") a v roce 1897 se dokonce objevil první průvodce rezidencí v Mnichově.( \"Führer durch die Residenz zu München).\"\n\nPo revoluci v roce 1918 byl proveden poslední krok ke vzniku muzea. V té době bylo možné navštívit celkem 157 místností. To mohlo být pro návštěvníka až stresující. Dnešní muzeum (\"Residenzmuseum\") ukazuje více než 130 prohlídkových místností při dopolední a odpolední prohlídce. Audioprůvodce je nabízen v pěti jazycích. Kromě antiquaria, staré dvorní kaple (\"Alte Hofkapelle\") a četných nádherných sálů, zvaných císařské pokoje (\"Kaiserzimmern\"), bohatých pokojů (\"Reichen Zimmern\") a reprezentativních obytných prostor Ludvíka I., je třeba vyzdvihnout komory s porcelánem (\"Porzellankammern\") s exponáty z celé Evropy a z východní Asie, a také kabinet miniatur (\"Miniaturenkabinett\") se 129 miniaturními malbami. K dispozici je také komora s relikviemi (\"Reliquienkammer\") a komory se stříbrem (\"Silberkammern\"). S bronzovými sochami z konce 16. a počátku 17. století, vystavenými v budově slavnostních sálů (\"Fessaalbau\"), mezi které patří i originály čtyř lvů ze vstupního prostoru, představuje muzeum \"Residenzmuseum\" jednu z nejbohatších sbírek evropského bronzového umění z období manýrismu a raného baroka.\n\nJe to klenotnice, kterou založil Albrecht V. a uchovával v ní drahokamy bavorských Wittelsbachů, které byly za kurfiřta Karla Theodora sloučeny s klenoty falckými (\"Pfälzer Hausschätzen\"). Od výstavby staré klenotnice (\"Alte Schatzkammer\") za prince regenta Luitpolda v roce 1897 byly insignie veřejnosti přístupné. Ve sbírce v přízemí východního křídla královské budovy (\"Königsbau\") se dnes nachází zlatnické umění (\"Goldschmiedekunst\") a drahokamy od raného středověku po klasicismus. Sbírka má přes 1200 kusů a je jednou z nejcennějších na světě. Zahrnuje díla vyrobená z křišťálu a slonoviny, kameje, šperky, medaile, ceremoniální meče, poháry i nádobí.\n\nSvětově proslulá je modlitební kniha císaře Karla II. Holého (přibližně 860), dále ciboriový oltář císaře Arnulfa Korutanského (konec 9. století), křížový relikviář Jindřicha II., koruna císařovny Kunhuty Lucemburské, kříž (\"Giselakreuz\") darovaný maďarskou královnou Giselou Bavorskou (kolem 1000) klášteru \"Stift Niedermünster\", koruna Jindřicha II. \"(Heinrichskrone)\" (cca 1270) a z Anglie pocházející \"Pfälzische Krone\" (cca 1370). K vrcholům sbírky patří pohár šlechtického rodu Rappoltsteinů (\"Rappoltsteiner Pokal\") (cca 1540), \"Holbeinschale\" (cca 1540), soška svatého Jiří (\"Sankt Georgs Statuette\", cca 1590), císařské koruny Karla VII. (\"Kaiserkronen Karls VII\"., 1742) a v Paříži zhotovené Bavorské korunovační klenoty (1806), cestovní servis císařovny Louisy z Francie a rubínové šperky královny Terezie. Jsou zde také vystaveny mimoevropské exponáty, jako velkolepé dýky z tureckých válek, cejlonské práce ze slonoviny nebo čínský porcelán.\n\nV rezidenci je také státní sbírka mincí (\"Staatliche Münzsammlung München\").Také zde byly v době Karla Theodora spojeny sbírky bavorská a falcká.\n\nBěhem náletů na Mnichov ve druhé světové válce byla rezidence vážně zničena, zejména v roce 1944 kdy z celkové střešní plochy 23 500 m² zůstalo nedotčeno pouze 50 m². V následujících desetiletích došlo k celkové obnově hlavně díky skutečnosti, že velká část stěnových i stropních obkladů a téměř všechen mobiliář byl ještě před prvním bombardováním demontován a uskladnén jinde. Jinak by rekonstrukce v její současné podobě byla nemyslitelná. V průběhu této relativně rychlé rekonstrukční fáze to byli hlavně muži jako Tino Walz a vedoucí stavebního oddělení Bavorské správy zámků Rudolf Esterer. kteří společně se spolkem „Přátelé rezidence\" (\"Freunde der Residenz\") umožnili poškozené budovy zabezpečit pomocí provizorních střech a rychle započali s dalšími opravami.\n\nUskutečnily se také velké dobročinné akce. Například Bavorský rozhlas (\"Bayerischer Rundfunk\") přispěl na rekonstrukci milionovým darem, avšak za podmínky, že v rezidenci bude postavena nová koncertní síň jako náhrada za rovněž zničený Odeon, ve kterém nyní (po jeho obnově) sídlí Bavorské ministerstvo vnitra (\"Bayerisches Innenministerium\"). Byla obětována bývalá a neodvolatelně zničená velká trůnní síň (\"Großer Thronsaal\"). Na jejím místě se dnes nachází nový koncertní Herkulův sál (\"Neuer Herkulessaal\") postavený architektem Estererem ve stylu monumentálního neoklasicismu. Původní slavnostní sál rezidence (\"Herkulessaal)\" v patře pro dvorní dámy z roku 1600 byl ve druhé světové válce zničen a po obnově byl přejmenován na \"Max-Joseph Saal\", aby se zabránilo záměně s novým Herkulovým sálem. Kromě toho byly ztraceny fresky dvorního kostela Všech svatých (\"Allerheiligen-Hofkirche\"), dále nádherná výzdoba papežských místností (\"Päpstliche Zimmer\"), strop Zlatého sálu (\"Goldener Saal\") od Balthasara Ableithnera, obytné místnosti Ludvíka II a zbývající klasicistické sály v budově \"Festsaalbau\" včetně velkolepého schodiště (\"Prunktreppe\") naproti konírně (\"Marstall\").\n\nPo válce následovala stavba nového divadla (\"Neues Residenztheater\"), místo původního divadla (\"Cuvilliés-Theater\"), které bylo nově umístěno do lékárenského patra rezidence. Zastavěna byla také východní strana rezidence, kdysi zdobená záhony s růžemi. Mezi konírnou (\"Marstall\") postavenou architektem Klenzem a dvorním kostelem Všech svatých (\"Allerheiligen-Hofkirche\"), jehož obnova začala až v roce 1972, jsou nyní budovy pro hydraulické systémy bavorského Národního divadla a španělského kulturního institutu. Fontánu (\"Kronprinz-Rupprecht-Brunnen\") mezi rezidencí a budovou konírny \"Marstall\", (bývalou dvorní jízdárnou), vytvořil v roce 1961 sochař Bernhard Bleeker.\n\nDnes se slavnostní sály používají k pořádání recepcí a koncertů. Kromě toho se v rezidenci nachází \"Residenzmuzeum\", další muzea a úřady. Od roku 1972 sídlí ve druhém nadzemním podlaží královské budovy (\"Königsbau\") Bavorská akademie výtvarných umění (\"Bayerische Akademie der Schönen Künste\"). Bavorská akademie věd (\"Bayerische Akademie der Wissenschaften\") sídlí ve východním křídle budovy slavnostních sálů (\"Festsaalbau\"), zatímco Německá akademie inženýrských věd (\"Deutsche Akademie der Technikwissenschaften\") sídlí v jejím západním křídle.\n\nV roce 1985 byly podle písemných pramenů znovu postaveny dvě slavnostní místnosti ze 17. století, ztracené od roku 1799, \"Kaisersaal\" a \"Vierschimmelsaal.\" Vybaveny byly zachovanými obrazy a koberci. V rezidenci se dodnes pracuje. Naposledy bylo až do roku 2008 rozsáhle restaurováno více než padesátileté divadlo Cuvilliés. Kromě toho byl nádvořní foyer (\"Foyerhof)\" vybaven prosklenou střechou a další práce se prováděly také v zadních místnostech královské budovy \"Königsbau\". Žluté schodiště (\"Gelbe Treppe)\" od architekta Klenzeho bylo restaurováno v letech 2016 až 2019. Byl to kdysi hlavní vchod do královských apartmánů v královské budově \"Königsbau\".\n\nPrvní zahrada byla postavena v roce 1530 na místě pozdějšího náměstí Marstallplatz jižně od \"Neuveste\". Historie dvorní zahrady Královské rezidence na dnešním místě severně od budovy slavnostních sálů (\"Festsaalbau\") začala v roce 1560. Za vévody Albrechta V. byla severně od starší zahrady z počátku 16. století založena nová renesanční zahrada se zahradním pavilonem (\"Lusthaus\"), který se však nezachoval. V letech 1613-1617 Maximilian I. tento zahradní komplex rozšířil do dnešní rozlohy. Od té doby se uprostřed dvorní zahrady (\"Hofgarten\") nachází kruhový pavilon bohyně Diany (\"Dianatempel\"), který vytvořil Heinrich Schön starší (1615). Na něm je kopie bronzové sochy Bavarie, kterou vytvořil Hubert Gerhard.\n\n\n\n\n"}
{"id": "1567069", "url": "https://cs.wikipedia.org/wiki?curid=1567069", "title": "Korax ze Syrakús", "text": "Korax ze Syrakús\n\nKorax ze Syrakús (Κόραξ ο Συρακούσιος) byl zakladatel antické rétoriky, který žil pravděpodobně na Sicílii přibližně v 5. století př. n. l.. Byl představitelem demokratického zřízení nastoleného po svržení tyrana Thrasybúla. Založil první řečnickou školu a napsal první příručku rétoriky.\n\nJe uváděno, že prvními profesionálními rétory byli Korax a Teisias. Legenda o nich vypráví, že Tisias byl Koraxovým žákem v právnickém umění, zůstal mu dlužen za školné a byl pohnán před soud. Tam uspěl s argumentem, že pokud prohraje, znamená to, že Koraxovy rady byly bezcenné. Podle jiných výkladů však nešlo o dvě osoby, ale Korax (řecky „havran“) byla Teisiova přezdívka. \n\nJeho žákem byl také sofista Gorgiás z Leontín.\n\nPostava čarodějnice Sycorax v Shakespearově \"Bouři\" je podle jedné teorie inspirována Koraxem.\n"}
{"id": "1567071", "url": "https://cs.wikipedia.org/wiki?curid=1567071", "title": "Alice Brusewitz", "text": "Alice Brusewitz\n\nAlice Brusewitz (roz. Palmer asi 1855 – asi 1922) byla novozélandská komerční fotografka.\n\nKolem roku 1887 se Brusewitz vdala za fotografa Henryho Elise Leopolda Brusewitze, který se narodil ve Švédsku a emigroval na Nový Zéland. Pár žil v Nelsonu a provozoval tam fotografickou firmu. Oba také fotografie vystavovali, například u příležitosti otevření galerie Suter Art Gallery v roce 1899. \n\n"}
{"id": "1567072", "url": "https://cs.wikipedia.org/wiki?curid=1567072", "title": "ASB Classic 2020 – mužská čtyřhra", "text": "ASB Classic 2020 – mužská čtyřhra\n\nMužská čtyřhra ASB Classic 2020 probíhala okolo poloviny ledna 2020. Do deblové soutěže aucklandského tenisového turnaje hraného na tvrdém povrchu nastoupilo šestnáct dvojic. Obhájcem titulu byl japonsko-německý pár Ben McLachlan a Jan-Lennard Struff. Němec Struff se rozhodl do turnaje nezasáhnout.\n\nVítězem se stal nenasazený britsko-japonský pár Luke Bambridge a Ben McLachlan, který ve finále zdolal novozélandsko-rakouskou dvojici Marcus Daniell a Philipp Oswald po dvousetovém průběhu 7–6 a 6–3. Oba šampioni si do žebříčku ATP připsali 250 bodů a získali premiérovou společnou trofej. Vylepšili tak své maximum z účasti ve vídeňském finále Erste Bank Open 2019. Bambridge vybojoval třetí deblový titul na okruhu ATP Tour a pro obhajujícího McLachlana to bylo páté takové turnajové vítězství.\n\n"}
{"id": "1567074", "url": "https://cs.wikipedia.org/wiki?curid=1567074", "title": "Monika Tintěrová", "text": "Monika Tintěrová\n\nMonika Tintěrová je současnou hebraistkou, překladatelkou, lektorkou hebrejštiny (Lauderovy školy, herečkou i výbornou poetičkou. V současnosti působí nejvíce na FF ZČU a jako studentka DAMU. Souběžně připravuje k vydání svoji básnickou sbírku s názvem Ukrajuju kousek chleba.\n\nMonika Tintěrová se narodila v Moravské Třebové. Základní školu absolvovala v Moravské Chrastové, následovalo brněnské Gymnázium na Slovanském náměstí, odkud pokračovala na Univerzitu Karlovu v Praze.\n\nSvůj bakalářský titul získala v oboru hebraistiky. Bakalářská práce této vzrůstající ikony nesla název \"Gijur. Stát Izrael a náboženská konverze k judaismu.\" \n\nMagisterský titul obdržela ve stejném oboru a navíc také v oboru Blízkovýchodní studia. Její diplomová práce se tentokrát orientovala na literární oblast s označením \"Formování izraelské národní identity v básnické tvorbě Natana Altermana.\" \n\nZapojila se i na Západočeské univerzitě v Plzni na filozofické fakultě blízkovýchodních studií a ukončila ji diplomovou prací \"Hebrejská poezie jako výraz protestu ve Státě Izrael.\" Podklady pro tuto práci sbírala v Jeruzalémě při studijním pobytu.\n\n\"\"Moje kořeny jsou na Moravě, avšak boty mám ze svých toulek už dost prošlapané. Ráda hladím kočičí hřbety, piji černočernou kávu a chodím městem a lesem. Došla jsem až do Jeruzaléma, kde jsem začala hrát divadlo.\"\" Monika Titěrová\n\nZřejmě díky těmto životním náhodám a předchozímu studiu se Monika Tintěrová začala více věnovat i divadelní kariéře a autorské tvorbě, převážně poezii. Věnuje se ale i psaní povídek – paralelně s básnickou prvotinou připravuje i povídkový debut Tůně.\n\nByla přijata na DAMU, Dramatická umění v oboru Herectví se zaměřením na autorskou tvorbu a pedagogiku, kde v současné době studuje.  Herectví se věnovala od dětství (ochotnický soubor TotAm), poté ve studentském spolku na UK, až jej začala studovat na The Hebrew University of Jerusalem, kde v performativní skupině Teatron Merchav ukončila svůj devítiměsíční izraelský pobyt autorskou performance Living room – exploring of an intimacy. \n\nV současné době je součástí projektu Divadle utlačovaných, které v současnosti reprízuje v brněnském  BuranTeatru. \n\nPsaní neznamená pouze vytváření, ale také překlady básní z hebrejštiny a psaní článků (převážně s divadelní nebo hebraistickou tematikou). Poezii se věnuje asi od útlého dětství. Nejvíce ji k tvorbě motivuje každodenní podivování se životu a vyrovnávání se s jeho poznáváním a nevyhýbá se žádnému tématu. \n\nV současnosti autorka píše a zveřejňuje své básně nejen na internetu (naposledy na stránkách Nedělní chvilky poezie Karla Škrabala) a na autorských čteních, ale chystá i vydání básnické sbírky s názvem Ukrajuju kousek chleba.\n\n[online]. Copyright © Karel Škrabal. [cit. 19.02.2020]. Dostupné z: <nowiki>https://www.nedelnichvilkapoezie.cz/2019/06/monika-tinterova-stary-pani-maji-v.html</nowiki>"}
{"id": "1567075", "url": "https://cs.wikipedia.org/wiki?curid=1567075", "title": "Charles P. Browne", "text": "Charles P. Browne\n\nCharles Pelham Browne (1840 – 25. května 1916) byl významný fotograf v okrese Gisborne na Novém Zélandu, který působil v letech 1876 až 1901. Mnoho příkladů jeho práce je ve sbírkách muzea Tairāwhiti. \n\nCharles Pelham Browne se narodil asi roku 1840 v Anglii, reg. prosinec 1840 (jako Charles Pelham Brown), pokřtěný 4. června 1842 Mellor, Derbyshire, Anglie. \n\nBrowne založil fotografický podnik v Gisborne v roce 1876 poté, co strávil nějaký čas v Temži a Aucklandu.\n\nDne 20. září 1878 se oženil s Catherinou Rebeccou Morse, ale neměli spolu žádné děti.\n\nV roce 1895 se připojil k Lodge Abercorn u Gisborne, a zůstal členem až do své smrti 25. května 1916.\n\nBrowneova práce spočívala hlavně ve studiových portrétech. V komentářích z místních novin bylo vysoce hodnoceno kolorování olejovými barvami a jeho fotografie na smaltovaném a glazovaném povrchu.\n\nRoku 1883 Browne jeho firma nesla název Gisborne Photographic Studio. V roce 1891 bylo jeho studio na Gladstone Road, které Gisborne rozšířil na větší kapacitu.\n\nO Catherine Browneové se vědělo, že se svým mužem spolupracuje na fotografických expedicích a ve studiu.\n\nBrowne prodal v roce 1901 svůj obchod Benjaminu Shatfordovi Coxovi.\n"}
{"id": "1567079", "url": "https://cs.wikipedia.org/wiki?curid=1567079", "title": "Hemální oblouk", "text": "Hemální oblouk\n\nHemální oblouk (angl. také „chevron“) je kostěný oblouk na spodní (ventrální) straně ocasních obratlů některých živočichů, například vyhynulých druhohorních dinosaurů a jiných plazů nebo také savců (klokanů, kapustňáků, ad.). Účelem tohoto kostěného výrůstku je ochránit zranitelné části ocasní páteře, zejména cévy a nervové dráhy. Velmi dobře vyvinuté jsou hemální oblouky na kostrách některých sauropodních dinosaurů, například u rodu \"Diplodocus\".\n"}
{"id": "1567080", "url": "https://cs.wikipedia.org/wiki?curid=1567080", "title": "Vladislav Surkov", "text": "Vladislav Surkov\n\nVladislav Jurjevič Surkov (, 21. září 1964, Solncevo, Lipecká oblast, Rusko) je ruský politik a bývalý vlivný poradce ruského prezidenta Vladimira Putina, který měl na starosti například záležitosti Ukrajiny nebo budování tzv. konceptu řízené demokracie. V nejvyšších patrech ruské politiky se pohyboval s přestávkami od roku 1999 až do roku 2020. \n\nNarodil se pod jménem Aslambek Dudajev čečenskému otci a ruské matce v Solncevu v Lipecké oblasti, nicméně podle některých zdrojů se narodil na severním Kavkazu. Po rozvodu rodičů absolvoval dva semestry na Vysoké škole kovoprůmyslové v Rjazaňské oblasti, pak vykonal vojenskou službu v Maďarsku.\n\nPosléze přesídlil do Moskvy, tři roky studoval divadelní režii na Moskevském státním institutu kultury, zabýval se bojovými uměními‎ a koncem osmdesátých let byl krátce bodyguardem Michaila Chodorkovského. Následně působil jako Chodorkovského stratég pro oblast public relations a zabezpečoval pro něj reklamní kampaň na jeho banku. Působil v jeho bance Menatep a později přešel do banky Alfa Bank dalšího ruského magnáta Michaila Fridmana. Ve Státní dumě prosadil několik zákonů podporujících Chodorkovského a Fridmanovo podnikání a jednalo se také o Surkovově vstupu do Chodorkovského ropné společnosti Jukos. Na začátku devadesátých let byl Surkov již považován za jednoho z nejlepších ruských odborníků na PR.\n\nKoncem devadesátých let získal diplom z ekonomie na Mezinárodní univerzitě v Moskvě. V roce 1998 se stal náměstkem ředitele televize ORT podnikatele Borise Berezovského a v roce 1999 se stal součástí prezidentské administrativy Borise Jelcina – najdřív jako asistent šéfa jeho kanceláře Alexandra Vološina, posléze jako zástupce vedoucího kanceláře. V těchto pozicích se podílel například na zajištění neúspěšnosti Jelcinova odvolání a na výsledku hnutí Jedinstvo (předchůdce strany Jednotné Rusko) ve volbách v roce 1999.\n\nV období let 2000–2008 byl hlavním politickým stratégem ruského prezidenta Vladimira Putina. V této době kromě jiného vytvořil systém komplexní kontroly ruských televizních stanic, angažoval se ve straně Jednotné Rusko a podílel se na vytvoření některých nových politických stran – například Rodina (Vlast) pod vedením Sergeje Glazjeva a Dmitrije Rogozina a Správná věc podnikatele Michaila Prochorova. Surkov inicioval rovněž vznik mládežnického hnutí Naši, podporujícího politiku Vladimira Putina.\n\nV prezidentských službách zůstal i po nástupu Dmitrije Medveděva do funkce v roce 2008. V roce 2011 se stal místopředsedou ruské vlády pověřeným modernizací a inovací; podle někteých zdrojů měla tato změna souvis s protivládními protesty po volbách v roce 2011. Na svou funkci vicepremiéra rezignoval v květnu 2013, a to po vyšetřování údajné zpronevěry financí v souvislosti s budováním technologického parku Skolkovo – ačkoli souvis kauzy s jeho odstoupením nebyl potvrzen.\n\nV září 2013 se stal opětovně Putinovým poradcem pro oblasti Gruzie a jejích separatistických regionů Abcházie a Jižní Osetie. Postupně si vybudoval pověst šéfideologa a jakési „šedé eminence“ Putinova mocenského aparátu s přezdívkami „šedý kardinál“ nebo „Putinův Rasputin“, který má být rovněž autorem některých aspektů tzv. putinismu, a to včetně razantní proměny ruských médií a vytvoření koncepcí řízené demokracie (zachování demokratických voleb, v nichž předurčená politická strana soutěží s nereálnou, uměle vytvořenou opozicí) a vytvoření Novoruska na východní Ukrajině; podle některých zdrojů lze Surkova považovat za nástupce sovětského ideologa Michaila Andrejeviče Suslova. Později mu byla svěřena i agenda vztahů s Ukrajinou. Putin jej z postu svého poradce odvolal v únoru 2020.\n\nK jeho zájmům patří konceptuální umění, poezie (zejména Allen Ginsberg) a gangsta rap (zejména Tupac Shakur). Je údajným autorem románového bestselleru \"Téměř nula\", vydaného pod pseudonymem v roku 2009, v němž autor satiricky popisuje dobové Rusko. Surkov také napsal několik písňových textů pro ruskou rockovou skupinu Agata Kristi.\n"}
{"id": "1567081", "url": "https://cs.wikipedia.org/wiki?curid=1567081", "title": "Tabatinga", "text": "Tabatinga\n\nTabatinga je město a obec v brazilském státě Amazonas. Nachází se 1100 km západně od Manausu na řece Solimões. Obec má rozlohu 3 225 km² a žije v ní okolo 60 000 obyvatel. Část obyvatel tvoří domorodí Tikunové. Město je obklopeno tropickým pralesem.\n\nV roce 1766 zde bylo založeno pohraniční opevnění pod názvem Forte de São Francisco Xavier de Tabatinga. Název tabatinga znamená v jazyce tupí „bílá hlína“. Město vzniklo v roce 1866 a v roce 1981 se stalo střediskem obce. Hlavním zaměstnavatelem je armáda, rozvíjí se turistický ruch, místní zemědělci pěstují převážně banány a maniok. Do Tabatingy nevede silnice a je přístupná pouze lodí nebo letadlem. \n\nTabatinga se nachází v regionu Tres Fronteras spolu s kolumbijským městem Leticia a peruánským Santa Rosa de Yavarí. Oblast je proslulá pašováním drog. \n"}
{"id": "1567083", "url": "https://cs.wikipedia.org/wiki?curid=1567083", "title": "Stupendemys", "text": "Stupendemys\n\nStupendemys („ohromná želva“) je rod dávno vyhynulé obří miocénní želvy, formálně popsané v roce 1976 paleontologem R. C. Woodem. V současnosti jsou rozlišovány dva druhy tohoto rodu, typový \"S. geographicus\", známý z Venezuely a Kolumbie a dále \"S. souzai\", objevený v Brazílii.\n\nS krunýřem o délce až 3,5 metru a odhadovanou hmotností kolem 1145 kilogramů je \"S. geographicus\" jednou z největších známých želv v dějinách života na Zemi. Jedinou prokazatelně větší želvou byl nejspíš pozdně křídový severoamerický druh \"Archelon ischyros\". Tato mořská želva dosahovala celkové délky těla až 5 metrů a odhadované hmotnosti kolem 2200 kg. Jeden z dosud největších a nejkompletněji dochovaných exemplářů byl formálně popsán ve studii, která vyšla v únoru roku 2020.\n\nPredátory těchto obřích želv mohli být gigantičtí miocénní kajmani rodu \"Purussaurus\", vyskytující se ve stejném životním prostředí. Svědčí o tom také objev zkamenělého zubu krokodýla, zaklesnutý do jednoho fosilního krunýře. Purussauři dosahovali hmotnosti až kolem 8 tun, mohli tedy udolat i takto velkou želvu.\n\n\n"}
{"id": "1567085", "url": "https://cs.wikipedia.org/wiki?curid=1567085", "title": "Daphne Koller", "text": "Daphne Koller\n\nDaphne Koller (* 27. srpna 1968) je izraelsko-americká vědkyně působící na Katedře počítačové vědy Stanfordovy univerzity. Je spoluzakladatelkou vzdělávací platformy Coursera. Hlavní oblastí jejího výzkumu je umělá inteligence a její využití v biomedicíně.\n\nV roce 1985, ve svých 17 letech, získala bakalářský titul na Hebrejské univerzitě v Jeruzalémě a o rok později, v roce 1986, na té samé univerzitě magisterský titul. V roce 1993 dokončila na Stanfordově univerzitě doktorské studium.\n\nV letech 1993–1995 se věnovala postdoktorskému výzkumu na Kalifornské univerzitě v Berkeley. V roce 1995 začala působit na tamní Katedře počítačových věd. V roce 2011 byla zvolena členkou National Academy of Engineering a v roce 2014 Americké akademie umění a věd.\n\nV roce 2012 spoluzaložila vzdělávací platformu Coursera. Týdeník \"Newsweek\" ji zařadil mezi 10 nejdůležitějších lidí roku 2010, časopis \"Time\" mezi 100 nejvlivnějších lidí roku 2012 a časopis \"Fast Company\" mezi nejvíce kreativní osobnosti roku 2014.\n"}
{"id": "1567086", "url": "https://cs.wikipedia.org/wiki?curid=1567086", "title": "Lípa velkolistá v Jindřichovickém zámeckém parku", "text": "Lípa velkolistá v Jindřichovickém zámeckém parku\n\nLípa velkolistá v Jindřichovickém zámeckém parku je památný strom u zámku v Jindřichovicích u Malonic. Lípa velkolistá (\"Tilia platyphyllos Scop.\") roste v parku v blízkosti rybníčku v nadmořské výšce 563 m, její stáří je odhadováno na 260 let, výška stromu je 25 m, výška koruny 22 m, šířka koruny 13 m a obvod kmen 400 cm (měřeno 2012). Po celé délce kmene se nachází otevřená dutina. Strom je chráněn od 20. ledna 2006 jako krajinná dominanta.\n\n"}
{"id": "1567095", "url": "https://cs.wikipedia.org/wiki?curid=1567095", "title": "Junkers A 50", "text": "Junkers A 50\n\nJunkers A 50 Junior byl jednomotorový, dvoumístný celokovový lehký letoun, jehož první let se uskutečnil 13. února 1929. Letoun navrhl Hermann Pohlmann (1894–1991) z německé společnosti Junkers & Co (Junkers Flugzeug- und Motorenwerke AG, Dessau). Byl to první celokovový sportovní letoun.\n\nA 50, původně vyvinutý pod označením EF31, byl primárně určen pro sportovní letectví, výcvik a akrobacii, ale mohl být také používán pro leteckou turistiku. Pokud na palubě nebyl žádný cestující, bylo by možné uvolněné sedadlo uzavřít krytem. \n\nPo prvním letu v únoru 1929 byly v průběhu roku vyrobeny čtyři prototypy pro testování různých motorů a podvozků, mj. byly zkoušeny motory Junkers David (47 kW), Anzani (37 kW) a Walter Vega (59 kW). Továrna Junkers předpokládala, že vyrobí až 5000 těchto lidových letadel (Volksflugzeug). I proto typ označila jako A 50. Vyrobeno však bylo \"jen\" 69 letounů, protože letadlo s cenou asi 16 200 říšských marek bylo poměrně drahé a navíc od října 1929 došlo k velké hospodářské krizi, která podstatně omezila kupní potenciál. Rozhodně to nebylo levné a cenově dostupné sportovní letadlo pro lidové masy.\n\nProdáno bylo pouze 50 strojů z celkem 69 vyrobených. S těmito letadly létali soukromí piloti mimo Německa také ve Finsku, Portugalsku, Švédsku, Švýcarsku, ve Velké Británii a mimo Evropu v Japonsku, Jižní Africe, v Brazílii, Bolívii, Paraguayi a Austrálii atd. Některé stroje byly využívány leteckými společnostmi, např. v Brazílii to bylo společností VARIG. Ale jelikož byla kapacita pouze pro jednoho cestujícího, hlavní využití bylo v přepravě pošty a menších balíčků. Letouny potom sloužily v Brazílii jako školní letadla až do roku 1944, kdy byly vyřazeny ze služby. Německá Deutsche Luft Hansa měla v provozu 12 letounů A 50.\nJednalo se o jednomotorový dvoumístný dolnoplošník s oválným průřezem trupu a duralovým vlnitým plechem. Měl stejnou moderní celokovovou konstrukci pokrytou vlnitým plechem stejně, jak bylo typické pro větší, dopravní letadla Junkers. Počínaje variantou A50be byla křídla sklopná. Bylo mu vytýkáno, že u tak malého letounu tato celokovová konstrukční metoda nevyhovuje zcela, neboť i přes použití v podstatě slabých plechů (0,2-0,35 mm) byl letoun poměrně těžký, pomalý a měl malou užitečnou nosnost. Výhodou ovšem zůstávala skvělá ovladatelnost stroje, jakož i odolnost vůči vlivům povětrnosti.\n\nKřídlo bylo trojdílné, vnitřní obdélníková část spojena pevně s trupem, vnější lichoběžníkové části se snižovaným profilem. Konstrukce, provedená z duralových trubek, byla tvořena čtyřmi podélníky, spojené trojúhelníkovou trubkovou konstrukcí. Vnější tvar profilu bez žeber byl tvořen přímo krytem z vlnitého duralového plechu tloušťky 0,25-0,3 mm. Stejně byla provedena dlouhá nevyvážená balanční křidélka. Vnější nástavce nosné plochy křídla byly připojeny na střední část matkami, jimiž byly spojeny jednotlivé podélníky, a zvláštním kováním na přední hraně, které dovolovalo otočení a sklopení křídel.\n\nTrup byl štíhlý, průřezu oválného, končil vzadu svislou hranou. Byl snýtován z duralového plechu tloušťky 0,3 mm, neměl vnitřní konstrukce vyjma několika přepážek, které pouze udržovaly tvar průřezu. Pouze lože křídel a lože motoru byly spojeny trubkovou konstrukcí. Dvoučlenná posádka, sedící v tandemu v oddělených otevřených kokpitech využívala zdvojené řízení, zdvojené palubní přístroje Askania, jakož i navigační přístroje pro let v mlze a v noci. Prostor pro zavazadla umístěn v trupu před pilotem.\n\nKormidla a vodící plochy byly provedeny stejně jako křídla. Výšková stabilizační plocha byla průběžná, úhel náběhu byl měnitelný na zemi. Kormidla byla uložena na kuličkových ložiscích, směrovka řízena lany, výškové kormidlo táhlem. Podvozek byl bez průběžné osy svařen z ocelových trubek o rozchodu kol 1,8 m, kola rozměru 85X610 byla opatřena brzdami. Vnější vzpěra byla odpérována tlačenými gumovými prstenci, stejně jako zadní, ocelová ostruha.\n\nNejčastěji byl letoun osazen vzduchem chlazeným hvězdicovým pětiválcem Armstrong-Siddeley „Genet“ o výkonu 85-88 k anebo Siemens SH-13a se stejným výkonem. Dvě benzinové nádržky o celkové kapacitě 95 l byly uloženy ve střední části křídla po stranách trupu. Palivo bylo dopravováno k motoru membránovou pumpou AČ nebo pístovou pumpou Junkers Juma. Mimo to byla v klenutí trupu před cestujícím nouzová spádová nádržka o obsahu 12,5 litrů, do níž se čerpal benzin z hlavních nádržek ruční pumpičkou. Olejová nádržka na 12,5 litrů byla umístěna za motorem před protipožární přepážkou. Motor byl startován spouštěčem Bosch-Éclipse.\n\nLetadla si především pořizovali soukromí piloti z více než 11 zemí. Továrna letoun pro propagaci nasazovala do různých sportovních soutěží. Do soutěže turistických letadel Challenge International de Tourisme 1929 továrna přihlásila 4 letouny s motory Genet o výkonu 59 kW/80 k (st. č. D4-D7). Waldemar Roeder na letounu Junkers A50be (st. č. D5, D-1683) obsadil 11. místo a další letoun pilotován Kneerem skončil na 17. místě (st. č. D4). O rok později v této soutěži Alfred Gothe na A 50ci (st. č. E2, D-1863) obsadil 27. místo a Waldemar Roeder na A 50ce (st. č. A8, D-1862) skončil na 29. místě.\n\nTyp A 50 ustanovil v roce 1930 řadu světových rekordů FAI. V plovákové verzi a s motorem Armstrong Siddeley Genet s výkonem 59 kW bylo za dva týdny dosaženo těchto výkonů:\n\n\nV srpnu 1930 byla Marga von Etzdorf první ženou, která letěla sama z Berlína do Tokia na svém žlutém Junkers Junioru. Letadlo bylo vybaveno přídavnými palivovými nádržemi a díky dostatku paliva mohlo uletět bez přerušení vzdálenost 1500 km. V roce 1932 s dalším letadlem (OH-ABB) vykonal pilot Väinö Bremer let z Helsinek do jihoafrického Kapského města a poté zpět do Dessau v Německu. V roce 1933 Bremer s tímto letounem podnikl cestu kolem světa, byť oceány \"překonával\" na lodi.\n\nNa letounech Junkers A 50 Junior byly zaznamenány i mimořádné události. Letoun společnosti brazilské Varig s imatrikulací P-BAAE z neznámých příčin 25. dubna 1931 v Porto Alegre havaroval. Při nouzovém přistání letadlo havarovalo a bylo zničeno. Pilot zahynul, druhý člen posádky byl vážně zraněn. Japonský letoun J-BENB havaroval 6. července 1931 na ostrově Hokkaidō při pokusu o přelet z Tokia do Los Angeles. Pilot se zachránil, letadlo se potopilo v zátoce v provincii Nemuro. Pilot Szent-Istvány Dezső při výcvikovém letu nad jezerem Balaton poblíž Siófoku havaroval s letounem HA-JAA. Letoun pokřtěný „Tisza“ havaroval za neznámých okolností a pilot zahynul. Pilot Hermann Röder letěl 4. června 1937 z Dessau do Berlína, když letadlo za neznámých okolností v Braniborsku havarovalo. Pilot zahynul.\n\nPoslední \"evropské\" letadlo A50 létalo ve Finsku do 60. let 20. století.\n\n\nJeden letoun s imatrikulací D-2054 je vystaven v Německém muzeu v Mnichově, který byl původně používán jako cvičné letadlo v „Deutsche Verkehrsflug“ v Norimberku. Letoun byl v roce 1933 prodán do Švýcarska a létal tam až do roku 1950, především jako turistický letoun. \n\nDalší letoun byl od roku 1976 v odletové hale terminálu 2 letiště Helsinky-Vantaa (HEL/EFHK). Väinö Bremer toto letadlo vlastnil od počátku 30. let. Letoun byl v roce 1939 \"vyvlastněn\" pro použití letectvem během války. Bremer používal OH-ABB do konce 50. let. Po smrti kpt. Bremera při letecké nehodě bylo letadlo prodáno do Dánska a z Dánska do Švédska. V roce 1967 ho získala finská letecká asociace (Suomen Ilmailuliitto). V roce 2018 byl vystavený letoun vrácen do finského Leteckého muzea (Suomen Ilmailumuseo) k renovaci. \n\nTřetí letadlo bylo vyvezeno do Austrálie (VH-UCC, výr. č. 3517) v roce 1936 a po obnovení imatrikulace v roce 1959 (VH-MRR) létalo až do 90. let. Začátkem roku 2009 bylo toto A50 přepraveno do Německa do technologického muzea „Hugo Junkers“ v Dessau, kde čeká na restaurování. Je zapůjčeno od soukromého sběratele.\n\nData pro A50 be podle\n\n\n\n\n\n"}
{"id": "1567096", "url": "https://cs.wikipedia.org/wiki?curid=1567096", "title": "Carmína", "text": "Carmína\n\nCarmína je dětský pěvecký sbor z Českých Budějovic. Sdružuje děti ze základních, středních a vysokých škol z Českých Budějovic a okolí ve věku od 4 do 24 let. V současné době má 7 oddělení, ve kterých zpívá více jak 250 dětí. Působí pod hlavičkou ZŠ a MŠ J. Š. Baara.\n\nK největším úspěchům Carmíny patří ocenění Grand Prix ze III. Mezinárodní soutěže talentů 2019 v Berlíně, Grand Prix z XIV. Mezinárodního festivalu hudby a umění 2019  v Paříži, 1. místo z XVII. Mezinárodního mládežnického festivalu umělecké tvořivosti “Země je náš společný domov” 2019 v Jekatěrinburgu, Laureát Grand Prix X. ročníku mezinárodní soutěže a festivalu umělecké kreativity 2018 v Estonsku Švédsku, Finsku a Grand Prix z Mezinárodního soutěžního festivalu Queen Choral Festival 2014 v Itálii.\n\nCarmína spolupracuje se statutárním městem České Budějovice, Jihočeským krajem, Jihočeským muzeem, Jihočeskou filharmonií, Jihočeskou televizí.\n\nVystupuje s osobnostmi vážné i populární scény: s Jaroslavem Svěceným, Pavlem Šporclem, Helenou Vondráčkovou, Petrem Kolářem, Pavlem Hronem.\n\nSbor pracuje pod vedením sbormistryně Mgr. Jitky Šimkové, na klavír doprovází koncertní klavírista Sergey Perepeliatnyk.\n"}
{"id": "1567102", "url": "https://cs.wikipedia.org/wiki?curid=1567102", "title": "Ali Wong", "text": "Ali Wong\n\nAlexandra Wong (* 19. dubna 1982) je americká stand-up komička, herečka a spisovatelka.\n"}
{"id": "1567109", "url": "https://cs.wikipedia.org/wiki?curid=1567109", "title": "Kostel svatého Václava (Bukovník)", "text": "Kostel svatého Václava (Bukovník)\n\nKostel svatého Václava je pozdně románský kostel v šumavském podhůří v Bukovníku. Poprvé je, podle pamětní knihy obce, připomínán v roce 1240. Stojí v nadmořské výšce 615 metrů. Přístupný je příležitostně.\n\nObec Bukovník se nachází východně od Sušice v okrese Klatovy v Plzeňském kraji. \n\nKostel byl vybudován vladykou Dobeczem (Dobiášem – Tobiášem) z Bukovníka, který je jmenován v listině Přemysla Otakara II. z roku 1251 (farní kronika kostela). Ten si zároveň při kostele vystavěl své sídlo – tvrz, kterou propojil s věží kostela pavlačí na tribunu (kruchtu), takže zděný kostel mohl být v době ohrožení dřevěné tvrze útočištěm jejích obyvatel. Nejstarší částí stavby je jižní portál \"(obr. č. 10\"), polokruhovitá apsida s konchou a dvojité okénko na severní straně (\"obr. č. 5\"). Farním kostelem se stal v roce 1360. V průběhu dalšího staletí byl několikrát upraven a rozšířen. Nyní má kostel pozdně barokní úpravu exteriérů i interiérů. Je obklopený hřbitovem. \n\nVýchodně od kostela stojí bývalá fara, v pozdně barokní podobě, s hospodářským zázemím. Je v soukromém vlastnictví. \n\nPůvodně kostel románský, později upravovaný, přesto se zachovalo několik míst, které připomínají dobu jeho vzniku, tedy druhou polovinu 12. století. Kostel byl původně vystavěn z lomového kamene jako jednolodní stavba téměř čtvercového tvaru, k níž byl připojen obdélníkový presbytář a odsazená apsida \"(obr. č. 10).\" V jihozápadním rohu se nachází mohutná čtvercová věž. Dobu jeho založení připomíná výrazně řešený vstupní portál při jižní stěně stavby \"(obr. č. 10).\" Jedná se o mohutné žulové ostění vsazené do zdiva. Tímto vstupem se dostáváme do obdélného jednolodí. Na východě je loď otevřena širokým, půlkruhově ukončeným vítězným obloukem, který dělí loď od presbytáře. \n\nV roce 1690 byl upraven v barokním slohu, rozšířen o nový presbytář a kapli nejprve zasvěcenou svatému Josefu, později změněnou na kapli Panny Marie. Dalšími úpravami kostel prošel v 18. století, přibyla barokní okna lodi a přistavěna varhanní kruchta a jižní předsíň. Z té doby pochází i většina vnitřního zařízení. \n\nHřbitov byl umístěn původně na poli mimo obec, u kostela byl založen později a pozůstatky zesnulých byly na něj přeneseny. \n\n\n"}
{"id": "1567110", "url": "https://cs.wikipedia.org/wiki?curid=1567110", "title": "Milánské žebrování", "text": "Milánské žebrování\n\nMilánské žebrování\nje vazba zátažných oboulícních pletenin, která se tvoří vzájemným provázáním tří řádků pleteniny.\n\nPletenina se dá zhotovit\n\nVazba vzniká ve třířádkovém cyklu (viz nákres vpravo):\n\nNa 1. řádku pracují všechny jehly válce i talíře (resp. předního a zadního lůžka na plochých strojích)\n\n2. řádek se toří jen jehlami válce (resp. předního lůžka)\n\n3. řádek se tvoří jen jehlami talíře (resp. zadního lůžka)\n\nOčka 2. a 3. řádku vytvářejí na obou stranách pleteniny jemné příčné žebrování.\n\n"}
{"id": "1567118", "url": "https://cs.wikipedia.org/wiki?curid=1567118", "title": "Čestmír Kodrle", "text": "Čestmír Kodrle\n\nČestmír Kodrle (* 15. října 1949) je bývalý český hokejový útočník. \n\nV československé lize hrál za CHZ Litvínov. Odehrál 4 ligové sezóny, nastoupil ve 152 ligových utkáních, dal 52 gólů a měl 50 asistenci. V nižších soutěžích hrál za Slovan Ústí nad Labem.\n\n"}
{"id": "1567127", "url": "https://cs.wikipedia.org/wiki?curid=1567127", "title": "Nikolaj Alexandrovič Menšutkin", "text": "Nikolaj Alexandrovič Menšutkin\n\nNikolaj Alexandrovič Menšutkin (rusky \"Николай Александрович Меншуткин\") byl ruský chemik. Byl jedním ze zakladatelů Ruské chemické společnosti a v roce 1869 přečetl na schůzi společnosti v zastoupení Dmitrije Ivanoviče Mendělejeva zprávu o objevu periodického zákona. \n\nNikolaj Menšutkin se narodil 24.října 1842 v Petrohradu jako syn obchodníka. V roce 1857 absolvoval gymnázium, ale pro nesplnění požadavků na věk nastoupil ke studiu na Petrohradské universitě až v roce 1858. Studoval na fakultě fyziky a matematiky. V roce 1861, pro účast na nepokojích studentů, vyvolaných vyhlášením Rolnické reformy, byl téměř ze studia vyloučen. Nakonec v roce 1862 získal magisterský titul. V těchto letech se začal zajímat o chemii, kterou na Universitě vyučoval mladý Dmitrij Ivanovič Mendělejev. Po získání teoretických základů odejel do ciziny za účelem získání praktických zkušeností.\n\nV letech 1864-1865 studoval u Adolpha Streckera v Tübingenu, Charlese Wurtze na universitě v Paříži a u Hermanna Kolbeho na universitě v Marburgu. Mezitím se situace na Petrohradské universitě uklidnila a Menšutkin zde po návratu obhájil disertační práci, kde mu oponenty byli Alexandr Butlerov a Dmitrij Mendělejev. Tématem práce byla „\"neschopnost záměny atomem kovu u jednoho ze tří atomů vodíku v molekule kyseliny fosforité\"“, která vyvolala potřebu používání strukturních vzorců v anorganické chemii.\n\nVýzkum Nikolaje Menšutkina byl věnován především chemické kinetice. Objevil závislost rychlosti reakce na zředění i typu rozpouštědla. V roce 1890 objevil reakci terciárních aminů s alkylhalogenidy za vzniku kvartérních amoniových solí, která je známa pod názvem Menšutkinova reakce. Spolu s Mendělejevem byl členem komise pro vývoj bezdýmného střelného prachu.\n\nJe autorem první ruské učebnice analytické chemie, která byla přeložena do němčiny a angličtiny a která byla v 16. vydání vytisknuta ještě v roce 1931. Napsal první ruskou publikaci o dějinách chemie. Za výzkum v oblasti chemické kinetiky obdržel v roce 1904 Lomonosovovu cenu. \n\nNikolaj Menšutkin studoval matematiku a fyziku, k chemii ho přivedly až populární přednášky mladého Mendělejeva, který dokázal zaplnit posluchárny do posledního místa. V šedesátých letech 19.století neměli chemici v Rusku vlastní organizaci ani prostory a setkávali se v soukromých bytech. Ke změně došlo až v roce 1868, kdy z popudu Nikolaje Zinina, Dmitrije Mendělejeva a Nikolaje Menšutkina vznikla Ruská chemická společnost. Od počátku patřil mezi nejužitečnější členy této společnosti Nikolaj Menšutkin. Stal se jednatelem společnosti a po celou dobu svého plodného života zajišťoval její administrativu. O důvěře, kterou získal mezi ostatními členy svědčí nejlépe fakt, že ho jako svého zástupce na prvním jednání společnosti pověřil Dmitrij Ivanovič Mendělejev, přečtením zprávy o objevu periodické závislosti chování prvků na jejich atomové hmotnosti. Byl to právě Menšutkin, kdo veřejnost seznámil s jedním z nejdůležitějších objevů v historii vědy.\n\nRozsah Mendělejevovy působnosti byl obrovský, od chemie přes zemědělství po konstrukci ledoborce. V Menšutkinovi měl vždy pohotového a svědomitého zástupce pro věci chemie. Na mnohých zahraničních cestách se Menšutkin objevuje po boku Mendělejeva a objevuje se i na známých fotografiích. Na poslední cestě však nemohl svého učitele doprovodit, zemřel tři dny po jeho smrti, v den jeho slavného pohřbu.\n\n"}
{"id": "1567129", "url": "https://cs.wikipedia.org/wiki?curid=1567129", "title": "Menšutkinova reakce", "text": "Menšutkinova reakce\n\nMenšutkinova reakce je chemická reakce mezi terciálními aminy a alkylhalogenidy za vzniku kvartérních amoniových solí. Reakci v roce 1890 objevil a popsal ruský chemik Nikolaj Menšutkin (1842–1907). Reakce probíhá v polárních rozpouštědlech (etylalkohol, acetonitril) podle následujícího schematu: \n\nReakce patří do skupiny nukleofilních substitucí a ochota k reakci je v nepřímé úměře s elektronegativitou halogenu. Menšutkinova reakce je stále využívána pro přípravu kvartérních amoniových solí (KAS), které se používají jako změkčovadla tkanin, inhibitory růstu, antibakteriální prostředky či katalyzátory fázového přenosu pro realizaci reakcí látek v navzájem nemísitelných roztocích. Posledním případem je například trietylbenzylamoniumchlorid (TEBA), připravený podle následujícího schematu z trietylaminu a chlorbenzenu. \n\n"}
{"id": "1567139", "url": "https://cs.wikipedia.org/wiki?curid=1567139", "title": "Seznam kulturních památek v Meziměstí", "text": "Seznam kulturních památek v Meziměstí\n\n"}
{"id": "1567145", "url": "https://cs.wikipedia.org/wiki?curid=1567145", "title": "Seznam kulturních památek v Teplicích nad Metují", "text": "Seznam kulturních památek v Teplicích nad Metují\n\n"}
{"id": "1567147", "url": "https://cs.wikipedia.org/wiki?curid=1567147", "title": "Cestovní kancelář Metal", "text": "Cestovní kancelář Metal\n\n= Cestovní kancelář Metal =\n\nCestovní kancelář Metal je česká cestovní kancelář nabízející poznávací zájezdy, pobytové zájezdy a wellness pobyty. Kancelář byla založena v roce 2014 v Brně Alexandrem Coufalíkem. Sloganem kanceláře je „\"Pomáháme lidem dobít baterky\"\".\n\nCestovní kancelář Metal nabízí poznávací a pobytové zájezdy a wellness pobyty po celé Evropě. Ve svém počátku se CK Metal zaměřovala pouze na poznávací zájezdy do Francie, postupem času se do nabídky CK Metal přidaly další země, například Itálie, Bulharsko, Baltstké státy nebo země Beneluxu. Kancelář nabízí poznávací a pobytové zájezdy po evropských městech i přírodních památkách a zájezdy na konkrétní kulturní události, například karneval v Benátkách. \n\nCK Metal vznikla v roce 2014 jako rodinná firma. V roce 2018, tedy čtyři roky po svém vzniku, prošla cestovní kancelář rozsáhlou proměnou, při které získala například nové logo a webové stránky. Díky spolupráci s marketingovou společností Better vzrostly meziroční tržby CK Metal o 103%. Za tuto proměnu marketingové strategie cestovní kanceláře získaly CK Metal a společnost Better třetí místo v mezinárodní soutěži Internet Effectivness Awards v kategorii cestovní ruch. V konkurenčním prostředí cestovního ruchu tak CK Metal získala stabilní pozici mezi poskytovateli poznávacích a pobytových zájezdů a wellness pobytů.\n"}
{"id": "1567150", "url": "https://cs.wikipedia.org/wiki?curid=1567150", "title": "Slon trpasličí", "text": "Slon trpasličí\n\nSlon trpasličí (loxodonta pumilio) je druh slona, jemuž chybí důkladnější pozorování, důkazy a také DNA vzorky. Zoologové jej proto prozatím neuznávají.\n\nV roce 1906 popsal Theophil Noack (1840–1918) malého, asi 120 cm vysokého slona, jehož věk byl odhadnut na 6 let. Navrhnul pro něj vědecký název \"Elephas africanus pumilio\". Slon byl přivezen do Evropy v roce 1905 z tehdejšího Francouzského Konga.\n"}
{"id": "1567152", "url": "https://cs.wikipedia.org/wiki?curid=1567152", "title": "Yulara", "text": "Yulara\n\nYulara je město v Austrálii, na jihu Severního teritoria. Nachází se hluboko v australském vnitrozemí, v pouštní oblasti zvané \"outback\". Jen 18 kilometrů po silnici se nachází pískovcový monolit Uluru (Ayers Rock), jeden z nejvýznamnějších turistických cílů v celé Austrálii. Asi 55 kilometrů je vzdálena Kata Tjuta, skupina 36 skalních vrcholů. Většina obyvatel města pracuje v turistickém ruchu, ve městě se nachází několik hotelů a kempů, supermarket, pošta nebo banka.\n\nNejbližší větší město je Alice Springs, vzdálené 428 kilometrů (asi 5 hodin autem). Hlavní město Severního teritoria, Darwin, je vzdáleno 1 421 kilometrů.\n\nV roce 2016 zde žilo 1 099 obyvatel, Aboridžinci (Austrálci) tvoří 14, 2% populace.\n\nNázev \"Yulara\" pochází z austrálského jazyka Západní pouště, a v překladu do češtiny znamená \"plačící.\"\n\nPůvodní obyvatelé Austrálie, Aboridžinci, žili v oblasti Yulary již před mnoha tisíci lety, nedaleké Uluru pro ně bylo velmi důležitým náboženským místem. V roce 1942 bylo nedaleko Yulary založeno malá letiště. Město samotné se ale začalo stavět až v 70. letech 20. století a bylo otevřeno v roce 1984, jako turistický resort pro turisty, co chtějí navštívit nedaleké Uluru.\n\nNedaleko města se nachází letiště Ayers Rock (AYQ), nazývané též \"Connellan Airport\". Jedná se o vnitrostátní letiště, odkud se dá letět do některých větších australských měst, jako Melbourne, Sydney nebo Alice Springs.\n\nZ Yulary jezdí turistické autobusy k Uluru. Dopravu po městě zajišťuje okružní linka autobusu, která jezdí každých 20 minut, jízdné je zdarma.\n"}
{"id": "1567153", "url": "https://cs.wikipedia.org/wiki?curid=1567153", "title": "Tinospora", "text": "Tinospora\n\nTinospora (\"Tinospora\") je rod rostlin z čeledi lunoplodovité (\"Menispermaceae\"). Jsou to dřevnaté liány se střídavými srdčitými listy s dlanitou žilnatinou. Květy jsou zelenavé a nenápadné. Plodem je peckovice. Rod zahrnuje asi 32 druhů a je rozšířen v tropech Starého světa. Tinospory obsahují širokou paletu biologicky aktivních látek včetně alkaloidů a glykosidů. Nejznámější je tinospora srdčitá, která je široce využívána zejména v asijské medicíně. Některé druhy slouží v Asii k přípravě šípových jedů.\n\nTinospory jsou stálezelené nebo opadavé dřevnaté liány s poněkud sukulentními stonky a bez úponků. Často mají vzdušné kořeny. Některé druhy mají dřevnatou stonkovou hlízu (kaudex).\nListy jsou řapíkaté, srdčité nebo příležitostně střelovité či hrálovité, s dlanitou žilnatinou, většinou celistvé a celokrajné, řidčeji na okraji zubaté nebo trojlaločné. Na rubu čepele mohou být v paždí žilek domatia nebo žláznatá políčka. Květy jsou drobné a nenápadné, jednopohlavné, jednotlivé nebo v svazečcích, hroznech, vrcholících či latách. Květenství jsou buď úžlabní nebo vyrůstají na starších bezlistých stoncích. Okvětí je drobné, složené ze 6 kališních lístků ve dvou kruzích a většinou 6 (řidčeji 3) korunních lístků s nehetnatou bází a často s podvinutým okrajem. V samčích květech je 6 většinou volných tyčinek. Samičí květy mívají drobnější okvětí a obsahují 3 volné pestíčky a 6 sterilních staminodií. Čnělka je krátká a tlustá, zakončená zahnutou bliznou. Plodem je peckovice. Plody vyrůstají v souplodích po 1 až 3 na krátkých válcovitých stopkách (karpoforech) a skládajících plodenství.\nPlody mají podkovovitou pecku obsahující jedno půlměsíčité semeno.\n\nRod tinospora zahrnuje asi 32 až 39 druhů. Je rozšířen v tropech Starého světa. Areál zahrnuje téměř celou subsaharskou Afriku včetně Madagaskaru, Arábii, tropickou Asii od Indického subkontinentu přes jižní Čínu, Indočínu a jihovýchodní Asii po západní Tichomoří a severní a severovýchodní Austrálii. Není zastoupen v Jihoafrické republice.\nZ celkového počtu 32 druhů připadá 7 na tropickou Afriku, 2 na Madagaskar a 23 na oblast Asie, Austrálie a Tichomoří. Z Číny je uváděno 6 druhů, z toho 3 endemické.\n\nNa listech tinospor se v Asii živí housenky pohledného babočkovitého motýla \"Parthenos sylvia\" a různých druhů můr, zejména osenic rodu \"Eudocima\".\nV tropické Asii jsou též hostitelem housenek osenice \"Eudocima phalonia\", která je významným škůdcem ovocných plodin, zejména citrusů a longanu. Dospělé můry plody napichují a živí se vytékající šťávou, což vede k hnilobě a znehodnocení ovoce. V Indočíně jsou tinospory typickou složkou sekundární vegetace po vymýcení primárních lesních porostů, což přispívá k přemnožení těchto škůdců. K rošíření rostlin přispívá i jejich snadná regenerace z bezlistých kusů stonku, ponechaných na místě po kácení.\n\nTinospory obsahují širokou paletu biologicky aktivních obsahových látek. Po biochemické stránce je nejprozkoumanějším druhem tinospora srdčitá. V rostlině byla zjištěna řada alkaloidů (berberin, cholin, tembetarin, magnoflorin, tinosporin, palmetin, isokolumbin, jatrorrhizin aj.), glykosidů, diterpenoidních laktonů (furanolakton, tinosporon, tinosporidy, jateorin, kolumbin aj.) a steroidů, také seskviterpenoidy (tinocordifolin), fenolické sloučeniny, alifatické uhlovodíky a polysacharidy.\n\nRod \"Tinospora\" je v rámci čeledi \"Menispermaceae\" řazen do podčeledi \"Chasmantheroideae\" a tribu \"Burasaieae\". V roce 2016 byla uveřejněna fylogenetická studie tribu \"Burasaieae\", prokazující, že rod \"Tinospora\" je v klasickém pojetí parafyletický a skládá se ze 3 samostatných vývojových větví, promísených větvemi jiných rodů daného tribu. Proto byly dva čínské druhy (\"T. dentata\", \"T. sagittata\") přeřazeny do nového rodu \"Paratinospora\" a pro africký druh \"Tinospora caffra\" byl revitalizován rod \"Hyalosepalum\". Podrobný fylogenetický průzkum dalších afrických druhů a komplexní vymezení rodu \"Hyalosepalum\" však dosud nebyly provedeny. Uvedené změny nejsou dosud ve světových botanických checklistech reflektovány.\n\n\nTinospory mají význam zejména jako léčivé rostliny. Stonek tinospory srdčité je součástí ájurvédických preparátů k léčení celkové slabosti, dyspepsie, horeček a onemocnění močových cest.\nSilně hořké hlízovité kořeny \"Tinospora sagittata\" jsou v tradiční čínské medicíně používány při léčbě kašle a jiných neduhů horních cest dýchacích. Stonky a listy druhů \"Tinospora crispa\" a \"T. sinensis\" jsou v lidové medicíně Číny a Indočíny používány jako protizánětlivý, protimalarický a antibakteriální prostředek.\nV tropické Asii je druh \"Tinospora crispa\" používán podobně jako některé jiné rostliny z čeledi lunoplodovité (jahodníčky, \"Coscinium fenestratum\") k přípravě šípových jedů, známých jako \"ipos\" a podobných jihoamerickému kurare.\nAfrický druh \"Tinospora caffra\" s výraznou dřevnatou hlízou (kaudexem) je občas pěstován ve sbírkách sukulentních rostlin. V českých botanických zahradách se tinospory téměř nepěstují. Druh \"Tinospora tenera\" je uváděn ze sbírek Pražské botanické zahrady v Tróji.\n\n\n \n"}
{"id": "1567173", "url": "https://cs.wikipedia.org/wiki?curid=1567173", "title": "Skupina javorů klenů v Jindřichovickém zámeckém parku", "text": "Skupina javorů klenů v Jindřichovickém zámeckém parku\n\nSkupina javorů klenů v Jindřichovickém zámeckém parku je skupina památných stromů u zámku v Jindřichovicích u Maloniic. Pět javorů klenů (\"Acer pseudoplatanus L.\") roste v nadmořské výšce 563 m, koruny dosahují výšky 32, 32, 32, 29, 27 m, obvody kmenů 335, 372, 402, 242, 260 cm (měřeno 2012). Skupina stromů je chráněna od 20. ledna 2006 jako krajinná dominanta.\n\n"}
{"id": "1567175", "url": "https://cs.wikipedia.org/wiki?curid=1567175", "title": "Chan-jang (Wu-chan)", "text": "Chan-jang (Wu-chan)\n\nMěstský obvod Chan-jang () je městský obvod ve Wu-chanu, hlavním městě provincie Chu-pej v Čínské lidové republice. Má rozlohu přes 108 čtverečních kilometrů a k roku 2016 měl přes 648 tisíc obyvatel.\n\nChan-jang leží v jihozápadní části městského jádra. Jeho východní hranici vymezuje levý břeh Jang-c’-ťiangu (za řekou leží Wu-čchang a Chung-šan), jeho severní hranici pravý břeh Chan-ťiangu (za řekou leží Čchiao-kchou a Tung-si-chu).\n\nJméno je složeninou označující „jangovou“ stranu Chan-ťiangu. Do roku 1927 se jednalo o samostatné město, pak jeho sloučením s Wu-čchangem a Chan-kchou vznikl Wu-chan.\n"}
{"id": "1567179", "url": "https://cs.wikipedia.org/wiki?curid=1567179", "title": "Colossosauria", "text": "Colossosauria\n\nColossosauria („Kolosální ještěři“) byl klad velkých až obřích sauropodních dinosaurů ze skupiny Lithostrotia (vývojově vyspělých titanosaurních sauropodů), kteří žili v období svrchní křídy (stupeň cenoman až maastricht), asi před 102 až 66 miliony let. Většina jejich druhů je známá z území dnešní argentinské Patagonie, ale také z jiných kontinentů.\n\nTento klad byl stanoven v roce 2019 v popisné studii paleontologa Bernarda G. Rigy a jeho kolegů. Jedná se o vývojově vyspělé zástupce titanosaurů často obřích rozměrů. Do této skupiny patří i gigantické rody \"Argentinosaurus\", \"Puertasaurus\", \"Notocolossus\" nebo \"Patagotitan\". Tito obří sauropodi zřejmě přesahovali hmotnost 50 tun a byli tak největšími známými suchozemskými tvory všech dob.\n\n\n\n"}
{"id": "1567183", "url": "https://cs.wikipedia.org/wiki?curid=1567183", "title": "Natalija Tobiasová", "text": "Natalija Tobiasová\n\nNatalija Viktorivna Tobiasová (ukrajinsky Наталія Вікторівна Тобіас, rodným jménem Sydorenková (Сидоренко), * 22. listopadu 1980 Serov, Sovětský svaz) je bývalá běžkyně z Ukrajiny, která se specializovala na 1500 metrů. Její osobní rekordy jsou 4:01,78 minut na 1500 metrů, 2:02,31 minut na 800 metrů a 8:51,32 minut na 3000 metrů. \n\n\n \n"}
{"id": "1567188", "url": "https://cs.wikipedia.org/wiki?curid=1567188", "title": "Laimutė Baikauskaitė", "text": "Laimutė Baikauskaitė\n\nLaimutė Baikauskaitė (* 10. června 1956 Gaideliai) je bývalá běžkyně na střední tratě, která reprezentovala Sovětský svaz a později Litvu. Startovala hlavně na 1500 metrů a v roce 1988 získala olympijskou stříbrnou medaili.\n\n"}
{"id": "1567189", "url": "https://cs.wikipedia.org/wiki?curid=1567189", "title": "Kotmanová", "text": "Kotmanová\n\nKotmanová je obec v okrese Lučenec v Banskobystrickém kraji na Slovensku. Leží v údolí v jihozápadní části Revúcké vrchoviny přibližně 21 km severně od okresního města. Žije zde  obyvatel.\n\nPrvní písemná zmínka o obci pochází z roku 1393. V katastru obce na Pohanském hradě je hradiště Kyjatické kultury z pozdní doby bronzové. V centru obce se nachází zvonice, lidová zděná stavba na půdorysu čtverce.\n\n"}
{"id": "1567193", "url": "https://cs.wikipedia.org/wiki?curid=1567193", "title": "Joey Logano", "text": "Joey Logano\n\nJoseph Thomas Logano (* 24. května 1990 Middletown) je profesionální americký automobilový závodník. Působí v americké závodní sérii NASCAR, kde od sezóny 2013 jezdí pro tým Penske s Fordem č. 22. Dříve jezdil pro tým Joe Gibbs Racing s Toyotou č. 20. Logano je šampionem nejprestižnější série NASCAR Cup Series z roku 2018. V roce 2008 získal první výhru v sérii Xfinity, a stal se tak držitelem rekordu nejmladšího jezdce, který kdy vyhrál v této kategorii závod, a to ve věku 18 let a 21 dní. V další sezóně se mu to samé povedlo v Cup Series ve věku 19 let a 35 dní. Joey je také vítězem nejprestižnějšího závodu NASCAR-Daytony 500 z roku 2015.\n"}
{"id": "1567194", "url": "https://cs.wikipedia.org/wiki?curid=1567194", "title": "Bankovní půjčka", "text": "Bankovní půjčka\n\nBankovní půjčka je základním úvěrovým produktem poskytovaným bankami klientům, kteří si podají žádost o zápůjčku finančních prostředků. Pro tuto variantu zápůjček banky obvykle vyžadují doklad o pravidelných příjmech žadatele a výpis z rejstříku dlužníků bez jediného záznamu. Na druhou stranu však žadatelé ve srovnání s nebankovními půjčkami získávají na bankovní půjčku obvykle nižší úrokovou sazbu a také výhodnější RPSN (roční procentní sazbu nákladů).\n\nBankovní půjčky mohou nabídnout široké spektrum variant. Žadatelé o půjčku finančních prostředků od bankovních institucí očekávají obvykle vyšší částky v řádech statisíců až miliónů korun. Mezi ty nejčastěji využívané produkty patří:\n\n\nBankovní instituce v případě žádosti o půjčku obvykle postupují striktně v souladu s novelou zákona o spotřebitelském úvěru ze dne 1. 12. 2016, která výrazně zpřísnila podmínky pro poskytování půjček bankami i nebankovními institucemi, které musí podrobně prověřit finanční situaci žadatele a také jeho schopnost půjčku splácet. Banky ve srovnání s nebankovními poskytovateli půjček postupují v rámci prověřování žadatele velice detailně a získat od nich půjčku je tak mnohem složitější.\n\nK tomu, aby mohly banky prověřit bonitu žadatele o půjčku, vyžadují obvykle tyto dokumenty:\n\n\nNutností je také prokázání se alespoň dvěma doklady totožnosti. Ve většině případů plně postačuje občanský průkaz a k němu například řidičský průkaz, rodný list, cestovní pas nebo průkazka zdravotní pojišťovny. Doklad o nepřítomnosti v rejstříku dlužníků obvykle není potřeba, banky si bezdlužnost žadatele ověří samy.\n"}
{"id": "1567197", "url": "https://cs.wikipedia.org/wiki?curid=1567197", "title": "Paola Pigniová", "text": "Paola Pigniová\n\nPaola Pigniová (* 30. prosince 1945 Milán) je bývalá atletka z Itálie, která startovala hlavně na středních vzdálenostech. 2. července 1969 v Miláně vytvořila světový rekord na 1500 m časem 4:12,4. Na této trati také obsadila třetí místo na mistrovství Evropy v atletice 1969 i na Letních olympijských hrách 1972. Získala tři zlaté medaile na mistrovství světa v přespolním běhu v letech 1970 (ještě pod názvem „mezinárodní mistrovství“), 1973 a 1974. Vyhrála 1500 m na univerziádě 1973 a 800 m a 1500 m na středomořských hrách 1973. Devatenáctkrát se stala mistryní Itálie na tratích od 400 m do 3000 m a v přespolním běhu. Byla členkou klubu SNIA Milán. Vystudovala Instituto superiore di educazione fisica, angažovala se v Italské socialistické straně. Provdala se za svého trenéra Bruna Cacchiho, s nímž má dvě děti.\n\nV roce 2016 získala hvězdu na Chodníku slávy italského sportu v Římě.\n\n\n"}
{"id": "1567198", "url": "https://cs.wikipedia.org/wiki?curid=1567198", "title": "Josef Brož (kartograf)", "text": "Josef Brož (kartograf)\n\nJosef Brož (1. srpna 1844, Libeň – 27. listopadu 1930, Praha) byl český pedagog a kartograf.\n\nPocházel z rodiny dřevorytce, ale stal se učitelem, kterým byl od roku 1875 až do roku 1910, tj. do odchodu do výslužby na závěr svého působení ředitele školy u sv. Štěpána v Praze.\n\nVýtvarný talent nicméně využil v bohatém kartografickém díle. Vytvořil celou řadu plánů Prahy včetně \"Monumentálního plánu král. hl. m. Prahy a sousedních obcí\" v měřítku 1:5000 z roku 1885. Zpracoval ale také mapu Moravy s plánem Brna (1881), školní atlasy, různé historické mapy apod.\n\nPsal také články do časopisů \"Zlatá Praha\", \"Zeměpisný sborník\" a věnoval se také kaligrafii.\n\nByl ženatý a měl čtyři syny.\n\n"}
{"id": "1567200", "url": "https://cs.wikipedia.org/wiki?curid=1567200", "title": "Buddleja incana", "text": "Buddleja incana\n\nBuddleja incana je druh keře nebo stromu z rodu komule, čeleď krtičníkovité, který je domovem v Andách. Latinské druhové jméno \"„incana“\" znamená „šedá“, nemá nic společného s Inky.\n\nJde o 4 – 15 m vysoký dvoudomý strom či keř, jehož kmen může mít u základny až 50  cm v průřezu. Borka je hnědavá a rozbrázděná, větve jsou téměř čtverhranné, plstnaté díky množství trichomů, a vytvářejí kulatou korunu. Kožovité listy jsou spíš protáhlé, 7 – 21 cm dlouhé a 1 – 5 cm široké. Svrchní strana jemně vroubkované čepele má hladkou pokožku bez chlupů, jež bývá často svraskalá či puchýřnatá, spodní strana je pokryta bílými nebo žlutavými chloupky. 8 – 20 cm velké, hroznovité květenství je tvořeno latami s 15 až 40 žlutými až oranžovými květy se zvonkovitým, zvenku plstnatým kalichem. Okvětní lístky jsou 3 – 4 mm dlouhé.\n\n\"Buddleja incana\" roste v Bolívii, Peru, Ekvádoru a v Kolumbii. Vyskytuje se na dnech kaňonů, kde roste podél vodních toků v nadmořských výškách 2700 až 4500 m.\n\nObyvatelé And používali tuto komuli k různým účelům. Její odvar jim sloužil jako lék proti bolesti zubů, jako diuretikum nebo při gynekologických obtížích. Sušené květy se prodávají pod názvem \"„Flor blanca“\". Využívala se též k barvení látek, k vaření nebo jako užitková dřevina. Pevné a tvrdé dřevo se používalo jako stavební, ale také v řezbářství k výrobě ozdobných i užitkových předmětů (misky, lžíce ap.).\n\n"}
{"id": "1567208", "url": "https://cs.wikipedia.org/wiki?curid=1567208", "title": "Trenéři AC Milán", "text": "Trenéři AC Milán\n\nNíže jsou trenéři AC Milán italského fotbalového klubu.\n\nNa trenérskou lavičku mezi roky 1899 a 2020 usedlo celkem 61 trenérů, čtyři z nich bylo s dodatečnou funkcí technického ředitele a další čtyři nejprve s výhradní rolí trenéra a následně s technickým ředitelem. Prvním trenérem v historii klubu byl Herbert Kilpin, kapitán a zakladatel klubu. Herbert Kilpin zůstal ve vedení až do roku 1906, kdy byl nahrazen Angelonim. První profesionální trenér byl najat v roce 1922. Byl jim Rakušan Ferdi Oppenheim, který byl také prvním zahraničním trenérem v historii Aklubu.\n\nNejúspěšnějším a dlouhodobým trenérem \"Rossoneri\" je Nereo Rocco, který trénoval ve 4 různých obdobích: od roku 1961 do roku 1963, od roku 1967 do roku 1972 a konečně jako technický ředitel od roku 1972 do roku 1974, od roku 1975 do roku 1976 a v roce 1977. Celkem odtrénoval 459 zápasů ve 13 sezónách (9 kompletních a dalších 4 neúplné). Během svého řízení získal AC Milan 10 trofejí: 2x titul (1961/62, 1967/68), 3x domácí pohár (1971/72, 1972/73, 1976/77), 2x pohár PMEZ (1962/63, 1968/69), 2x pohár PVP (1967/68, 1972/73) a 1x Interkontinentální pohár (1969). Klub AC Milán byl prvním italským klubem, který vyhrál pohár PMEZ.\n\nDalším trenérem, který psal historii \"Rossoneri\" byl Arrigo Sacchi. \"Il Mago di Fusignano\" jak byla jeho přezdívka vedl klub celkem 5 sezon (v letech 1987 až 1991) a jedné neúplné v roce 1997. Získal pro klub 8 trofejí: x titul (1987/88), 2x pohár PMEZ (1988/89, 1989/90), 2x Interkontinentální pohár (1989, 1990), 2x Evropský superpohár (1989, 1990) a 1x domácí superpohár (1988). Díky němu byl kvalita fotbalu velmi vysoká a díky průzkumu z roku 2007 britského magazínu \"World Soccer\" se stal nejlepším klubovým týmem všech dob a čtvrtý celkově ve speciální klasifikaci, kde jej překonali pouze národní týmy ( Brazílie 1970, Nizozemsko 1974 a Maďarsko 1953-1954) .\n\nPo odchodu Sacchiho převzal klub v roce 1991 bývalý fotbalista \"Rossoneri\" a pak trenér Primavera (Juniorka) Fabio Capello. Za 5 sezón získal 9 trofejí: 4x titul (1991/92, 1992/93, 1993/94, 1995/96), 1x LM (1993/94), 1x Evropský superpohár (1994 a 3x domácí superpohár (1992, 1993, 1994). Za jeho vedení se klubu začalo přezdívat \"neporazitelný\" díky rekordu neporazitelnosti v lize (58 zápasů).\n\nDalší úspěšný trenér působil v klubu v letech 2001 až 2009. Byl jím opět bývalí fotbalista \"Rossoneri\" Carlo Ancelotti. A stal se jediným člověkem co získal s klubem vítězství v LM jako hráč (1988/89, 1989/90) i jako trenér (2002/03, 2006/07). Dále získal i 1x titul (2003/04), 1x domácí pohár (2002/03), 1x domácí superpohár (2004), 2x Evropský superpohár (2003, 2007) a 1x Mistrovství světa klubů (2007).\n\n25 hráčů kteří nastoupili v dresu \"Rossoneri\" se posadilo na trenérskou lavičku AC Milán, jsou to tito v chronologickém pořadí: Daniel Angeloni, Giannino Camperio, Guido Moda, József Banas, Giuseppe SantAgostino, Arrigo Morselli, Ettore Puricelli, Paolo Todeschini, Nils Liedholm, Arturo Silvestri, Cesare Maldini, Giovanni Trapattoni, Paolo Barison, Massimo Giacomini, Luigi Radice, Francesco Zagatti, Fabio Capello, Giorgio Morini, Mauro Tassotti, Carlo Ancelotti , Leonardo, Clarence Seedorf, Filippo Inzaghi, Cristian Brocchi a Gennaro Gattuso. K nim jsou přidány Herbert Kilpin a Gunnar Gren, kteří byli současně hráčem a trenérem.\n\nNíže je uveden seznam trenérů od založení klubu a vítězství uvedených trofejích.\n\nAktualizováno k 17. února 2020 zahrnující všechny oficiální zápasy.\n\n"}
{"id": "1567215", "url": "https://cs.wikipedia.org/wiki?curid=1567215", "title": "Mona Malmová", "text": "Mona Malmová\n\nMona Malmová, nepřechýleně Mona Malm (rozená Mona Kristina Ericsson; * 24. ledna 1935) je švédská filmová, divadelní a televizní herečka. V roce 1990 byla vyznamenána švédskou královskou medailí Litteris et Artibus. V roce 2010 získala za celoživotní dílo pro film, divadlo a televizi cenu Čestný Zlatohlávek.\n\nNarodila se v roce 1935, jejím rodiči byli \"Harald Ericsson\" a \"Inez Malmbergová\". Jejím manželem se v roce 1954 stal švédský architekt \"Lars Wahlman\", s kterým žila až do jeho smrti v roce 2018. Má s ním dvě děti, syna a dceru. Rovněž tatínek a dědeček jejího manžela (\"Jan Wahlman\" a \"Lars Israel Wahlman\") byli architekti.\n\nSvou kariéru zahájila v roce 1957 v Královském dramatickém divadle (švédsky \"Kungliga Dramatiska Teatern\", anglicky \"Royal Dramatic Theatre\"). V letech 1961–1963 byla členkou Stockholmského městského divadla (\"Stockholms stadsteater\"), po studií pedagogiky se vrátila dodědečeksouboru \"Královského dramatického divadla\". Za svou dlouhou kariéru hrála ve více než 60 filmech (mezi režiséry těchto filmů patřili Ingmar Bergman a Bo Widerberg) a ve více než 20 televizních pořadech a seriálech. Četné divadelní role vytvořila především v Královském dramatickém divadle a ve \"Stockholms stadsteater\", dále v \"Maximteatern\" (soukromé divadlo ve Stockholmu) a \"Nöjesteatern\" (dříve \"Nya teatern\", divadlo v Malmö).\n\n\n\n\n"}
{"id": "1567217", "url": "https://cs.wikipedia.org/wiki?curid=1567217", "title": "Litteris et Artibus", "text": "Litteris et Artibus\n\nLitteris et Artibus je švédská královská medaile. Vyznamenání zřídil v roce 1853 Karel XV., který v té době byl korunním princem (vládl v letech 1859–1872). Vyznamenání je udělováno lidem, kteří se významně zasloužili o rozvoje kultury, především hudby, dramatického umění a literatury.. Na lícové straně medaile je vždy portrét právě vládnoucího švédského panovníka, zatímco rubová strana obsahuje latinský nápis „Litteris et artibus“ („literatuře a umění“)\n\nMezi vyznamenané patří např. režiséři a režisérky Bo Widerberg, Jan Troell nebo Pernilla Augustová, herečky a herci Greta Garbo, Bibi Anderssonová, Mona Malmová, Ingvar Hirdwall nebo Sven Wollter, zpěvák a skladatel Björn Ulvaeus ze skupiny ABBA nebo zpěvačka Marie Fredrikssonová ze skupiny Roxette, spisovatelka Astrid Lindgrenová, spisovatel Henning Mankell a mnoho dalších významných osobností švédského uměleckého a kulturního života.\n\n\n\n"}
{"id": "1567221", "url": "https://cs.wikipedia.org/wiki?curid=1567221", "title": "Setkání Hanáků", "text": "Setkání Hanáků\n\nPutovní folklorní festival krojů, tanců, písní, tradic a řemesel regionu Haná probíhá každý rok od září 2010. Vznikl z podnětu tehdejšího hejtmana Martina Tesaříka a dnes se akce řadí mezi nejvýznamnější národopisné události v Olomouckém kraji. Divákům festival nabízí pestrý program pódiových vystoupení folklorních souborů, cimbálových muzik a dechových hudeb z Hané, požehnání v místním kostele, stánky s tradičními řemesly, krojovou poradnu, průvod stovek krojovaných účastníků, ale také koncerty a taneční pořady nejlepších profesionálních souborů z ČR i zahraničí (Jiří Pavlica & Hradišťan, BROLN - Brněnský rozhlasový orchestr lidových nástrojů, Folklórny súbor Urpín z Banské Bystrice, ad.). Díky podpoře Olomouckého kraje je vstup na všechy pořady festivalu zdarma. \n\nAkci pořádá Hanácký folklorní spolek každoročně v termínu 28. září.\n\nVíce než pět stovek hanáckých krojů se v neděli sešlo ve Velké Bystřici na historicky prvním Setkání Hanáků. Akce, která se konala v rámci dvacátého ročníku Lidového roku, měla své těžiště v novém amfiteátru.\n\nDruhý ročník proběhl v rámci tradiční Jízdy králů v neděli 3. července 2011.\n\nV Tovačově se festival spojil s tradičními Svatováclavskými hody. Na III. Setkání Hanáků se přihlásilo 30 hanáckých spolků z celé Hané a asi 700 jejich členů. Po mši v 9.30 hod. se Hanáci sešli na náměstí u radnice k slavnostnímu předávání hanáckého práva. Z tovačovského náměstí pak prošel krojovaný průvod do zámeckého parku. V odpoledním programu diváci slyšeli hanácké mužské sbory Rovina a Hlahol z Mysločovic, hanáckou rockovou kapelu Stracené ráj a hostující hudební skupinu Fleret. Program byl zakončen slavnostním ohňostrojem a hodovou zábavou.\n\nČtvrté Setkání Hanáků s hejtmanem Olomouckého kraje se uskutečnilo v Prostějově. Akce kvůli počasí neproběhla na náměstí, ale v kulturním domě, kde se představily soubory z celé republiky. Účastníci současně vytvořili český rekord v počtu krojovaných Hanáků shromážděných na jednom místě v jedné chvíli si připíjejících kořalkou.\n\nDo Zábřehu dorazilo 735 lidí v krojích. Akce vyvrcholila na Masarykově náměstí rekonstrukcí hanácké svatby, programem oceněným na MFF Strážnice. Jednotlivé soubory pak tancovaly a vyhrávaly na několika místech po celém městě.\n\nJako méně velkolepá varianta byl pro sudé ročníky festivalu vytvořen formát malého Setkání Hanáků. Přes dvě stovky členů národopisných tanečních a hudebních souborů v hanáckých krojích se představily Olomoučanům na šestém ročníku akce, která nabídla lidové písně v kostele sv. Michala, krojovaný průvod centrem města nebo vystoupení jednotlivých hanáckých souborů.\n\nSoučástí svátečního programu byl farmářský trh, nabídka tradičních rukodělných výrobků a komentované prohlídky expozice o Hané ve Vlastivědném muzeu Olomouc. Speciálním hostem setkání byla návštěva Marie Terezie, v podání herečky Evy Vejmělkové.\n\nV programu nechyběli mladí hanáčtí zpěváčci (účastníci přehlídek O hanáckyho kohóta), které doprovázela cimbálová muzika Záletníci z Velké Bystřice. Jako host vystoupil v závěru pestrého programu valašský soubor písní a tanců Rusava z Bystřice pod Hostýnem, společně s cimbálovou muzikou Bukovinka a dívčím sborem Jaderničky.\n\nBěhem slavnostního zahájení organizátoři slibovali i vzácnou návštěvu. Za zpěvu Hanáckého mužského sboru Rovina z Olomouce přijeli zakladatelé Československa Tomáš Garrigue Masaryk, Edvard Beneš a Milan Rastislav Štefánik. Každý z nich krátce promluvil k přítomným a tak si návštěvníci společně připomněli stoleté výročí vzniku republiky.\n\nPřerovský park Michalov chvíli před polednem nezbarvila pouze květinová výzdoba a počínající podzim, ale především krojované hanácké soubory, které se tu shromáždily, aby vyslechly sváteční požehnání a slavnostně tak zahájily jubilejní, v pořadí desáté putovní Setkání Hanáků. Na pódiu v centru města se pak s úspěchem setkala dechová hudba Moravská Veselka, cimbálová muzika Záletníci s nadějnými zpěváky z celé Hané, národopisné soubory Mánes a Malý Mánes z Prostějova, Maleníček z Lipníka nad Bečvou, Jabloňka z Martinic, Klas z Kralic na Hané, Cholinka z Choliny, Hanácká mozeka Litovel, Dudáci Tryhuci a samozřejmě nechyběl ani domácí folklorní soubor Haná a Trávníček.\n"}
{"id": "1567224", "url": "https://cs.wikipedia.org/wiki?curid=1567224", "title": "Linka Tanvald–Smědava", "text": "Linka Tanvald–Smědava\n\nLinka Tanvald–Smědava bylo spojení veřejné autobusové dopravy v Jizerských horách na severu České republiky v Libereckém kraji. Jeho trasa spojovala město Tanvald, Desnou a následně po silnici číslo II/290 vedla podél vodní nádrže Souš k horské chatě Smědava ležící v katastru obce Bílý Potok. Problematickým se stal úsek trasy kolem vodní nádrže, kde se silnice v zimních měsících z důvodu rizika znečištění nádrže neuklízí, neboť lapoly, jež silnici lemují a jež by případné unikající provozní kapaliny z automobilů zachytily, zamrzají. Ve zbylé části roku tudy smějí jezdit pouze automobily do hmotnosti 3,5 tuny. Proto byla linka zajišťována autobusem na alternativní pohon. Sice se původně zvažoval plyn, nicméně nakonec se zvolilo řešení elektromotoru. Autobus měl kapacitu 29 míst pro cestující, v poměru 16 míst k sezení a 13 k stání, a s ohledem na svou nízkopodlažnost umožňoval i převoz invalidů či dětských kočárků. Jeho pořízení si vyžádalo výdaj ve výši 100 tisíc korun. Provoz zajišťovala společnost ČSAD Liberec a autobus vyjížděl pouze během víkendů. Prvně se tak stalo 3. srpna 2019, kdy autobus řídil Jaroslav Bzdil. Pokud autobus nebyl zcela naplněn, zvládal trasu členitým terénem bez problémů. Pokud by se začal motor přehřívat, musela by být doprava na dvě či tři minuty přerušena, než teplota motoru klesne a může se pokračovat dále.\n\nVe zkušebním provozu byla linka do konce letních školních prázdnin roku 2019, tedy jeden měsíc, a vždy během dne jely postupně tři spoje tam a tři nazpět. Od zahájení provozu se zájem cestujících o spoj v průběhu času zvyšoval, takže se stávalo, že množství čekajících převyšoval kapacitu vozidla a ne všichni tak mohli být obslouženi. Plné naplnění autobusu navíc mělo za následek, že se vozu při cestě na Smědavu během jízdy několikrát přehřál motor a musel proto vyčkat, než jeho teplota klesne, aby mohl pokračovat dále. Přerušování cesty přestávkami kvůli vychladnutí motoru i malá kapacita vozidla zapříčinily při zpětném vyhodnocování provozu linky, že přes její poptávku mezi turisty nebude spojení elektrobusem v dalších letech obnoveno. Představitelé Libereckého kraje, který provoz autobusové linky financoval, by na ní chtěli provozovat vozidla s pohonem na zemní plyn (CNG). Linka by se pak mohla prodloužit, a to na tanvaldské straně až do Harrachova a za Smědavou až do Frýdlantu. Navíc Jaroslav Zeman, starosta Albrechtic v Jizerských horách, v sousedství jejich katastru linka vedla, by navíc rád zřídil u soušské přehrady zastávku, z níž by se turisté pohodlně dostali k torzu Protržené přehrady. Hejnický starosta Jaroslav Demčák navrhoval realizovat provoz linky autobusy se vznětovým motorem, neboť podle něj mohou po silnici kolem přehrady jezdit terénní automobily SUV, jež mají objem svých nádrží obdobný jako autobusy, takže by proto průjezd autobusu nevytvářel zvýšené ekologické riziko znečištění vody v nádrži oproti stávajícímu provozu.\n"}
{"id": "1567238", "url": "https://cs.wikipedia.org/wiki?curid=1567238", "title": "Arthur Breckon", "text": "Arthur Breckon\n\nArthur Ninnis Breckon (24. února 1887 Hamilton – 4. září 1965 Auckland) byl fotožurnalista narozený na Novém Zélandu.\n\nBreckon byl prvním z Nového Zélandu, kdo publikoval v \"časopisu Life Magazine\" svou fotografií ještěrky tuatary.\n\nBreckon začal svou kariéru studiem u H. E. Gaze v roce 1904 a nakonec byl na více než dvacet let jmenován hlavním fotografem \"The Weekly News\" and \"The New Zealand Herald\". Breckonova novinářská fotografie zachytila konflikt a napětí přítomné na počátku 20. století na Novém Zélandu. Nejpozoruhodněji Breckon zachytil policejní útok na Maungapohatu v dubnu 1916. Tato událost skončila tím, že se Rua Kenana a někteří z jeho následovníků dostali před soud za pobuřování. V té době byl jediným přítomným fotografem. \n\nDalším důležitým okamžikem, který Breckon zachytil na fotografiích, byla expedice Douglase Mawsona na subarktické ostrovy Macquarie. Posádce došly zásoby potravin, takže byla vyslána záchranná mise. Tato mise, které byl Breckon součástí, narazila na vlastní potíže, když se jejich přistávací člun převrhl během příboje. Breckon a tým se snažili pohybovat v ledové studené vodě, aby se nakonec dostali k Mawsonovým mužům. Breckonovy fotografie zachytily velkou část přírody na ostrovech. \n\nDalšími čestnými uznáními v Breckonově tvorbě byly jeho fotografie místa ztroskotání SS Wiltshire v oblasti v roce 1922 a obrázky zemětřesení v Napieru.\n\nBreckon také fotografoval první a druhé novozélandské expediční síly před jejich nasazením do války.\n\nDavid Eggleton popisuje: „Breckonova reportáž na místě byla demonstrací fotografie jako formy sociální kontroly, která slouží k izolaci, klasifikaci a dokumentování anomálního chování pro každého.“\n\n"}
{"id": "1567239", "url": "https://cs.wikipedia.org/wiki?curid=1567239", "title": "8. Základní škola Frýdek-Místek", "text": "8. Základní škola Frýdek-Místek\n\n8. Základní škola ve Frýdku-Místku (přezdívaná Osmička) je největší školou ve městě a zároveň nejpočetnější. Škola byla slavnostně otevřena 3. března 1975, roku 2020 slaví 45. výročí založení.\nVyučování na škole začalo již školním rokem 1974–1975. Škola však nebyla ještě úplně dokončena, proto první polovinu roku žáci a učitelé strávili v části budovy tehdy 6. ZDŠ. První část \"Osmičky\" byla otevřena v březnu roku 1975. Do školy tehdy nastoupilo necelých 500 žáků a 16 učitelů. Ve školním roce 1975–1976 byla škola kompletně dodělána a počet žáků se zvýšil na zhruba 850. Prvním ředitelem školy se stal Karel Musil, který funkci zastával až do roku 1988.\n"}
{"id": "1567240", "url": "https://cs.wikipedia.org/wiki?curid=1567240", "title": "Cesta bratří Čapků", "text": "Cesta bratří Čapků\n\nCesta bratří Čapků je turistická cesta spojující Pomezní Boudy s Trutnovem, Jestřebími horami, Malými Svatoňovicemi (rodiště Karla Čapka) a Úpicí. Je značená červeně. Její délka činí 47,5 km a tvoří převýšení 557 m. Trasa vede po dobře upravených cestách. Dobře schůdná v létě i v zimě na běžkách. V seznamu tras Klubu českých turistů nese číslo 0403.\n"}
{"id": "1567251", "url": "https://cs.wikipedia.org/wiki?curid=1567251", "title": "John Liebenberg", "text": "John Liebenberg\n\nJohn Liebenberg (1958 Johannesburg – 16. února 2020 Johannesburg) byl jihoafrický fotoreportér, známý dokumentováním boje za nezávislost v Namibii. Byl jedním ze zakládajících zaměstnanců a fotografů deníku \"The Namibian\".\n\nNarodil se v roce 1958 v Johannesburgu v Jižní Africe.\n\nLiebenberg byl zavedeným zpravodajem, jehož díla byla vystavována v Africe a Evropě. Zdokumentoval Občanskou válku v Rhodesii která předcházela nezávislosti Namibie v roce 1990, Liebenberg také pracoval jako fotograf v Angolské občanské válce a později působil jako fotožurnalista a nezávislý fotograf v Jižní Africe.\n\nByl přijat do nemocnice v Johannesburgu poté, co si zlomil nohu po pádu 10. února 2020. V nemocnici zemřel 16. února ve věku 61 let v důsledku komplikací po operaci.\n\n"}
{"id": "1567253", "url": "https://cs.wikipedia.org/wiki?curid=1567253", "title": "Proložac", "text": "Proložac\n\nProložac () je opčina v Chorvatsku ve Splitsko-dalmatské župě. Nachází se asi 5 km severozápadně od Imotski. V roce 2011 v opčině žilo 3 802 obyvatel. Správním střediskem opčiny je vesnice Donji Proložac.\n\nOpčina zahrnuje celkem 5 samostatných vesnic:\n\nV opčině se nachází Zeleno jezero na řece Ričině, známý je též vodopád \"Mala mostina\", který se na řece taktéž nachází. Západně od vesnice Postranje se nachází Prološko jezero, které je součástí chráněného přírodního území Prološko blato.\n"}
{"id": "1567259", "url": "https://cs.wikipedia.org/wiki?curid=1567259", "title": "Zinkenkogel", "text": "Zinkenkogel\n\nZinkenkogel (2233 m n. m.) je hora v Rottenmannských Taurách na území rakouské spolkové země Štýrsko. Nachází se v hlavním hřebeni asi 8,2 km západojihozápadně od osady Hohentauern. Na severovýchodě jej mělké bezejmenné sedlo odděluje od vrcholu Perwurzgupf (2082 m) a na jihozápadě hlubší bezejmenné sedlo od vrcholu Wagnerplankogel (2104 m). Severozápadní svahy hory klesají do doliny Wagnerplan, jižní do doliny Auwinkel a východní do doliny Pölskar. Jihovýchodním směrem vybíhá ze Zinkenkogelu poměrně dlouhá (cca 17 km) boční rozsocha směřující přes vrcholy Steinwandkogel (2132 m), Schüttnerkogel (2170 m), Bruderkogel (2299 m), Steinermandl (2192 m), Eisenbeutel (1855 m) a Saurüssel (1795 m) k sotoku potoků Pusterwaldbach a Pölsbach, kde definitivně končí.\n\n\n"}
{"id": "1567263", "url": "https://cs.wikipedia.org/wiki?curid=1567263", "title": "Baťovka (sodovka)", "text": "Baťovka (sodovka)\n\nBaťovka je značka, pod kterou od roku 1897 do roku 1950 rodina Baťových vyráběla sodovku. Od roku 2016 výrobu obnovila firma Baťovka 1897 s.r.o. v Uherském Hradišti.\n\nŽivnost na výrobu sodové vody byla udělena dne 10. července 1897 Antonínu Baťovi, otci Tomáše a Jana A. Bati. Po jeho smrti výrobu v roce 1905 převzala jeho manželka Ludmila Baťová a v roce 1935 její syn z prvního manželství, Josef Kovařík. V témže roce započala ve dvoře domu čp. 2 v Rybárnách výstavba nové budovy pro výrobu a skladování sodovky. Tato výroba sodové vody pokračovala až do roku 1950. \n\nV knize „Román života“ (2009, str. 33) vzpomíná J. A. Baťa na výrobu sodovky: „Umývali jsme s nadšením ve velkých štoudvích sklenice od sodovky a nosili vodu, protože to byl jeden druh obchodu, který se maminka při tatovi naučila. Josef, jenž byl asi osmnáctiletý a byl doma, se zabýval hlavně touto výrobou. Recepturu sodovek maminka znala a beztoho sama chodívala kupovat houby s kyselinou uhličitou od Adlera v Prostřední ulici nebo od Laderera v Krátké ulici, hned co se šlo od mostu moravního. Voda ve studni u Šimčíkového byla vždy svěží a studená, pro sodovky velmi dobrá, pokud se ty sodovky zkonzumovaly do půl roku. Potom se v ní začalo cosi dít a zkalila se, takže na příklad bílé sodovky se z ní už nehodily, neboť byly trochu nažloutlé a také už tak \"nerazily\" - nebouchaly.\" \n\nTéměř celá produkce sodovkárny se vozila do Baťových koželužen v Otrokovicích pro občerstvení zaměstnanců a ti ji lidově pojmenovali Baťovka. Každý rok v červenci jezdívali Baťovi na velehradskou pouť, kde se prodávalo 5 až 6 tisíc červených malinových sodovek – Baťovek. \nV roce 2016 byla výroba sodové vody, kterou započala rodina Baťů, znovu obnovena Robertem Hájkem, jednatelem firmy Baťovka 1897 s.r.o., který je majitelem nemovitosti a rodinným přítelem potomků J. A. Bati. V roce 2017 vyhrála Baťovka 1. místo v soutěži pro začínající podnikatele T- Mobile Rozjezdy ve Zlínském kraji. Od roku 2019 firma používá reklamní slogan „od Bati - chutná ti“.\n\n\n\n\n"}
{"id": "1567267", "url": "https://cs.wikipedia.org/wiki?curid=1567267", "title": "Tunel Merdare", "text": "Tunel Merdare\n\nTunel Merdare (v srbské cyrilici Тунел Мердаре) je železniční tunel na trati Doljevac–Kosovo Polje. Směřuje do Kosova u hraničního (administrativního) přechodu Merdare. Tunel neslouží k železniční dopravě a je opuštěný. Jednokolejný tunel má celkovou délku 1730 m. Podchází hranici mezi centrálním Srbskem a Kosovem. \n\nTunel byl vybudován na přelomu 30. a 40. let 20. století, v souvislosti s výstavbou železniční trati z Niše do stanice Kosovo Polje nedaleko Prištiny. \n\nV závěru 90. let byl tunel v souvislosti s válkou v Kosovu bombardován spolu s dopravní infrastrukturou na území Svazové republiky Jugoslávie letectvem NATO. Při bombardování byl poškozen, a proto v něm musel být přerušen provoz. Nebyla provedena nikdy sanace škod a tak nebyl provoz v tunelu obnoven.\n\nTunel sloužil po přerušení dopravy především pro pašování zboží a zbraní a případně jako trasa pro ilegální migranty.\n"}
{"id": "1567282", "url": "https://cs.wikipedia.org/wiki?curid=1567282", "title": "Železniční trať Kraljevo–Kosovo Polje", "text": "Železniční trať Kraljevo–Kosovo Polje\n\nŽelezniční trať Kraljevo–Kosovo Polje (srbsky Железничка пруга Краљево–Косово Поље/Železnička pruga Kraljevo–Kosovo Polje, albánsky Hekurudha Fushë Kosovë–Kraljevo) spojuje Srbsko s Kosovem. Známá je také pod názvem Ibarská dráha (srbsky \"Ibarska pruga\"/\"Ibarska pruga\") podle řeky Ibar, jehož údolím ve značné části své délky vede. Trať je v současné době jediná, která technicky zajišťuje železniční spojení centrálního Srbska s Kosovem, vzhledem k tomu, že v blízkosti města Podujevo byl po roce 1999 zničen železniční tunel, spojující Kosovo s územím Srbska. Na trati je provozována osobní doprava pouze na srbské části a na území Kosova pouze do stanice Kosovska Mitrovica. Trať je neelektrifikovaná a jednokolejná.\n\nJiž za dob existence Osmanské říše byla vybudováno železniční spojení na území Kosova, které bylo vedeno Kačanickou soutěskou (trať. Železniční trať Kosovo Polje–Skopje). Zprovozněna byla v roce 1874 a vedla původně do Kosovské Mitrovice. Po vzniku jugoslávského království však vyvstala potřeba zajištění dopravního spojení do Kosova přímo z Bělehradu. Rovněž vznikla i druhá trať ze Srbska na území dnešní Severní Makedonie. \n\nStavební práce na trati probíhaly na přelomu 20. a 30. let 20. století. Náročnost výstavby byla definována především hlubokým údolím řeky Ibar, kudy trať vede z Kraljeva dále na jih až do města Kosovska Mitrovica. Bylo nezbytné vyrazit řadu tunelů a vybudovat nemalý počet mostů přes řeku. Z Kosovské Mitrovice dále na jih až k Prištině již trať vedla rovinatou krajinou v blízkosti řeky Sitnica. Do provozu byla dána trať v roce 1931.\n\nProvoz na trati na území Kosova byl v souvislosti s válkou v Kosovu přerušen, v roce 2008 byl obnoven provoz do stanice Zvečan, po roce 2013 bylo obnoveno spojení do stanice Kosovska Mitrovica. V lednu 2017 měl být na této trase nasazen do provozu osobní vlak 812 ŽS s nápisy „Kosovo je Srbsko“, vlak však vyvolal diplomatický skandál a nakonec na území Kosova nevstoupil.\n\nVýhledově se uvažuje o obnovení spojení po celé délce trasy.\n\n\n"}
{"id": "1567285", "url": "https://cs.wikipedia.org/wiki?curid=1567285", "title": "Seznam držitelů čestných doktorátů Univerzity Palackého v Olomouci", "text": "Seznam držitelů čestných doktorátů Univerzity Palackého v Olomouci\n\nToto je seznam držitelů čestných doktorátů (doctor honoris causa) Univerzity Palackého v Olomouci (od roku 1990):\n"}
{"id": "1567286", "url": "https://cs.wikipedia.org/wiki?curid=1567286", "title": "Bolskros", "text": "Bolskros\n\nBolskros je náročná přírodní překážková dráha, kterou absolvují závodníci jako jednu z disciplín během závodů označených jako survival či adventure race, nazývaných česky přírodní víceboj.\n\nTrať je vyznačena vytyčovacími páskami (tzv. mlíka). Přírodní víceboje se pořádají na různých místech, tedy i Bolskros je pokaždé originální a jeho délka se odvíjí mj. od toho, kolik dostane její stavitel k dispozici pásky (20 min – 2 h). Bolskros bývá stavěn pro závody dvojic či družstev a předpokládá vzájemnou pomoc a týmovou spolupráci.\n\nK Bolskrosu patří šplhání do strmého kopce a sbíhání či sjíždění prudkého svahu zase dolů, lezení po provazovém žebříku, síti, slaňování, přelézání malých či větších skalek, skoky do vody, plavání v lomu, ale také třeba chůze po zdi ruiny, brodění se říčním korytem, či slaňování z hradní věže.\n\nDisciplínu vymyslel a trať staví Miroslav Bolf (zvaný Bols), který víceméně celý svůj profesní život učil na Vysoké škole ekonomické v Centru tělesné výchovy a sportu. Odsud tedy její název: Bolskros.\n\nJako první vyzkoušeli Bolsův um závodníci Czech Adventure Race 2003 v Českém Vrbném. Trať vedla v prostoru zříceniny Dívčího hradu nad řekou Vltavou a její součástí bylo slanění z hradní věže i s kolem. Od té doby je součástí mixu disciplín tohoto závodu.\n\nV roce 2012 se přidal závod EPO Survival, který hned od prvního ročníku do svého portfolia disciplín zařadil také Bolskros. Sám Bols však pro EPO Survival dráhu nikdy nestavěl, navrhl trasu pro první ročník závodu a dal pořadatelům svolení k užívání zavedeného jména i pro další ročníky.\n\n"}
{"id": "1567288", "url": "https://cs.wikipedia.org/wiki?curid=1567288", "title": "Mount Jefferson (Nevada)", "text": "Mount Jefferson (Nevada)\n\nMount Jefferson je nejvyšší hora pohoří Toquima Range a jedna z nejvyšších hor státu Nevada.\nPři použité prominenci 500 metrů se jedná o třetí nejvyšší horu Nevady.\nHora má rovněž třetí nejvyšší prominenci v Nevadě a je nejvyšší horou v okruhu více než 150 kilometrů. Mount Jefferson se nachází ve střední části Nevady, v Nye County, mezi městy Austin a Tonopah, východně od silnice U. S. Route 95. Geograficky je součástí Velké pánve.\n"}
{"id": "1567289", "url": "https://cs.wikipedia.org/wiki?curid=1567289", "title": "OneWeb", "text": "OneWeb\n\nOneWeb, dříve známá jako WorldVu Satellites, je globální telekomunikační společnost založena Gregem Wylerem se sídlem ve Velké Británii a také ve Spojených státech amerických. Cílem společnosti je poskytovat internetové služby všem a všude. OneWeb buduje první světovou komunikační síť ve vesmíru, aby všem poskytla vysoce výkonné a vysokorychlostní služby. Společnost ma v plánu vypustit více než 650 malých satelitů na nízkou oběžnou dráhu, které budou obíhat Zemi ve výšce 1200 km.\nStavba družicové sítě byla zahájena 27. února 2019, vypuštěním prvních šesti testovacích satelitů OneWeb.\n\nPrvotní fáze projektu na vybudování satelitní konstelace OneWeb (dříve WorldVu) počítá do roku 2021 se sítí 650 družic, které nabídnou globální širokopásmové internetové služby. Tyto malé družice jsou stavěny v továrně OneWeb Satellites na Floridě, což je společný podnik společností OneWeb a Airbus Defense and Space.\n\nOneWeb ma v plánu ve spolupráci s Arianespace vypustit 30 až 36 satelitů za měsíc.\n\n"}
{"id": "1567298", "url": "https://cs.wikipedia.org/wiki?curid=1567298", "title": "Zdeněk Chuchel", "text": "Zdeněk Chuchel\n\nZdeněk Chuchel (* 28. října 1950) je bývalý český hokejový obránce. \n\nV československé lize hrál za CHZ Litvínov a VTŽ Chomutov. Odehrál 10 ligových sezón. \n\n"}
{"id": "1567299", "url": "https://cs.wikipedia.org/wiki?curid=1567299", "title": "Buinsk", "text": "Buinsk\n\nBuinsk (, – \"Bua\") je město v Tatarstánu v Ruské federaci. Při sčítání lidu v roce 2010 měl přes dvacet tisíc obyvatel.\n\nBuinsk leží na Karle, levém přítoku Svijagy v povodí Volhy. Od Kazaně, hlavního města republiky, je vzdálen přibližně 140 kilometrů jihozápadně.\n\nPřes Buinsk vede železniční trať (Kazaň –) Svijažsk – Uljanovsk – Syzraň – Saratov – Volgograd.\n\nPrvní zmínka o Buinsku je okolo roku 1700. Městem je od roku 1780. Název města je od tatarského slova pro \"jez\".\n\n"}
{"id": "1567306", "url": "https://cs.wikipedia.org/wiki?curid=1567306", "title": "Gon (manga)", "text": "Gon (manga)\n\nGon () je japonská němá manga o sedmi svazcích, jejíž autorem je Masaši Tanaka. Manga původně vycházela v časopisu \"Morning\" nakladatelství Kódanša v letech 1991 až 2002. V Česku vydalo první svazek nakladatelství Calibre Publishing v roce 2000, ale pro nepříliš velký zájem ukončilo vydávání. V roce 2012 až 2015 vznikla v japonsko-korejské koprodukci stejnojmenná anime adaptace v podobě televizního seriálu o 76 dílech.\n"}
{"id": "1567314", "url": "https://cs.wikipedia.org/wiki?curid=1567314", "title": "Vahiny", "text": "Vahiny\n\nVahiny byl rod menšího sauropodního dinosaura z kladu Colossosauria, žijícího na území dnešního Madagaskaru v období pozdní svrchní křídy (geologický stupeň maastricht, asi před 70 až 66 miliony let). Fosilie tohoto sauropoda byly objeveny v sedimentech souvrství Maevarano a formálně je popsala dvojice paleontologů v roce 2014.\n\nVe stejném souvrství se vyskytoval také mnohem hojnější druh sauropoda \"Rapetosaurus krausei\". Fosilie rodu \"Vahiny\" sestávají pouze z částečně dochované mozkovny, která je odlišná od mozkovny rapetosaura. Blízce příbuznými druhy sauropodů jsou zřejmě indický \"Jainosaurus\" a jihoamerické rody \"Muyelensaurus\" a \"Pitekunsaurus\".\n\n\n"}
{"id": "1567326", "url": "https://cs.wikipedia.org/wiki?curid=1567326", "title": "NGC 3198", "text": "NGC 3198\n\nNGC 3198 je spirální galaxie s příčkou v souhvězdí Velké medvědice. Objevil ji William Herschel 15. ledna 1788. Od Země je vzdálená přibližně 43,2 milionů světelných let.\n\nGalaxie se dá na obloze za dobrých podmínek najít i malým hvězdářským dalekohledem necelé 3° severně od hvězdy Tania Borealis (λ UMa), která má hvězdnou velikost 3,5.\nJejí úhlová velikost je 8,5′×3,3′, má hvězdnou velikost 10,2 a ve skutečnosti má rozměr 75 až 80 tisíc světelných let.\n\nV této galaxii byly pozorovány dvě supernovy: SN 1966J měla hvězdnou velikost 13 a byla typu Ia, SN 1999bw měla hvězdnou velikost 17,8 a byla typu IIn.\n\nV roce 1999 byl zveřejněn výzkum, který v této galaxii pomocí Hubbleova vesmírného dalekohledu pozoroval 52 cefeid a pomocí kterého byla její vzdálenost odhadnuta na 47,3 milionů světelných let.\n\n"}
{"id": "1567328", "url": "https://cs.wikipedia.org/wiki?curid=1567328", "title": "Psinec", "text": "Psinec\n\nPsinec = útulek, psí domov. Na tomto místě se lidé o psa postarají(ubytování,strava), popřípadě jsou zde pro něj překážky. V České republice najdeme hned několik míst, která tuto službu poskytují. Na takovémto místě nalezneme odchycené či nalezené psy. Tyto pejsky si je možné adoptovat a tím jim poskytnout nový, lepší domov."}
{"id": "1567329", "url": "https://cs.wikipedia.org/wiki?curid=1567329", "title": "Alala", "text": "Alala\n\nAlala (starořecky: Ἀλαλά (alalá); „bojový pokřik“ nebo „válečný pokřik“) je v řecké mytologii personifikace a bohyně válečného pokřiku. \n\nPodle básníka Pindara je dcerou válečného boha Pólema. Její teta je válečná bohyně Enýó a strýc bůh války Arés. Je jednou která doprovází boha Área na bitevní pole, mimo jiné s Fobem a Deimem, Eris, Androktasiai, Machai, Hysminai, Fonoi, se Zasetými a Kérami.\n"}
{"id": "1567331", "url": "https://cs.wikipedia.org/wiki?curid=1567331", "title": "Eliot Teltscher", "text": "Eliot Teltscher\n\nEliot Teltscher (* 15. března 1959 Rancho Palos Verdes) je bývalý americký tenista.\n\nNarodil se v Kalifornii v židovské rodině, jeho otec pochází z Rakouska a matka z Palestiny. Tenis začal hrát v devíti letech, reprezentoval Kalifornskou univerzitu v Los Angeles a v devatenácti letech začal hrát profesionálně. Vyhrál deset turnajů ATP Tour ve dvouhře a čtyři ve čtyřhře, spolu s Barbarou Jordanovou byl vítězem smíšené čtyřhry na French Open 1983. Ve světovém žebříčku byl nejlépe šestý ve dvouhře a osmatřicátý ve čtyřhře. Za daviscupový tým Spojených států amerických odehrál devět zápasů, z toho pět vítězných, a přispěl k zisku „salátové mísy“ v roce 1982. Kvůli vleklým problémům s nervy v pravé ruce ukončil kariéru v roce 1988.\n\nStal se trenérem, k jeho svěřencům patřili Jeff Tarango, Pete Sampras nebo Taylor Dent, vedl i americkou reprezentaci na Panamerických hrách.\n\nV roce 2009 byl jmenován do Mezinárodní síně slávy židovského sportu.\n\n\n"}
{"id": "1567333", "url": "https://cs.wikipedia.org/wiki?curid=1567333", "title": "Wendy Smithová-Slyová", "text": "Wendy Smithová-Slyová\n\nWendy Slyová, za svobodna Smithová (* 5. listopadu 1959 Londýn), je bývalá britská atletka, která soutěžila hlavně na 3000 metrů. Na olympijských hrách v Los Angeles v roce 1984 získala stříbrnou medaili . V San Diegu zvítězila na mistrovstvích světových silničních závodů v roce 1983.\nZa své úspěchy byla vyznamenána Řádem britského impéria (MBE).\n\n"}
{"id": "1567337", "url": "https://cs.wikipedia.org/wiki?curid=1567337", "title": "Živorodka velkoploutvá", "text": "Živorodka velkoploutvá\n\nŽivorodka velkoploutvá (latinsky: \"Poecilia velifera\", slovensky: \"Živorodka veľkoplutvá\", anglicky: \"Sail-fin molly, Yucatan molly\"). Ryba se vyskytuje ve sladkých a brakických vodách Střední Ameriky, byla popsána v roce 1914 americkým ichtyologem Charlesem Tate Reganen (1. únor 1878 – 12. leden 1943). \n\nZákladní zbarvení ryby je zlaté s odstíny červené, na ploutvích jsou výrazné světlé tečky. Samci mají vysokou hřbetní ploutev, která se při imponování vztyčí. Tato ploutev roste až dva roky. Samci jsou menší, max. 8 cm, samice mohou dorůstat až 15 cm.\n\nPohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. Ryby jsou v akvaristických chovech různě kříženy. Z této divoké formy byly vyšlechtěny populární Black Molly a jejich variety včetně balónové Molly. Existuje značné množství barevných a tvarových variant, např. \"Assorted, Calico, Gold leopard, Green, Red gold, Silver\", a další. \n\nPůvodem je ryba ze Střední Ameriky, ze státu Quintana Roo na Yucatánském poloostrově a z Laguna de Términos v Mexickém zálivu. \n\n\n\n\n"}
{"id": "1567340", "url": "https://cs.wikipedia.org/wiki?curid=1567340", "title": "Piaristická 2 (České Budějovice)", "text": "Piaristická 2 (České Budějovice)\n\nMěšťanský dům Piaristická 2 (čp. 19) patří mezi nejstarší obytné domy v Českých Budějovicích. Je součástí památkové rezervace jako nemovitá kulturní památka rejstříkové číslo ÚSKP 24561/3-666. Nachází se přímo v centru Českých Budějovic, v ulici dříve zvané Ke Klášteru, přímo navazující na čtvercové hlavní náměstí.\n\nTřípatrový dům čp. 19/2 je součástí severní strany Piaristické ulice. Dům je původně gotický, vyznačuje se raně gotickým půdorysem z doby zakládání města v r. 1265, kamenné ostění a portál jsou pravděpodobně z období vrcholné gotiky. V přízemí jsou tři dveřní otvory, opatřené masivními dveřmi napodobujícími historický vzhled. Dva krajní s dřevěnými dveřmi slouží pro vchod do komerčních prostor, prostředními okovanými dveřmi se vstupuje do obytné části. Podloubím s valenou klenbou s výsečemi a dvěma půlkruhově klenutými arkádovými oblouky navazuje na sousední domy. Mezi arkádovými oblouky je na fasádě umístěn maskaron - chrlič v podobě hlavy. Klasicistní fasáda je členěna jednoduchými římsami.\n\nV průběhu staletí prošel dům stavebními úpravami a proměnou fasády, nejvýraznější pravděpodobně po r. 1728, kdy došlo k jednomu z nejrozsáhlejších požárů Českých Budějovic a který citelně zasáhl právě Piaristickou ulici. V historii dům vlastnili převážně řemeslníci (zámečník, švec, pasíř či klenotník), a nebo obchodníci (např. obchodník papírem). Mezi majiteli byly mj. rodina Tascheků, Laštůvků, Scheicherů či Pešků. V podloubí domů v Piaristické ulici bývaly trhy zemědělských produktů a hub, ve dvacátých letech dvacátého století přeložené na Piaristické náměstí. Řemeslné a obchodní využití si dům čp. 19/2 zachoval i za první republiky a poté znovu po r. 1989.\n\n"}
{"id": "1567345", "url": "https://cs.wikipedia.org/wiki?curid=1567345", "title": "Lynn Williamsová", "text": "Lynn Williamsová\n\nLynn Kanukaová-Williamsová (* 11. července 1960 Regina) je bývalá kanadská atletka. Startovala za Kanadu na letních olympijských hrách v roce 1984, které se konaly v Los Angeles v USA na 3 000 metrů, kde získala bronzovou medaili. O čtyři roky později v jihokorejském Soulu skončila pátá na 1500 metrů. Dále získala bronzovou medaili na mistrovstvích světa v cross country v roce 1989.\n\n\n \n"}
{"id": "1567347", "url": "https://cs.wikipedia.org/wiki?curid=1567347", "title": "Živorodka živorodá", "text": "Živorodka živorodá\n\nŽivorodka živorodá, česká synonyma \"Živorodka zlatoskvrnná\" (latinsky: \"Poecilia vivipara\", slovensky: \"Molinézia živorodá\", anglicky: \"Spotsided livebearer\"). Ryba se vyskytuje ve sladkých vodách Amazonie, resp. v Jižní Americe. Rybu objevili Marcus Elieser Bloch, německý lékař a biolog (1723, Ansbach, Německo–1799, Karlovy Vary) a Johann Gottlob Schneider, německý klasicista a přírodovědec (1750, Saské kurfiřtství–1822, Vratislav, Polsko), druhým z nich byla vědecky popsána v roce 1801. \n\nZákladní zbarvení je olivově zelené, na přední části těla a břichu stříbřité. Hřbetní ploutev je žlutá s tmavou skvrnou, která je i na na bocích. Tělo je zakulacené a celkově robustní. V dospělosti se u samců objevuje žlutá barva v břišní části. Samci dorůstají 3,8 cm a samice 7,8 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nPůvodem je ryba z Jižní Ameriky. Vyskytuje se mezi Surinamem a Brazílií, jižně od Laguna dos Patos, Venezuele, na ostrovech Trinidad a Tobago v Karibiku. \n\n\n\n\n"}
{"id": "1567352", "url": "https://cs.wikipedia.org/wiki?curid=1567352", "title": "Angela Chalmersová", "text": "Angela Chalmersová\n\nAngela Chalmersová (* 6. září 1963 Brandon) je kanadská atletka, která startovala na 1500 metrů a 3000 metrů. Je olympijskou bronzovou medailistou z roku 1992 na 3 000 metrů a trojnásobnou zlatou medailistkou Commonwealthu, v roce 1990 získala na 1500 metrů, 3 000 metrů a v roce 1994 na 3 000 metrů.\n\n\n \n"}
{"id": "1567355", "url": "https://cs.wikipedia.org/wiki?curid=1567355", "title": "Fredericia", "text": "Fredericia\n\nFredericia je město v Dánsku. Nachází se v jižním Jutsku na pobřeží poloostrova Malý Belt a je střediskem stejnojmenné komuny v rámci regionu Syddanmark. Fredericia má obyvatel.\n\nMěsto je pojmenováno po králi Frederikovi III., který zde nechal v roce 1650 vybudovat velkou pevnost na ochranu jutského pobřeží. Kolem pevnosti pak vyrostlo město podle barokního urbanistického plánu. V roce 1849 zde Dánové vyhráli jednu z nejdůležitějších bitev prusko-dánské války; výroční den srážky 6. červenec je městským svátkem.\n\nFredericia vytváří spolu s Velje a Koldingem trojúhelník, který patří k hospodářsky nejrozvinutějším částem Dánska. Sídlí zde pivovar Carlsberg. Firma Monjasa se věnuje zpracování ropy, vyrábějí se zde také textilie, nábytek a umělá hnojiva. Fredericia má rovněž největší veletržní halu v Dánsku. Satelitní městečko Erritsø je hlavním sídlem národní energetické společnosti Energinet. Fredericia je díky své poloze významným uzlem lodní, železniční i silniční dopravy. Významným zaměstnavatelem je stále dánská armáda.\n\nVe Fredericii se nachází jediná škola pro profesionální hudebníky v Dánsku. Na hudební produkce se specializuje také městské divadlo. Různé kulturní akce hostí i centrum Tøjhuset. Od roku 2002 se ve městě koná mezinárodní hardcorový festival. K rekreaci je využíván park Fredericia Vold, pláž Østerstrand a nejstarší dánský dinopark.\n\nVe městě sídlí fotbalový klub FC Fredericia a házenkářský klub Fredericia HK (pětinásobný mistr Dánska). \n\n\n\n"}
{"id": "1567357", "url": "https://cs.wikipedia.org/wiki?curid=1567357", "title": "Raymond Goethals", "text": "Raymond Goethals\n\nRaymond Goethals (7. října 1921 Vorst – 6. prosince 2004 Brusel) byl belgický fotbalista a fotbalový trenér.\n\nJako trenér belgické reprezentace získal bronz na ME 1972. Na klubové úrovni trénoval mimo jiné RSC Anderlecht, Girondins Bordeaux, FC São Paulo, Standard Lutych a Olympique Marseille a vyhrál Ligu mistrů, Pohár vítězů pohárů a belgickou a francouzskou ligu.\n\nGoethals byl brankář a hrál za Daring Club Brusel, Racing Club Brusel, RFC Hannutois a AS Renaisiènne.\n\nGoethals nejdříve trénoval menší kluby RFC Hannutois, Stade Waremmien a Sint-Truiden. Se Sint-Truidenem skončil v roce 1966 v 1. belgické lize na 2. místě.\n\nV roce 1966 se stal asistentem trenéra belgické reprezentace a roku 1968 jejím hlavním trenérem. Postoupil na MS 1970, kde tým nepostoupil ze základní skupiny (3:0 se Salvadorem, 1:4 se SSSR a 0:1 s domácím Mexikem).\n\nV kvalifikaci o ME 1972 vyhrála Belgie skupinu, kde měla za soupeře Portugalsko, Skotsko a Dánsko. Ve čtvrtfinále narazila na Itálii, obhájce titulu z roku 1968 a finalistu MS 1970. Po výsledcích 0:0 v Itálii a 2:1 doma postoupila Belgie na závěrečný turnaj a byla zvolena jako jeho pořadatel. Na ME prohrála v semifinále se Západním Německem 1:2 a v utkání o bronz porazila Maďarsko 2:1.\n\nV kvalifikaci o MS 1974 Belgie nedostala ani gól, přesto nepostoupila. Měla totiž stejně jako Nizozemsko 4 výhry a 2 remízy (vzájemné 0:0), ale horší skóre (12:0 oproti 24:2), a tak postoupili Nizozemci, kteří nakonec došli až do finále.\n\nV kvalifikaci o ME 1976 Belgie postoupila ze skupiny, ve čtvrtfinále ale 2× prohrála s Nizozemskem.\n\nV letech 1976–1995 byl Goethals opět klubovým trenérem. Trénoval RSC Anderlecht, Girondins Bordeaux, FC São Paulo, Standard Lutych, Vitórii Guimarães, Racing Jet Brusel, znovu Anderlecht, znovu Girondins Bordeaux, 3× za sebou Olympique Marseille a potřetí Anderlecht.\n\nS Anderlechtem vyhrál roku 1978 Pohár vítězů pohárů, když ve finále v Paříži porazil Austrii Vídeň 4:0, a v letech 1976 a 1978 evropský Superpohár, když si poradil s Bayernem i Liverpoolem. V roce 1977 hrál Anderlecht rovněž finále PVP, ale v Amsterdamu prohrál s Hamburkem 0:2.\n\nSe Standardem Lutych vyhrál belgickou ligu v letech 1982 i 1983. V roce 1982 byl ve finále PVP, kde prohrál s Barcelonou na jejím stadionu 1:2. V roce 1984 vyšlo najevo, že Goethals v roce 1982 inicioval před posledním ligovým kolem s Waterschei úplatek soupeřům, aby Standard získal ligový titul a žádný hráč se nezranil před finále PVP. Goethals proto musel odstoupit z funkce.\n\nV roce 1990 skončil Goethals s Bordeaux v lize 2. za Marseille. V roce 1991 šel právě do Marseille, kde zakončil 3 sezony za sebou, aniž by v klubu byl na začátku nějaké z nich. Tam vyhrál ligu 3× v řadě v letech 1991, 1992 a 1993, poslední vítězství bylo ale dosaženo i za pomoci úplatků, a proto Marseille mistrovský titul nezískala. Na evropské scéně hrála Marseille finále PMEZ v roce 1991 v Bari, kde po remíze 0:0 neuspěla 3:5 na penalty s CZ Bělehrad. V roce 1993 už tentokrát Marseille finále LM vyhrála, když v Mnichově porazila 1:0 AC Milán.\n\n\n\n\n\n"}
{"id": "1567359", "url": "https://cs.wikipedia.org/wiki?curid=1567359", "title": "Dub Emy Destinnové", "text": "Dub Emy Destinnové\n\nDub Emy Destinnové roste na hrázi Nové řeky nedaleko obce Stříbřec v okrese Jindřichův Hradec v Jihočeském kraji. Dub je památný strom registrovaný pod číslem 102990 AOPK.\n\n\nV roce 2006 byl proveden bezpečnostně-zdravotní ořez. Zdravotní stav stromu není dobrý, podle údajů z roku 2010 je dub je silně poškozený.\n\nNová řeka, kde roste památný dub, bylo oblíbené místo operní pěvkyně Emy Destinnové, která trávila posledních 16 let svého života v nedaleké Stráži nad Nežárkou. Ema Destinnová zde nacházela klid a útěchu v přírodě, milovala stromy, věnovala se oblíbenému rybaření. Do kůry dubu je zasazen její obrázek. V bezprostřední blízkosti stromu je její pomníček. K památnému stromu vede zelená turistická značka. Trasa je vhodná pro vozíčkáře.\n\n\n\n\n"}
{"id": "1567383", "url": "https://cs.wikipedia.org/wiki?curid=1567383", "title": "Roberta Brunetová", "text": "Roberta Brunetová\n\nRoberta Brunetová (* 20. května 1965 Aosta) je bývalá běžkyně na střední vzdálenosti z Itálie.\nStartovala na čtyřech letních olympijských hrách (1988, 1992, 1996 a 2000). Získala bronzovou medaili na mistrovství Evropy na 3 000 metrů v roce 1990 a poté na letních olympijských hrách v roce 1996 získal bronzovou medaili na 5 000 metrů, stříbrnou medaili ve stejné disciplíně na mistrovství světa 1997. Je dvojnásobnou národní šampionkou na 5 000 metrů.\n\n\n \n"}
{"id": "1567386", "url": "https://cs.wikipedia.org/wiki?curid=1567386", "title": "Dub u Zájezku", "text": "Dub u Zájezku\n\nDub u Zájezku je památný strom v Chlumu u Třeboně v okrese Jindřichův Hradec, v Jihočeském kraji. Chráněný dub letní (\"Quercus robur\") roste na kratší hrázi rybníku Zájezek. Dub je registrovaný pod číslem 102979 AOPK. Solitérní umístění s dostatkem prostoru mu umožnilo vytvořit krásnou, široce rozvětvenou korunu. Dlouhověký, mohutný dub o obvodu 573 cm dělí kmen ve výšce 2,5 m do čtyř hlavních větví. Kmen i silné větve chrání tmavošedá, hrubě rozbrázděná borka, která se místy odlupuje.\n\n\nZdravotní stav stromu byl k 1. lednu 1982 hodnocen jako výborný. Dne 19. března 2005 bylo zapsáno, že na jedné větvi opadává borka a v koruně stromu bylo provedeno citlivé ošetření ořezáním větví. V roce 2007 byl zapsán bezpečnostně zdravotní řez. K 1. lednu 2010 byl zdravotní stav stromu hodnocen jako výborný.\n\n\n\n"}
{"id": "1567398", "url": "https://cs.wikipedia.org/wiki?curid=1567398", "title": "Milan Prinich", "text": "Milan Prinich\n\nMilan Prinich (* 20. října 1956, Ústí nad Labem) je bývalý český hokejový obránce. \n\nV československé lize hrál za CHZ Litvínov a TJ Gottwaldov. Odehrál 4 ligové sezóny, nastoupil ve 112 ligových utkáních, dal 1 gól, měl 10 asistencí a 52 trestných minut. V nižších soutěžích hrál za Slovan Ústí nad Labem, Baník Příbram, Meochemu Přerov a Slavii Karlovy Vary.\n\n"}
{"id": "1567399", "url": "https://cs.wikipedia.org/wiki?curid=1567399", "title": "Mount Moriah", "text": "Mount Moriah\n\nMount Moriah je s nadmořskou výškou 3 678 metrů druhou nejvyšší horou pohoří Snake Range a pátou nejvyšší horou Nevady (počítáme-li prominenci vyšší než 200 metrů, je Mount Moriah, druhou nejvyšší horou Nevady po hoře Wheeler Peak). \nHora leží na východě státu Nevada, v blízkosti hranice s Utahem, v kraji White Pine County, severně od nejvyšší hory pohoří Snake Range Wheeler Peak.\nZápadně od Mount Moriah se nachází údolí Spring Valley, východně údolí Snake Valley a jižně leží Národní park Great Basin.\n"}
{"id": "1567400", "url": "https://cs.wikipedia.org/wiki?curid=1567400", "title": "Silnice III/1794", "text": "Silnice III/1794\n\nSilnice III/1794 je silnice III. třídy v okrese Karlovy Vary v Karlovarském kraji. Je dlouhá 9,612 km. Až do roku 2008 se jednalo o silnici II. třídy s označením II/179. Ke změně došlo rozhodnutím Karlovarského kraje ze dne 20. května 2008 na základě žádosti Krajské správy a údržby silnic Karlovarského kraje ze dne 25. dubna 2008.\n\n"}
{"id": "1567415", "url": "https://cs.wikipedia.org/wiki?curid=1567415", "title": "Slevový kód", "text": "Slevový kód\n\nSlevový kód je textový řetězec skládající se z předem nedefinovaného počtu písmen a/nebo čísel, případně speciálních znaků. Využívá se v online nakupování, kdy při jeho užití zákazníkem e-shopu v průběhu objednávky vzniká na zboží či službu v košíku sleva či jiná nákupní výhoda. Pro slevový kód se také užívá sousloví slevový kupón. V online prostředí se jedná o synonymum. \n\nSlevový kód dokáže reprezentovat různé druhy nákupních výhod podle toho, jak je administrátorem e-shopu nastaven. Běžné formy jsou procentuální sleva z nákupu, sleva určitého objemu finančních prostředků při nákupu nad určitý finanční objem, sleva typu 2+1 zdarma, kdy do košíku e-shopu zákazník vloží tři produkty, platí ale jen dva. Další neméně opomíjené typy výhod jsou doprava zdarma nebo dárek zdarma k nákupu. \n\nSlevové kódy vydávají e-shopy nebo provozovatelé online služeb jako jeden z druhů marketingu, kdy cílem je podpořit objem prodaného zboží nebo výprodej určitého segmentu zboží. Po vydání slevového kódu obchodem je dále distribuován, aby vešel ve známost předem promyšlenému publiku. Některé slevové kódy jsou plně veřejné, jiné jsou pak určeny jen pro vybranou množinu lidí. Například pro registrované zákazníky e-shopu (příjemce newsletteru) nebo pro obchodní partnery e-shopu. Ti je poté distribuují svým zákazníkům. Vzniká tím zajímavé obchodní partnerství mezi vydávajícím e-shopem, třetím subjektem a zákazníky tohoto třetího subjektu, kterým je poskytnuta sleva a nezřídka kdy se tak stanou také zákazníky e-shopu. \n\nSlevový kupón může být dále distribuován například pomocí sociálních sítí nebo pomocí specializovaných portálů slevových kódů.\n\nSlevový kód se používá při nákupu zboží či služeb online. Zákazník v průběhu objednávky (v košíku e-shopu) zadá slevový kód, tedy textový řetězec do předem připraveného formulářového políčka. Kliknutím na tlačítko vedle tohoto políčka se ověří jeho platnost. Pokud je vše v pořádku a slevový kód tak aktuálně platí, je v rekapitulaci objednávky sleva ihned aplikována. Zákazník objednávku dokončí tak, jak je zvyklý. Nákup tak proběhl se slevou nebo s jinou, předem danou, nákupní výhodou. \n\nS rozmachem slevových kódů vznikl prostor (v České republice kolem roku 2012, ve světě již dříve) pro dosud nevídanou formu podnikání - portály slevových kódů. Takové portály slevové kódy aktivně vyhledávají, kategorizují a nabízejí je lidem zpravidla zdarma k volnému použití. Lidé tak mohou porovnávat slevové nabídky napříč e-shopy nebo najít jednoduše slevu do obchodu, kde se chystají nakoupit. Obchodní model je postaven na affiliate spolupráci portálů s registrovanými e-shopy.\n\n"}
{"id": "1567417", "url": "https://cs.wikipedia.org/wiki?curid=1567417", "title": "Albert Batteux", "text": "Albert Batteux\n\nAlbert Batteux (2. července 1919 Remeš – 28. února 2003 Meylan) byl francouzský fotbalista a fotbalový trenér.\n\nHrál na postu záložníka za Stade Remeš, se kterým vyhrál 1× ligu.\n\nJako trenér získal s Francií bronz na MS 1958 a s Stade Remeš a Saint-Étienne vyhrál celkem 8× francouzskou ligu.\n\nBatteux hrál na postu záložníka za Stade Remeš, se kterým vyhrál 1× ligu.\n\nZa francouzskou reprezentaci odehrál 8 zápasů a dal 1 gól.\n\nBatteux trénoval Stade Remeš, Grenoble, AS Saint-Étienne, Avignon, OGC Nice a Olympique Marseille.\n\nS Remeší vyhrál 5× francouzskou ligu a 1× Latinský pohár. 2× prohráli finále PMEZ s Realem Madrid (v roce 1956 v Paříži 3:4 a v roce 1959 ve Stuttgartu 0:2).\n\nSe Saint-Étienne vyhrál 3× francouzskou ligu.\n\nV letech 1955–1962, během trénování Remeše, byl Batteux zároveň trenérem francouzské reprezentace. S ní skončil na 3. místě na MS 1958 a na 4. místě na domácím ME 1960.\n\nRemeš\n\nFrancie\n\nRemeš\n\nSaint-Étienne\n\nIndividuální\n"}
{"id": "1567418", "url": "https://cs.wikipedia.org/wiki?curid=1567418", "title": "Eparchie vídeňská a rakouská", "text": "Eparchie vídeňská a rakouská\n\nEparchie vídeňská a celého Rakouska ( \"Eparchie für Wien und Österreich\", \"Венская и Австрийская епархия\"), též Vídeňská a rakouská pravoslavná diecéze (\"Wiener und Österreichische Diözese\") je diecéze (eparchie) Ruské pravoslavné církve. Eparchiální a diecézní katedrálou je \"chrám sv. Mikuláše\" ve 3. vídeňském městském okrese Landstraße.\n\nEparchie je organizačně podřízena Moskevskému patriarchátu, jejíž hlavou je patriarcha Kirill I., a tajemníkem v \"úřadu pro zahraniční instituce\" vykonávjícím úřad biskupa je Marek Golokov, arcibiskup jegorjevský, jenž je zástupcem take pro záležitosti eparchie budapešťské a celého Maďarska.\n\n\nPočátky ruské pravoslavné obce v Rakousko sahají do doby ruského cara Petra I. Velikého (1672–1725). Od roku 1899 ve Vídni existoval jeden farní kostel. Roku 1946 byl do Vídně vyslán exarcha Středoevropského patriarchátu, arcibiskup Sergij (Koroljov). a v roce 1951 byl ve Vídni zřízen děkanát. Diecéze pro celé Rakousko byla ustanovena roku 1962. Formální státní uznání proběhlo v roce 1967.\n\n\n"}
{"id": "1567423", "url": "https://cs.wikipedia.org/wiki?curid=1567423", "title": "NGC 3726", "text": "NGC 3726\n\nNGC 3726 je spirální galaxie s příčkou v souhvězdí Velké medvědice. Objevil ji William Herschel 5. února 1788. Od Země je vzdálená přibližně 44 milionů světelných let\na je členem skupiny galaxií M 109. Na obloze leží přibližně 2° jihozápadně od hvězdy Alkafzah (χ UMa), která má hvězdnou velikost 3,7.\nJe viditelná i malými dalekohledy.\n\n"}
{"id": "1567425", "url": "https://cs.wikipedia.org/wiki?curid=1567425", "title": "Cantigas de Santa Maria", "text": "Cantigas de Santa Maria\n\n\"Cantigas de Santa Maria\" čili \"Písně o Panně Marii\" byly sepsány galicijsky na kastilském královském dvoře ve druhé polovině 13. století jako soubor vyprávění o zázracích vykonaných titulní světicí. Mezi sbírkami mariánských miráklů z oné doby jsou nejobsáhlejší a jedinečně působí i v jiných ohledech. Záznamy zázraku z celé Evropy a blízkého okolí jsou tu zhudebněny do podoby písní s refrénem a vloženy do úst krále Alfonse X. Učeného. \n"}
{"id": "1567426", "url": "https://cs.wikipedia.org/wiki?curid=1567426", "title": "Kyliánův nadační fond v Praze", "text": "Kyliánův nadační fond v Praze\n\nPředchůdcem nynějšího Kyliánova nadačního fondu byla \"Kyliánova nadace v Praze\", založená v roce 1991 při Divadelním ústavu v Praze. Ta byla v roce 1998 přejmenována na \"Kyliánovu videotéku \" a s jejím přestěhováním na půdu AMU transformovaná v roce 2012 na \"Kyliánovo taneční centrum a knihovnu\". S oficiálním založením Kyliánova nadačního fondu v Praze v r. 2017 pokračuje tato původní organizace pod názvem \"Kyliánův taneční archív\" jako jeden z pilířů aktivit fondu. \n\nKyliánův nadační fond v Praze byl založen za podpory Kylian Foundation NL, jako samostatná česká organizace. Nadace podporuje výzkum, vývoj a vzdělávání v oblasti současného tance a souvisejících oborů. Rovněž spolupracuje s dalšími subjekty na archivaci kulturní produkce a na uchování uměleckého odkazu Jiřího Kyliána.\n\nZakladatelkou a ředitelkou nadace je Nataša Novotná, tanečnice a choreografka, spoluzakladatelka souboru současného tance 420PEOPLE. Sama mnoho let spolupracovala s Jiřím Kyliánem během svého tanečního působení v Nizozemí v souboru Nederlands Dans Theater (NDT), který Jiří Kylián vedl. \n\nNadaci řídí správní rada, která má čtyři členy (např. režisér Jan Hřebejk), včetně předsedkyně-ředitelky. Čestným předsedou je Jiří Kylián. \n\nSídlo Kyliánova nadačního fondu v Praze je v areálu Anenského náměstí v Praze 1, kde sídlí rovněž některé složky Národního divadla a nacházejí se zde také baletní zkušebny.\n\n\nŠkolním rokem 2019/2020 započal Kyliánův nadační fond v Praze kontinuální spolupráci s tanečními konzervatořemi v Praze, Ostravě a Brně, které přijaly návrh pilotního čtyřletého projektu Workshop Kylián. \n\n\n"}
{"id": "1567439", "url": "https://cs.wikipedia.org/wiki?curid=1567439", "title": "Isabelle de Charrière", "text": "Isabelle de Charrière\n\nIsabelle de Charrière (20. října 1740, Utrecht, Nizozemsko – 27. prosince 1805, Colombier, Švýcarsko), známá také jako Belle van Zuylenová, rodným jménem Isabella Agneta Elisabeth van Tuyll van Serooskerke, byla nizozemská spisovatelka řazená k osvícenství. Nejoceňovanější částí jejího díla je korespondence.\n\nPocházela z bohaté, šlechtické, liberálně orientované rodiny, která jí poskytla vzdělání, jež nebylo pro dívky v té době obvyklé, a to i v oblasti přírodních věd. Téma vzdělávání dívek posléze prostupovalo jejím literárním a publicistickým dílem. Od roku 1750 pobývala v Ženevě a posléze ve Francii, kde si osvojila francouzštinu a začala ji upřednostňovat. Nizozemštinu dokonce pozapomněla a po návratu do vlasti se jí musela znovu učit. Nadále však psala francouzsky, proto v Nizozemsku nebylo její dílo zpočátku tolik známé a doceněné. Nakonec se natrvalo usadila ve Švýcarsku.\n\nMěla řadu nápadníků, patřil k nim i skotský spisovatel James Boswell. Nakonec si vzala šlechtice Charles-Emmanuela de Charrière de Penthaz, soukromého učitele svého bratra. Dochovala se nicméně rozsáhlá korespondence mezi ní a Boswellem, stejně si dopisovala s řadou dalších osobností, především s politickým filozofem Benjaminem Constantem (napsali spolu i epistolární román) nebo německým spisovatelem Ludwigem Ferdinandem Huberem. Velmi intimní charakter má korespondence se švýcarským důstojníkem David-Louisem Constant d'Hermenchesem. Krom toho napsala i několik románů a brožur o politické situaci v Nizozemsku, Francii a Švýcarsku.\n\nByla obdivovatelkou díla Jean-Jacquese Rousseaua a pomáhala s posmrtným vydáním jeho práce Confessions. Měla ambivalentní vztah k francouzské revoluci. Po jejím vypuknutí pomáhala řadě francouzských aristokratů, kteří před revolucí uprchli do Švýcarska, jejich zprávám o povaze revoluce však příliš nevěřila. I předtím byla známa jako sžíravý kritik aristokratických kruhů, její román Le Noble z roku 1763 byl ostrou satirou na život šlechty. Ač byl vydán anonymně, její autorství vyšlo najevo a její rodina si vymohla stažení knihy z prodeje.\n"}
{"id": "1567449", "url": "https://cs.wikipedia.org/wiki?curid=1567449", "title": "Alternativní jméno", "text": "Alternativní jméno\n\nAlternativní jméno je jméno, pod kterým je známá určitá osoba, která nevyužívá své skutečné rodné jméno. Svým způsobem se podobá přezdívce, ale je rozdílné v tom, že využívá jména, která rodiče běžně dávají dětem. Pro příklad se dá uvést americký automobilový závodník Chase Elliott, jehož rodné jméno je William, ale je znám jako Chase. \n\nTento zvyk zaměňovat jména je běžný především ve Spojených státech amerických a Kanadě, kde se alternativní jména používají v některých dokumentech. Důvody pro používání alternativního jména jsou různé."}
{"id": "1567451", "url": "https://cs.wikipedia.org/wiki?curid=1567451", "title": "Dick Tator", "text": "Dick Tator\n\nDick Tator je americká hudební skupina z Las Vegas založená v roce 2016. Jejími členy jsou zpěvák, klavírista, kytarista a bubeník Nel Lizano, baskytarista Nasar Guerrero a kytarista Samir Guemenera a také bubeník Chij Guevara. Skupina je přirovnávána k takovým kapelám jako jsou The Killers nebo Arcade Fire. Mezi lidmi na světě se poprvé proslavili písní „Chipulin\".\n\nV roce 2016 hlavní zpěvák Nel Lizano poznal bubeníka Jameel Rostock na Brigham Young University, kde oba studovali. Rostock do kapely přivedl svého kamaráda ze střední školy, Samira Guemenera, který absolvoval na Berklee College of Music. Rostock poté do skupiny angažoval svou ženu Melania Rostock, aby zpívala doprovodné vokály a hrála na klávesy. Samir poté přišel se svým spolužákem Nasar Guerrero, aby se přidal ke kapele a tím se doplnili členové kapely. Skupina se proslavila v Provu v Utahu, svém rodném městě a pak přesídlila do Las Vegas, rodného města Nel Lizana, kde nahrála a vydala své první tři extended play.\n\nJejich hudba je často popisována jako agresivní ale i pozitivní. Skupina vyniká v používání hrubých výrazů ve svých textech nebo na jejich koncertech.\n\n\n"}
{"id": "1567454", "url": "https://cs.wikipedia.org/wiki?curid=1567454", "title": "Antoine Gélinas-Beaulieu", "text": "Antoine Gélinas-Beaulieu\n\nAntoine Gélinas-Beaulieu (* 5. května 1992 Sherbrooke, Québec) je kanadský rychlobruslař a shorttrackař.\n\nV letech 2009 a 2010 se objevil na juniorských světových šampionátech v short tracku, kde získal několik medailí.\n\nV závodech klasického rychlobruslení se roku 2010 představil na Mistrovství světa juniorů (tři bronzové medaile). Další dva roky startoval pouze v domácích závodech a poté následovala tříletá pauza. Na startu rychlobruslařských klání se objevil znovu na podzim 2015, kdy také debutoval ve Světovém poháru. Pravidelně v tomto seriálu začal závodit od roku 2017, v následujícím roce se představil také na Mistrovství světa ve víceboji. V závodě s hromadným startem na Mistrovství světa na jednotlivých tratích 2020 vybojoval bronzovou medaili.\n\n"}
{"id": "1567458", "url": "https://cs.wikipedia.org/wiki?curid=1567458", "title": "Junkers K 16", "text": "Junkers K 16\n\nJunkers K 16 byl malý dopravní letoun vyráběný v Německu na počátku 20. let. společností Junkers & Co (Junkers Flugzeug- und Motorenwerke AG, Dessau).\nJunkers K 16 byl konvenční, hornokřídlý konzolový jednoplošník celokovové konstrukce, vybavený pevným podvozkem a zadní ostruhou. Práce na projektu byly zahájeny v roce 1920. Nový letoun byl původně označen jako J 16, ale později byl změněn na K 16 (Kabinenflugzeug, kabinové letadlo). Stavba prvního K 16 byla prováděna v době úplného zákazu konstrukce letadel dle ustanoveních Versailleské smlouvy (1919).\n\nNěmecko mělo po prohrané válce zcela zakázáno vyrábět letadla. Kvůli striktním požadavkům Versailleské smlouvy, musel být i motor Daimler D III/Mercedes IIIa nahrazen méně výkonným Siemens Sh 4 (65 k), který vyráběla společnost Siemens & Halske A.G. v Berlíně-Spandau. První zálet prototypu letadla (výr. č. 526) provedl pilot Zimmermann 3. března 1921. \n\nKrátce poté, co prototyp vzlétl, vítězné mocnosti prověřily plnění zákazu výroby letadel v Německu resp. zcela zablokovali činnost německého leteckého průmyslu. Prototyp K 16 byl rychle evakuován do Nizozemska, aby nedošlo ke konfiskaci letadla. Tam byl uložen v jednom hangáru u společnosti Fokker až do léta 1923, dokud nebyla omezení uvolněna a výroba mohla být obnovena. Letoun byl vystaven a předveden na Mezinárodní letecké výstavě, která se konala 20.7.–12.8.1923 ve švédském Göteborgu. \n\nNa jaře 1924 prototyp prošel v Dessau několika úpravami a byla zahájena sériová výroba. Sériový letoun s imatrikulací D-390 byl součástí expozice Junkers na III. mezinárodní letecké výstavě v Praze, která se konala na přelomu května a června 1924. \n\nCelkem bylo vyrobeno 17 letadel. \n\nJednalo se o letoun s trojdílným horním křídlem s otevřeným pilotním kokpitem, který byl umístěn za motorem a před křídlem, což výrazně zlepšilo viditelnost pilota. Dva cestující sedící proti sobě byli v kryté kabině uvnitř trupu. Stroj se vyznačoval vlnitým duralovým krytem jak křídla, tak trupu. \n\nKvůli přísným požadavkům Versailleské smlouvy, musel být motor Daimler D III u prototypu nahrazen méně výkonným Siemens Sh 4, aby splňoval předpisy poválečných restrikcí. Až omezení pominula (1924), byl letoun vybavován silnějšími motory a také byl konstrukčně upraven. Letoun verze 16ba měl nový podvozek (trup byl jen kousek nad zemí, což usnadnilo nastupování a vystupování), vylepšenou aerodynamiku (především konstrukce SOP) a silnější motor Siemens Sh 5. To umožnilo zvýšit užitečné zatížení letadla na 315 kg a dosáhnout maximální rychlosti 170 km/h. Po první úpravě v roce 1924 následovaly další dva typy, K16ba s novým křídlem (rozpětí se zvýšilo z 11,0 m na 12,8 m) a K16ce – s motorem Bristol Lucifer (100 k). V roce 1927 se zrodila další modifikace – K16bi s motorem Siemens Sh 12 (125 k) a v další v roce 1928, poslední verze K16bo s československým motorem Walter NZ-120 (120 k) resp. Walter Mars (145 k).\nLetoun K16 byl nasazen i v domácích i mezinárodních leteckých soutěžích jako sportovní letoun. Se dvěma letouny K 16 se Junkers v roce 1925 zúčastnil Okružního letu Německem (Deutsche Rundflug) a jeden letoun obsadil v této soutěži druhé místo (D-653, 19.–24.11.1925).\n\nV té době žádná letecká společnost, kterou by měl maličký K 16 (jako levná verze letounu Junkers F 13) oslovit, neprojevila zájem o koupi. Menší počet letounů, které byly vyrobeny, byl většinou prodán soukromým majitelům a letadla byla provozována jako soukromá turistická či sportovní. V německém leteckém rejstříku bylo uváděno 12 letounů s imatrikulacemi D-323, D-390, D-500, D-653, D-654, D-781, D-941, D-983, D-1208, D-1452, D-1678. K nim přibyl později letoun výr. č. 467 (D-2144). Letadla K 16 byla prodána i do zahraničí např. létala v Norsku, Švédsku, v Argentině a Uruguayi především jako spojovací, poštovní stroje, ale také ve společnostech, které s nimi organizovaly vyhlídkové lety. \n\nOba švédské letouny SE-AEI a SE-AET havarovaly. První SE-AEI havaroval 28. září 1935 za neznámých okolností někde ve Švédsku. Letadlo bylo poškozeno, ale nikdo naštěstí nebyl zraněn. Druhý letoun SE-AET havaroval 23. prosince 1936. Když se pilot D. Hamilton přibližoval k letišti Göteborg-Torslanda, ztratil nad letounem kontrolu a narazil do blízkého kopce. Pilot byl zraněn a letadlo poškozeno. Za příčinu havárie byla označena chyba pilota.\n\nV srpnu 1928 zakoupil jeden letoun Junkers K 16bo (WNr. 467) kníže Oldřich Ferdinand Kinský z Heřmanova Městce (X. kníže Kinský ze Vchynic a Tetova, 1893–1938). Původní imatrikulace L-BACA z 8. srpna 1928 byla v roce 1929 změněna na OK-ACA. Později byl vyměněn motor Walter NZ-120 za silnější Walter Mars, který byl ve výrobě od roku 1929. Letoun byl 28. ledna 1933 vyřazen z československého rejstříku a prodán zpět do Německa jako havarovaný, ale v listopadu 1936 byl pod imatrikulací D-2144 zaveden do německého rejstříku. Byl provozován inženýrskou školou Ingenieurschule ve Weimaru.\n\n\n\nData pro K 16bo podle\n\n\n\n\n\n"}
{"id": "1567472", "url": "https://cs.wikipedia.org/wiki?curid=1567472", "title": "Univerzitní liga ledního hokeje 2019/2020", "text": "Univerzitní liga ledního hokeje 2019/2020\n\nUniverzitní liga ledního hokeje 2019/2020 je 1. ročník vysokoškolské univerzitní soutěže v ledním hokeji.\n\n\n"}
{"id": "1567473", "url": "https://cs.wikipedia.org/wiki?curid=1567473", "title": "Třída Caio Duilio (1876)", "text": "Třída Caio Duilio (1876)\n\nTřída Caio Duilio byla třída věžových bitevních lodí Italského královského námořnictva. Celkem byly postaveny dvě jednotky této třídy. Ve službě byly v letech 1880–1920. Jedna byla ve službě ještě za první světové války. Třída \"Caio Duilio\" představuje vůbec první bitevní lodě postrádající oplachtění a vyzbrojené pouze kanóny velké ráže. Zároveň to byly první italské bitevní lodě mající více než jeden lodní šroub.\n\nItalský konstruktér Benedetto Brin navrhl plavidla vyzbrojená čtveřicí kanónů skutečně velké ráže 450 mm, přičemž původně měla být instalována děla mnohem slabší. Pancéřová ochrana se soustředila na centrální citadelu a na ní stojící dvě dělové věže. Celkem byly postaveny dvě jednotky této třídy. V letech 1873–1882 plavidla postavily italské loděnice Castellamare di Stabia a Arsenale di La Spezia.\n\nJednotky třídy \"Caio Duilio\":\n\nHlavní výzbroj představovaly čtyři 450mm kanóny Armstrong, umístěné ve dvou dělových věžích ve střední části trupu. Každý kanón měl hmotnost 100 tun, přičemž projektil vážil 865 kg a rychlost palby byla jeden výstřel za 15 minut. Dělostřeleckou výzbroj doplňovaly ještě tři 350mm torpédomety. Prototypová jednotka \"Caio Duilio\" navíc nesla jeden malý torpédový člun \"Clio\". Pohonný systém tvořilo osm kotlů a dva parní stroje o výkonu 7711 hp (\"Dandolo\": 8045 hp), které poháněly dva lodní šrouby. Nejvyšší rychlost dosahovala 15 uzlů (\"Dandolo\": 15,6 uzlu). Dosah byl 3760 námořních mil při rychlosti 10 uzlů.\n\nRoku 1890 byla výzbroj \"Caio Duilio\" posílena o tři 120mm kanóny. Roku 1900 byly instalovány ještě dva 75mm kanóny, osm 57mm kanónů a čtyři 37mm kanóny.\n\nBitevní loď \"Dandolo\" byla v letech 1895–1898 přestavěna podle návrhu Giacinta Pullina. Původní výzbroj byla odstraněna. Novou hlavní výzbroj tvořily čtyři 254mm kanóny v nových dvoudělových věžích chráněných 225mm pancířem. Doplňovalo je sedm 152mm kanónů, pět 120mm kanónů, šestnáct 57mm kanónů, osm 37mm kanónů, čtyři kulomety a čtyři 450mm torpédomety. Standardní výtlak klesl na 10 679 t a plný na 11 264 t. Posádku tvořilo 495 osob.\n\n"}
{"id": "1567474", "url": "https://cs.wikipedia.org/wiki?curid=1567474", "title": "Wang Š’-wej (rychlobruslař)", "text": "Wang Š’-wej (rychlobruslař)\n\nWang Š’-wej (; * 11. srpna 1996) je čínský rychlobruslař.\n\nNa mezinárodní scéně debutoval v roce 2016, kdy se představil v závodech Světového poháru. Na světových šampionátech poprvé startoval roku 2019 v týmovém sprintu na Mistrovství světa na jednotlivých tratích. S čínským družstvem získal v této disciplíně na MS 2020 stříbrnou medaili.\n"}
{"id": "1567476", "url": "https://cs.wikipedia.org/wiki?curid=1567476", "title": "1882 v loďstvech", "text": "1882 v loďstvech\n\nTento článek obsahuje významné události v oblasti loďstev v roce 1882.\n\n"}
{"id": "1567477", "url": "https://cs.wikipedia.org/wiki?curid=1567477", "title": "Wang Š’-wej", "text": "Wang Š’-wej\n\nWang Š’-wej () může být:\n"}
{"id": "1567478", "url": "https://cs.wikipedia.org/wiki?curid=1567478", "title": "1880 v loďstvech", "text": "1880 v loďstvech\n\nTento článek obsahuje významné události v oblasti loďstev v roce 1880.\n\n"}
{"id": "1567480", "url": "https://cs.wikipedia.org/wiki?curid=1567480", "title": "1879 v loďstvech", "text": "1879 v loďstvech\n\nTento článek obsahuje významné události v oblasti loďstev v roce 1879.\n\n"}
{"id": "1567481", "url": "https://cs.wikipedia.org/wiki?curid=1567481", "title": "Pavel Firt", "text": "Pavel Firt\n\nPavel Firt (16. července 1927 Praha – 16. srpna 2016 Praha) byl významný představitel cévní chirurgie a kardiochirurgie. V roce 1984 provedl první úspěšnou transplantaci srdce v Československu a ve východním bloku.\n\nTehdejší ministr zdravotnictví Jaroslav Prokopec rozhodl, že při první transplantaci srdce v Československu v roce 1984 povede tým Vladimír Kočandrle, operátorem byl Pavel Firt, Vladimír Kočandrle byl prvním asistentem.\n\nJeho otec byl armádní lékař, který velel zdravotníkům na několika frontách druhé světové války, mimo jiné u libyjského přístavu Tobruk. Po návratu do vlasti napsal o svých zkušenostech knihu \"Od Eufratu až po Benghazi: Historie čs. vojenské jednotky na Středním Východě,\" 1947.\n\nJako brigádní generál vedl do roku 1948 Ústřední vojenskou nemocnici v Praze, poté upadl v nemilost a až do důchodu pracoval jako praktický lékař. Původní příjmení rodiny bylo až do roku 1946 Fürth.\n\nPavel Firt pracoval po absolvování Lékařské fakulty Karlovy univerzity (LF UK) od roku 1951 v Praze v Institutu klinické a experimentální medicíny (IKEM), tehdy v Ústavu klinické a experimentální chirurgie. V letech 1979 až 1991 zde působil jako přednosta kliniky. Od roku 1977 byl profesorem LF UK.\n\nPo založení subkatedry kardiochirurgie v roce 1987 se stal jejím prvním vedoucím. Subkatedra se věnovala postgraduálnímu školení lékařů se specializací cévní chirurgie a kardiochirurgie. Pavel Firt stál také po několik let v čele kardiovaskulární sekce České chirurgické společnosti České lékařské společnosti Jana Evangelisty Purkyně.\n\nOd počátku své profesní kariéry se zaměřil na chirurgii kardiovaskulárního systému. Již ve své dizertační práci vyřešil zásadní problémy velkých transfuzí, za to byl oceněn státní cenou Klementa Gottwalda. Státní ceny Klementa Gottwalda dostal během své kariéry celkem čtyři. Získal také Cenu Vědecké rady Ministerstva zdravotnictví České republiky, Maydlovu cenu, Purkyňovou medailí a zlatou Hufelandovu medaili.\nV průběhu času dosáhl řady úspěchů a ocenění i v zahraničí, stal se průkopníkem cévní chirurgie evropského významu. Byl čestným členem Belgické chirurgické společnosti a Britské společnosti pro výzkum v chirurgii. Dostal zlatou medaili Italské společnosti kardiovaskulární chirurgie. V bývalé Německé demokratické republice se podílel na založení cévní chirurgie, německou vládou byl vyznamenán za vynikající práci.\n\nPavel Firt publikoval více než 350 vědeckých prací v českých a v zahraničních časopisech, je autorem pěti monografií, šesti výukových filmů a řady dalších prací. Ve spolupráci s Liborem Hejhalem napsal vědecké práce z oboru cévní chirurgie a léčení prudkého krváceníː\n\n\nJe spoluautorem knihy \"Cévní chirurgie\" .\n\n\n"}
{"id": "1567482", "url": "https://cs.wikipedia.org/wiki?curid=1567482", "title": "Ning Čung-jen", "text": "Ning Čung-jen\n\nNing Čung-jen (; * 3. listopadu 1999) je čínský rychlobruslař.\n\nV sezóně 2017/2018 závodil ve Světovém poháru juniorů, v roce 2018 začal startovat v seniorském Světovém poháru. Roku 2019 debutoval na Mistrovství světa na jednotlivých tratích, kde jeho nejlepším výsledkem byla šestá příčka v závodě na 1500 m. Na MS 2020 získal stříbrnou medaili v týmovém sprintu a vylepšil si umístění na trati 1500 m, na níž skončil čtvrtý.\n"}
{"id": "1567485", "url": "https://cs.wikipedia.org/wiki?curid=1567485", "title": "Hynek Žlebský z Lichtenburka", "text": "Hynek Žlebský z Lichtenburka\n\nHynek Žlebský z Lichtenburka (asi mezi roky 1305 a 1310 – 2. listopadu 1351) byl český šlechtic z žlebské větve rodu Lichtenburků. \n\nNarodil se jako jediný syn Václava Žlebského z Lichtenburka a jeho manželky Anežky asi mezi roky 1305 a 1310. Když mu mezi lety 1312 a 1314 jeho otec zemřel, nebyl ještě zletilý. Správy rodových statků se proto ujala jeho babička Matylda ze Žleb. Jednalo se o území v Dolním Poohří s hradem Klapým (dnešní Hazmburk), žlebské panství s hradem Žleby a hrad Ronovec s městečkem Bělou. Matylda zemřela roku 1327 a Hynek se tak stal jediným vládcem svého panství. Své statky v Dolním Poohří s hradem Klapým a hrad Ronovec s přilehlým panstvím s králem Janem Lucemburským zřejmě směnil za hrad Poděbrady a výnosné panství, které k němu náleželo. Toto dominium získal v roce 1345. Následně se zařadil do úzkého kruhu důvěrníku krále Karla IV. Protože Hynek roku 1351 zemřel bezdětný, jeho poděbradské dominium zdědil jeho zeť Boček z Kunštátu a Poděbrad.\n\nHynek Žlebský z Lichtenburka se narodil asi mezi roky 1305 a 1310 jako jediný syn z manželství Václava Žlebského z Lichtenburka a jeho manželky Anežky. Když mu jeho otec mezi lety 1312 a 1314 zemřel, byl ještě dítě. Správy rodových statků se proto ujala jeho babička Matylda ze Žleb, jež vystupovala jako velmi energická žena. Po otci Hynek zdědil území v Dolním Poohří s hradem Klapým (dnešní Hazmburk) a žlebské panství s hradem Žleby. Dědictví Hynkovi zanechal ale také jeho strýc Čeněk Žlebský z Ronovce, které sestávalo z hradu Ronovce a městečka Bělé. Hynek Žlebský se tak stal patrně nejmajetnějším Lichtenburkem. Od roku 1327, kdy Matylda zemřela, Hynek působil jako samostatný vládce svého panství. Matylda Hynkovi dědictví dokázala udržet v původním rozsahu.\n\nHynek po smrti své babičky Matyldy začal usilovat o získání královského hradu Poděbrady s bohatým a významným panstvím, které k němu náleželo. Součástí této snahy bylo podle Jana Urbana zřejmě předání hradu Klapého a Ronovce s panstvími, které k nim patřily, do královského vlastnictví. V případě hradu Klapého se však August Sedláček a Dobroslava Menclová domnívali, že do královského vlastnictví přešel už za života Hynkova otce Václava před rokem 1314, jakkoli toto tvrzení v pramenech nemá žádnou oporu. Jednoznačně není doloženo ani předání hradu Ronovce. Svoje snahy Hynek završil roku 1345, kdy mu král Jan Lucemburský hrad Poděbrady s přilehlým panstvím udělil do „ušlechtilého manství“, což posílilo Hynkovu mocenské i hospodářské postavení. Svojí pozici Hynek upevnil sňatkem s Anežkou, dcerou významného velmože Viléma z Landštejna. S tímto sňatkem souvisí historka o tom, jak se Hynek po svatbě dozvěděl o určitém stupni příbuzenství se svou manželkou a naléhal proto na papežskou kurii tak dlouho, dokud ke svatbě nevydala dodatkový dispens.\nV roce 1337 Hynek zasedal u zemském soudu. V únoru 1345 svědčil při rozdělení rodového majetku mezi syny Jindřicha z Lipé. Na vrcholu své politické kariéry Hynek stanul v druhé polovině v 40. let, kdy se zařadil do úzkého kruhu důvěrníků kolem moravského markraběte a pozdějšího českého krále Karla IV. V září 1347 se Hynek zúčastnil Karlovy korunovace, v září a říjnu 1348 českého krále zase doprovázel při tažení do Braniborska. Roku 1349 se Hynek stal jedním z nejčastějších svědků královských listin. Dne 2. listopadu 1351 však ve věku kolem 45 let zemřel. Protože po sobě nezanechal žádného mužského potomka, poděbradské panství po něm zdědil jeho zeť, manžel jeho dcery Elišky, Boček z Kunštátu a Poděbrad. Žlebské panství měla do konce svého života užívat vdova po Hynkovi Anežka z Landštejna, po jejíž smrti panství formou prodeje spadlo na císaře Karla.\n\nHynek vlastnil některé majetky v Dolním Poohří. Nejednalo se však o souvislé panství, a není proto jisté co všechno mu zde patřilo. Tato oblast byla zřejmě poměrně lukrativní, protože byla velmi vhodná pro zemědělství a procházelo tudy několik obchodních stezek. Lichtenburkové zde možná vlastnil hrad Klapý (dnešní Hazmburk). Hospodářským centrem dominia v Dolním Poohří byly zřejmě Libochovice. Hlavním Hynkovým hradem byly Žleby, ke kterým patřila Uhelná Příbram, vesnice Žleby, Zehuby, jež Hynek s babičkou Matyldou skoupil v roce 1327, dále Skovice, Markovice, Biskupice, Zaříčany a Tři Dvory. Hynek dále vlastnil městečko Bělou a hrad Ronovec, ke kterému patřila Dolní Krupá, Čachotín, Horní Krupá, Rozsochatec, Cibotín a Kojetín, u kterého se patrně naházely štoly na dolování stříbra.\n\nHynek své statky v Dolním Poohří s hradem Klapým a hrad Ronovec s přilehlým panstvím s králem Janem Lucemburským směnil za hrad Poděbrady a výnosné panství, které k němu náleželo. Pod něj spadalo městečko Poděbrady a vesnice Štolmíř, Dobřichov, Pečky, Chrást, Velenka, Sadská, Hradištko, Písty, Zvěřínek, Zdebudice, Polabec, Kluk, Sokoleč, Osek, Zboží, Kouty, Choťánky, Pátek, Křečkov, Větrostráže a dvory Babín a Nový Dvůr. Toto dominium Hynek získal v roce 1345. Jednalo se o velmi lidnatou, rozsáhlou a lukrativní oblast.\n\nHynkovy pečetě se dochovaly z roku 1327, 1329 a 1345. Pečeť z roku 1327 byla okrouhlá s průměrem 29 milimetrů. Zachovala se ve velmi otřelém stavu. Na listiny se věšela pergamenovým proužkem. V poli se nacházel gotický štít skloněný vpravo, v němž byly zkřížené ostrve a jenž měl kbelcový helm. V klenotu se nacházela ryba. Pole zdobil rostlinný dekor oddělený provazcem. Na pečeti gotickou majuskulou stál opis +.S.h.InCOnE.SLEWEIn. Vnější okraj pečeti byl linkovaný. Další Hynkova pečeť z roku 1329 byla okrouhlá s průměrem 26 milimetrů vyrobená z přírodního vosku a na listiny se rovněž věšela pergamenovým proužkem. V poli měla hrncový helm s přikryvadly z profilu, v jehož klenotu byla kyta přeložená rybou. Po stranách pečeť zdobil rostlinný dekor. Pole oddělovala linka. Stál na ní opis + S. hInCOnIS.DE.LVChTENBVRCh. Poslední zachovalá Hynkova pečeť z roku 1345 byl také okrouhlá a přivěšená pergamenovým proužkem. V poli měla gotický štít skloněný vpravo a helm s přikryvadly. V klenotu se nacházela vysoká kyta přeložená rybou. V poli byly podle Augusta Sedláčka sepjaté ruce a písmeno C. Stál na ní opis +S HINCOnIS D ZLEBEn, jež byl oddělen linkou.\n\n1. manželství ∞ Anežka z Landštejna\n\n\n"}
{"id": "1567488", "url": "https://cs.wikipedia.org/wiki?curid=1567488", "title": "Lehôtka", "text": "Lehôtka\n\nLehôtka je obec v okrese Lučenec v Banskobystrickém kraji na Slovensku. Leží v západní části Lučenské kotliny přibližně 11 km západně od okresního města. Žije zde  obyvatel.\n\nPrvní písemná zmínka o obci pochází z roku 1385. V centru obce se nachází zvonice, lidová zděná stavba na půdorysu čtverce z rokou 1895.\n\n"}
{"id": "1567500", "url": "https://cs.wikipedia.org/wiki?curid=1567500", "title": "TJ Sokol Nové Veselí", "text": "TJ Sokol Nové Veselí\n"}
{"id": "1567516", "url": "https://cs.wikipedia.org/wiki?curid=1567516", "title": "Stikine Mountains", "text": "Stikine Mountains\n\nStikine Mountains, také Stikine Ranges, je pohoří na severu Britské Kolumbie a jihu Yukonu, na západě Kanady.\nVrcholy hor leží ve výškách 2 000 až 2 500 metrů. Nejvyšší horou je Mount Cushing s nadmořskou výškou 2 644 metrů. Jedná se o rozsáhlé, obtížně prostupné a téměř neznámé pohoří. Kanadští geografové ho považují za součást tzv. Vnitřních hřbetů, američtí geografové za součást Skalnatých hor.\n\nChaoticky uspořádané horské hřbety byly vyvrásněny nevadskou orogenezí. Pohoří má délku 645 kilometrů.\n\nSoučástí pohoří jsou další menší horské skupiny: Beady Range, Nisutlin Plateau, Skree Range, Three Sisters Range, Thudaka Range a Tuya Range.\n"}
{"id": "1567519", "url": "https://cs.wikipedia.org/wiki?curid=1567519", "title": "Irena Ardenová", "text": "Irena Ardenová\n\nIrena Ardenová byla filmová herečka konce němé éry a počátku zvukové. Svou největší roli vytvořila v němém filmu \"Plukovník Švec\" (1929), zahrála si i ve dvou zvukových filmech, ale již jen podružné role. \n\n\n"}
{"id": "1567520", "url": "https://cs.wikipedia.org/wiki?curid=1567520", "title": "Tasmánské jazyky", "text": "Tasmánské jazyky\n\nTasmánské jazyky (\"tasmánština\") byly jazykovou rodinou, kterou mluvili Tasmánci na Tasmánii v Austrálii. Všechny jazyky v této rodině již vymřely, poslední mluvčí zemřela v roce 1905, naposledy se běžně používaly v 30. letech 19. století. Z tasmánských je známo jen několik slov, o fonologii nebo gramatice nevíme téměř nic. Nebyla prokázána spojitost s žádnou další jazykovou rodinou, řadí se proto mezi neklasifikované jazyky. Existují teorie, že tasmánské jazyky mají nějakou spojitost s andamanskými nebo papuánskými jazyky, nebyly ale prokázány.\n\nPotomci domorodých Tasmánců se snaží vyvinout nový jazyk zvaný Palawa kani, který má vycházet právě z tasmánských jazyků.\n\nJak již bylo zmíněno, o tom, jak vypadaly tasmánské jazyky, není známo téměř nic. V 19. století se jimi zabývali Joseph Milligan a George Augustus Robinson, kteří sepsali krátké seznamy tasmánských slov. Poslední mluvčí tasmánských jazyků, Fanny Cochrane Smith (zemřela v roce 1905), nahrála na fonograf tasmánskou píseň. Zvukový záznam je sice ve velmi špatné kvalitě, ale je to jediný zvukový záznam tasmánského jazyka. Některá slova si pamatovali i její vnuci. Ve 20. století byly tyto zdroje analyzovány, byla tak objevena například některá gramatická pravidla.\n\nNa které podskupiny se tasmánské jazyky dělily, není známo. Problémem rozdělení tasmánských jazyků se zabývala lingvistka Claire Bowern, která využila data z 35 seznamů tasmánských slov a porovnávala slova podle toho, kde byl seznam sepsán. Dospěla k tomuto rozdělení, které se mírně liší od rozdělení lingvistů Dixona a Crowleyho z roku 1981:\n\n\nNěkterá slova v tasmánštině:\n\n<nowiki>*</nowiki>\"v severovýchodních tasmánských jazycích\"\n\nDochovaná věta v tasmánštině (z oblasti střední Tasmánie): \"Noia meahteang meena neeto linah.,\" překlad: \"Nedám ti žádnou vodu.\"\n\nNásledující tabulka ukazuje, jak se řekla číslovka \"dva\" v jednotlivých částech Tasmánie:\nPalawa kani je umělý jazyk vyvíjený Tasmánským Aboridžinským centrem od roku 1992, který vychází z poznatků o tasmánských jazycích. Jeho cílem je obnova tasmánštiny mezi potomky domorodých Tasmánců.\n\nPříklady vět v palawa kani:\n\n"}
{"id": "1567523", "url": "https://cs.wikipedia.org/wiki?curid=1567523", "title": "Předseda celostátního výboru Čínského lidového politického poradního shromáždění", "text": "Předseda celostátního výboru Čínského lidového politického poradního shromáždění\n\nPředseda celostátního výboru Čínského lidového politického poradního shromáždění () stojí v čele celostátního výboru Čínského lidového politického poradního shromáždění, čínského nevládního poradního orgánu. Čínské lidové politické poradní shromáždění (ČLPPS) má přes dva tisíce členů a zasedá v plném obsazení jen jednou ročně. Mezi zasedáními plní jeho funkci celostátní výbor. V čele celostátního výboru stojí předseda a více než dvě desítky místopředsedů.\n\nPředseda celostátního výboru patří k nejvlivnějším politikům Čínské lidové republiky (ČLR), podle formálního pořadí je čtvrtým nejvyšším představitelem státu za prezidentem, předsedou vlády a předsedou Stálého výboru Všečínského shromáždění lidových zástupců.\n\nFunkce vznikla se zřízením Čínského lidového politického poradního shromáždění roku 1949, které v letech 1949–1954 plnilo funkci čínského parlamentu.\n"}
{"id": "1567524", "url": "https://cs.wikipedia.org/wiki?curid=1567524", "title": "Travel bible (kniha)", "text": "Travel bible (kniha)\n\nKniha Travel Bible (anglická výslovnost [ˈtrævl ˈbaibl]; podtitul \"Praktické rady za milion, jak procestovat svět za pusu\") od Matouše Vinše a Petra Nováka je cestovní průvodce na téma cestování po světě za málo peněz. Překypuje praxí podloženými radami od autorů – zkušených cestovatelů; ti se rozhodli literární formou podělit o načerpané poznatky a zkušenosti, a to nejen své.\n\nKniha je složena z úvodu a tří částí: \"Před cestou\", \"Na cestě\" a \"Po cestě\"; v nich obsažené kapitoly zahrnují příslušné aspekty: dopravu, doklady, finance, pojištění, potraviny, zavazadla, ubytování, komunikaci s úřady i domorodci, zvyklosti, možná rizika, bezpečnost, internetové odkazy atd.\n\nAnotace vystihuje publikaci takto:\nKniha vyšla v letech 2015, 2016 (aktualizované, rozšířené vydání) a 2018 (aktualizované vydání pro rok 2019) v pražském nakladatelství Blue Vision jak v tištěné, tak elektronické podobě.\n\n\n\n"}
{"id": "1567525", "url": "https://cs.wikipedia.org/wiki?curid=1567525", "title": "North Schell Peak", "text": "North Schell Peak\n\nNorth Schell Peak je nejvyšší hora pohoří Schell Creek Range a jedna z nejvyšších hor ve státě Nevada.\nNachází se na východě Nevady, v kraji White Pine County, nedaleko hranice s Utahem.\nGeograficky je hora součástí Velké pánve.\n"}
{"id": "1567530", "url": "https://cs.wikipedia.org/wiki?curid=1567530", "title": "Třída Italia", "text": "Třída Italia\n\nTřída Italia byla třída barbetových bitevních lodí Italského královského námořnictva. Celkem byly postaveny dvě jednotky této třídy. Ve službě byly v letech 1885–1921. V pomocných rolích byly ve službě za první světové války. V době svého dokončení to byly největší a nejrychlejší bitevní lodě světa.\n\nItalský konstruktér Benedetto Brin navrhl velká a rychlá plavidla postrádající obvyklý boční pancéřový pás. Pancéřování chránilo pouze vybrané části plavidla. Zajímavostí že, že jedno plavidlo mohlo na své palubě přepravit celou pěší divizi s 10 000 vojáky. Celkem byly postaveny dvě jednotky této třídy. V letech 1876–1887 plavidla postavily italské loděnice Castellamare di Stabia a Orlando Livorno.\n\nJednotky třídy \"Italia\":\n\nHlavní výzbroj bitevní lodě \"Italia\" představovaly dva 432mm/26 kanóny Modelu 431C a jeden 432mm/27 kanón Modelu 431B, umístěné v barbetách ve středu trupu. Doplňovalo je sedm 149mm kanónů, čtyři 120mm kanóny a čtyři 350mm torpédomety. Hlavní výzbroj její sesterské lodě \"Lepanto\" tvořily čtyři 432mm kanóny Modelu 431B, které doplňovalo osm 152mm kanónů, čtyři 120mm kanóny a čtyři 350mm torpédomety. Během služby byla dále posilována lehká výzbroj.\n\nPohonný systém tvořilo dvacet čtyři kotlů a čtyři parní stroje o výkonu 11 986 hp (\"Lepanto\": 15 797 hp), které poháněly čtyři lodní šrouby. Nejvyšší rychlost dosahovala 17,8 uzlu (\"Lepanto\": 18,4 uzlu). Dosah byl 5000 námořních mil při rychlosti 10 uzlů.\n\n"}
{"id": "1567531", "url": "https://cs.wikipedia.org/wiki?curid=1567531", "title": "Kurt-Heinz Stolze", "text": "Kurt-Heinz Stolze\n\nKurt-Heinz Stolze (26. ledna 1926 Hamburk – 12. srpna 1970 Mnichov) byl německý skladatel, klavírista, cembalista a dirigent. \n\nPo ukončení střední školy studoval Kurt-Heinz Stolze klavír, varhany a dirigování v letech 1942 až 1947 na hudební škole v rodném Hamburku. Dirigování se učil u Wilhelma Brücknera-Rüggeberga. Po ukončení studia získal první trvalé angažmá v roce 1956, když ho Královská opera v Kodani najala na rok jako dirigenta a korepetitora. \n\nV roce 1957 se přesunul do Württemberského státního divadla ve Stuttgartu, kde se stal korepetitorem opery a baletu. Tam se spřátelil s choreografem Johnem Crankem a začal s ním pravidelně spolupracovat. Jako dirigent nastudoval a řídil provedení řady baletních představení, kupř. \"Labutího jezera\". Cyklus smyčcových koncertů Antonia Vivaldiho \"L'Estro Armonico\" upravil pro baletní scénu. Je autorem partitury pro Crankův balet \"Oněgin\", kterou sestavil z děl Petra Iljiče Čajkovského. Vyhnul se přitom hudbě z opery \"Evžen Oněgin,\" místo toho zorchestroval například výběr z klavírních \"Ročních dob\" a použil i úryvek ze symfonické básně \"Francesca da Rimini\". V roce 1969 upravil díla Domenica Scarlattiho a sestavil z nich partituru baletu \"Zkrocení zlé ženy\". \n\nVe Stuttgartu se seznámil také s Fritzem Wunderlichem, se kterým následně vystupoval a spolu nahráli písňový cyklus \"Krásná mlynářka\" Franze Schuberta. \n\nZe světa odešel dobrovolně ve věku 44 let. \n\n"}
{"id": "1567535", "url": "https://cs.wikipedia.org/wiki?curid=1567535", "title": "Pauline Kongaová", "text": "Pauline Kongaová\n\nPauline Kongaová (* 10. dubna 1970 Baringo) je keňská atletka, běžkyně. Na Letních olympijských hrách v roce 1996 získala stříbrnou medaili na 5 000 metrů. Byla to první olympijská medaile, kterou vybojovala žena z Keni. Její manžel Paul Bitok získal na olympijských hrách v roce 1992 a 1996 stříbro na 5 000 metrů.\n\n"}
{"id": "1567541", "url": "https://cs.wikipedia.org/wiki?curid=1567541", "title": "Margaret Matilda White", "text": "Margaret Matilda White\n\nMargaret Matilda White (9. ledna 1868 – 6. července 1910) byla novozélandská fotografka a zdravotní sestra. Její nejznámější práce jsou fotografie, které pořídila v psychiatrické léčebně v Aucklandu. Sérii jejích skleněných desek má ve svých sbírkách Auckland War Memorial Museum.\n\nWhite se narodila v Belfastu v Severním Irsku a s rodinou emigrovala na Nový Zéland v roce 1886. Od roku 1890 spolupracovala ve svém ateliéru s novozélandským fotografem Johnem Hannou. Později založila své vlastní fotografické studio v Newtonu v Aucklandu. She later established her own photographic studio in Newton, Auckland. Tento podnik však nebyl úspěšný a byla nucena ukončit své podnikání. I přes toto selhání pokračovala ve fotografování až do své smrti. Po uzavření svého studia pracovala jako zdravotní sestra v psychiatrické léčebně Auckland v Avondale. Právě tam pořídila řadu fotografií, díky kterým je nejznámější.\n\nZemřela v nemocnici Waihi 6. července 1910. Auckland War Memorial Museum má velkou sbírku jejích fotografických skleněných desek.\n"}
{"id": "1567545", "url": "https://cs.wikipedia.org/wiki?curid=1567545", "title": "Eplény", "text": "Eplény\n\nEplény [epléň] je obec v Maďarsku v župě Veszprém, spadající pod okres Veszprém. Nachází se asi 5 km jihovýchodně od Zirce a asi 13 km severovýchodně od Veszprému. V roce 2015 zde žilo 491 obyvatel. Dle údajů z roku 2011 tvoří 68 % obyvatelstva Maďaři, 1,1 % Němci, 0,2 % Chorvati a 0,2 % Poláci, přičemž 32 % obyvatel se ke své národnosti nevyjádřilo.\n\nObec je napojena na silnici 82.\n"}
{"id": "1567547", "url": "https://cs.wikipedia.org/wiki?curid=1567547", "title": "Evropská arboristická rada", "text": "Evropská arboristická rada\n\nEvropská arboristická rada \"(European Arboricultural Council, EAC)\" je mezinárodní fórum, které sdružuje arboristické organizace z evropských zemí. Cílem je zvýšení odborné úrovně péče o stromy, výzkum, vzdělávání a zdokonalování bezpečných pracovních postupů.\n\nČeská republika je členem EAC, certifikačními centry jsou ČSOP Arboristická akademie a Společnost pro zahradní a krajinářskou tvorbu.\n\n"}
{"id": "1567548", "url": "https://cs.wikipedia.org/wiki?curid=1567548", "title": "Letiště Lipsko/Halle", "text": "Letiště Lipsko/Halle\n\nLetiště Lipsko/Halle (IATA: LEJ, ICAO: EDDP, ) je mezinárodní letiště ležící poblíž města Schkeuditz v Sasku, které obsluhuje obě německá města Lipsko v Sasku a Halle v Sasku-Anhaltsku. Otevřeno bylo 18. dubna 1927. \n\nLetiště je mezinárodně významné zejména v oblasti letecké nákladní dopravy. V objemu nákladní dopravy se v Německu umístilo na druhém místě po Frankfurtu nad Mohanem, pátém v Evropě a na 26. celosvětově (rok 2013). Letiště je základnou nákladních dopravců Aerologic a DHL Hub Leipzig, včetně European Air Transport Leipzig. Co do počtu cestujících se v roce 2019 s více než 2,61 milionem odbavených cestujících umístilo v Německu na 11. místě. \n\nZatímco letecká nákladní doprava narůsta díky rozsáhlým vládní grantům, počty cestujících v osobní dopravě od poloviny 90. let stagnují. Na letišti také vznikla vojenská zařízení pro vojenské letouny NATO a EU.\n\n"}
{"id": "1567549", "url": "https://cs.wikipedia.org/wiki?curid=1567549", "title": "Runovići", "text": "Runovići\n\nRunovići () je opčina v Chorvatsku ve Splitsko-dalmatské župě. Nachází se blízko bosenských hranic, asi 8 km jižně od Imotski. V roce 2011 v opčině žilo 2 416 obyvatel. Správním střediskem a největším sídlem opčiny je téměř stejnojmenná vesnice Runović.\n\nOpčina zahrnuje celkem 3 samostatné vesnice:\n"}
{"id": "1567550", "url": "https://cs.wikipedia.org/wiki?curid=1567550", "title": "Klášter Panny Marie Karmelské (Haifa)", "text": "Klášter Panny Marie Karmelské (Haifa)\n\nKlášter Panny Marie Karmelské „Stella Maris“ je karmelitánský klášter v Haifě na hoře Karmel v Horní Galileji.\n\nMísto hory Karmel je spojeno s ppostavou biblického proroka Elijáše, klášter zde vznikl již v byzantském období. V křižáckém období zde vzniklo místo příhodné pro rozvoj řeholního života. Na hoře vzniklo bratrstvo poustevníků pod vedením Bertolda z Kalábrie, které dostalo od patriarchy Alberta dostalo v letech 1207–1209 první pravidla, potvrzená papežem Honoriem III. roku 1226. Nově vzniklý řád karmelitánů dostal výrazný impulz od svého generálního představeného bl. Šimona Stocka. Po roce 1291 byli karmelitáni vyhnáni, v letech 1630–1631 byl jejich klášter na hoře Karmel obnoven. Po opětovném vyhnání se znovu usadili na místě v roce 1823 a vybudovali nový klášter, který je nazýván „Stella Maris“. Na místě je přítomná i ženská větev řádu. Klášter je celosvětovým centrem karmelitánské spirituality.\n\nDominantou lokality je chrám Panny Marie Karmelské, papežská bazilika minor. Součástí kostela je i jeskyně proroka Eliáše.\n\n\n"}
{"id": "1567552", "url": "https://cs.wikipedia.org/wiki?curid=1567552", "title": "Dům čp. 39 (Heřmanice)", "text": "Dům čp. 39 (Heřmanice)\n\nDům číslo popisné 39 je památkově chráněná stavba v Heřmanicích, obci na severu České republiky ve Frýdlantském výběžku Libereckého kraje.\n\nObjekt v obci leží po jižní straně silnice číslo III/03513, která spojuje zdejší někdejší přechod na česko-polské státní hranici s obcí Dětřichov ležící odtud východním směrem. Dům byl vybudován v letech na přelomu 18. a 19. století a sídlila v něm původně škola. Od 6. dubna 1966, po nabytí právní moci příslušných dokumentů, je zařazen do seznamu kulturních památek Československa, respektive České republiky.\n\nPatrový dům stojí na relativně velkém půdorysu ve tvaru obdélníka, přičemž svou delší stranou má situovanou podél komunikace. Dům je hrázděný se sedlovou střechou pokrytou taškami bobrovkami, jejíž jednolitost přerušují volská oka. Přízemní část lze rozdělit na dva trakty, přičemž jeho větší část je roubená a zbytek – v místech síně a chléva – je zděný. Do průchozí síně se vstupuje od komunikace ze severní strany, kde jsou do segmentově zaklenutého portálu instalovány dvoukřídlé dveře mající rámovou konstrukci. Nad nimi se na klenáku nachází štítek, na němž je patrná tabulka s textem:\nNa východní straně budovy se nachází boční vchod. Kolem něj je patrné trámkové ostění. Patro, které je zbudované z hrázděného zdiva, nese v přízemní části po celém obvodu budovy podstávka. Celá západní strana a štít na protilehlé východní jsou kompletně zakryty jednoduchým svislým dřevěným bedněním. Z jižní strany je k domu přistavěn přízemní zděný objekt zakrytý pultovou střechou.\n"}
{"id": "1567556", "url": "https://cs.wikipedia.org/wiki?curid=1567556", "title": "Řád José Cecilia Del Valle", "text": "Řád José Cecilia Del Valle\n\nŘád José Cecilia Del Valle (: Orden José Cecilio del Valle) je státní vyznamenání Honduraské republiky založené roku 1957. Udílen je za služby pro národ, diplomatické služby a úspěchy na poli vědy a umění občanům Hondurasu i cizím státním příslušníkům.\n\nŘád byl založen dne 3. října 1957. Pojmenován je po liberálním politikovi a jednom z předních představitelů éry přechodu koloniální vlády v nezávislost středoamerických států José Cecilu del Valle. Udílen je občanům Hondurasu i cizím státním příslušníkům, kteří se vyznamenali v oblasti umění či vědy a také za služby pro národ nebo za diplomatické služby.\n\nŘád byl upraven 14. listopadu 1978 usnesením Vojenské rady vlády Hondurasu na základě vyhlášky Národního kongresu republiky ze dne 2. února 1971.\n\nŘád udílí prezident Hondurasu na návrh Rady řádu, které sám předsedá a kterou tvoří tři řádní členové a tři náhradníci. Kancléřem řádu je ministr zahraničních věcí Hondurasu. V případě nepřítomnosti prezidenta předsedá radě kancléř.\n\nŘád je udílen v sedmi třídách:\n\n\nŘádový odznak má tvar zeleně smaltované zlatě lemované pěticípé hvězdy s cípy zakončenými do dvou hrotů. Uprostřed je velký kulatý medailon. Lem medailonu tvoří bíle smaltovaný kruh se zlatým nápisem ORDEN JOSE CECILIO DEL VALLE • 1777 – 1977. Uprostřed medailonu je barevně smaltovaná mapa části západní polokoule a zlatý portrét José Cecilia del Valle. Průměr řádového odznaku ve třídách velkokříže je 75 mm. V nižších třídách jsou některé prvky stříbrné.\n\nStuha je v případě čtyř nejnižších tříd zelená. U třídy velkokříže se stříbrnou hvězdou je při obou okrajích úzký pruh šedé barvy. V případě tříd řetězu a velkokříže se zlatou hvězdou jsou pruhy při okrajích žluté.\n\n"}
{"id": "1567557", "url": "https://cs.wikipedia.org/wiki?curid=1567557", "title": "Lela Ceterová", "text": "Lela Ceterová\n\nLela Ceterová, vlastním jménem Lenka Ceterová, (* 1990 Žilina) je slovenská modelka, jejíž fotografie se objevily v časopise Playboy. V raném mládí však její tělesné propozice nenasvědčovaly, že by se z ní mohla stát fotomodelka. Její spolužačky se jí posmívaly kvůli – podle nich – nedostatečně vyvinutému poprsí. Posléze si je Ceterová navíc nechala upravit pomocí plastické chirurgie a změnou rovněž prošel její nos a rty. Když jí bylo třináct let, stála prvně coby modelka před fotografickým objektivem. První snímky pro časopis Playboy nafotila v roce 2013.\n\nBěhem roku 2017 ji prostřednictvím sociální sítě Instagram oslovil český bojovník smíšených bojových umění (MMA) Karel Vémola vystupující pod pseudonymem Karlos „Terminátor“ Vémola. Ze seznámení následně vznikl vztah a milenci žili střídavě jak v Praze, tak v Londýně, kde dlouhodobě její partner pobýval. Roku 2019 Ceterová s Vémolou otěhotněla a potomek se měl narodit začátkem následující roku (2020). Nakonec ale těhotenství skončilo předčasným porodem 18. prosince 2019, kdy v čase 15.10 hodin porodila svou prvorozenou dceru Lily měřící 50 centimetrů a vážící 3260 gramů.\n"}
{"id": "1567560", "url": "https://cs.wikipedia.org/wiki?curid=1567560", "title": "Shenzhen Open 2020 – ženská dvouhra", "text": "Shenzhen Open 2020 – ženská dvouhra\n\nŽenská dvouhra Shenzhen Open 2020 probíhala druhý lednový týden 2020. Do singlové soutěže šenčenského tenisového turnaje hraného na tvrdém povrchu nastoupilo třicet dva hráček. Obhájkyní titulu byla Běloruska Aryna Sabalenková, kterou ve druhém kole vyřadila Kristýna Plíšková.\n\nVítězkou se stala pátá nasazená, 25letá Ruska Jekatěrina Alexandrovová, jež ve finále zdolala 20letou kazašskou turnajovou sedmičku Jelenu Rybakinoou po dvousetovém průběhu 6–2 a 6–4. Na okruhu WTA Tour vybojovala premiérové turnajové vítězství. Po halové trofeji ze série WTA 125K v Limoges tak prodloužila šňůru neporazitelnosti na deset utkání. Bodový zisk jí zajistil posun na nové kariérní maximum, 26. příčku žebříčku WTA. \n"}
{"id": "1567562", "url": "https://cs.wikipedia.org/wiki?curid=1567562", "title": "Tituly a vyznamenání Algirdase Brazauskase", "text": "Tituly a vyznamenání Algirdase Brazauskase\n\nAlgirdas Mykolas Brazauskas, první litevský prezident, obdržel během svého života nejvyšší řády patnácti států. Získal i řadu dalších ocenění včetně čestných doktorátů jak litevských tak zahraničních univerzit. Jako prezident Litvy byl také hlavou litevských řádů.\n\nBěhem výkonu funkce prezidenta Litvy byl velmistrem litevských řádů:\n\n\n\n\n\n\n\n"}
{"id": "1567566", "url": "https://cs.wikipedia.org/wiki?curid=1567566", "title": "Tituly a vyznamenání Valdase Adamkuse", "text": "Tituly a vyznamenání Valdase Adamkuse\n\nValdas Adamkus, litevský politik a bývalý prezident Litvy, obdržel během svého života řadu litevských i zahraničních vyznamenání. Během výkonu funkce prezidenta republiky byl velmistrem litevských řádů. Je také držitelem mnoha čestných doktorátů jak litevských tak zahraničních univerzit.\n\nBěhem výkonu funkce prezidenta Litvy v období od 26. února 1998 do 26. února 2003 a opět od 12. července 2004 – 12. července 2009 byl velmistrem litevských řádů:\n\n\n\n\n\n"}
{"id": "1567567", "url": "https://cs.wikipedia.org/wiki?curid=1567567", "title": "František Pecháček (komunální politik)", "text": "František Pecháček (komunální politik)\n\nFrantišek Pecháček (31. března 1815 Praha – 4. srpna 1888 Plzeň) byl český mlynář a podnikatel, dlouholetý purkmistr města Plzně. \n\nNarodil se jako nejstarší dítě v rodině Jana Pecháčka a jeho ženy Marie, rozené Šubrtové, ve Vávrových mlýnech v Praze. Záhy se rodina přesunula do Plzně, kde začal Jan Pecháček provozovat Kalikovský mlýn u Mže na okraji města. Základní a střední vzdělání získal František v Plzni, dále studoval techniku ve Vídni, ale nedokončil ji, neboť se musel vrátit do Plzně a převzít rodinné hospodářství. 22. listopadu 1847 zde se oženil s o deset let mladší Annou Böhmovou.\n\nPecháček byl nadšeným vlastencem, počínaje revolučními událostmi roku 1848 se zapojil do veřejného života. Byl zvolen do městského zastupitelstva a roku 1860 se stal členem městské rady. František Palacký a František Ladislav Rieger Pecháčka nominovali na poslanecký mandát při prvních volbách do Českého zemského sněmu, úřad však nakonec obsadil na německý kulturní vliv orientovaný František Pankrác.\n\nV roce 1873 dolehla na Rakousko-Uhersko hospodářská krize. 26. června pak po skandálu s nákupem nemovitostí rezignoval plzeňský purkmistr Emanuel Tuschner. František Pecháček se v nelehké době města dokázal politicky prosadit a 30. dubna 1874 byl oficiálně uveden do funkce purkmistra královského města Plzeň. 7. září 1874 přivítal František Pecháček v Plzni císaře Františka Josefa I. na jeho vůbec třetí návštěvě města. \n\nZa jeho působení se ve městě zdárně rozvíjel strojírenský průmysl (Škodovy závody atd.), rostla nová městská zástavba a město zažívalo svůj rozkvět. Pecháček dále zastával pozice v různých spolcích a organizacích, často vlasteneckého duchu: byl starostou a čestným členem Měšťanské besedy, Řemeslnické besedy, Slovanské lípy, čestným členem c. k. priv. ostrostřeleckého pluku v Plzni nebo předsedou výboru městské spořitelny. \n\nRoku 1885 byl jmenován čestným občanem města a vyznamenán \"Rytířským křížem Františka Josefa\". Na jeho počest byly nově vzniklé sady v severní části města pojmenovány podle něj, \"Pecháčkovy sady\". \n\nZemřel ve výkonu úřadu 3. listopadu 1888 a byl pochován na plzeňském Mikulášském hřbitově. S Annou Pecháčkovou měli tři syny a jednu dceru. Dva ze synů pracovali pak jako sládci, jeden se dospělosti nedožil. Po pádu komunistického režimu v roce 1989 byla po Františku Pecháčkovi pojmenována též jedna z ulic na sídlišti Skvrňany. \n\n"}
{"id": "1567570", "url": "https://cs.wikipedia.org/wiki?curid=1567570", "title": "Jindřich Korph", "text": "Jindřich Korph\n\nJindřich Korph (* 19. října 1956, Opava) je bývalý český hokejový obránce. \n\nV československé lize hrál za CHZ Litvínov, Duklu Jihlava, TJ Gottwaldov a Škodu Plzeň. Odehrál 9 ligových sezón, nastoupil ve 255 ligových utkáních, dal 14 gólů a měl 48 asistencí. V nižších soutěžích hrál za Slezan Opava a v Německu za TuS Geretsried.\n\n"}
{"id": "1567572", "url": "https://cs.wikipedia.org/wiki?curid=1567572", "title": "Mortal Kombat 4", "text": "Mortal Kombat 4\n\nMortal Kombat 4 je bojová videohra z roku 1997, pokračování třetího dílu ze série \"Mortal Kombat\". Hra se znovu vyznačuje velkou brutalitou. Je to první díl ze série od Midway, který místo digitalizovaných spritů opravdových herců používá 3D počítačovou grafiku. Je to poslední hra ze série, která vyšla na arkádové automaty a po dlouhou dobu také na PC. Roku 1998 byla hra vydaná na PlayStation, Nintendo 64, PC a Game Boy Color, následující rok vyšla rozšířená verze s názvem \"Mortal Kombat Gold\" pro Dreamcast.\n\nHra vychází z předešlých dílů, ale přibylo použití zbraní a ležících předmětů v aréně. Na rozdíl od předchozího dílu, který obsahoval více různých zakončovacích tahů, MK4 postavy mají pouze dvě vlastní fatality. Přítomny jsou také dvě fatality podle arény – hození do větráku a nabodnutí na bodáky na stropě.\n\nTisíce let před turnajem v prvním díle se pokusil bývalý starý bůh Shinnok podrobit si Pozemskou říši, její ochránce a bůh hromu Raiden ho však porazil a uvěznil ho v Netherrealmu. Nyní se Shinnokovi podařilo z Netherrealmu uprchnout za pomoci čaroděje Quana Chiho a chce se pomstít starým bohům, kteří ho zatratili. Ve svém plánu nejprve dobyl říši Edenia pomocí zrádce Tanyi a připravuje se na útok na staré bohy.\n\nRaiden a bojovníci z Pozemské říše: Liu Kang, Johnny Cage, Sonya Blade, Jax, Sub-Zero a Kai (Šaolinský mnich jako Liu Kang) se ho vydávají zastavit. Přidává se k nim také bůh větru Fujin. Sub-Zera chce znovu zabít Scorpion, kterému Quan Chi řekl, že klan Lin Kuei zabil jeho rodinu. Mezitím chtějí Sonya a Jax zatknout člena kriminálního spolku Black Dragon Jareka. Na Shinnokovu stranu se přidávají Quan Chi, Tanya, Reptile, Noob Saibot, Meat a Shinnokův generál Reiko.\n\nZ rozšířené Gold verze je patrné, že Goro sleduje své vlastní úmysly a přidává se ke své rase Shokan a vstupuje do bitvy s Kentaury, je také konfrontován Kung Laem, který se chce pomstít za smrt svého předka. Kitana se přidává na stranu Raidena, zatímco Mileena a Baraka se přidávají na stranu Shinnoka. Cyrex pokračuje ve své misi zabít Sub-Zera, poté co byl zachráněný z pouště a opravený klanem Lin Kuei. Klanu se však chování Cyraxe zdálo podezřelé a tak poslal Sektora, aby na něj dohlédl.\n\nVe hře je 15 hratelných postav a tři skryté postavy:\n\n\nVerze \"Mortal Kombat Gold\" pro Dreamcast přidává do hry šest hratelných postav: Kitana, Mileena, Cyrax, Kung Lao, Baraka a skrytý Sektor.\n\n"}
{"id": "1567577", "url": "https://cs.wikipedia.org/wiki?curid=1567577", "title": "Lentvora", "text": "Lentvora\n\nLentvora je obec v okrese Lučenec v Banskobystrickém kraji na Slovensku. Leží v centrální části pohoří Ostrôžky přibližně 27 km severozápadně od okresního města. Žije zde  obyvatel.\n\nPrvní písemná zmínka o obci pochází z roku 1446. V obci se nachází jednolodní klasicistní evangelický kostel s představěnou věží z roku 1810.\n\n"}
{"id": "1567578", "url": "https://cs.wikipedia.org/wiki?curid=1567578", "title": "Isabella Ochichiová", "text": "Isabella Ochichiová\n\nIsabella Bosibori Ochichiová (* 28. října 1979) je keňská běžkyně. Získala stříbrnou medailí ve finále na 5 000 metrů na letních olympijských hrách 2004 v Aténách v Řecku. Skončila časem 14:48,19, o 2,5 sekundy za vítězkou, Meseret Defarovou z Etiopie.\n"}
{"id": "1567581", "url": "https://cs.wikipedia.org/wiki?curid=1567581", "title": "NGC 4088", "text": "NGC 4088\n\nNGC 4088 je spirální galaxie v souhvězdí Velké medvědice. Objevil ji William Herschel 9. března 1788. Od Země je vzdálená přibližně 45,7 milionů světelných let\na je členem skupiny galaxií M 109.\n\nTato galaxie na obloze leží přibližně 4° severovýchodně od hvězdy Alkafzah (χ UMa), která má hvězdnou velikost 3,7.\nPouhých 11′ jižně od ní leží o něco menší galaxie NGC 4085, která s ní tvoří fyzickou dvojici. Nesouměrný tvar spirálních ramen větší galaxie, díky kterému také byla zařazena do Atlasu zvláštních galaxií pod označením Arp 18, je pravděpodobně způsoben vzájemným gravitačním ovlivňováním mezi oběma galaxiemi. NGC 4088 je viditelná i malými dalekohledy, ale k pozorování NGC 4085 je nutný větší dalekohled.\n\n"}
{"id": "1567584", "url": "https://cs.wikipedia.org/wiki?curid=1567584", "title": "Lubomír Vejražka", "text": "Lubomír Vejražka\n\nVýznamným tématem jeho tvorby se staly rodiny politických vězňů komunistického režimu i muklové samotní - knihy \"Nezhojené rány národa\", \"Jizvy zůstávají/dědictví zla stále živé\". V posledních letech napsal dvoje pohádky o mašinkách - \"Bláznivé pohádky o Tanvaldských mašinkách pro děti a dospělé\", \"Útěk Tanvaldských mašinek do Tater aneb Boj mašinky Pádlenky za svobodu\"."}
{"id": "1567585", "url": "https://cs.wikipedia.org/wiki?curid=1567585", "title": "Sylvia Jebiwott Kibetová", "text": "Sylvia Jebiwott Kibetová\n\nSylvia Jebiwott Kibetová (* 28. března 1984) je keňská běžkyně. Byla stříbrnou medailistkou na 5000 metrů na mistrovství světa v atletice v letech 2009 a 2011. Na olympijských hrách v Pekingu v roce 2008 získala bronz.\n\n\n \n"}
{"id": "1567595", "url": "https://cs.wikipedia.org/wiki?curid=1567595", "title": "Hobart International 2020 – ženská dvouhra", "text": "Hobart International 2020 – ženská dvouhra\n\nŽenská dvouhra Hobart International 2020 probíhala v polovině ledna 2020. Do singlové soutěže hobartského tenisového turnaje hraného na tvrdém povrchu nastoupilo třicet dva hráček. Obhájkyní titulu byla americká tenistka Sofia Keninová, která zvolila start na úvodním ročníku paralelně hraného Adelaide International. \n\nVítězkou se stala třetí nasazená, 20letá Kazaška Jelena Rybakinová, jež ve finále zdolala o deset let starší čínskou turnajovou čtyřku Čang Šuaj po dvousetovém průběhu 7–6 a 6–3. V tiebreaku úvodního setu přitom odvrátila setbol. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Bodový zisk ji posunul na nové kariérní maximum, 26. příčku žebříčku WTA. \n"}
{"id": "1567596", "url": "https://cs.wikipedia.org/wiki?curid=1567596", "title": "Jelena Župijevová", "text": "Jelena Župijevová\n\nJelena Župijevová, rozená Vjazovová ( ; * 18. dubna 1960, Archangelsk, Sovětský svaz) je bývalá sovětská a ukrajinská atletka, která startovala hlavně na 10 000 metrů. Startovala za Sovětský svaz jako Jelena Župijevová a získala stříbrnou medailí v 10 000 m na mistrovství světa 1987 v Římě a bronzovou medaili na 10 000 m na olympijských hrách v Soulu v roce 1988 . Jako Jelena Vjazovová se účastnila olympijských her v Barceloně v roce 1992.\n\n"}
{"id": "1567599", "url": "https://cs.wikipedia.org/wiki?curid=1567599", "title": "Ljubomir Petrović", "text": "Ljubomir Petrović\n\nLjubomir „Ljupko“ Petrović (* 15. května 1947 Brusnica Velika) je srbský fotbalista a fotbalový trenér.\n\nHrál fotbal za NK Osijek.\n\nJako trenér vystřídal mnoho klubů v mnoha zemích a byl i u jugoslávské reprezentace do 21 let. Největším úspěchem je vítězství v PMEZ s Crvenou zvezdou Bělehrad roku 1991. Vyhrál také jugoslávskou, bulharskou a rwandskou ligu.\n\nHrál za NK Osijek. Poté hrál sálový fotbal v americké Major Indoor Soccer League.\n\nPetrović jako trenér vystřídal mnoho klubů v mnoha zemích a byl i u jugoslávské reprezentace do 21 let. Největším úspěchem je vítězství v PMEZ s Crvenou zvezdou Bělehrad roku 1991. Vyhrál také jugoslávskou, bulharskou a rwandskou ligu.\n\nSpartak Subotica \n\nVojvodina Novi Sad \n\nCrvena zvezda Bělehrad\n\nPFK Levski Sofia\n\nPeking Kuo-an \n\nLitex Loveč \n\nArmée Patriotique Rwandaise\n\n"}
{"id": "1567606", "url": "https://cs.wikipedia.org/wiki?curid=1567606", "title": "Mečovka Alvarezova", "text": "Mečovka Alvarezova\n\nMečovka Alvarezova (latinsky: \"Xiphophorus alvarezi\", slovensky: \"Mečúň Alvarezov\", anglicky: \"Chiapas swordtail\"). Ryba se vyskytuje ve sladkých vodách zemí Střední Ameriky. rybu vědecky popsal v roce 1960 americký ichtyolog, zoolog a kurátor na Katedře Ichtyologie při Americkém přírodovědném muzeu Donn E. Rosen (1929 – 14. září 1986). \n\nZákladní zbarvení přírodní formy je stříbřitě nažloutlé tělo s několika nepravidelnými červenými proužky. Samci mají protaženo ocasní ploutev do mečíku. Samice ne. Samci dorůstají 5,0 cm a samice 7,5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba žije ve sladkých vodách Střední Ameriky, v Chiapas v Mexiku a Huehuetenango, El Quiche a Alta Veracruz v Guatemale. \n\n\n\n\n"}
{"id": "1567607", "url": "https://cs.wikipedia.org/wiki?curid=1567607", "title": "Vlade Divac", "text": "Vlade Divac\n\nVlade Divac (cyrilicí Владе Дивац, * 3. února 1968 Prijepolje) je bývalý srbský basketbalista hrající na postu pivota. Je vysoký 216 cm.\n\nZačínal v klubu Sloga Kraljevo, v roce 1986 přestoupil do bělehradského KK Partizan, s nímž se stal v roce 1987 mistrem Jugoslávie a v roce 1989 vyhrál Koračův pohár. V roce 1989 získal titul Mr. Europa. Téhož roku odešel do zámoří, kde hrál za Los Angeles Lakers, Charlotte Hornets a Sacramento Kings. V roce 1990 byl zařazen do výběru nejlepších nováčků National Basketball Association. Během své kariéry v NBA zaznamenal 13 398 bodů. V roce 2001 byl nominován k NBA All-Star Game. Kariéru ukončil v roce 2005. Je jedním ze čtyř Evropanů (dalšími jsou Peja Stojaković, Dražen Petrović a Zydrunas Ilgauskas), jejichž číslo bylo v NBA vyřazeno.\n\nZa jugoslávskou reprezentaci odehrál 145 mezistátních utkání a dosáhl 1 348 bodů. Stal se vítězem mistrovství světa v basketbalu hráčů do 19 let v roce 1987, bronzovým medailistou mistrovství Evropy v basketbalu mužů 1987, byl druhý na Letních olympijských hrách 1988, vyhrál Mistrovství Evropy v basketbalu mužů 1989, mistrovství světa v basketbalu mužů 1990, mistrovství Evropy v basketbalu mužů 1991 a mistrovství Evropy v basketbalu mužů 1995, byl finalistou olympiády 1996 a zvítězil na mistrovství světa v basketbalu mužů 2002.\n\nV roce 2000 se stal spolumajitelem Partizanu Bělehrad. Byl také skautem v NBA, působil ve vedení Realu Madrid, v letech 2009 až 2017 zastával funkci předsedy Srbského olympijského výboru. Od roku 2015 je generálním manažerem klubu Sacramento Kings. V roce 2016 převzal Olympijský řád a v roce 2019 byl zařazen do Basketball Hall of Fame. Je jedním ze zakladatelů srbské humanitární organizace Grupa 7. Hrál také sám sebe ve filmu \"Space Jam\".\n\n"}
{"id": "1567616", "url": "https://cs.wikipedia.org/wiki?curid=1567616", "title": "Mečovka Birchmannova", "text": "Mečovka Birchmannova\n\nMečovka Birchmannova (latinsky: \"Xiphophorus birchmanni\", slovensky: \"Mečúň Birchmannov\", anglicky: \"Sheepshead swordtail\"). Ryba se vyskytuje ve sladkých vodách zemí Střední Ameriky. Rybu vědecky popsali v roce 1987 Walter Lechner zoolog na Vídeňské univerzitě a rakouský ichtyolog Alfred C. Radda. \n\nZákladní zbarvení přírodní formy je u samců stříbrné s černými příčnými pruhy, výraznou hřbetní ploutví. Samec nemá mečík na ocasní ploutvi. Samice jsou více žluté barvy s podélným černým pruhem. Samci i samice jsou stejné velikosti, 7,0 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba žije ve sladkých vodách Střední Ameriky, povodí Rio Panuco ve státě Hidalgo v Mexiku. \n\n\n\n\n"}
{"id": "1567620", "url": "https://cs.wikipedia.org/wiki?curid=1567620", "title": "Mečovka Cortezova", "text": "Mečovka Cortezova\n\nMečovka Cortezova (latinsky: \"Xiphophorus cortezi\", slovensky: \"Mečúň Cortezov\", anglicky: \"Delicate swordtail\"). Ryba se vyskytuje ve sladkých vodách zemí Střední Ameriky. Rybu vědecky popsal v roce 1960 americký ichtyolog, zoolog a kurátor na Katedře Ichtyologie při Americkém přírodovědném muzeu Donn E. Rosen (1929 – 14. září 1986). \n\nZákladní zbarvení přírodní formy je stříbřité s načervenalým nádechem, s černým podélným pruhem a několika příčnými pruhy. Samec má ocasní ploutvi mečík. Samci dorůstají 5 cm, samice 5,5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba žije ve sladkých vodách Střední Ameriky, povodí řeky Pánuco ve státě Hidalgo a San Luis Potosi v Mexiku. \n\n\n\n\n"}
{"id": "1567627", "url": "https://cs.wikipedia.org/wiki?curid=1567627", "title": "Adelaide International 2020 – ženská dvouhra", "text": "Adelaide International 2020 – ženská dvouhra\n\nŽenská dvouhra Adelaide International 2020 probíhala v polovině ledna 2020. Do singlové soutěže adelaidského tenisového turnaje hraného na tvrdém nastoupilo třicet hráček. Jednalo se o úvodní ročník turnaje.\n\nVítězkou se stala 23letá australská světová jednička Ashleigh Bartyová, jež ve finále zdolala o čtyři roky mladší Ukrajinku Dajanu Jastremskou po dvousetovém průběhu 6–2 a 7–5. V probíhající sezóně i na australském kontinentu získala premiérové turnajové vítězství, které představovalo osmý singlový titul na okruhu WTA Tour ve třináctém finále kariéry. Jastremská poprvé nezvládla finálový duel, když tři předchozí vyhrála. \n\nDvě nejvýše nasazené hráčky obdržely volný los do druhého kola.\n"}
{"id": "1567629", "url": "https://cs.wikipedia.org/wiki?curid=1567629", "title": "Artur Jorge", "text": "Artur Jorge\n\nArtur Jorge Braga Melo Teixeira (* 13. února 1946 Porto), známý jako Artur Jorge, je portugalský fotbalista a fotbalový trenér.\n\nHrál na pozici útočníka. V dresu Benficy se 2× stal králem střelců portugalské ligy.\n\nJako trenér vyhrál s Portem roku 1987 Pohár mistrů. Vyhrál i portugalskou, francouzskou a saúdskoarabskou ligu a také asijský Pohár vítězů pohárů.\n\nArtur Jorge hrál za Porto, Coimbru, Benficu a Belenenses. V letech 1971 a 1972 se v dresu Benficy stal králem střelců portugalské ligy.\n\nV reprezentaci hrál 16× a dal 1 gól.\n\nArtur Jorge trénoval řadu klubů v řadě zemí, např. FC Porto, Benficu a Paris Saint-Germain FC, a také reprezentace Portugalska, Švýcarska a Kamerunu.\n\nNejvětším úspěchem je vítězství v PMEZ s Portem v roce 1987, když ve finále ve Vídni porazili Bayern 2:1.\n\nBenfica Lisabon\nIndividuální\n\nFC Porto\n\nParis Saint-Germain FC\n\nAl-Hilal\n\nCSKA Moskva\n\n"}
{"id": "1567630", "url": "https://cs.wikipedia.org/wiki?curid=1567630", "title": "Henschel Hs 130", "text": "Henschel Hs 130\n\nHenschel Hs 130 byl německý dvoumotorový průzkumný letoun z období druhé světové války.\n\nV roce 1938 se berlínský výzkumný ústav DVL začal zajímat o pokusný výškový letoun pro testování přetlakových kabin, mechanických kompresorů a turbokompresorů, které vyvíjel. Stavba létající laboratoře byla nabídnuta firmě Henschel v Kasselu a jeho technickému řediteli Nicolausovi. Ten navrhl jednoduchý celokovový dvoumotorový dolnoplošník s pevným podvozkem, do jehož přídě kruhového průřezu bylo možné zabudovat přetlakové komory. Motorové přepážky a gondoly i chladiče pod štíhlým křídlem umožňovaly instalaci odlišných pohonných jednotek s kompresory i chladiče různých průřezů. Zkonstruovaný prototyp dostal označení Hs 128 V1, druhý pak Hs 128 V2 (imatrikulace D-ARHD. Stroj V1 poháněla dvojice motorů Daimler-Benz DB 601 s turbokompresorem TK 9, V2 dva motory Junkers Jumo 210 s dvoustupňovým kompresorem TK 16. Oba byly zalétány v roce 1939 na letišti Berlín-Adlershof.\n\nVysoký dostup druhého prototypu zaujal šéfa strategického průzkumného oddělení Luftwaffe Theodora Rowehla, který přes RLM společnosti Henschel nařídil vyvinout z Hs 128 operační špionážní výškový typ Hs 130 A. Prototyp Hs 130 V1 vznikl zmenšením rozpětí křídla z 26,00 m na 22,10 m, instalací zatahovacího podvozku a sestavy kamer Rb 75/30 do spodní části trupu. Třímístná přetlaková komora DVL zůstala, pohon zajišťovaly motory DB 601 R o výkonu 809 kW roztáčející třílisté vrtule VDM. Následující dva prototypy Hs 130 V2 a Hs 130 V3 byly identické, lišily se pouze čtyřlistými vrtulemi. Všechny tři byly zalétány do konce roku 1940.\n\nPrvní předsériový Hs 130 A-0 ze sedmi objednaných byl dodán na začátku roku 1941 na letiště Stuttgard-Echterdingen se sídlem zkušebního střediska Lufthansa Werft. Předsériové letouny měly rozpětí křídla 25,50 m.\n\nStroje Hs 130 A-06 a Hs 130 A-07 byly zalétány v listopadu 1943 s křídlem o rozpětí 29,00 m, motory Daimler-Benz DB 605 B o vzletovém výkonu 1085 kW vybavené turbokompresorem Hirth 9-2281 a zařízením GM-1 pro vstřikování kysličníku dusného pro zvýšení výkonu ve výšce. Posádka byla dvoučlenná, dostup činil 15 500 m.\n\nVýšková bombardovací verze Hs 130 B se nestavěla, přednost dostala varianta Hs 130 C do programu Luftwaffe Bomber B podle specifikací Technického úřadu. Již koncem roku 1942 byly zalétány dva prototypy Hs 130 C V1 (NX+EA) a Hs 130 C V2 (MN+EB) s hvězdicovými motory BMW 801 A s třílistými vrtulemi. V létě 1943 byl druhý prototyp vybaven agregáty BMW 801 J s turbokompresorem a čtyřlistými vrtulemi. Na začátku roku 1943 vzlétl prototyp Hs 130 C3 (KN+ED) s motory DB 603 A. Protože RLM odstoupilo od programu bombardéru B, sériová výroba nebyla zahájena.\n\nVýšková průzkumná verze Hs 130 D nebyla rovněž realizována, práce se soustředily na další výškový třímístný typ Hs 130 E. Pohonnou jednotku mělo tvořit Höhen-Zentrale Anlage, jehož systém tvořily dva standardní řadové dvanáctiválce DB 603 B o vzletovém výkonu po 1286 kW (1367 kW ve výšce 2000 m a 1058 kW ve výšce 13 800 m) pohánějící čtyřlisté vrtule s širokými listy a vidlicový kapalinou chlazený dvanáctiválec DB 605 T sloužící k pohonu turbokompresoru. Středoplošný prototyp Hs 130 E V1 (CF+OX) poprvé vzlétl 24. září 1942, druhý prototyp byl zalétán 21. listopadu. První lety probíhaly bez zařízení HZ-Anlage. Hs 130 E V2 (FX+OY) byl zničen při sedmém letu v důsledku požáru motoru, posádka se zachránila na padáku. Havarovaný letoun byl nahrazen strojem Hs 130 E V3 (CF+OZ) zalétaným 14. května 1943. Poslední prototyp Hs 130 E V4 (GM+ZG) byl zalétán v červenci, testy probíhaly v Rechlinu. Na začátku roku 1943 byly zahájeny přípravné práce k zahájení sériové výroby sedmi kusů Hs 130 E-0, z nichž první vzlétl v květnu 1943 (celá série nebyla dokončena). Problémy se zařízením HZ-Anlage v provozu vedlo ke snížení objednávky RLM ze 100 exeplářů na 30 Hs 130 E-1, v roce 1944 byla zrušena úplně. Celkem tak bylo s prototypy dokončeno pouze pět kusů verze E.\n\nV projektové fázi zůstala i výšková těžká stíhačka a čtyřmotorová varianta Hs 130 F.\n\nÚdaje platí pro Hs 130 E-0\n\n\n"}
{"id": "1567633", "url": "https://cs.wikipedia.org/wiki?curid=1567633", "title": "Max Fleischer (animátor)", "text": "Max Fleischer (animátor)\n\nMax Fleischer (rodným jménem Majer Fleischer; 19. července 1883 Krakov – 11. září 1972 Woodland Hills) byl polsko-americký filmař židovského původu. \n\nProslavil se zejména jako animátor a také vynálezce rotoskopu. Založil filmovou společnost Fleischer Studios, která byla průkopníkem amerického animovaného filmu. Jeho nejznámější kreslenou postavičkou se stala Betty Boop, na plátna také převedl komiksové figurky Pepka námořníka a Supermana. Pověstná byla Fleischerova rivalita s Waltem Disneyem. Maxův syn Richard Fleischer se stal známým filmovým režisérem (např. Tora! Tora! Tora!, Soylent Green, Ničitel Conan, Rudá Sonja).\n\nFleischerova rodina odešla z Polska do USA v roce 1887, když mu byly čtyři roky. Usadila se v New Yorku. \n\nZačínal v novinách The Brooklyn Daily Eagle jako poslíček, později se vypracoval na fotografa a nakonec se stal novinovým kreslířem. Zde potkal jako kolegu Johna Randolpha Braye, který ho později pozval k tvorbě animovaných filmů. V roce 1914 Max vynalezl spolu s bratry rotoskop, patent získal v roce 1917. Tento vynález umožnil animaci se posunout k mnohem souvislejšímu a realističtějšímu pohybu postav. V roce 1914 dostal rovněž nabídku od Braye, který pracoval pro Paramount, aby se zde stal vedoucím výroby. V době první světové války zde tvořil především instruktážní filmy pro armádu. Po konci války se dostal i k jiné tvorbě, průlomovým byl snímek Out of the Inkwell z roku 1918, kde vytvořil brzy populární postavičku klauna (\"Koko the Clown\"). Série filmů s ní pokračovala až do roku 1929, od roku 1921 jí vyráběl ve vlastním studiu Out of the Inkwell Films, které založil se svými bratry. Stále také točil vzdělávací snímky, v nichž animované pasáže měly mládeži ilustrovat vědeké teorie, například Einsteinovu teorii relativity, nebo Darwinovu evoluční teorii. Společnost ale nezachytila nástup zvukového filmu a zbankrotovala. Fleischer nicméně roku 1929 založil (stále ještě v New Yorku) novou společnost Fleischer Studios, kde začal zdokonalovat možnosti synchronizace zvuku a obrazu, a jejíž úspěch spočíval v úzké spolupráci s gigantem Paramountem. Průlomem se stal rok 1932, kdy představil postavu Betty Boop, která se stala velmi populární a Paramount si objednal další pokračování. Rok poté zakoupil licenci na komiksovou postavičku Pepka námořníka a zapojil ji do jednoho z filmů s Betty Boop. Okamžitá obliba figurky u diváků Fleischera nicméně přesvědčila, že by měla vystupovat samostatně. Betty a Pepek se pak ve 30. letech staly jedinými produkty své doby, které dokázaly otřást nadvládou Walta Disneye nad americkým animovaným filmem. Ten sice předstihl Fleischera časnějším ovládnutím barevného filmu a čtyřletým monopolem na tříbarevný proces technicolor, avšak po roce 1936, kdy exkluzivita na technicolor Disneyovy vypršela, se Fleischer vrátil do hry a rychle srovnal krok svým vynálezem zvaným stereoptický proces, který vnášel do animovaného filmu trojrozměrnou iluzi (Disney pak musel reagovat svým systémem multiplane). V roce 1937 Fleischer čelil ve svém studiu stávce, což ho psychicky zdrtilo, neboť si vždy zakládal na otcovském vztahu k zaměstnancům. Tehdy začaly jeho zdravotní i jiné potíže. Rozhodl se pak přemístit firmu na Floridu. V té době Disney triumfoval svým celovečerním filmem Sněhurka a sedm trpaslíků. Paramount začal na Fleischera tlačit, ať také připraví celovečerní film. Rozhodl se pro adaptaci románu Jonathana Swifta Gulliverovy cesty. Fleischer však při přípravě přešvihl rozpočet a film navíc v roce 1939 v kinech příliš neuspěl. Tím začaly finanční problémy firmy, která se stala dlužníkem Paramountu. Nakonec Paramount Fleischerovu firmu v roce 1942 pohltil, ještě před tím však Fleischer pro Paramount udělal velkou službu tím, že zakoupil licenci na komiksovou postavu Supermana. Většinu Fleischerových animátorů časem přetáhl Disney. Fleischer byl poté najmut společností The Jam Handy Organization v Detroitu v Michiganu na výrobu tréninkových filmů pro armádu, neboť Američané se v té době zapojily do druhé světové války. Fleischer byl také zapojen do přísně tajného vývoje systému zaměřovače bombardérů. Po válce se věnoval vzdělávacím filmům. \n\nV roce 1954 Maxův syn Richard Fleischer točil pro Disneyho dobrodružný hraný film Dvacet tisíc mil pod mořem. U té příležitosti se odehrál \"usmiřovací oběd\" dvou velkých rivalů, Walta a Maxe. Setkání bylo dojemné i proto, že u Disneyho Max potkal řadu svých bývalých animátorů. Že však k úplnému usmíření nikdy nedošlo, prozradil Maxův syn Richard ve svých pamětech, kde píše, že Max do konce života, když někdo vyslovil jméno Walt Disney, zamumlal \"zkurvysyn\" (that son-of-a-bitch). V roce 1958 Fleischer obnovil starou firmu Out of the Inkwell Films, která pak pracovala pro televizi. Připravila například stodílný animovaný seriál Out of the Inkwell (1960–1961), s využitím talentovaného hlasového herce Larry Storcha. Sám Max byl však již jen u rozjezdu seriálu, zdravotní potíže mu nedovolily více.\n\n"}
{"id": "1567635", "url": "https://cs.wikipedia.org/wiki?curid=1567635", "title": "Elana Meyerová", "text": "Elana Meyerová\n\nElana Meyerová (* 10. října 1966, Albertinia, Jihoafrická republika) je jihoafrická běžkyně na dlouhé vzdálenosti. Na letních olympijských hrách 1992 získala stříbrnou medaili na 10 000 metrů.\n\n"}
{"id": "1567636", "url": "https://cs.wikipedia.org/wiki?curid=1567636", "title": "Vúdú panenka", "text": "Vúdú panenka\n\nVúdú panenka je figurka užívaná k magickému ublížení – prokletí zpodobněné osoby, typicky zahrnující propíchávání špendlíky. Náleží do širšího okruhu sympatetické magie či úžeji do magie voltové a je užívána v mnoha světových kulturách v průběhu dějin – ve starověkém Řecku, Římské říši, evropském středověku nebo anglickými \"cunning folks\" „mazanými lidmi“ - lidovými léčiteli a čaroději.\n\nPřestože je v obecném povědomí tento předmět a s ním související praktiky spojován s afroamerický haitským vúdú, tak původ současného populárního obrazu leží spíše než v Africe či Americe leží v Evropě. K spojení těchto dvou fenoménů došlo nejspíše v době americké okupace Haiti (1915-1934) v knihách jako \"Black Bagdad: The Arabian Nights Adventures of a Marine Captain in Haiti\" nebo filmech jako \"White Zombie\". Racionálním jádrem tohoto spojení je snad mylná interpretace sošek \"nkisi nkondi\" západoafrických Kongů, které obvykle obsahují hřeby či ostří. Později se tak „vúdú panenky“ staly popkulturním symbolem, objevujícím se například v animovaném filmu \"Princezna a žabák\" studia Disney, ale i jiných filmových a televizních dílech, počítačových hrách, ale i jako hračky, přívěsky na klíče, dekorace nebo potisky na oblečení.\n\nMagie zahrnující vytváření figurek, či jiných zpodobnění, a jejich probodávání či jiné poškozování se objevuje ve starověké magii Předního východu a Středomoří, ale spíše než na osoby byla cílena na božstva a duchy a než na způsobení újmy sloužila k jejich „svázání“ a podřízení své vůli. Řecky byly takové panenky, vytvářeny z olova, bronzu, hlíny, těsta, vlny či vosku, nazývány \"kollosoi\" a byly užívány již od archaické doby, před rozšířením proklínacích tabulek. Podobné figurky byly užívány také na poutání duchů a jejich využití k magickým praktikám.\n\nVe středověké Evropě se podobné praktiky začali stát více užívat na ublížení určitým osobám, příkladem je zákaz vytváření voskových figurek je zmiňován edikty Karla Velikého, ve 13. století byl troyeský biskup Guichard obviněn že se snaží magicky zahubit královnu Janu Navarská a následné vyšetřování vedlo k nálezu třech hliněných plastik, přičemž šlo nejspíše o podstrčený důkaz. Používání panenek k ubližování zmiňuje i \"Malleus maleficarum\" a \"Daemonologie\" krále Jakuba I. Stuarta a další zdroje až do 17. století.\n"}
{"id": "1567640", "url": "https://cs.wikipedia.org/wiki?curid=1567640", "title": "Karel Svoboda (lední hokejista)", "text": "Karel Svoboda (lední hokejista)\n\nKarel Svoboda (* 2. prosince 1960, Most) je bývalý český hokejový útočník. Jeho bratrem je hokejista Petr Svoboda. V roce 1986 emigroval. Žije v Montrealu.\n\nV československé lize hrál za CHZ Litvínov a Škodu Plzeň. Odehrál 7 ligových sezón, nastoupil ve 240 ligových utkáních, dal 47 gólů a měl 73 asistencí. Do NHL byl draftován v roce 1986 ve 12. kole jako na 246. místě týmem Montreal Canadiens, ale v NHL nikdy nenastoupil. Působil v nižší AHL ve farmářském týmu Montrealu Sherbrooke Canadiens. Dále hrál v německé druhé lize v týmu EV Füssen, ve francouzské lize v Grenoble a v britské lize za Durham Wasps.\n\n"}
{"id": "1567649", "url": "https://cs.wikipedia.org/wiki?curid=1567649", "title": "Adelaide International 2020 – ženská čtyřhra", "text": "Adelaide International 2020 – ženská čtyřhra\n\nŽenská čtyřhra Adelaide International 2020 probíhala v polovině ledna 2020. Do deblové soutěže adelaidského tenisového turnaje hraného na tvrdém povrchu nastoupilo šestnáct dvojic. Jednalo se o úvodní ročník turnaje.\n\nVítězem se stal nejvýše nasazený, americko-čínský pár Nicole Melicharová a Sü I-fan, který ve finále za 1.29 hodiny zdolal kanadsko-chorvatské turnajové trojky Gabrielu Dabrowskou s Darijou Jurakovou. Po dvousetovém průběhu 2–6 a 7–5 rozhodl až supertiebreak poměrem míčů [10–5]. Po zrátě úvodní sady přitom šampionky za stavu gemů 3–5 ve druhé odvrátily dva mečboly. Obě si do žebříčku WTA připsaly 470 bodů a získaly premiérovou společnou trofej. Melicharová po ukončení spolupráce s Peschkeovou vybojovala sedmý deblový titul na okruhu WTA Tour a pro Süovou to bylo desáté takové turnajové vítězství.\n\n"}
{"id": "1567655", "url": "https://cs.wikipedia.org/wiki?curid=1567655", "title": "Louise Bourgoinová", "text": "Louise Bourgoinová\n\nAriane Louise Bourgoinová (* 28. listopadu 1981 Rennes) je francouzská herečka, dabérka, modelka a moderátorka. \n\nPochází z učitelské rodiny a vystudovala výtvarnou školu. V televizi se poprvé objevila v roce 2003 v soutěži \"Klíče od pevnosti Boyard\", o rok později se stala moderátorkou stanice Filles TV a od roku 2006 uváděla předpověď počasí na Canal+. V roce 2008 debutovala jako herečka ve filmu Anne Fontaineové \"Dívka z Monaka\" a za svůj výkon byla nominována na cenu César pro nejslibnější herečku. Za roli Sandrine ve filmu \"Jsem voják\" získala cenu pro nejlepší herečku na mezinárodních festivalech v Káhiře a v Cabourgu. Prosadila se také mimo Francii díky roli v americkém thrilleru \"Na okraji pouště\". Hraje hlavní roli v televizním seriálu Thomase Liltiho \"Hippocrate\".\n\nJako modelka je od roku 2015 tváří značky parfémů Kenzo.\n\nSvé výtvarné vzdělání uplatnila v populárně naučné knize o muzeu Orsay, kterou napsala spolu s Edwardem Vignotem. \n\nMá dva syny, jejichž otcem je hudebník Tepr.\n\n\n"}
{"id": "1567660", "url": "https://cs.wikipedia.org/wiki?curid=1567660", "title": "Ejegayehu Dibabaová", "text": "Ejegayehu Dibabaová\n\nEjegayehu Dibabaová (* 21. března 1982 Bekoji) je etiopská běžkyně na dlouhé vzdálenosti.\nJe členkou etnické skupiny Oromo z vysokohorské oblasti Arsi v regionu Oromia. Její mladší sestry Tiruneš a Genzebe jsou také mezinárodní sportovci na dlouhé vzdálenosti a bratr Dejene je označen jako budoucí hvězda. Stejně jako její sestra Tiruneš, i její teta Derartu Tuluová je dvojitou olympijskou zlatou medailistkou (1992 a 2000).\n\n"}
{"id": "1567671", "url": "https://cs.wikipedia.org/wiki?curid=1567671", "title": "Josef Suchánek", "text": "Josef Suchánek\n\nJosef Suchánek (* 15. ledna 1963 Ostrava) je český politik a manažer, od roku 2018 zastupitel města Olomouc, člen hnutí STAN.\n\nVystudoval Vysokou škola báňskou v Ostravě (získal titul Ing.) a dále absolvoval postgraduální studium počítačové grafiky na Českém vysokém učení technickém v Praze.\n\nŽivil se jako manažer, má zkušenosti s řízením několika velkých firem a organizací, mezi nimi například velkoobchodních prodejen Makro ČR nebo skupiny internetových obchodů Vltava Stores. Později se stal ředitelem Správy kolejí a menz Univerzity Palackého v Olomouci.\n\nJosef Suchánek je ženatý a má tři děti. Žije ve městě Olomouc, konkrétně v části Holice.\n\nOd roku 2018 je členem hnutí STAN. V komunálních volbách v roce 2018 byl zvolen zastupitelem města Olomouc, a to na kandidátní listině uskupení \"\"PIRÁTI A STAROSTOVÉ\"\".\n\nV krajských volbách v roce 2020 je lídrem hnutí STAN v Olomouckém kraji.\n"}
{"id": "1567674", "url": "https://cs.wikipedia.org/wiki?curid=1567674", "title": "Kašima (TV-3508)", "text": "Kašima (TV-3508)\n\nKašima (TV-3508) je cvičná loď Japonských námořních sil sebeobrany.\n\nPlavidlo postavila v letech 1993–1995 japonská loděnice Hitachi Zosen v Maizuru.\n\nPosádku plavidla tvoří 190 osob a 170 kadetů. Loď byla vybavena vzdušným vyhledávacím radarem OPS-14C, námořním vyhledávacím radarem OPS-18, navigačním radarem OPS-20 a trupovým sonarem OQS-8. Výzbroj tvoří jeden 76mm kanón ve věži na přídi a dva trojité 324mm torpédomety s torpédy typu 68. Na zádi se nachází přistávací plocha pro vrtulník. Pohonný systém tvoří dva diesely Mitsubishi S16U-MTK o výkonu 12 000 hp a dvě plynové turbíny Rolls-Royce Spey SM1C o výkonu 27 000 hp, pohánějící dva lodní šrouby. Nejvyšší rychlost dosahuje 25 uzlů.\n\n"}
{"id": "1567686", "url": "https://cs.wikipedia.org/wiki?curid=1567686", "title": "Rhapsó", "text": "Rhapsó\n\nRhapsó (řecky: Ῥαψώ) je v řecké mytologii nižší bohyně či nymfa uctívaná v Aténách. Je známa především z nápisu pocházejícího ze 4 století př.n.l. nalezeného ve Faleronu.\n\nNěkdy je spojována s bohyněmi osudu Moirami či s bohyní porodu Eileithýiou. Byla pravděpodobně patronkou švadlen.\n"}
{"id": "1567687", "url": "https://cs.wikipedia.org/wiki?curid=1567687", "title": "Margaret Rock", "text": "Margaret Rock\n\nMargaret Alice Rock (7. července 1903, Hammersmith, Spojené království – 26. srpna 1983, Worcester) byla britská matematička. \n\nBěhem druhé světové války pracovala na oddělení kryptografie v Bletchley Park. Díky svým matematickým schopnostem a vzdělání byla schopná dešifrovat kód Enigmy, což dalo Británii výhodu v plánování bitvy o Normandii. Protože její práce během druhé světové války byla přísně utajená, většina její práce nebyla během jejího života zveřejněna.\n\n"}
{"id": "1567688", "url": "https://cs.wikipedia.org/wiki?curid=1567688", "title": "Lynn Jenningsová", "text": "Lynn Jenningsová\n\nLynn Alice Jenningsová (* 1. července 1960, Princeton, New Jersey, USA) je americká běžkyně na dlouhé vzdálenosti. \n\nJe jednou z nejlepších amerických běžkyň všech dob, s rozsahem od 1500 metrů do maratonu.<br> \nNa olympijských hrách v Barceloně v roce 1992 získala bronz na 10 000 metrů. V roce 1990 vytvořila světový rekord na 5 000 metrů.\n\n"}
{"id": "1567699", "url": "https://cs.wikipedia.org/wiki?curid=1567699", "title": "Paulo Jr.", "text": "Paulo Jr.\n\nPaulo Xisto Pinto Jr. známnější jako Paulo Jr. (* 30. dubna 1969 Belo Horizonte) je brazilský hudebník – basista známý díky působení ve skupině Sepultura. Pinto se připojil k Sepultuře v roce 1984 po odchodu Roberta \"Gato\" Raffana. Přestože v Sepultuře nezůstal žádný původní člen, Pinto je nejdele hrajícím členem Sepultury.\nKdyž mu bylo patnáct, dostal první basovou kytaru , bílou Giannini. Svou hrou ho nejvíce ovlivnili například Steve Harris , Geddy Lee , Geezer Butler , Cliff Burton a Gene Simmons.\n\nV roce 1984 se Xisto setkal s bratry Cavalerovými v sousedství Santa Teresa v Belo Horizonte díky společnému kamarádovi. Do Sepultury nastoupil po odchodu Roberto Raffana. Svůj první koncert odehrál v Ideal Clubu v Santa Teresa. Paulo Jr. se objevuje na všech albech kromě Beneath the Remains (1991), kde je sice uveden na přebalu, ale baskytaru zde nahrál Andreas Kisser.\n\nV roce 2009 se Xisto spojil s Alanem Wallacem a André Márcioem (oba Eminence) a Vladimirem Korgem z Chakalu, a vytvořili tak superskupinu The Unabomber Files. V roce 2013 skupina vydala šestisongové EP a videoklip k písni \"Buried In My Bunker\".\n\n\n"}
{"id": "1567700", "url": "https://cs.wikipedia.org/wiki?curid=1567700", "title": "Martin Braithwaite", "text": "Martin Braithwaite\n\nMartin Braithwaite (* 5. června 1991) je dánský fotbalový útočník guyanského původu hrající za španělský tým FC Barcelona.\n\nFC Barcelona se v zimě 2020 potýkala s nedostatkem hráčů, několik hráčů se i zranilo, a tak zažádala vedení La Ligy o přestup mimo rámec přestupového období. Vedení přestup umožnilo, zvolený hráč musel ale být na soupisce volných hráčů, nebo být hráčem jiného celku španělské nejvyšší soutěže. Rozhodnutí padlo na Braithwaiteho, který se tak 20. února 2020 stal hráčem Barcelony. První utkání za Barcelonu odehrál 22. února proti Eibaru, když v 72. minutě vystřídal Griezmanna. Do statistik se sice nezapsal, měl ale významný podíl na brankách Messiho a Arthura.\n\nBraithwaite hrál za několik juniorských dánských reprezentací. V létě 2012 dostal díky svému guyanskému původu (po otci) nabídku od guyanské reprezentace. Braithwaite nabídku odmítl a v červnu 2013 odehrál první utkání za dánskou reprezentaci. První gól vstřelil v přátelském utkání proti Polsku. Braithwaite se dostal na soupisku Dánska pro MS 2018. Na mistrovství odehrál všechna 3 utkání v základní skupině C (proti Peru a Austrálii jako náhradník a proti Francii jako člen základní sestavy), gól ale nevstřelil.\n\n"}
{"id": "1567714", "url": "https://cs.wikipedia.org/wiki?curid=1567714", "title": "Test implicitních asociací", "text": "Test implicitních asociací\n\nTest implicitních asociací neboli Implicitní asociační test (zkratka IAT) je metrika sociální psychologie, jejímž cílem je zjistit sílu podvědomé asociace (přiřazení) mezi mentálními reprezentacemi objektů v lidské paměti a odhalit tak přesvědčení, k nimž zkoumaný člověk nemá vědomý přístup. Cílem výzkumu bývá odhalit takzvanou implicitní předpojatost nebo implicitní stereotypy jedinců, skupin i etnik. Mezi témata výzkumu patří například pohlaví, rasa, věda, kariéra, váha, sexualita a postižení.\n\nČeši jsou například podle průzkumu university v Harvardu z května 2017 nejrasističtějším a nejnesnášenlivějším národem v Evropě. Výzkum byl uskutečněn právě jako Test implicitních asociací.\n\nRespondenti kliknou na jednu ze dvou kláves počítače a roztřídí podněty do souvisejících kategorií. Pokud se kategorie zdají být respondentovi konzistentní, bude čas potřebný ke kategorizaci podnětů kratší, než když se kategorie zdají být nekonzistentní. \"Implicitní asociace\" existuje, když respondentovi trvá déle, než odpoví na párování do nekonzistentní, než na párování do konzistentní kategorie.\n\nIAT byl představen ve vědecké literatuře v roce 1998 Anthony Greenwaldem, Debbie McGhee a Jordan Schwartzem.\n\nOd svého původního data zveřejnění byl klíčový článek IAT citován více než 4 000krát, což z něj činí jeden z nejvlivnějších psychologických výzkumů za posledních několik desetiletí.\n"}
{"id": "1567717", "url": "https://cs.wikipedia.org/wiki?curid=1567717", "title": "Emerich Jenei", "text": "Emerich Jenei\n\nEmerich Jenei (křestním znám i jako Imre či Emeric, příjmením znám i jako Ienei;* 22. března 1937 Agrișu Mic) je bývalý rumunský fotbalista a fotbalový trenér.\n\nVětšinu kariéry hrál za Steauu Bukurešť na postu defenzivního záložníka.\n\nJako trenér byl několikrát ve Steaue Bukurešť, s níž v roce 1986 vyhrál Pohár mistrů. Vedl též rumunskou a maďarskou reprezentaci.\n\nJeho rodiče byli etničtí Maďaři v Rumunsku. Protože otec nechtěl do rumunské armády, přestěhovali se do Lučence, který byl v letech 1938–1945 v Maďarsku. Otec byl v maďarské armádě za 2. světové války. Po válce se Emerich Jenei s matkou vrátili do Rumunska a poté se ze zajetí vrátil otec. Nato matka zemřela, když bylo Emerichovi 12 let.\n\nJenei hrál většinu kariéry za Steauu Bukurešť na postu defenzivního záložníka.\n\nV reprezentaci odehrál 12 zápasů. V roce 1964 byl na olympiádě.\n\nV trenérské klubové kariéře vyniká několik angažmá ve Steaue Bukurešť. S ní v roce 1986 vyhrál Pohár mistrů, když ve finále v Seville hráli s Barcelonou 0:0 a pohár získali na penalty.\n\nJenei vedl též rumunskou a maďarskou rerezentaci. S Rumunskem byl na MS 1990, kde vypadli v osmifinále s Irskem, a na ME 2000, kde vypadli ve čtvrtfinále s Itálií po tom, co dokázali ve skupině vyřadit Anglii a Německo.\n\n\n"}
{"id": "1567720", "url": "https://cs.wikipedia.org/wiki?curid=1567720", "title": "Rinconsauria", "text": "Rinconsauria\n\nRinconsauria („Ještěři z Rincón de los Sauces“) byl klad sauropodních dinosaurů ze skupiny Lithostrotia (vývojově vyspělých titanosaurních sauropodů), kteří žili v období svrchní křídy (geologický stupeň coniac až santon), asi před 89 až 84 miliony let.\n\nV současnosti řadíme do tohoto kladu pouze dva rody sauropodních dinosaurů, a to rody \"Rinconsaurus\" a \"Muyelensaurus\". Tyto rody spadají do kladu Colossosauria. Klad byl formálně stanoven v roce 2007.\n\n\n"}
{"id": "1567721", "url": "https://cs.wikipedia.org/wiki?curid=1567721", "title": "Ferdinand Bloch-Bauer", "text": "Ferdinand Bloch-Bauer\n\nFerdinand Bloch-Bauer (16. srpna 1864, Praha – 13. listopadu 1945, Curych, narozen jako \"Ferdinand Bloch\") byl česko-rakouský podnikatel židovského původu, cukrovarník a milovník umění.\n\nFerdinand Bloch se narodil roku 1864 v Praze jako syn pražského židovského cukrovarníka Davida Blocha (1819–1892). V Praze také navštěvoval obchodní akademii a poté pracoval v rodinné firmě, která za jeho vedení silně expandovala, až na podnik evropského významu.\n\n \nRoku 1899 ve věku 35 let se Ferdinand Bloch seznámil s 18letou Adele Bauerovou, dcerou Moritze Bauera (1840–1905), generálního ředitele Vídeňského bankovního spolku (Wiener Bankverein) a prezidenta Orientálních drah. Ještě v prosinci téhož roku uzavřeli manželství a dohodli se na společném příjmení Bloch-Bauer. Manželství však zůstalo bezdětné, poté, co Adele dvakrát potratila a třetí dítě zemřelo dva dny po narození.\n\nFerdinand Bloch-Bauer a jeho žena byli respektované osobnosti vídeňského fin de siècle a období počátku rakouské první republiky. V jejich příbytku na Schwindgasse č. 10 ve 4. vídeňském městském okrese Wieden a později na Elisabethstraße č. 18 v okrese Vnitřnín Město se setkávaly osobnosti z oblastí politiky, kultury či ekonomie, jako např. Karl Renner, Julius Tandler či Stefan Zweig, s nimiž intulektuálně velmi aktivní Adele Bloch-Bauerová se sympatiemi k sociální demokracii udržovala intenzivní kontakty. \n\nZvláště osobní vztah pak měli manželé s malířem Gustavem Klimtem, jemuž Adele často stávala modelem, a jehož Ferdinand finančně podporoval. V rodinném paláci Bloch-Bauerových na Elisabethstraße bývaly rozvěšeny Klimtovy obrazy, jako \"Zlatá Adele (Adele Bloch-Bauer I)\" či \"Jabloň I (Apfelbaum I),\" vytvořené na zakázku pro Ferdinanda Blocha-Bauera.\n\nRoku 1909 Bloch-Bauer koupil dolní zámek na panství Panenské Břežany u Prahy, kde svou sbírku umění. Po rozbití Rakouska-Uherska si v roce 1918/19 zažádal o československé občanství a panství uvedl jako své hlavní bydliště.\n\n24. ledna 1925 zemřela Adele Bloch-Bauerová na zánět mozkových blan a ve své závěti prosila manžela, aby po její smrti odkázal Klimtovy obrazy Rakouské státní galerii. Po roce 1945 si na základě této pasáže Rakouská republika činila nároky na vlastnictví. Bloch-Bauer ovšem v probačním řízení za svou ženu uvedl, že uvedené obrazy jsou fakticky jeho majetkem, nikoli jeho manželky.\n\nFerdinand Bloch-Bauer částečně splnil Adelino přání a několik obrazů před svou smrtí rozdal. V roce 1927 Blocha jednu malbu a sbírku kreseb věnoval Severočeskému muzeu v Liberci. \n\n \n"}
{"id": "1567723", "url": "https://cs.wikipedia.org/wiki?curid=1567723", "title": "Spartan C3", "text": "Spartan C3\n\nSpartan C3 byl americký třímístný dvouplošník vyráběný na konci 20. let společností Spartan Aircraft Company z Tulsy v Oklahomě.\n\nTento typ vznikl ve společnosti Mid-Continent Aircraft Co. v roce 1926. Ta byla reorganizována na Spartan Aircraft Company v roce 1928 a v letech 1928–1930 vyrobila přes 120 letadel Spartan C3.Jednotlivé modely byly vybaveny různými motory, které byly označeny jako sedm různých verzí. Letoun byl zalétán 25. října 1926.\n\nPůvodní výrobní verze Spartanu C3-1 byla vybavena německým motorem Siemens-Halske Sh 12, který byl vyráběn v licenci americkou společností Ryan Aeronautical Corp. jako Ryan-Siemens 9 o výkonu 79–94 kW/108–128 k (postaveno 15 letadel). Avšak kvůli omezení dodávek těchto motorů na podzim roku 1928 se objevila varianta C3-2, která již měla Walterův hvězdicový motor NZ-120 (35 letadel, výr. č. 65 až 100). Typové osvědčení ATC 73 bylo uděleno 28. října 1928.\n\nTyp C3-3 byl osazen šestiválcovým dvouřadovým motorem Curtiss Challenger (125 kW/170 k), postaven byl pouze 1 letoun. Firma Axelson Machine Co z Los Angeles dodávala v témže roce 1929 do Spartanu svůj sedmiválcový hvězdicový motor Axelson o výkonu 110 kW/150 k, letoun s těmito motory byl označen jako C-3-4.\n\nV roce 1929 se objevila i varianta C3-165 s hvězdicovým motorem Wright J-6 o výkonu 121 kW/165 koní (50 letadel) a v roce 1930 - vylepšený model C3-225, který měl nejlepší letové vlastnosti díky motoru Wright J-6 Whirlwind Seven o výkonu 165 kW/225 koní (14 letadel). Pouze jeden letoun C3-166 (1930) měl hvězdicový motor Comet 7-E o výkonu 121 kW/165 k a stal se posledním v této sérii.\n\nC3 byl letoun s otevřenými kokpity pro tříčlennou posádku (1+2). Jednalo se o dvouplošník se vzpěrami mezi křídly. Trubkový rám trupu ze svařených chrom-molybdenových trubek byl obložen dřevem a tkaninou. Po svařování byl rám otryskán pískem, ošetřen povlaky potlačujícími rez a poté se lakoval. \n\nKřídla profilu Clark Y byla vyrobena z dutých skříňových nosníků využívajících smrkové příruby a dvouvrstvé mahagonové desky. Tyto nosníky byly sestaveny do přípravků a spojeny pomocí vodotěsných lepidel a mosazných hřebů. Svislá ocasní plocha měla výrazně „zaoblený čtvercový“ tvar. Letoun měl klasický dvoukolový, pevný podvozek a byl doplněn zadní, listovou ostruhou. \n\nLetoun C3 byl především používán jako výcvikový letoun leteckými školami. Jiní uživatelé využili možnosti přepravy dvou cestujících při vyhlídkových letech a nebo pro přepravu zaměstnanců mezi kancelářemi a pracovišti. \n\nS letounem Spartan C-2 osazeným motorem Walter NZ-120 byl 26. listopadu 1928 vykonán nonstop přelet amerického kontinentu od severu na jih (Detroit-Florida). Pilotoval nadporučík Leonard S. Flo z firmy Flo Flying Services, Inc. z Ann Arbor. Vyletěl z Walkersville (Windsor International Airport) v kanadském Ontariu v 11:07 h. a za 17,5 hodiny přistál v Key West na Floridě. Rekordní let byl dlouhý 2250 km (1800 mil). \n\nS československým motorem Walter NZ-120 je spojen i obchod v USA s firmou Spartan Aircraft Company z Tulsy v Oklahomě (1928–1929). Američtí piloti Chamberlin a Lewin navštívili továrnu Walter v roce 1927. Chamberlin si koupil jeden motor Walter NZ-60 pro malé sportovní letadlo a Lewin zakoupil dva motory Walter NZ-120 pro dopravní letadlo Spartan C3.\n\nPředstavitelé Spartanu Brown a Herndon, kteří v červnu 1928 navštívili továrnu Walter, byli příznivě ohromeni společností Walter a učinili toto oznámení po návratu do států: „Walterův motor, který budeme v této zemi distribuovat, je devítiválcový radiální vzduchem chlazený motor o výkonu 125 HP a představuje nejvyšší kvalitu materiálů a zpracování.\"\n\nNásledovala objednávka Spartan Aircraft Company na dodávku 500 motorů ročně pro letoun Spartan C3, byla naplánována výroba až 12 letounů týdně. Ale nakonec z tohoto obchodu sešlo, protože \"motor nikdy garantovaných 120 koní nedosáhl\". Skutečnost však byla jiná. Ve vedení Spartanu se vztahy mezi managery W.G. Skellym a W.C. Brownem postupně zhoršovaly a na konci roku 1928 Brown, pozitivně naladěný z návštěvy Walter, rezignoval. Otevřel si kancelář v Tulse jako vedoucí prodeje společnosti Walter Motors. Po několika měsících se však stal viceprezidentem prodeje společnosti Warner Engine Co. v Detroitu v Michiganu. Do obchodu vstoupil prostředník Dr. William G. Freidrich, \"hlavní výzkumný technik pro Spartan, který prý zastával podobné postavení ve vládních úřadech v Praze\". Netrvalo dlouho a bylo \"oznámeno, že Walter NZ-120 je poněkud nepřizpůsobený různým podmínkám na západní polokouli“.\n\nPo nikam nevedoucím jednáních ve Spartanu se však generální ředitel jinonické továrny Antonín Kumpera seznámil v USA mj. s Anthony Fokkerem (letadla Fokker) a Giannim Capronim (letadla Caproni). Těchto kontaktů, když po neúspěchu v USA obrátil svoji \"exportní\" pozornost na evropské trhy, uměl A. Kumpera dokonale využít.\n\nLetoun ve verzi Spartan C3-2 (někdy označovaný jako C3-120) sice létal s motorem NZ-120, byl vystaven na letecké výstavě v Detroitu (All American Aircraft Show, která se konala v dubnu 1929), ale do větší výrobní série se nedostal. Bylo s těmito motory vyrobeno ve smyslu schváleného typového certifikátu ATC 73 přibližně 40 letounů. Případný úspěch Walter/Spartan v dodávce 500 motorů ročně ztroskotal spíše činnosti obchodního \"prostředníka,\" na ochranářských opatřeních obchodu a preferenci domácích výrobců v USA (Curtiss, Axelson, Comet a Wright). \n\nV USA je dochováno pět letadel C3, z nichž dvě byla ještě v roce 2001 způsobilá letu.\n\nU FFA (Federal Aviation Administration) je do roku 2021 registrován dochovaný letoun C3-120 (Walter NZ-120) s imatrikulací N271K, který vlastní David. C. Wartham z Dubuque ze státu Iowa.\n\nU FAA jsou mimo C3-120 ještě registrována 4 letadla. Platnost vydaného certifikátu pro letoun C3-165 (SIMPLY LIVING LLC) registrace N705N vyprší v roce 2023, pro letoun C3-165 (RHINEBECK AERODROME MUSEUM) registrace N285M vyprší v roce 2022, pro letoun C3-225 (SPARTAN EDUCATION LLC) registrace N720N vyprší v roce 2022 a pro letoun C3-225 (EAA AVIATION FOUNDATION INC) registrace N718N vyprší v roce 2021. Letoun C3-165 (N285M) je vystaven v muzeu na letišti Old Rhinebeck ve státě New York a letoun C3-225 (N718N) je vystaven v muzeu EAA AirVenture Museum Oshkosh ve Wisconsinu.\n\n\nData pro C3-120 podle\n\n\n\n\n\n"}
