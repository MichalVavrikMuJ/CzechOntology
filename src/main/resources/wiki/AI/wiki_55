{"id": "1541716", "url": "https://cs.wikipedia.org/wiki?curid=1541716", "title": "Orthomerus", "text": "Orthomerus\n\nOrthomerus („rovná stehenní kost“) byl rod středně velkého ornitopodního býložravého dinosaura z nadčeledi Hadrosauroidea, který žil v období pozdní svrchní křídy (geologický stupeň maastricht, asi před 66 miliony let) na území dnešního Nizozemska.\n\n\"Orthomerus\" není příliš dobře známý rod ornitopodního dinosaura. Jeho fosilie byly objeveny v roce 1871 nedaleko holandského města Maastricht a formálně byl druh \"O. dolloi\" popsán roku 1883 britským paleontologem Harrym G. Seeleym. Stehenní kost měří na délku kolem 50 centimetrů, což z tohoto ornitopoda činí menší až středně velký rod (celková délka se pohybovala kolem 5 metrů). Jednalo se o býložravého čtyřnožce (občasně se pohybujícího po dvou), který mohl žít v malých stádech. Patří k posledním známým neptačím dinosaurům vůbec, a to nejen v Evropě. \n\nJednalo se o zástupce hadrosauroidů, nikoliv ale o zástupce hadrosauridů. Jeho blízkými příbuznými mohly být rody \"Gilmoreosaurus\" a \"Bactrosaurus\". V současnosti je tento druh považován za \"nomen dubium\" (pochybné jméno), protože nebylo možné najít unikátní kombinaci anatomických znaků ani žádnou autopomorfii. Tento výzkum vedl český paleontolog Daniel Madzia.\n\nDruh \"Orthomerus weberi\", popsaný v roce 1945 z Krymu, byl v roce 2015 přesunut do samostatného rodu \"Riabininohadros\" (ačkoliv tento krok není všemi paleontology uznáván).\n\n"}
{"id": "1541718", "url": "https://cs.wikipedia.org/wiki?curid=1541718", "title": "Bashkim Fehmiu", "text": "Bashkim Fehmiu\n\nBashkim Fehmiu (1930, Đakovica, Království Jugoslávie – 29. dubna 2008, Priština) byl kosovsko-albánský architekt.\n\nFehmiu byl původem ze známé prizrenské rodiny, jeho bratr byl herec a otec intelektuál. Bashkim Fehmiu byl mezi prvními kosovskoalbánskými architekty, kteří vystudovali na Bělehradské univerzitě architekturu. Svá studia zde dokončil v roce 1958. Ještě na škole navrhl v duchu tehdy populárního bruselského stylu několik projektů, které zamýšlel pro metropoli Kosova, Prištinu, jednalo se např. o projekt moderní nemocnice, nebo dramatického divadla. \n\nV roce 1962 inicioval Fehmiu vznik kanceláře pro územní plánování v Prištině. Územní plán města, který vznikl v roce 1953, byl vypracován v Bělehradě a v Kosovu tehdy chyběli odborníci, kteří by se mohli danou věcí zabývat. Fehmiova kancelář se zabývala rozvojem prostoru jižně od středu města, kde byla později vybudována panelová sídliště (např. Ulpiana nebo Dardania). V roce 1971 Fehmiu připravil projekt univerzitního centra. V téže době se také podílel na projektu Grand Hotelu Prishtina, pětihvězdičkového rozlehlého hotelu v centru Prištiny. \n\nPo založení Prištinské univerzity na ní působil jako profesor. V roce 1991 odešel do penze.\n\nV současné době nese jedna z ulic v Prištině jeho jméno. \n\n"}
{"id": "1541719", "url": "https://cs.wikipedia.org/wiki?curid=1541719", "title": "David Marshall", "text": "David Marshall\n\nDavid Saul Marshall (rodným jménem David Saul Mashal; 12. března 1908 – 12. prosince 1995) byl singapurský politik, diplomat a právník, první singapurský ministerský předseda v letech 1955 až 1956.\n\nMarshall se narodil v Singapuru v roce 1908, sefardským židovským rodičům Saulu Nassimu Mashalovi a Floře Ezekiel Kahnové, kteří se přistěhovali do Singapuru z Bagdádu. Původní příjmení Mashal si anglicizoval na Marshall v roce 1920. Měl nejméně šest sourozenců. Marshall dostal přísnou ortodoxní židovskou výchovu a poté navštěvoval katolické a anglikánské střední školy v Singapuru. Následně vystudoval práva na University of London. Po absolvování se v roce 1937 vrátil do Singapuru, kde zahájil advokátní kariéru. \n\nV roce 1938, rozhořčen německou okupací Československa, se Marshall dobrovolně přihlásil k vojenské službě v tzv. \"Straits Settlements Volunteer Force\". Tyto dobrovolnické jednotky byly složené převážně z Evropanů žijících v Asii. Dostal se však do konfliktu s velením a byl dokonce zatčen vojenskou policií poté, co protestoval proti tomu, že dobrovolníci klasifikovaní jako „asijští“ dostávají oproti Evropanům jen poloviční žold. Přesto se v únoru 1942 zúčastnil závěru bitvy o Singapur, v níž britské síly podlehly císařské japonské armádě. Po britské kapitulaci se Marshall stal válečným zajatcem. Zpočátku byl internován ve vězení Changi na severu Singapuru, později byl poslán do tábora nucených prácí v Japonsku.\n\nKdyž Marshall vzpomínal na zajetí, poznamenal: \n\nVětšina Marshallovy nejbližší rodiny emigrovala do Austrálie před začátkem války. Po skončení války Marshall za svou rodinou do Austrálie odjel, ale v roce 1946 se vrátil do Singapuru. Stal se úspěšným právníkem. Byl u soudů známý svou výmluvností. Zajistil 99 osvobození ze 100 případů, které obhajoval před porotou. Když singapurský prezident Lee Kuan Yew v roce 1969 zrušil u soudů poroty, uváděl právě tuto Marshallovu bilanci jako důkaz zranitelnosti takového soudního systému. \n\nV dubnu 1955 Marshall vedl do prvních singapurských parlamentních voleb labouristy (\"Labour Front\"). Dosáhl s nimi těsného vítězství. Vytvořil menšinovou středolevicovou vládu a stal se premiérem. Odstoupil v dubnu 1956 po neúspěšné cestě do Londýna, kde chtěl vyjednávat o úplné samosprávě Singapuru a navzdory očekávání byl spražen a podroben značné kritice za stav, v němž se Singapur nachází. Nahradil ho pak Lim Yew Hock, který provedl řadu tvrdých zásahů zejména proti odborům. \n\nPo rezignaci Marshall navštívil komunistickou Čínu. Pobyl v ní dva měsíce, na pozvání čínského premiéra Čou En-laje. Marshall byl u té příležitosti kontaktovaný zástupcem skupiny více než 400 ruských Židů, které čínské úřady odmítaly pustit ze Šanghaje. Intervenoval v této věci u Čou En-laje a dosáhl propuštění skupiny.\n\nPo návratu z Číny zůstal řadovým labouristickým poslancem. V roce 1957 však opustil stranu i parlament a 7. listopadu 1957 založil novou levicovou stranu – Dělnickou stranu Singapuru (\"Workers' Party of Singapore\"). V roce 1961 vyhrál doplňovací volby v Ansonu a stal se znovu poslancem. Post však ztratil v řádných volbách roku 1963 a vrátil se k advokátské kariéře.\n\nV 70. letech vstoupil do diplomatických služeb. V letech 1978–1993 působil jako singapurský velvyslanec ve Francii, Portugalsku, Španělsku a Švýcarsku. Jako velvyslanec vždy hájil vládní linii, přestože jeho opoziční názory vůči diktátorovi Lee Kuan Yewovi byly všeobecně známy.\n\nMěl čtyři děti: Ruth Ann Marshall (dcera), Sarah Farha Marshall (dcera), Joanna Tamar Marshall (dcera) a Jonathan Mark Marshall (syn).\n\nZemřel v roce 1995 na rakovinu plic. \n\n\n"}
{"id": "1541730", "url": "https://cs.wikipedia.org/wiki?curid=1541730", "title": "Brlog", "text": "Brlog\n\nBrlog () je vesnice v Chorvatsku v Licko-senjské župě. Je součástí opčiny města Otočac, od něhož se nachází asi 12 km na severozápad. V roce 2011 zde trvale žilo 279 obyvatel. V roce 1991 tvořili národnostní většinu Srbové (73,72 %), pouze 22,87 % obyvatel bylo chorvatské národnosti.\n\nVesnice leží na silnici D50, blízko prochází dálnice A1. Sousedními vesnicemi jsou Brloška Dubrava, Drenov Klanac, Kompolje, Rapain Klanac a Žuta Lokva.\n"}
{"id": "1541732", "url": "https://cs.wikipedia.org/wiki?curid=1541732", "title": "Zeleň svinibrodská", "text": "Zeleň svinibrodská\n\nZeleň svinibrodská (systematicky octan (tris)arsenitan měďnatý; také \"Pařížská zeleň\", \"Vídeňská zeleň\", \"smaragdová zeleň\") je anorganická sloučenina. Má podobu vysoce toxického smaragdově zeleného krystalického prášku. Používala se jako syntetické barvivo, rodenticid a insekticid, může být též použita jako modré barvivo do ohňostroje.\n\nZeleň svinibrodská může být vyrobena syntézou octanu měďnatého a oxidu arsenitého. Zeleň byla poprvé připravena roku 1814 chemiky Russem a Sattlerem v bavorském městě Schweinfurtu \"(Svinibrodu)\". Snažili se tehdy vynalézt vylepšený pigment, který by neměl nedostatky Scheeleovy zeleně (nedostatečná stálost a tmavnutí vlivem sulfidů).\n\nPřírodními ekvivalenty s podobnou barvou jsou minerály chalkofylit, konichalcit, cornubit, cornwallit a lirokonit.\n\nNa počátku 20. století bylo hojně rozšířeno (zejména v Americe, ale i jinde) použití směsi zeleně svinibrodské a hydrogenarseničnanu olovnatého jako insekticidu v pěstování jablek. Podle záznamů tato směs spálila listí i trávu okolo stromů, neboť se jednalo o vysoce toxickou směs. Ve 40. letech 20. století byla zeleň svinibrodská rozprašována z letadel na Sardinii a Korsice kvůli ochraně proti malárii. Svinibrodská zeleň byla též použita na hubení krys v pařížské kanalizaci, proto si vysloužila svůj název \"pařížská\" ().\n\nZeleň svinibrodská byla oblíbena u malířů, využívali ji anglický krajinář William Turner, impresionisté Claude Monet a Auguste Renoir i postimpresionisté Paul Gauguin, Paul Cézanne a Vincent van Gogh.\n\nBěhem 19. století byla zeleň svinibrodská zdrojem četných otrav. Smrtelná dávka LD činí 22 mg/kg.\n\n"}
{"id": "1541737", "url": "https://cs.wikipedia.org/wiki?curid=1541737", "title": "Ludmila Chybíková", "text": "Ludmila Chybíková\n\nLudmila Chybíková, rozená Ludmila Kosourová (* 8. července 1918 Netín – 9. ledna 1997 Praha), byla \"Těsnohlídkova Liduška\", kterou 22. prosince 1919 jako sedmnáctiměsíční našel Rudolf Těsnohlídek se svými přáteli v lese nedaleko Bílovic nad Svitavou. Tento nález byl inspirací k Vánočním stromům republiky a k postavení Dětského domova Dagmar v Brně.\n\nSám Rudolf Těsnohlídek se k události vrátil v Lidových novinách 9.listopadu 1920, když matka stanula před soudem. (Byl jí vyměřen trest pěti měsíců těžkého žaláře, zostřeného ve čtrnácti dnech tvrdým ložem. Po malé Lidušce, jak připomíná Těsnohlídek, se ani nezeptala. \"„Našli jsme ji loni v předvečer Štědrého dne pod osamělým smrkem v bílovských lesích,“ vzpomíná spisovatel. „Šli jsme hledat vánoční stromek, maličkou drobnou jedličku. V dědině se již rozžíhala světla, protože se všady pilně uklízelo před svátky. Zapadli jsme do úvalu, jímž za letních nedělí procházejí tisíce výletníků. Nikdo tudy dnes nešel. Vracel se pouze hajný, jenž se pozdržel opatřuje chvoj k betlému do kostela. Pustili jsme se, abychom v lese docela nezatměli, do nejbližší seče po příkrém úbočí. Pracně vydrali jsme se po omrzlé zemi do půli stráně, kde bylo již rovněji a kde bylo možno rázněji vykročiti, ale tu kroky nás tří zadržel pláč lesní. Bylo to několik vran, jež krákorajíce výstrahu ostatním zapadly na protější stráň. Sletěly se, aby tu jako vždy vyčkaly smrt. Stanuli jsme v lidské, nešetrné zvědavosti, a tu zanesl k nám vítr slabý sten. Byl to dojemný nářek, bezbranný, umdlévající, loučení se světem. Tak naříkává vysoká, je-li smrtelně poraněna. Chtěli jsme jí zkrátit muka a zamířili jsme napříč podrostem k domnělé srnčí. Kolik tu bylo malých vhodných vánočních stromků, avšak nepovšimli jsme si ani jediného. Viděli jsme před sebou v tu chvíli jen rozložitý smrk. Blížíce se k němu, seznali jsme že sten je slábnoucím pláčem dítěte. Strnuli jsme úlekem. Představili jsme si, jak tu stojí ve vetchých hadérkách, v tenké sukničce a čeká. Snad je tu matka postavila v závětří houštiny, aby počkalo, až nasbírá klestí, a ono bojí se tmy a nadcházející noci, a proto pláče. Ale když jsme rozhrnuli poslední větve podrostu, spatřili jsme hrůzu větší, než jsme očekávali. Leželo tu malé robátko, nahé, jen čepeček na hlavě a košilku rozhalenou, na špinavé peřince. Malé tělíčko zmodralo již mrazem…\"\"\n\nJejí matkou byla služka původem z Netína, otcem ruský válečný zajatec, který v této obci pracoval na konci první světové války.\nNásledně ji do své péče převzali bezdětní manželé Polákovi z Brna. Po základní škole se zaučila prodavačkou, pracovala také jako expedientka. V červnu 1938 se provdala za geologa Josefa Chybíka, po svatbě se přestěhovala do Prahy, kde prožila další život. Vychovala čtyři děti (nejmladší Ludmilu). Zemřela v lednu 1997 v Praze.\n\n"}
{"id": "1541740", "url": "https://cs.wikipedia.org/wiki?curid=1541740", "title": "Odranski Obrež", "text": "Odranski Obrež\n\nOdranski Obrež je vesnice v Chorvatsku, asi 13 km jihozápadně od centra Záhřebu. Nachází se ve čtvrti Brezovica. Je jedním z odlehlých předměstí Záhřebu, ale zároveň i samostatnou vesnicí. V roce 2011 zde žilo celkem 1 578 obyvatel. V roce 2001 zde žilo 1 406 obyvatel v 389 domech, takže počet obyvatel vesnice stoupá.\n\nSousedními vesnicemi jsou Botinec, Brezovica, Donji Čehi, Donji Dragonožec a Strmec.\n"}
{"id": "1541745", "url": "https://cs.wikipedia.org/wiki?curid=1541745", "title": "Tomáš Čep", "text": "Tomáš Čep\n\nTomáš Čep (3. září 1888 Želechovice u Uničova – 17. října 1959 Věznice Leopoldov, Slovensko) byl československý agrární sociolog, pedagog, redaktor odborného časopisu Sociologické revue a účastník 2. odboje.\n\nNarodil se v rolnické rodině. Studoval na Gymnáziu v Olomouci v roce 1908 však odmaturoval v Místku (dnes Frýdek-Místek). Následovalo studium filozofie a bohemistiky na filozofické fakultě české Karlo-Ferdinandovy university v Praze, kde byl v roce 1915 promován doktorem filozofie (PhDr.). Po studiích působil jako středoškolský profesor nejprve na českém reálném gymnáziu v Moravských Budějovicích, později vyučoval český a německý jazyk ve státním učitelském ústavu v Opavě. Od roku 1926 až do konce života působil v Brně. V roce 1935 získal docenturu v oboru sociologie venkova na Vysoké škole zemědělské v Brně a od následujícího roku přednášel na Vysoké škole zvěrolékařské v Brně. V roce 1947 byl jmenován řádným profesorem sociologie.\n\nOženil se v roce 1915 v Bližkovicích u Moravských Budějovic s Marií Luckou (1891–1979). V době první světové války se účastnil bojů na východní a jižní frontě. V meziválečném období působil v redakční radě odborného časopisu Sociologické revue. Byl členem Masarykovy sociologické společnosti a Československé akademie zemědělské. Ve stejně době byl stoupencem programu a politiky Republikánské strany zemědělského a malorolnického lidu. Po druhé světové válce po zákazu agrární strany v ČSR spolupracoval s Československou stranou národně socialistickou, kde mimo jiné pomáhal vypracovat zemědělskou část jejího programu. \n\nZ důvodu aktivní činnosti v odboji během druhé světové války, kde se zapojil jako odborník na agendu zemědělství a sociální péče, byl zatčen gestapem. Následně byl odsouzen za přípravu k velezradě a  v letech 1940-45 vězněn v Německu. Za účast v odboji byl později oceněn Československým válečným křížem a Československou medailí za zásluhy I. stupně. \n\nPo převratu v roce 1948 byla přerušena výuka sociologie venkova a tím byl Tomáš Čep připraven o možnost přednášet. Jeho díla i nadále sympatizovala se zaniklou agrární stranou. Komunistická strana Československa proto označila Tomáše Čepa za politicky nespolehlivého a přeřadila ho do ústřední knihovny. Krátce na to byl roku 1952 poslán do penze. \n\nRežim ho stále považoval za nepohodlného a proto byl v roce 1957 opět zatčen a 25. dubna 1958 byl ve vykonstruovaném procesu odsouzen k trestu odnětí svobody v délce čtyř let. Zemřel ve věznici Leopoldov dne 17. října 1959. Pohřben byl na brněnském Ústředním hřbitově. \n\nPůvod přivedl Tomáše Čepa ke studiu práce, života a kultury rolnictva, čemuž se věnovala nově vzniklá vědní disciplína sociologie venkova, za jejíž zakladatele je považován I. A. Bláha. Sám Čep se soustředil na shromažďování, úpravu a studium selských povídek.  Na základě získaných informací o selské kultuře se pokusil vystihnout osobité rysy myšlení venkovského lidu. Na jeho práci měli vliv T. G. Masaryk a J. Polívka. V oboru se následně ztotožnil s názory předních agrárních sociologů A. Matuly, O. Frankenbergera, A. Palečka a R. Rolníčka.\n\nV díle Tomáše Čepa se silně projevuje jeho zájem o moravskoslezský venkov. Proto je řada jeho děl zaměřena na slezskou lidovou kulturu, podporu venkova a důležitost zemědělství. Zastává názor, že faktory modernizace a urbanizace vedou ke zpochybňování vesnického života a tvrdí, že pro udržení národní pospolitosti je tedy nutná spolupráce mezi městem a venkovem, kterou se zmenší nedostatky obojího (tzn. reurbanismus). Prostřednictvím svých prací probouzel ve čtenářích lásku k venkovu. Ovlivnil zejména generaci studentů brněnské Vysoké školy zemědělské a Vysoké školy zvěrolékařské. K sociologii se dostal vlivem svých známých (Emanuel Chalupný, Arnošt Bláha). Jeho díla byla ovšem chudá a neměla příliš hluboký charakter, tudíž neodpovídala tehdejšímu stavu sociologie ve světovém měřítku.\n\nTomáš Čep patřil k jednomu z nejproduktivnějších autorů v časopise Sociologická revue, což byl v meziválečném období hlavní oborový časopis. Čep v něm publikoval po Bláhovi největší počet článků (177), mezi nimiž tvoří velký podíl studie, recenze, zprávy a články týkající se T. G. Masaryka, který byl v časopise častým tématem z důvodu, že Sociologická revue byl oficiální orgán Masarykovy společnosti. Jedním ž Čepových článků o něm je například T. G. Masaryk – Lidové prvky v jeho myšlení a řeči (vydán v roce 1947). Do časopisu přispěl také svými studiemi Sociální funkce československého sedláka (rok 1933), Sociální funkce zemědělské mládeže (1934), Sociální funkce československé ženy v zemědělství (1934), Československý venkov na prahu druhé republiky (1938), Venkovský lid a národní tradice (1939), Sociologie města a venkova v díle I. A. Bláhy (1940), Zákon sociálního konsensu v Chalupného pracích z oboru sociologie venkova (1940), Prof. PhDr. Anton Štefánek, sociolog Slovenska (1947).  \n\nJediným Čepovým odborným dílem je kniha Životní spotřeba zemědělské rodiny jako sociologický problém – Jedná se o Čepovo teoreticky i metodicky nejpropracovanější dílo. K jeho vydání došlo v roce 1934 a popisuje v něm své dlouhodobé pozorování 30 venkovských rodin, které probíhalo v letech 1928-1933. Prolínalo se tedy s hospodářskou krizí, což se v ekonomických situacích rodin negativně projevuje. V průběhu 5 let pozorování došlo k rapidnímu poklesu životní úrovně rodin a autor zde zaznamenává, že většina z nich přestala dosahovat standardu životního minima. Jako východisko vidí posílení podpůrné politiky, což se shoduje s programem jeho agrární strany.\n\n\n"}
{"id": "1541747", "url": "https://cs.wikipedia.org/wiki?curid=1541747", "title": "Sajanogorsk", "text": "Sajanogorsk\n\nSajanogorsk (, do roku 1975 selo Označennoje ) je město v Rusku v Chakaské republice. Jedná se o správní centrum městského okruhu město Sajanogorsk. Co se týká rozlohy, je třetím největším městem regionu. Žije zde obyvatel. Hustota zalidnění činí 520 obyvatel / km.\n\nMěsto se rozkládá na levém břehu řeky Jenisej, 80 km jižně od Abakanu. Město leží ve stepiю. Nachází se v krasnojarském časovém pásmu (MSK +4, UTC +7).\n\nKlimá je zde mírně kontinentální s ročním úhrnem srážek 250–300 mm. Průměrná teplota v červnu dosahuje +18,6 °C, v zimě −17,0 °C. Vegetační období trvá 160 dní.\n\nSajanogorsk vznikl 6. listopadu 1975 v souvislosti se stavbou Sajansko-šušenské vodní elektrárny a Sajanogorského hliníkového závodu. Na jeho místě stála obec Označennoje, která vznikla v 19. století. Pojmenování města pochází od nedalekých Sajanských hor.\n\nPodle údajů k 1. lednu 2019 bylo město Sajanogorsk 340. největší město Ruské federace (z celkového počtu 1115). Vývoj počtu obyvatel znázorňuje následující graf:<graph>{\n}</graph>\n\nSajanogorsk se dělí na 10 mikrorajónů:\n\n\nVe městě se nachází kino „Aljans“, dva sály se nacházejí taktéž v obchodním centru „Sputnik“, dva domy kultury – „Vizit“ a „Eněrgetik“ a oblastní muzeum m. Sajanogorsk, které schraňuje na 28 900 exponátů. Ve městě pracuje šest knihoven.\n\nNa území Sajagorsku se nachází deset škol, liceum a filiálky TUSUR, Moskevského technologického institutu VTU. Dále se zde nachází Sajanogorské polytechnické technikum, Sajanské technikum ekonomie, managementu a informatiky. V osadě Čeremuški se nachází Sajano-šešenská filiálka Sibiřské federální university.\n\nHlavní průmyslové závody města jsou:\n\n\n\nMěstskou dopravu tvoří několik autobusových linek. Pomocí silniční a vodní dopravy má spojení s městy Abakan a Minusinsk. Městem taktéž procházejí dvě železniční tratě a to Kamyšta–Sajanogorsk (nákladní) a Predzavodskaja (osobní, využívá se pouze k jízdám osob z a do Sajanogorského aluminiového závodu). Jízda vlakem je zdarma. Sajanogorsk nemá dálkové železniční spojení.\n\n"}
{"id": "1541751", "url": "https://cs.wikipedia.org/wiki?curid=1541751", "title": "Kimberlé Williams Crenshaw", "text": "Kimberlé Williams Crenshaw\n\nKimberlé Williams Crenshaw (* 1959 Canton, Ohio) je americká právnička a obhájkyně občanských práv. Je autorkou teorie intersekcionality. Je profesorkou na UCLA School of Law a na Columbia Law School, kde se specializuje na rasové a genderové záležitosti. Kimberlé W. Crenshaw je také zakladatelkou Columbia Law School Center pro intersekcionální studia a studia sociální politiky (CISPS) a Africko-amerického politického fóra (AAPF), jakož i předsedkyní berlínského Centra pro intersekcionální spravedlnost (CIJ).\n\nKimberlé W. Crenshaw je známá zavedením a rozvojem intersekcionality, teorie o tom, jak překrývající se nebo protínající se sociální identity, zejména menšinové identity, souvisejí se systémy a strukturami útlaku, nadvlády nebo diskriminace.\n\nKimberlé W. Crenshaw se narodila v kantonu Ohio roku 1959. Jejími rodiči byli Marian a Walter Clarence Crenshaw mladší. Navštěvovala tamější střední školu Canton McKinley High School. V roce 1981 obdržela bakalářský titul v oboru Vládní a africká studia na Cornell University. Roku 1984 získala právnický doktorát (J.D.) na Harvard Law School rok poté titul magistra práva (LL.M.) na University of Wisconsin Law School, kde spolupracovala s Williamem H. Hastie.\n\nCrenshaw je jednou ze zakladatelů oboru teorie kritických ras (\"critical race theory)\". Během studia na Harvardské právnické fakultě byla jednou ze zakládajících organizátorů Semináře kritických rasových teorií, kterým vznikl tento termín.\n\nPo dokončení jejího LL.M., Crenshaw nastoupila v roce 1986 na fakultu UCLA School of Law. Zde přednášela o Teorii kritických ras, Občanském právu a Ústavním právu. Na univerzitě UCLA vyučuje čtyři kurzy.\n\nV roce 1995 byla Crenshaw jmenována řádnou profesorkou na právnické fakultě Columbia Law School, kde se stala zakladatelkou a ředitelkou Centra studií Intersekcionality a Sociální politiky, které bylo založeno v roce 2011.  V roce 1996 se stala spoluzakladatelkou a dodnes je výkonnou ředitelkou neziskového think tanku a informačního clearingového střediska, African American Policy Forum, které se zaměřuje na „odstranění strukturální nerovnosti“ a na „pokrok a rozšíření rasové spravedlnosti, rovnosti žen a mužů a nedělitelnosti veškerých lidských práv, a to jak v USA, tak na mezinárodní úrovni.“ Jeho posláním je budovat mosty mezi vědeckým výzkumem a veřejným diskurzem při řešení nerovnosti a diskriminace.\n\nPojem intersekcionalita Kimberlé Crenshaw poprvé použila v roce 1988 na konferenci zabývající se feminismem a právní vědou na Chicagské univerzitě a toto téma pak zpracovala v roce 1989 ve své práci \"Demarginalizing the Intersection of Race and Sex in Anti-discrimination Law: A Black Feminist Critique of Antidiscrimination Doctrine, Feminist Theory and Antiracist Politics.\" Zde představila problém nastávající v případě překrývajících se sociálních skupin, který vytváří sociální nespravedlnost, se kterou si kvůli její komplikovanosti zákony nedokáží poradit. \n\nK tomuto problém Kimberlé Crenshaw poprvé přivedla zkušenost Afroameričanka Emmy DeGraffenreid, která zažila v práci diskriminaci jak genderovou, tak rasovou, jenže soud její žalobu zamítnul, protože nespadala do jedné kategorie diskriminace, ale byla kombinací dvou. \n\nKimberlé Crenshaw napsala na téma intersekcionality několik prací, mezi nimi například \"Mapping the Margins: Intersectionality, Identity Politics, and Violence Against Women of Color (1993)\" nebo \"From Private Violence to Mass Incarceration: Thinking Intersectionally About Women, Race, and Social Control\" (publikováno UCLA Law Review, 2012).\n\nMy Brother’s Keeper je program veřejného a soukromého sektoru federální vlády Spojených států s cílem zlepšit život afroamerických, či hispánských chlapců a mladých mužů a podporovat rasovou spravedlnost. Má být výzvou k akci starostů, vedení krajů a dalších představitelů řídících orgánů k řešení přetrvávajících mezer v příležitostech pro mladé muže nebělošského původu a pomáhat jim dosáhnout jejich potenciálu. Program byl zahájen v roce 2014, poté co se stal Barack Obama prezidentem Spojených států. Oficiální stránku programu naleznete zde.\n\nKimberlé Crenshawová a další členové Afroamerického politického fóra (AAPF), jehož je Crenshaw spoluzakladatelkou a výkonnou ředitelkou, vyjádřili svůj názor na program My Brother’s Keeper, který podle nich může mít dobré úmysly, ale vylučuje afroamerické dívky. Aby se tento problém vyřešil, spustila AAPF 17. června 2014 kampaň s názvem #WHYWECANTWAIT s cílem do My Brother’s Keeper začlenit všechnu mládež, teda jak dívky, tak chlapce. Kampaň mimo jiné zahrnovala otevřený dopis zaslaný bývalému prezidentovi Baracku Obamovi s názvem \"#Why we can't wait: Women of Color Urging Inclusion in \"My Brother's Keeper\"\", který byl podepsán více než 1400 ženami různého původu i věku. Dopis obsahoval žádost o rozšíření programu My Brother’s Keeper i na dívky, protože pocházejí ze stejných rodin a komunit jako chlapci, kteří v programu byli zahrnutí. Později, 30. května 2014, byl zveřejněn další otevřený dopis s názvem \"250+ Concerned Black Men and Other Men of Color\". Byl podepsán více než 200 muži, kteří věřili, že program My Brother’s Keeper postrádá důraz, pokud jeho plán nezahrnuje obě pohlaví.\n"}
{"id": "1541754", "url": "https://cs.wikipedia.org/wiki?curid=1541754", "title": "Oľga Belešová", "text": "Oľga Belešová\n\nOľga Belešová (* 8. května 1965 Bratislava) je slovenská herečka, autorka a moderátorka. \n\nNa jevišti hrála již jako osmiletá. Deset let byla členkou dětského divadelního souboru Ludus. Vystudovala žurnalistiku na FF Univerzitě Komenského v Bratislavě. Pracovala jako novinářka v denících Práca, Pravda a SME, poté v týdenících TV oko a Nedeľná Pravda. Kromě toho je známá i jako autorka a interpretka v rádiu i televizi. Během novinářské kariéry hrála v divadle GUnaGU, kde za 20 let působení vytvořila množství komediálních i dramatických postav, dále ve Studiu L+S a Divadle Aréna a v současné době působí i v dalších divadlech. Na některých představení se podílí i autorsky. \n\nJe divadelní, televizní, rozhlasová i dabingová herečka, od roku 2002 působí jako herečka podnikatelka. Je autorkou originálních představení: \"Len tak ľahučko, Ďefčátko, Urgetný príjem'.\" Na některých dalších se podílí jako spoluautorka: \"John a Yoko\" (spolu s manželem, novinářem Masahikom Shiraki, za hru získali ocenění \"Zlatý gunár na Kremnických gagoch\"), \"Modelky, Telenovela, Pravdivý príbeh Oľgy B. – ženy so zlatými rukami, Poradňa krásy Šereď, Baby na palube.\"\n\nVe Slovenské televizi byla téměř deset let scenáristkou a moderátorkou cyklu \"Umenie/divadlo a tanec\". Ve Slovenském rozhlase byla dva roky autorkou a hostitelkou v zábavné talk show \"Meno mesto zviera vec.\" Má ráda tvorbu pro děti. V rozhlase nahrála cyklus pohádek na dobrou noc \"Pán Áčik\" od Jána Uličianského. Kromě toho nahrála i slovenskou verzi audioknihy Dušana Taragela: \"Pohádky pro neposlušné děti a jejich starostlivé rodiče\" (1997) – údajně jde o první audioknihu na Slovensku. V nejnovějším projektu pro děti \"Mimi a Líza\" propůjčila svůj hlas několika postavám. Jde o původní slovenský seriál kreslených televizních večerníčků a rozhlasový seriál Kataríny Kerekesové.\n\nOd roku 2015 moderuje na RTVS pořad pro seniory s názvem \"Generácia – zlaté roky života.\" Kromě toho se pravidelně objevuje i v dalších projektech jako například \"Chart Show.\" Svůj hlas propůjčila několika televizním a rádiovým reklamám.\n\n\n\n"}
{"id": "1541760", "url": "https://cs.wikipedia.org/wiki?curid=1541760", "title": "Ztracená dekáda (Japonsko)", "text": "Ztracená dekáda (Japonsko)\n\nZtracená dekáda je pojem, který označuje období ekonomické stagnace v Japonsku v letech 1991 až 2000, které následovalo po prasknutí ekonomické bubliny. Ta vznikla v roce 1986, když začaly prudce stoupat ceny nemovitostí a akcií.\n\nDruhá světová válka skončila pro Japonsko katastroficky. Po svržení atomových bomb na Hirošimu a Nagasaki Japonsko 2. září 1945 kapitulovalo. V roce 1947 Japonsko přijímá novou ústavu, která ostrovní zemi transformuje na demokratický parlamentní stát, až do roku 1952 ale Japonsko stále zůstává pod americkou správou. Výrazně se v Japonsku angažuje generál Douglas MacArthur. Tradiční japonské monopolní koncerny Zaibacu, které do konce 2. světové války vlastní asi polovinu všeho kapitálu v zemi, přicházejí o své statky a jsou formálně rozpuštěny. V letech 1946 až 1948 japonská civilní vláda rozprodala tyto pozemky přímo do rukou sedláků a rolníků. Výsledkem bylo prudké zvýšení produkce, například rýže. Díky vyšší výnosům si rolníci mohou dovolit pořídit kvalitnější stroje, čímž se opět zvedá produkce a Japonsko se modernizuje. Zároveň začíná mohutný export průmyslových a zemědělských výrobků. V zemi také platí zákaz armády, čímž Japonsko velmi ušetří. Vzkvétá bankovnictví a vzniká volný trh. Toho využívá spousta dnes již známých firem jako například Honda nebo Sony.\n\nDůležitým aspektem tzv. „hospodářského zázraku“ byl vznik Ministerstva zahraničního obchodu a průmyslu v roce 1949, které kontrolovalo a přerozdělovalo finanční pomoc z USA. Tento orgán také koordinoval součinnost mezi japonskou vládou a soukromými firmami. K ekonomickému rozmachu Japonska paradoxně přispěla i Korejská válka, kdy Japonsko naplno využilo své geografické polohy. Pro USA bylo velmi nákladné vozit zbraně a střelivo až z amerického kontinentu a tím pomáhat jihokorejské armádě, závody na vojenskou techniku tedy vznikají v Japonsku. Války také využívají japonští stavitelé lodí, kteří od americké vlády získávají mohutný přísun peněz. \n\nEkonomika nadále rostla i v 50. a v 60. letech, kdy se naplno projevila politika Ministerstva zahraničního obchodu a průmyslu. Vznikl také duchovní nástupce zaibacu - keirecu. Tyto monopolní podniky sice už neměly sílu ovlivňovat Japonsko tolik, jako jejich předchůdci, úspěšně však zabránily zahraniční konkurenci v expanzi. Důležitým aspektem růstu byla také politika premiéra Hajato Ikedy, který prosazoval těžký průmysl a stavbu moderní infrastruktury, jako jsou například letiště, metro, přístavy či přehrady. Národní důchod v roce 1964 rostl o masivních 13,9 %. 60. léta jsou proto označovaná za \"zlatá léta\" japonského ekonomického zázraku.\n\nRůst mírně zpomalila ropná krize v roce 1973 a následný ropný šok v roce 1979, ovšem díky transformaci Japonska na technologickou velmoc zemi krize zasáhla podstatně méně než ostatní rozvinuté státy.\n\nZa příčinu vzniku ekonomické bubliny je pokládán nepřiměřený nárůst půjček ze strany státní Japonské centrální banky. Levné dostupné půjčky využívaly hojně domácnosti především za účelem pořízení spotřebního zboží, ale i k nákupům půdy, nemovitostí a akcií. Banky tak pomohly nafouknout ekonomickou bublinu k nepřiměřené míře.\n\nJaponská centrální banka na sklonku roku 1989 ve snaze snížit spekulaci a regulovat inflaci zvýšila míru půjček ostatním bankám. To vedlo ke splasknutí bubliny a krachu japonského akciového trhu. Podle ekonoma Paula Krugmana „Japonské banky půjčovaly více než kdokoli jiný, ale méně než kdokoli jiný dbal ohled na spolehlivost půjčujícího”. Japonské banky se po splasknutí bubliny dostaly do problémů díky nesplaceným úvěrům.\n\nVývoj ekonomiky v 90. letech také značně ovlivnily procesy během tzv. bublinového boomu. Vládní fiskální stimuly v podobě několika biliónů jenů nijak nevedly k oživení ekonomiky a naopak zvýšily výši státního dluhu. K japonské recesi přispěla také míra diskontních sazeb stanovených Japonskou centrální bankou, která sazbu snížila z 5 % až na 2,5 % v roce 1987 za účelem zvýšení domácí poptávky (expanzivní monetární politika) a v reakci na apreciaci jenu (zhodnocení jenu, které vedlo k deflaci - snížení cen v ekonomice. Nový guvernér Japonské centrální banky roku 1989 pak expanzivní monetární politiku ukončil a diskontní sazba byla v roce 1990 zvýšena až na 6 %, zejména z důvodu nekontrolovaného růstu cen nemovitostí. Japonská vláda tedy z pohledu odborníků oddalovala řešení problémů a způsobila to, co je dnes nazvané “ztracená dekáda”.\n\nJaponská ekonomika se po prasknutí ekonomické bubliny dostala po více než čtyřicetiletém ekonomickém růstu do recese. Během patnácti následujících let se ceny nemovitostí v Japonsku dostaly na třetinu a akciový index Nikkei během stejné doby klesnul ze 40 000 na 9 000 bodů. První náraz krize z počátku devadesátých let a prudký propad hodnoty akcií a ceny domů způsobil těžké ztráty japonským bankám. Komerční banky tak byly nuceny výrazně omezit úvěrování firem, což vedlo ke zpomalení hospodářského růstu, který klesl z ohromujících 7,1 % v roce 1988 na pouhých 0,8 % v roce 1992.\n\nPrudké zpomalení hospodářského růstu však bylo zcela přirozenou a bezprostřední reakcí na uměle vyvolaný boom z předchozích let, který způsobila Japonská centrální banka snížením úrokových sazeb na historická minima (2,5 %). Takto nízké sazby vyvolaly v minulých letech silný růst celkového množství dostupných peněz. Právě tento růst peněžní zásoby byl přitom podhoubím pro vytvoření bubliny na akciovém trhu a trhu s nemovitostmi, která musela neodmyslitelně splasknout poté, co Japonská centrální banka začala úrokové sazby zvyšovat. Japonsko však nikdy nenechalo volný průběh rekonvalescenci ekonomiky, kdy by se pomocí likvidace investic spuštěných přílišným snížením úrokových sazeb ekonomika vrátila do přirozeného stavu. Namísto toho již na počátku devadesátých let začala japonská vláda utrácet biliony jenů prostřednictvím fiskálních stimulů na to, aby recesi zabránila. Naprostá většina těchto prostředků směřovala na výstavbu infrastruktury a do stavebnictví ve snaze povzbudit poptávku a nastartovat hospodářský růst. Vytoužený efekt se však nedostavil a japonská ekonomika vykazovala i nadále velmi nízký hospodářský růst, přičemž mezi roky 1997 a 1998 se její HDP dokonce propadl o 3,6 %. Fiskální stimuly, financované převážně z domácích úspor, přispěly k navýšení státního dluhu, který přesáhl 100 % HDP. V roce 2019 už tento dluh dosahuje takřka 250 % HDP Japonska.\n\nVláda se snažila udržet při životě krachující firmy, převážně ze stavebního sektoru, jejichž vysoký podíl na HDP měl původ v měnové politice Japonské centrální banky, která vyvolala bublinu na trhu s nemovitostmi. Tato marná snaha vlády vedla k neefektivitě fiskálních stimulů a pokračující ekonomické recesi. Místo aby firmy, profitující z vysoké poptávky po nových domech, po splasknutí bubliny zkrachovaly, byly podporovány ze strany japonské vlády, se kterou měla většina z nich úzké vztahy. Konkrétně se jednalo o stranu LDP (Liberální demokratická strana), která byla u moci od svého vzniku v roce 1955 až do roku 1993. Značná část fiskálních stimulů tak putovala na výstavbu obřích infrastrukturních projektů. Namísto toho aby ztrátové firmy zkrachovaly a uvolnily jak kapitál, tak pracovní sílu do produktivnějších odvětví, zaměřovaly se tyto firmy na stavbu projektů, které by jinak bez vládní dotace nevznikly. Struktura japonské ekonomiky se s každým dalším fiskálním stimulem vzdalovala od reálného složení, které by odráželo skutečné preference japonských spotřebitelů. Důsledkem japonské stagnace tak bylo odvádění domácího kapitálu do neproduktivních odvětví a produkce toho, o co nebyl zájem.\n\nNepříznivým rozhodnutím lze také nazvat intervence japonské vlády v bankovním sektoru. Po splasknutí bubliny na trhu s nemovitostmi zbyly bankám půjčky, jejichž hodnota spadla až na pětinu původní hodnoty. Banky tedy omezily nové půjčky firmám, což vedlo k strmému pádu ekonomiky Japonska. I tomuto procesu se však vláda snažila zabránit. Banky byly zachraňovány a znárodňovány, čímž byl ozdravný proces oddalován. Kapitál pouze zůstával uvězněn v těchto neživotaschopných bankách.\n\nCelý problém se nepodařilo zlikvidovat ani Japonské centrální bance, která ve snaze přivést do ekonomiky více peněz významně snížila úrokové sazby. Ty od roku 1995 až do současnosti nedosáhly nad hodnotu 1 % a dostaly se také do záporných cifer. Nové peníze ale končily v rezervách komerčních bank a tak byl nadále oddalován proces uzdravení ekonomiky.\n\nTermín ztracená dekáda původně označoval pouze období 1991 až 2000, z důvodu pokračující stagnace na počátku 21. století se však občas započítává i období do roku 2010 a souhrnně se toto období označuje za \"ztracených 20 let\". Roční HDP spadlo mezi lety 1995 a 2007 o 18,2 % a reálná mzda klesla o přibližně 5 %.\n\nNěkteří experti se shodují na tom, že byly důsledky a význam ztracené dekády značně přemrštěny. I tak ale tato událost dodnes ovlivňuje politiku v Japonsku - například Abenomika japonského premiéra Šinzó Abého má vyřešit problémy, které ztracená dekáda přinesla, včetně státního dluhu.\n\nProblém s bublinou na trhu s nemovitostmi později během krize v roce 2008 zasáhl i Spojené státy americké. Tehdejší prezident USA Barack Obama varoval před americkou ztracenou dekádou, ovšem díky rychlé reakci centrálních bank, které nechaly úroky klesnout k nulové hladině, k této \"americké ztracené dekádě\" nedošlo. Ačkoliv důsledky prasknutí ekonomické bubliny v Japonsku nebyly nikterak fatální, dodnes je tato událost brána jako \"strašák\" - co se může stát, nezasáhne-li centrální banka a stát správně.\n"}
{"id": "1541764", "url": "https://cs.wikipedia.org/wiki?curid=1541764", "title": "Bewcastle (římská pevnost)", "text": "Bewcastle (římská pevnost)\n\nBewcastle byla římská pevnost, kterou postavili severně od Hadriánova valu jako základnu určenou pro průzkum a výzvědnou službu, na obranu proti nenadálým útokům ze severu a na podporu místního kmene Brigantů, jejichž územím Hadriánův val procházel. \n\nŘímské jméno této pevnosti znělo Fanum Cocidi (v té podobě ho alespoň uvádí Ravennská Kosmografie), což znamená \"Cocidiova svatyně\". Cocidius byl bůh uctívaný v severní Británii. \n\nPozůstatky pevnosti se nacházejí v obci Bewcastle v hrabství Cumbria, 11 km na sever od římské pevnosti Banna (Birdoswald), která patří k těm na západě Hadriánova valu. \n\nNázev Fanum Cocidi byl pevnosti přiřčen na základě faktu, že z devíti oltářů objevených v této lokalitě je šest zasvěcených bohu Cocidiovi. \nPevnost byla mezi římskými pevnostmi neobvyklá svým tvarem, protože tvořila spíše nepravidelný šestiúhelník než obvyklý obdélník . S plochou téměř 24 tisíc čtverečních metrů zabírala celou malou náhorní plošinu tohoto tvaru nad Kirk Beck a patřila k větším pevnostem. \n\nS pevností Banna ji spojovala římská silnice známá jako Maiden Way. Mezi těmito dvěma pevnostmi byly objeveny dvě signalizační věže, které pravděpodobně sloužily předávání signálů z Bewcastlu do Birdoswaldu. \nProbíhala ve čtyřech fázích. Pevnost byla postavena přibližně ve stejnou dobu jako pevnosti Hadriánova valu (120-140, případně 122-139/42), měla hliněné valy a byla ze dřeva, ale přinejmenším jednu bránu postavili z kamene a také budovu velitelství. Je dílem první kohorty Dáků, \"Cohors I Dacorum\", ale pevnost byla opuštěna, když ve 40. letech 2. století hranici posunuli na sever k Antoninovu valu. \n\nKdyž se od něj vojsko stáhlo zpět, pevnost znovu fungovala od přibližně od roku 163, s hradbou zesílenou vrstvou kamenů. Pravděpodobně ji vybudovala legie V1 neboli legio VI Victrix (fáze 2). \n\nKe konci 2. století pevnost radikálně přestavěli s cílem zvýšit její kapacitu; první Nervova kohorta Germánů, pěší a jízdní, 1000 mužů. Pevnost měla čtyři brány na čtyři světové strany, přičemž západní byla ta hlavní. Dům velitele (\"praetorium\") ležel přibližně ve středu šestiúhelníku, budova velitelství (\"principia\") od něj bezprostředně na sever. V jihovýchodní části pevnosti se nacházely lázně v Hadriánově stylu. \n\nNápisy na stavbách nalezené na místě dokládají, že na budování pevnosti se v celém průběhu její existence podílely odloučené oddíly přinejmenším tří legií: druhé (umístěné v Caerleonu ve Walesu), šesté (se sídlem v Yorku) a dvacáté legie (se sídlem v Chester)u.\n\nVe 2. století tvořila posádku první kohorta Dáků, což byla jednotka pěchoty v síle tisíc mužů. Ve 3. století pevnost držela první kohorta Cohors I Nerviorum (částečně jízdní). \nFáze 3: ke konci 3. století byla pevnost opět radikálně přestavěna. Na západní a severní straně byly vybudovány nové hradby, čímž se plocha pevnosti zmenšila, zřejmě v souvislosti s méně početnou posádkou. Budovy byly znovu přestavěny a lázně přeměněny na kasárenský blok. Fakt, že lázně stály uvnitř hradeb, svědčí o tom, že pevnost obklopovalo nepřátelské prostředí. A nevznikla u ní ani civilní osada.\n\nFáze 4. Pevnost byla téměř zničena v roce 343, když byl dobyt Hadriánův val. Pak ji znovu postavili, ale po invazi barbarů v roce 367 byla definitivně opuštěna a zničena. Důkazy v podobě mincí nasvědčují tomu, že byla opuštěna v 1. polovině 4. století (i když počet nalezených mincí je poměrně malý), ale zvědové ji mohli využívat až do roku 367, kdy jejich činnost byla ukončena.\nV letech 1937, 1954 a 1957 v lokalitě probíhaly vykopávky, ale zjistily jen, kde se nacházely budovy uvnitř pevnosti, a našly několik oltářů. \nValy a příkopy pevnosti jsou dosud viditelné. Jižní část lokality zabírá kostel s hřbitovem, na kterém se nachází slavný Bewcastleský kříž. \n\nNa severovýchod od tohoto místa se zachovaly ruiny Bewcastleského hradu. Tento normanský hrad byl postaven okolo roku 1092, s využitím kamene z římské pevnosti. Hrad údajně zničil Oliver Cromwell v roce 1641. \n"}
{"id": "1541765", "url": "https://cs.wikipedia.org/wiki?curid=1541765", "title": "Jekatěrina Daškovová", "text": "Jekatěrina Daškovová\n\nJekatěrina Romanovna Daškovová rozená Voroncovová ( Petrohrad – Moskva) byla ruská kněžna, přítelkyně a spolupracovnice Kateřiny II. Veliké. \n\nMěla významnou roli při palácovém převratu v roce 1762, díky němuž Kateřina II. nastoupila na trůn. Jako první žena bez carského původu zastávala vysoké vládní posty. Byla ředitelkou Petrohradské akademie věd a předsedkyní Ruské akademie věd, organizátorkou a tvůrkyní prvního výkladového slovníku ruského jazyka, státní dámou ruského císařského dvora, významnou představitelkou ruského osvícenství, překladatelkou, novinářkou, spisovatelkou a hudebnicí, která měla velký vliv na transformaci absolutní monarchie v Rusku.\n\nByla třetí dcerou hraběte Romana Illarionoviče Voroncova, člena senátu a armádního generála. Matka Marfa Ivanovna, rozená Surmina, pocházela z rodiny bohatého obchodníka. Strýc Michail Illarionovič byl kancléřem Ruské říše v letech 1758–1765. Bratr Semjon Romanovič byl diplomat a slavným anglofil. Její sestrou byla Jelizaveta Romanovna Poljanskaja a její druhá sestra, Marija Romanovna, byla provdána za Petra Alexadroviče Buturlina.\n\nJekatěrina byla od čtyř let vychovávána strýcem Michailem Illarionovičem Voroncovovem. Její výchova byla \"„čistě francouzská“\", omezená na výuku jazyků, tance a kreslení. Když Jekatěrina onemocněla spalničkami, byla poslána do vesnice vzdálené sedmnáct mil od Petrohradu. kde získala vztah ke knihám. Byla jednou z nejvzdělanějších žen své doby.\n\nJejími oblíbenými spisovateli byli Pierre Bayle, Charles Louis Montesquieu, Voltaire, Nicolas Boileau a Claude-Adrien Helvétius. O jejím vztahu k lituratuře a ke čtení se dozvěděl hrabě Ivan Ivanovič Šuvalov, proto jí posílal literární novinky té doby. V únoru 1759 se vdala za knížete Michaila Ivanoviče Daškova, potomka Smolenských Rurikovců, a přestěhovala se s ním do Moskvy.\n\nOd útlého věku se zajímala o politické otázky. Jako dítě si pročítala diplomatické listiny svého strýce a sledovala dění ruské politiky. Byla spojena s císařským dvorem a stala se jednou z předních osobností, které podporovaly Kateřinu II. při nástupu na trůn. V roce 1758 se setkala s Kateřinou II. osobně. Měly společné literární zájmy a také si velmi rozuměly a tak Kateřinu začala podporovat. \n\nV roce 1762 se aktivně účastnila palácového převratu, kdy byl Petr III. s trůnu sesazen a to i přesto, že byl jejím příbuzným a kmotrem. Na jeho místě ho vystřídala Kateřina II. \n\nJejí vztah s Kateřinou II. Velikou se postupně zhoršoval, ale i nadále ji byla věrnou společnicí. Velice často jí však vadili milenci Kateřiny II., a neměla ráda pozornost, která byla Kateřině II. věnována. Její přímočaré chování a neskrývané pohrdání oblíbenými hosty v paláci a pocit podcenění jejích zásluh vytvořily odcizení mezi ní a Kateřinou II, a proto se snažila získat povolení k odjezdu do zahraničí. Když povolení získala, tak po krátké době, v prosinci 1769 odcestovala do zahraničí. Během tří let navštívila Anglii, Francii, Švýcarsko a Prusko. Během rozsáhlé cesty po Evropě byla přijata s velkým respektem na zahraničních císařských dvorech. Díky její literární a vědecká reputaci získala přístup ke společnosti vědců a filozofů v hlavních městech Evropy. V Paříži navázala přátelství s Denisem Diderotem a Voltairem. \n\nI v letech 1775-1782 pobývala v zahraničí, aby vychovávala svého syna, který se vzdělával na Edinburské univerzitě. Znovu navštívila Paříž, Švýcarsko, Německo a také Itálii. Několik let žila ve Skotsku, kde vedla rozhovory s Adamem Smithem a Williamem Robertsonem, kterému svěřila výchovu svého syna.\n\nBěhem svého pobytu v Paříži v roce 1789 se setkala s Benjaminem Franklinem a na jeho podnět a doporučení byla přijata do Americké filosofické společnosti. Ve stejném roce byl naoplátku na její doporučení Benjamin Franklin přijat do Ruské akademie věd. \n\nV roce 1782 se vrátila do Petrohradu, v tomto období se vztah s Kateřinou II. opět zlepšil. Kateřině se líbila její touha povýšit ruský jazyk na úroveň významných literárních jazyků Evropy. V roce 1783 císařovna ji jmenovala ředitelkou Petrohradské akademie věd. Tento post zaujímala do roku 1794. Byla první ženou na světě, která vedla národní akademii věd. \n\nV roce 1783 byla také jmenována první prezidentkou nově vytvořené Ruské akademie věd. Zahájila projekt Ruské akademie věd, který se týkal vytvoření šestidílného výkladového slovníku ruského jazyka. V témže roce byla zvolena čestnou členkou Královské švédské akademie věd, první ženou mezi zahraničními členy této akademie a její druhou ženskou členkou po Evě Ekebladové. V čele Ruská akademie věd byla až do roku 1794.\n\nOrganizovala a systematizovala různé oblasti akademické práce. Složení akademie bylo rozšířeno díky jejímu úsilí. Zvýšila počet studentů na gymnáziu, organizovala veřejné přednášky, zřídila akademickou tiskárnu, rozšířila kartografické práce. \n\nKromě toho pracovala jako novinářka, psala hry, básně, eseje, ráda četla vědeckou literaturu a mluvila několika cizími jazyky. Je autorkou satirického díla „\"Poslanie k slovu: tak\"“. Druhé její významné dílo je „\"Novyje ežemesjačnyje sočinenija\"“. Hlavním úkolem Ruské akademie věd bylo vytvoření \"Výkladového slovníku ruského jazyka\". Kromě těchto literárních prací, psala také verše (anglicky a francouzsky) а překládala práce Volteira. Byla velmi aktivní osoba a osobně se podílela například na stanovení cen knih vydávaných Ruskou akademií. Na akademii byly organizovány veřejné přednášky, které byly velmi úspěšné a přilákaly mnoho studentů. Počet stipendijních studentů Akademie se ji podařil zvýšit ze 17 na 50, a absolventů Akademie umění z 21 na 40. \n\nKdyž v roce 1796 nastoupil na trůn Pavel I. byla zbavena všech svých vedoucích pozic a bylo jí nařízeno odejít do vesnice Novgorodu. Poslání do exilu byla pomsta Pavla I. za to, že svrhla jeho otce z trůnu. Po nějaké době byl trest částečně odvolán na žádost Jekatěriných přátel a bylo jí dovoleno dožít poslední roky svého života na svém vlastním statku poblíž Moskvy, kde zemřela 4. ledna 1810.\n\nByla pohřbena v obci Trojitski v prоvincii Kaluga. Koncem 19. století byl její náhrobek ztracen. V roce 1999 byl její náhrobek obnoven a vysvěcen arcibiskupem Klementem. \n\nV Petrohradě na Něvském prospektu stojí socha Kateřiny II., kde je po pravé straně věnována i památka Jekatěrině Daškovové. V Serpuchově je jedna z ulic pojmenována jejím jménem. Ve městě Protvin je po ní pojmenovaná městská knihovna. V roce 1996 jí byla věnována poštovní známka. 28. března 1998, bylo otevřeno pamětní muzeum kněžny E. R. Daškovové na střední škole ve městě Kremenki. \n\nV listopadu 1999 Moskevský humanitární institut Jekatěriny Romanovny Daškovové a Národní výbor rytířů ruských císařských řádů zřídili řád kněžny Jekatěriny Romanovny Daškovové \"\"Za službu svobody a osvícení\"\".\n"}
{"id": "1541766", "url": "https://cs.wikipedia.org/wiki?curid=1541766", "title": "Ilanskij", "text": "Ilanskij\n\nIlanskij () je město v Krasnojarském kraji v Ruské federaci. Při sčítání lidu v roce 2010 měl přes šestnáct tisíc obyvatel.\n\nIlanskij leží na řece Ilance, pravém přítoku Kanu v povodí Jeniseje. Od Krasnojarsku, krajského správního střediska, je vzdálen přibližně 280 kilometrů východně.\n\nMěsto má stanici na Transsibiřské magistrále.\n\nV roce 1645 zde byla založena vesnice \"Ilanskaja\" (). Zpočátku ji osidlovali z velké části vyhnanci, kteří ke konci 18. století tvořili většinu obyvatel.\n\nOd roku 1894 byla obec napojena na Transsibiřskou magistrálu. V roce 1939 byla obec přejmenována na Ilanskij a povýšena na město.\n"}
{"id": "1541774", "url": "https://cs.wikipedia.org/wiki?curid=1541774", "title": "Podvodný internetový obchod", "text": "Podvodný internetový obchod\n\nPodvodný internetový obchod (e-shop) je obchod, jehož cílem není uspokojit objednávku od spotřebitele na dodávku zboží, ale získat platbu od spotřebitele a zboží buď nedodat, nebo dodat poškozené, nebo nefunkční.\n\nRiziko, že se spotřebitel stane obětí neseriózního či podvodného internetového obchodu je reálné. Rizikových e-shopů přibývá. Riziko podvodů roste před Vánoci, Velikonoci a dalšími obdobími se zvýšenou intenzitou nakupování.\n\nZ pohledu práva České republiky nákupem v internetovém obchodě uzavírá spotřebitel s podnikatelem de iure kupní smlouvu na dálku, tedy distančním způsobem. V takovém případě se na spotřebitele vztahuje zvýšená ochrana dle občanského zákoníku a zákona o ochraně spotřebitele.\n\nNa ochranu před podvody to ale nestačí. Je pouze na spotřebiteli zamyslet se nad důvěryhodností internetového obchodu.\n\n\n"}
{"id": "1541777", "url": "https://cs.wikipedia.org/wiki?curid=1541777", "title": "Alia Al-Hussein", "text": "Alia Al-Hussein\n\nAlia Bahauddin Toukan (25. prosince 1948 Káhira – 9. února 1977 Ammán) byla jordánská královna a třetí manželka krále Husajna I., a to od uzavření manželství roce 1972 až do její smrti, kdy zemřela při pádu helikoptéry v jižním Jordánsku nedaleko Tafily. \n\nAlia se narodila v Káhiře v Egyptě v prosinci 1948. Jejím matkou byla \"Hanan Hashim\" (neteř Ibrahima Hashima Paši) a Baha Toukan. Její otec byl jordánským ambasadorem v St. James (Británieú), Itálii, Turecku a Egyptě, kde se zrovna Alia narodila. Toukan sloužil králi Abdullahovi I., pomáhal mu sepsat v roce 1952 rozhodnutí o tom, že Jordánsko bude konstituční monarchií. Byl také prvním ambasadorem Spojených národů.\n\nAlia strávila většinu svého dětství cestování spolu s rodiči kvůli otcově kariéře jordánského diplomata. Žila v Egyptě, Turecku, Londýně, USA a Římě. Navštěvovala Church School v Londýně spolu se svými bratry \"Alaa\" a \"Abdullahem\". Později studovala na univerzitě v Chicagu umění. Dále vystudovala sociální psychologii a mezilidské vztahy na koleji v New Yorku. Zajímala se o sport a přála si stát se diplomatkou. V roce 1971 se přestěhovala do Jordánska, kde pracovala pro jordánskou královskou rodinu. Král Husejn, vnuk Abdullaha I., ji poté požádal, aby dohlížela na přípravu festivalu vodního lyžování v přístavním městě Agaba v září roku 1972. \n\nAlia se provdala za krále během soukromého ceremoniálu 24. prosince 1972 a získala titul Královna Alia Al-Hussein \n\nSpolečně měli dvě děti:\n\n\nSpolečně také adoptovali Abir, malou palestinskou holčičku, jejíž matka byla zabita během havárie letadla na letišti v Ammanu.\n\nKrálovna Alia nastoupila do role královny Jordánska a stala se veřejnou osobností. Aktivní roli projevila hlavně v Jordánsku, kde vytlačila své předchůdkyně. Financovala sociální projekty, zaměřovala se hlavně na ženy a děti. Často neohlášeně navštěvovala nemocnice a národní instituce, kde pomáhala lidem. Dětem pak zajišťovala řádné vzdělání a starala se o financování sirotčinců. Spousta dětí studovala hlavně díky ní. \n\nAlia milovala umění a literaturu. Inspirovala poté liberály, aby investovali i do uměleckých škol. Na její žádost bylo založeno kulturní centrum \"Haya\" pro děti, národní folklorní soubor a výtvarná galerie. \n\nV roce 1974 bojovala za práva žen a byla zvolena do parlamentu. Dne 4. dubna 1974 získaly ženy volební právo a v letech 1974–89 pak vzrostla rapidně volební účast. \n\nV roce 1976 Alia obdržela ocenění Velké hvězdy za služby Rakousku. \n\nAlia zemřela během nehody helikoptéry v Ammanu dne 9. února 1977. V roce 1983 bylo na její počest otevřeno letiště královny Alia. Nachází 32 kilometrů jižně od města a nahradilo dřívější letiště Amman Civil Airport. \n"}
{"id": "1541778", "url": "https://cs.wikipedia.org/wiki?curid=1541778", "title": "Nepojistné sociální dávky", "text": "Nepojistné sociální dávky\n\nNepojistné sociální dávky jsou vypláceny na základě rezidenčního principu. Nárok je bez ohledu na pracovní aktivitu a pojištění příjemce či rodinného příslušníka. Podmínkou je u určitých dávek trvalý pobyt a bydliště na území Česka.\n\nSpolečné rysy všech oblastí systému nepojistných sociálních dávek:\n\nProvádění a organizace je v působnosti státního orgánu. Dále rozhodování o dávkách probíhá ve správním řízení a pro každý dávkový systém je vytvořen aplikační program. V neposlední řadě jsou všechny údaje vedeny v Jednotném informačním systému práce a sociálních věcí. Následné náklady na dávky a jejich administrace jsou hrazeny ze státního rozpočtu.\n\nPovědomí o sociálním zabezpečení sahá již do období prvotně pospolné společnosti, a to zejména v podobě ochrany dětí a žen. První faktické koncepce sociálního zabezpečení bylo možné spatřit ve starověkém Řecku. Například v podobě tzv, diet (náhrad), které byly vypláceny osobám zdravotně postiženým.\n\nTeprve v 19. století se ujímá role organizátora sociálního zabezpečení stát. Na našem území bylo zaznamenáno sociální zabezpečení poprvé v období Rakousko – Uherska. Obce měli za úkol poskytovat tzv. chudinskou péči svým občanům, kteří byli v nouzi. Koncem první světové války vzniká sociální zabezpečení v podobě, která je nám známo dnes pouze v pozměněné verzi. \n\nRok 1956 přináší změnu v podobě přechodu povinnosti z obce na stát. K pomoci potřebným osobám se přidávají postupně jednotlivé dávky, které mají za úkol podporovat jen vybrané osoby. Tento systém demotivoval jedince od snahy obstarávat si své potřeby sám. Působil velmi centralisticky. Existovalo velké množství druhů sociálních dávek, více než 60, což způsobilo že některé sociální oblasti začaly projevovat nedostatky. Jednalo se především o nerovnost a neexistenci valorizace jednotlivých dávek. Jedním z typických příkladů byla nerovnost mužů a žen v podobě neexistence vdoveckého důchodu. \n\nPo sametové revoluci v roce 1989 se prosadil opačný přístup, kdy každý jednotlivec odpovídá sám za svá jednání a je pouze na něj zda bude aktivní při zajišťování svých potřeb. Stát ovšem garantuje minimální životní úroveň a vytváří tzv. záchrannou sociální síť, jejíž základem je garance minimálního příjmu a definice pomocí souboru legislativních norem. Příklady funkce záchranné sociální sítě jsou: Vytváření nových pracovních příležitostí, uchování schopnosti pracovní síly po nezbytnou dobu před jejím novým pracovním uplatněním a poskytnutí sociálního zajištění starých a invalidních občanů.\n\nVykonavatelem státní správy v oblasti nepojistných sociálních dávek je stát, který tuto správu vykonává prostřednictvím svých orgánů. Příjmy a výdaje státní podpory jsou napojeny na státní rozpočet a zákon nám přímo definuje jejich financování. Ústředním orgánem pro sociální zabezpečení společně s nepojistnými sociálními dávkami je poté Ministerstvo práce a sociálních věcí. Důležitou a nepostradatelnou úlohu zastává Úřad práce ČR. Dalšími orgány mohou být především obce, kraje či neziskové organizace. Na základě smlouvy mezi poskytovatelem a uživatel zde mohou působit komerční subjekty. V neposlední řadě informace orgánům nepojistných sociálních dávek poskytují fyzické i právnické osoby, které mohou být taktéž považovány za jejich subjekty. Výše zmíněné orgány zásadně ovlivňují výplatu nepojistné sociální dávky. Protipólem tohoto vztahu je žadatel o nepojistnou sociální dávku, tedy oprávněná osoba. V rámci rodiny oprávněné osoby může vzniknout tzv. osoba společně posuzovaná, jež může být následně brána jako další ze subjektů tohoto vztahu. V průběhu let docházelo ke změnám úloh orgánů. Ve všech případech je však vždy odvolacím orgánem proti rozhodnutím Ministerstvo práce a sociálních věcí.\n\nJednorázový příspěvek pro rodinu s nízkými příjmy (tzn. rodina, jejíž příjem byl poslední kalendářní čtvrtletí před narozením dítěte nižší než 2,7 násobek životního minima rodiny), který se vyplácí na náklady spojené s narozením dítěte. O příspěvek je možné žádat pouze při narození prvních dvou dětí, s tím, že u prvního se jedná o částku 13 000 Kč a u druhého o částku 10 000 Kč. Žádat o něj lze na příslušném Úřadu práce ČR s vyplněným formulářem, který se nachází na webových stránkách Ministerstva práce a sociálních věcí. Porodné je zpravidla zasíláno nejpozději do konce následujícího kalendářního měsíce po schválení žádosti. Žádost může podat i rodina s dítětem v nahrazující péči rodičů (pokud k adopci došlo ve věku dítěte nižším než 1 rok), ale je nutné dodat rozhodnutí soudu o svěření do péče.\n\nPříspěvek vyplácený rodiči pečujícího po celý kalendářní měsíc celodenně o nejmladší dítě v rodině (tzn. rodiči, který je na rodičovské dovolené). Každý rodič má k dispozici částku, kterou může čerpat po dobu 2, 3 nebo 4 let. Tato částka se odvíjí od počtu dětí a k počátku roku 2020 dojde k její změně (viz tabulka níže). V závislosti na počtu let, během kterých si rodič chce nechat částku vyplácet se odvíjí výše měsíční dávky. Výši měsíčního rodičovského příspěvku si tedy stanovuje sám rodič, ale je omezena denním vyměřovacím základem. Je také možné ji upravit každé 3 měsíce. \n\nAktuálně je nutné o příspěvek zažádat (elektronicky, osobně). Od 1.1. 2020 bude vyplácen automaticky.\n\nNárok na příspěvek na dítě mladší 27 let, které žije v rodině s čistým příjmem nižším než 2,7 násobek životního minima rodiny. Výše tohoto příspěvku se odvíjí od věku dítěte a finanční situace rodiny. Za jeden kalendářní měsíc se vyplácejí následující částky:\n\nO přídavek na dítě je nutné zažádat (elektronicky, osobně na Úřadu práce) a poté každé čtvrtletí po celou dobu jeho vyplácení dokládat příjmy rodiny za předchozí kalendářní čtvrtletí.\n\nPříspěvek, na který má nárok vlastník nebo nájemce nemovitosti, jestliže náklady na bydlení převyšují 30% příjmu rodiny (v Praze 35%). Do rodiny se započítává každý, kdo má na daném místě trvalé bydliště. O příspěvek je nutné žádat jednou ročně a poté každé čtvrtletí dokládat příjmy rodiny a výdaje spojené s bydlením.\n\nPohřebné je pevně stanovená částka ve výši 5 000 Kč, na kterou má nárok osoba, která vypravila pohřeb nezaopatřenému dítěti nebo byla rodičem zemřelého nezaopatřeného dítěte. Podmínkou je, že zemřelá osoba měla ke dni úmrtí trvalé bydliště na území ČR. Nárok na pohřebné začíná dnem pohřbení a je vyplaceno pouze jednou (osobě, která si o něj zažádá jako první). \n\nČlověk, který se ocitne v hmotné nouzi, může požádat stát o vyplácení sociálních dávek. Tyto dávky vyplácejí příslušné krajské pobočky Úřadu práce a také o jejich přidělení rozhodují.\n\nV systému hmotné nouze jsou vypláceny tři dávky:\n\n\nTyto dávky může stát poskytnout v situacích nepříznivého a mimořádného charakteru, kdy je potřeba pomoc poskytnout bezprostředně. Tím je myšleno, pokud vážná mimořádná událost a celkové sociální a majetkové poměry člověku neumožňují překonat událost vlastními silami. Takovou událostí je např. živelná pohroma, požár, ekologická nebo průmyslová havárie. Dále se pomoc vztahuje na zaplacení nezbytných jednorázových výdajů, jako jsou správní poplatky při ztrátě osobních údajů, vydání duplikátu rodného listu nebo dokladů potřebných k přijetí do zaměstnání, úhrada jízdného v případě ztráty peněžních prostředků a v případě nezbytné potřeby s úhradou noclehu. Také je možné požádat o úhradu nákladů spojených s pořízením nebo opravou nezbytných základních předmětů dlouhodobé potřeby (pračka, lednička, myčka apod.)\n\nO příspěvek na živobytí mohou žádat osoby nebo rodiny, kterým po zaplacení nákladů na bydlení nezbývají dostatečné příjmy na základní životní potřeby. Každá žádost je posuzována individuálně a na základě zohlednění celkového příjmu posuzovaných osob. Pro více osob žijících v jedné domácnosti se celkové příjmy sčítají. Výše příspěvku na živobytí se stanovuje jako rozdíl mezi živobytím osoby či rodiny a jejich příjmem, od kterého se odečtou přiměřené náklady na bydlení.\n\nDoplatek na bydlení má pomoci lidem, kterým po zaplacení odůvodněných nákladů na bydlení nezbývá na živobytí. Může ji čerpat jedinec, v případě osob žijících v jedné domácnosti se jejich příjmy posuzují společně. Podmínkou nároku na doplatek na bydlení je získání nároku na příspěvek na živobytí, avšak ve výjimečných případech může být uznán nárok i osobě, která příspěvek na živobytí nepobírá.\n\nPříspěvek na péči je upraven zákonem č. 108/2006 Sb., o sociálních službách a vyhláškou č. 505/2006 Sb., kterou se provádějí některá ustanovení zákona o sociálních službách. \n\nPříspěvek na péči se poskytuje osobám závislým na pomoci jiné fyzické osoby. Tímto příspěvkem se stát podílí na zajištění sociálních služeb nebo jiných forem pomoci podle tohoto zákona při zvládání základních životních potřeb osob. Náklady se hradí ze státního rozpočtu\n\nNárok na příspěvek na péči dle § 7 zákona o sociálních službách má osoba starší jednoho roku, která z důvodu dlouhodobě nepříznivého zdravotního stavu potřebuje pomoc jiné fyzické osoby při zvládání základních životních potřeb v rozsahu stanoveném stupněm závislosti\n\nOsoba do 18 let věku se považuje za závislou na pomoci jiné fyzické osoby v\n\n\na vyžaduje každodenní mimořádnou péči jiné fyzické osoby.\nOsoba starší 18 let věku se považuje za závislou na pomoci jiné fyzické osoby v\n\n\n\na vyžaduje každodenní pomoc, dohled nebo péči jiné fyzické osoby.\nPři posuzování stupně závislosti se hodnotí schopnost zvládat tyto základní životní potřeby:\n\n\n\nPozn. : Schopnost zvládat základní životní potřebu j) se nehodnotí u osob do 18 let věku.\n\nBližší vymezení schopností zvládat základní životní potřeby a způsob jejich hodnocení stanoví prováděcí právní předpis – příloha č.1 k vyhlášce č.505/2006 Sb. Posuzuje se schopnost osoby dlouhodobě, samostatně, spolehlivě a opakovaně rozpoznat potřebu úkonu, úkon fyzicky provádět obvyklým způsobem a kontrolovat správnost jeho provádění.\n\nVýše příspěvku pro osoby do 18 let věku činí za kalendářní měsíc\n\n\n\nVýše příspěvku pro osoby starší 18 let činí za kalendářní měsíc\n\n\n\nŘízení o přiznání příspěvku na péči se zahajuje na základě písemné žádosti podané na tiskopisu předepsaném ministerstvem (žádosti jsou k dispozici na kontaktních pracovištích krajských poboček úřadu práce, nebo na Integrovaném portálu MPSV v sekci Elektronické formuláře). Žádost se podává na kontaktním pracovišti krajské pobočky úřadu práce. Příslušnost se určuje dle místa trvalého pobytu žadatele o příspěvek. \n\nKrajská pobočka Úřadu práce (sociální pracovník) provádí pro účely rozhodování o příspěvku nejprve sociální šetření, při kterém se zjišťuje schopnost samostatného života osoby v jejím přirozeném sociálním prostředí. Následně krajská pobočka Úřadu práce České republiky zašle příslušné okresní správě sociálního zabezpečení žádost o posouzení stupně závislosti osoby. Na základě tohoto posudku pak krajská pobočka Úřadu práce vydá rozhodnutí o tom, zda se příspěvek na péči přiznává či nikoliv. \n\nV odvolacím řízení správním rozhoduje Ministerstvo práce a sociálních věcí České republiky.\n\nPříspěvek vyplácí krajská pobočka Úřadu práce, příjemcem příspěvku může být oprávněná osoba, zákonný zástupce nebo opatrovník či jiná fyzická osoba, které byla nezletilá osoba svěřena do péče. \n\nPříslušný úřad práce rovněž provádí kontrolu využívání příspěvku dle § 29 zákona o sociálních službách.\n\n\n"}
{"id": "1541781", "url": "https://cs.wikipedia.org/wiki?curid=1541781", "title": "NGC 502", "text": "NGC 502\n\nNGC 502 je čočková galaxie v souhvězdí Ryb. Její zdánlivá jasnost je 12,7, úhlová velikost 1,1′ × 1,0′ a od Země je vzdálená 117 milionů světelných let.\n\nNGC 502 je jasným zdrojem rentgenového záření. Pravděpodobně patří do skupiny galaxií okolo galaxie NGC 524, která má označení LGG 23 a tvoří ji 9 či více členů. Studie z roku 1998 tuto skupinu rozšiřuje na přinejmenším 13 členů, protože sloučila skupiny soustředěné kolem NGC 524 a NGC 470, které katalog LGG považuje za oddělené skupiny.\n\nGalaxii objevil Heinrich d'Arrest 25. září 1862. Objev učinil v Kodani zrcadlovým dalekohledem o průměru 275 mm.\n"}
{"id": "1541788", "url": "https://cs.wikipedia.org/wiki?curid=1541788", "title": "Primera División 2000/01", "text": "Primera División 2000/01\n\nPrimera División v sezóně 2000/01 byla jubilejním 70. ročníkem španělské fotbalové ligové soutěže. Sezóna začala 9. září 2000 a skončila 17. června 2001. Obhájcem titulu byl galicijský tým Deportivo La Coruña.\n\nMistrovský titul získal Real Madrid. Nejlepším střelcem ligy se stal útočník Realu Madrid Raúl, který ve 36 zápasech vstřelil 24 branek.\n\nZdroj:\n\nPoznámky:\n"}
{"id": "1541805", "url": "https://cs.wikipedia.org/wiki?curid=1541805", "title": "Krétská pravoslavná církev", "text": "Krétská pravoslavná církev\n\nKrétská pravoslavná církev či Církev Kréty je poloautonomní pravoslavná církev spadající pod jurisdikci Konstantinopolského patriarchátu.\n\nAsi roku 64 nařídil apoštol Pavel svému učedníku Titovy aby odešel kázat na Krétu. Tento rok je považován za rok založení Krétské pravoslavné církve.\n\nBěhem byzantského období měla sídlo v Gortyně a hlavou církve byl arcibiskup Kréty. Pravděpodobně za vlády císaře Justiniána byla na Krétě postavena velkolepá bavila sv. Tita.\n\nZa nějaký čas ovládli ostrov arabové a církev prošla velkými ztrátami.\n\nNa začátku 13. století převzala nadvládu Benátská vláda. Benátčané upřednostňovali katolickou církev a tím pádem pravoslavní biskupové byli nuceni žít mimo Krétu.\n\nRoku 1669 byl ostrov dobyt Osmanskou říší. Tím církev dostala relativní svobodu. Jediným problémem bylo že neexistoval metropolitní chrám. Proto byl po dlouhém vyřizování povolen úřady vystavět malý kostel sv. Menase a ten získal status metropolitního chrámu. \n\nNové období v dějinách krétské církve začíná po osvobození ostrova a vyhlášení nezávislého krétského státu v roce 1898. V roce 1908 se ostrov de facto stal součástí řeckého království. Krétská církev se však nestala součástí Řecké pravoslavné církve.\n\nRoku 1962 byli eparchie církve povýšeny na metropolie a roku 1965 získala poloautonomii. \n\nSoučasným nejvyšším představitelem církve je arcibiskup Irenaios. \n\nCírkev se skládá z 9 eparchí (diecézí);\n\n"}
{"id": "1541810", "url": "https://cs.wikipedia.org/wiki?curid=1541810", "title": "C. N. R. Rao", "text": "C. N. R. Rao\n\nChintamani Nagesa Ramachandra Rao, známý také jako C. N. R. Rao (* 30. června 1934 Bengalúr) je indický chemik. Po přelomu tisíciletí se uchytil jako vedoucí Vědecké rady indického předsedy vlády. C. N. R. Rao má čestné doktoráty z 60 univerzit po celém světě a je autorem asi 1600 výzkumných publikací a 51 knih. Dne 4. února 2014 mu byla prezidentem Pranabem Mukherdžím udělena cena Bharat Ratna (indické nejvyšší civilní ocenění). \n\nC. N. R. Rao se narodil v Bengalúru. Jeho matka se jmenovala Nagesa Rao a otec Nagamma Nagesa Rao, on byl jejich jediným dítětem. I proto mu rodiče věnovali hodně péče a vytvořili pro něj doma akademické prostředí. Do normální školy nechodil, rodiče ho vzdělávali doma. Jeho matka byla odbornicí na aritmetiku a hindskou literaturu, ve které se díky tomu C. N. R. Rao dobře orientoval od raného věku. Na střední školu nastoupil v roce 1940 – když mu bylo 6 let. Přestože byl nejmladší, doučoval své spolužáky matematiku a angličtinu, ve které exceloval, protože na něj otec záměrně mluvil pouze anglicky. Nejvíc ho ale bavila chemie. Maturitní zkoušku složil v roce 1947. Bakalářský titul získal na Mysore University v roce 1951, bylo mu tehdy sedmnáct let. Zpočátku uvažoval o nastoupení na IISC (Indian Institute of Science, Indický institut věd), kde chtěl získat diplom z chemického inženýrství, ale jeho učitel ho přesvědčil, aby raději šel na jinou školu. Tou se stala BHU (Banaras Hindu University). O dva roky později tam získal magisterský titul. V roce 1953 mu bylo nabídnuto stipendium na PhD na prestižní škole IIT (Indian Institut of technology, Indický technologický institut). Finanční podporu mu však nabídly také čtyři zahraniční univerzity. C. N. R. Rao tedy odjel do Ameriky a studoval na Purdueově univerzitě. Tam publikoval svůj první odborný text, stalo se to roku 1954. Doktorát získal v roce 1958.\n\nC. N. R. Rao je jedním z předních světových chemiků, věnuje se hlavně pevným látkám a minerálům. Víc než padesát let přispíval svými výzkumy do obou oborů. Také významně přispěl do oblasti zkoumání oxidace kovů. Byl jedním z prvních vědců, kteří syntetizovali dvoudimenzionální oxidující materiály, jako je LaCuO. Jeho studie měla v praxi velký dopad. Po čase se začal věnovat i nanomateriálům.\n\nPo absolvování postgraduálního studia se C. N. R. Rao vrátil do Bengalúru, aby nastoupil jako lektor na IISC a připojil se do nezávislého výzkumného programu. Od roku 1963 do roku 1976 také působil jako profesor na katedře chemie na IIT v Kánpuru. V roce 1964 byl zvolen členem Indické akademie věd. V roce 1976 se vrátil do IISC, kde se ponořil do zkoumání strukturální chemie. Od roku 1984 do roku 1994 byl dokonce ředitelem tohoto institutu. V různých bodech své kariéry přijímal i jmenování hostujícím profesorem na velkých zahraničních univerzitách, jako je Purdueova univerzita, Oxford, Cambridge, Santa Barbara nebo třeba Kalifornské univerzita. V lednu 2005 byl jmenován předsedou Vědecké rady indického předsedy vlády. (Tuto pozici zastával již mezi lety 1985 a 1989.) V roce 2018 byl profesorem národního výzkumu a čestným prezidentem Centra pro pokročilý vědecký výzkum Jawaharlal Nehru v Bengalúru. Zároveň dělal ředitele ICMS (International Centre for Materials Science, Mezinárodního centra pro materiálové vědy).\n\nC. N. R. Rao se v roce 1960 oženil se ženou jménem Indumati. Záhy přišly na svět jejich dvě děti: syn Sanjay a dcera Suchitra. Sanjay Rao se zabývá popularizací vědy v bangalúrských školách. Suchitra se provdala za ředitele IISER (Indian Institute for Science and Education, Indického institutu pro vědu a vzdělávání).\n\nC. N. R. Rao od raného věku trpěl technofobií a ani v osmdesáti letech nekontroloval svoje e-maily osobně. Sám uvedl, že telefon používá pouze ke komunikaci se svou ženou. \n\n"}
{"id": "1541814", "url": "https://cs.wikipedia.org/wiki?curid=1541814", "title": "State of Euphoria", "text": "State of Euphoria\n\nState of Euphoria je čtvrté studiové album americké thrash metalové skupiny Anthrax. Bylo vydáno 19. září 1988 nakladatelstvími Megaforce/Island Records.\n\n\"State of Euphoria\" vydala skupina Anthrax ve spolupráci s Markem Dodsonem, kterého si podle slov kytaristy Scotta Iana najala proto, že dříve spolupracoval s Judas Priest a Metal Church. Album dosáhlo 30. pozice na žebříčku Billboard 200 na konci roku 1988 a 8. února 1989 dostalo ocenění zlatá deska. K písním „Who Cares Wins“ (zabývající se těžkým údělem bezdomovců) a „Antisocial“ (cover písně francouzské kapely Trust) byly natočeny videoklipy a druhá z písní byla vydána jako singl.\n\nPíseň „Misery Loves Company“ je založená na románu Stephena Kinga Misery, zatímco „Now It's Dark“ byla inspirována filmem Modrý samet od Davida Lynche.\n\nVětšinu hudby na albu složil bubeník Charlie Benante, zatímco texty psal kytarista Scott Ian.\n\nNa zadní straně přebalu alba je karikatura skupiny od amerického karikaturisty Morta Druckera, který je známý zejména díky svým kresbám v časopise Mad.\n\nAčkoli album obsahuje písně, které se později staly tím nejznámějším z tvorby Anthrax (jako např. „Antisocial“, „Finale“ či „Be All, End All“), kritika ho hodnotila vlažně. Album nenaplnilo komerční ani jiná očekávání, které mělo po předchozích úspěšných albech \"Spreading the Disease\" a \"Among the Living\" a EP \"I'm the Man\".\n\nSkupina byla po vydání \"State of Euphoria\" téměř rok na turné, přičemž před vydáním alba podporovala Iron Maiden na jejich turné k albu \"Seventh Son of a Seventh Son\" a Ozzyho Osbourna na jeho turné \"No Rest for the Wicked\" ve spojených státech od října 1988 do ledna 1999. Anthrax také hráli jako předkapela Metallicy na jejich turné Damaged Justice. \n\n\n"}
{"id": "1541817", "url": "https://cs.wikipedia.org/wiki?curid=1541817", "title": "Luiz Gonzaga", "text": "Luiz Gonzaga\n\nLuiz Gonzaga (13. prosince 1912 - 2. srpna 1989) byl brazilský zpěvák, skladatel a básník. Je považován za jednoho z nejvýznamnějších představitelů brazilské populární hudby 20. století. Zasloužil se o rozšíření lidové hudby brazilského severovýchodu jako vůdčí propagátor stylů baião, xaxado, xote a forró tradicional. \n\nNarodil se v rodině rolníka bez pozemkového vlastnictví. Matka pracovala jako porodní asistentka, otec si přivydělával hrou na harmoniku na místních oslavách. Příležitostně nástroj i opravoval.  Malý Luiz se tak s nástrojem seznámil v útlém věku a otce na jeho produkcích doprovázel. Žil v zájmové oblasti skupiny banditů, které vedl slavný Lampiáo a jako dospívající chlapec snil o životní kariéře ve slavné bandě. Když se zamiloval do místní dívky z vyšší sociální vrstvy, dostal se do konfliktu s rodiči obou stran. Utekl s harmonikou z domova a v roce 1930 vstoupil do armády. Se slavnými bandity se tak mohl setkat na druhé straně. V roce 1937 byl v Rio de Janeiro z armády propuštěn.\n\nHrál v nočních podnicích hudbu podle požadavků zákazníků a získal tak stabilní obživu. Jeho popularita náhle vrostla, když ho zákazníci z rodného severovýchodu požádali o hudbu z jejich kraje. Tak objevil díru na trhu a krátce na to vyměnil sako a kravatu za lidový kroj. Na scénu uvedl nové žánry baião a xaxado. V roce 1945 nahrál svou první píseň a v roce 1946  se odvážil vrátit do rodného domu. Po návratu do Ria jeho popularita neustále narůstala, byl označován za \"Krále baião\". Obdobím největší slávy jsou 50. a 60. léta S příchodem nových hudebních a tanečních stylů začala jeho popularita klesat. Odcestoval proto mezi své na rodný severovýchod, kde zůstal obdivován a milován až do své smrti v roce 1989. \n\nNejčastějším tématem jeho písní je chudoba a sucho. V nejslavnější písni \"Asa Branca\" z roku 1947 se zpívá o suchu, které nutí chlapce opustit svou lásku a svůj domov s příslibem, že jednou se na rodný \"sertao nordestino\" vrátí. Vydal celkem 56 gramofonových titulů. \n\nV roce 2006 byl oceněn cenou Ordem do Mérito Cultural – Řádem kulturních zásluh, nejvyšší cenou, udělovanou v Brazílii za přínos národní kultuře.\n\nByla po něm pojmenována vodní elektrárna a přehradní nádrž na řece Sao Francisco a je tak jediným umělcem na světě, po kterém bylo pojmenováno národohospodářsky významné vodní dílo.\n\n\n"}
{"id": "1541821", "url": "https://cs.wikipedia.org/wiki?curid=1541821", "title": "Nikolaj von Bunge", "text": "Nikolaj von Bunge\n\nNikolaj von Bunge ( \"Nikolai Karl Paul von Bunge\", \"Никола́й Христиа́нович Бу́нге\"; 23. listopadu 1823 Kyjev – 15. června 1895 Carské Selo) byl státník Ruského impéria, ekonom, ministr financí a předseda Výboru ministrů, profesor a rektor Univerzity sv. Vladimíra.\n\nNarodil se v Kyjevě do luteránské šlechtické rodiny německého původu. Otec Christian Georg von Bunge (1776–1857) pocházel z Východního Pruska a byl dětský lékař. Matka Kateřina Gebner (1786–1877) pocházela z německé rodiny. \n\nVystudoval První kyjevské gymnázium (s vyznamenáním) a Právnickou fakultu Univerzity sv. Vladimíra v Kyjevě (dneska Národní univerzita Tarase Ševčenka v Kyjevě). \n\nPoté začal svou pedagogickou kariéru:\n\n\nByl zastáncem umírněného liberalismu, soukromého vlastnictví a svobody podnikání, zároveň uznával potřebu omezené vládní intervence do ekonomiky. Byl velkým znalcem západních ekonomických koncepcí.\n\nV letech 1850–1860 dodržoval se konceptu liberálního volného obchodu, vyvinutého Adamem Smithem. Od konce šedesátých let se v Bungeově práci zesílila kritika extrémů ekonomického liberalismu. Vytýkal Smithovi jeho nespravedlivý a nepřátelský postoj k zásahu vlády do ekonomického života. V debatě se Smithem si Bunge zakládal na myšlenkách J. S. Milla, který poukazoval na neefektivitu systému volné soutěže v řešení řady problémů národního hospodářství a definoval funkce státu při zlepšování infrastruktury, zdanění, sociálního zabezpečení, právní ochrany soukromého vlastnictví a podnikání, vzdělávání a vědy.\n\nOd 6. května 1881 – vedoucí Ministerstva financí\n\n1. leden 1881 – 31. prosinec 1886 – ministr financí\n\n1. leden 1887 – 3. červen 1895 – předseda Výboru ministrů a člen Státní rady \n\nOd 10. prosince 1892 – místopředseda Výboru Sibiřské železnice (předsedou byl následník trůnu, Mikuláš II.)\n\nPrvní, co udělal ve funkci ministra financí, bylo snížení výkupní ceny rolníků, které považoval za nezbytné ke zlepšení životních podmínek nižších vrstev. Celková částka snížení stála do 12 mil. rublů za rok. \n\nPřed jeho nástupem do funkce ministra financí byla zrušena solná daň, a za něj daň z hlavy. Pro kompenzaci příjmů byly zvýšené daně na alkohol, cukr, tabák, kolkovné, celní poplatek a za import zboží. Snažil se snížit výdaje, ale nepodařilo se mu vyrovnat rozpočet. Byl přívržencem zavedení daně z příjmů. V roce 1885 byla zavedena daň z příjmu, z peněžního kapitálu, daň ze zisku a především daň z bezúplatného převodu majetku. Vznikl Institut daňových inspektorů. Bez ohledu na podporu ekonomického liberalismu musel provádět ochrannou politiku v podmínkách krizi, která byla způsobená důsledky prudkého nárůstu vojenských výdajů během rusko-turecké války 1877–1878. \n\nPři něm začala v Rusku příprava měnové reformy. Od podzimu 1884 začala Státní banka hromadit zlato z výnosu, placení cel a vnějších půjček.\n\nV roce 1885 byl v Petrohradě z iniciativy ministra financí N. Bungeho založen časopis Věstník financí, průmyslu a obchodu, který zanikl v roce 1917 po únorové revoluci v Rusku.\n\nPodle Bungeho je většina problémů ruského rolnictva spojená s nedostačující velikostí pozemků a s nemožností získat dlouhodobou půjčku na nákup nových pozemků. K vyřešení daného problému byla založena Rolnická pozemková banka. Byl proti umělé konzervaci obščiny, navrhoval zrušení kolektivní viny na vesnici, ale státní rada to odmítnula. Také byla založena Státní šlechtická pozemková banka. Bunge říkal, že banka by měla poskytovat půjčky pouze těm šlechticům, kteří sami hospodaří na vlastní půdě, ale však státní rada s tímto omezením nesouhlasila a odstranila jej. \n\nV roce 1884 z iniciativy Bunge vstoupil v platnost zákon zakazující práci nezletilých v továrnách a upravující délku pracovní doby dětí a dospívajících od 12 do 15 let, která byla omezena na osm hodin (což vedlo k významnému snížení počtu nezletilých pracovníků). V roce 1885 byla zakázána noční práce mladistvých a žen v textilních továrnách. Implementace pracovněprávních předpisů byla sledována inspekcí, která byla zřízena v roce 1882.\n\nNikolaj Bunge náhle zemřel 15. června 1895 v Carském Sele. Byl pohřben v luteránské části Bajkovova hřbitova vedle hrobu své matky, se kterou prožil celý život. Nikdy se neoženil.\n\n=Díla=\n\nTěsně před smrtí Nikolaj von Bunge napsal politickou závěť, adresovanou Mikuláši II. Ve svém díle psal o výhledech do budoucna ekonomických reforem zemí, státní správy, školství, daních, legislativě, národní otázce. Byl odpůrce extrému imperialistické politiky Ruské říše. Odmítl argumenty příznivců komunity, které tvrdily, že Ruská říše zachrání rolnictvo před chudobou a vykořisťováním kulaků. Kritizoval vládu za nedostatky pozornosti k otázce přesídlení.\n\nNa konci 19. a na začátku 20. st. se s dílem seznámili vysoce postavení úředníci, což mělo velký vliv na sociálně ekonomickou politiku.\n\n\n"}
{"id": "1541822", "url": "https://cs.wikipedia.org/wiki?curid=1541822", "title": "Camulogenus", "text": "Camulogenus\n\nCamulogenus (* před 100 př. n. l. – 52 př. n. l.) byl galský válečník a vůdce kmene Aulerků. Proslavil se svou účastí v bitvě u Lutetie.\nByl vůdcem galského kmene Aulerků a i přes svůj pokročilý věk byl považován za zkušeného válečníka. Během galských válek vedl galské kmeny proti římským legiím Julia Caesara. Po vzoru ostatních galských vůdců vedl taktiku spálené země, nechal vypálil Lutetium a poté napadl římské legie vedené Titem Labienem, s nimiž se střetl nedaleko Lutetia. V této bitvě padl. \n\nPařížská ulice Camulogène nese jeho jméno.\n"}
{"id": "1541823", "url": "https://cs.wikipedia.org/wiki?curid=1541823", "title": "Grmija (budova)", "text": "Grmija (budova)\n\nGrmija (albánsky Gërmia) je název pro budovu bývalého obchodního domu v centru kosovské metropole Prištiny. Nachází se v severní části ulice \"Matky Terezy\". Pojmenován je po stejnojmenném parku a pohoří, který se rozkládá východně od Prištiny. \n\nPatrová budova s nápadným hliníkovým obkladem byla vyprojektována v roce 1970 a dokončena v roce 1972. Vznikla na místě původního tureckého bazaru, který byl vybourán v 50. letech 20. století v souvislosti s modernizací města. Architektem budovy, projektované v duchu tehdejších jugoslávských modernistických staveb, byla Ljiljana Raševska. Obchodní dům byl první stavbou v Prištině, která měla vlastní eskalátory. Z celkové podlahové plochy o rozloze 8500 m sloužila zhruba polovina pro různé obchody. Budova měla vlastní restauraci, samoobsluhu a další obchody. \n\nBěhem války v závěru 90. let 20. století byla budova těžce poškozena.\n\nPo roce 2002 byla budova přebudována jako kanceláře, po roce 2008 se z ní stala oficiálně vládní budova. Sídlil zde daňový úřad, některé kanceláře Ministerstva výstavby a Ministerstva vnitra. \n\nNa počátku 21. století měla být budova nakonec stržena a nahrazena moderní koncertní halou, jejíž výstavbu měla financovat EU. \n\nArber I. Sadiki: Arhitektura javnih objekata Prištine u razdoblju od 1945 do 1990 godine: Društveni i oblikovni faktori\n"}
{"id": "1541824", "url": "https://cs.wikipedia.org/wiki?curid=1541824", "title": "Krize ve Venezuele", "text": "Krize ve Venezuele\n\nSociálně ekonomická a politická krize začala ve Venezuele za vlády prezidenta Hugo Cháveze a pokračuje během prezidentství Nicoláse Madura. Projevuje se hyperinflací, vysokou kriminalitou, hladem a nárůstem různých nemocí. To vše vede k masové migraci z této země. Jedná se o nejhorší ekonomickou krizi v dějinách Venezuely.\n\n2. června 2010 vyhlásil Chávez „obchodní válku“ kvůli rostoucímu nedostatku základních potřeb a jídla. Tato už tak významná krize se za mlády Madura ještě více prohloubila zejména v důsledku nízkých cen ropy v roce 2015. Vláda nedokázala snížit své náklady a existenci samotné krize popírala – dokonce i násilně potlačovala opozici, která na tento problém upozorňovala. Venezuelská vláda sáhla přímo k zabíjení odpůrců – OSN v roce 2017 uváděla, že bylo zabito 5 287 lidí, v první polovině roku 2019 pak 1 569.\n\nKorupce, nedostatek potravin a léků, uzavírání podniků, nezaměstnanost, klesající produktivita, autoritářství, porušování lidských práv, špatné řízení hospodářství a vysoká závislost na vývozu ropy – to vše výrazným dílem přispívá k zhoršování krize.\n\nZastánci Cháveze a Madura říkají, že problémy vyplývají z „obchodní války“ proti Venezuele, kritici říkají, že je to důsledek dlouholetého špatného hospodářského řízení a korupce. Někteří kritici říkají, že krize je způsobená socialistickou politikou, většinu tamních politiků lze označovat za populisty a vláda používá populistické praktiky k udržení moci.\n\nMezinárodní analytici a ekonomové tvrdí, že se nejedná o důsledky konfliktu, přírodních katastrof či sankcí, nýbrž o následky populistické politiky a korupčních praktik, které začaly pod Chávezovou administrativou a pokračují pod tou Madurovou.\n\nKrize zasáhla životy běžných Venezuelanů na všech úrovních. V roce 2017 zasáhl zemi takový hlad, že 75 % obyvatel ztratilo na váze v průměru 8 kilogramů a více než polovina neměla dostatečný finanční příjem, aby mohla pokrýt základní potřeby na jídlo. Agentura Reuters oznámila, že podle zpráv Organizace spojených národů (OSN) žije více než 94 % Venezuelanů v chudobě a více než 10 % (3,4 milionů) opustilo svou zemi. Další analýza OSN uvádí, že 25 % Venezuelanů potřebuje humanitární pomoc. Z Venezuely se také stala třetí nejnásilnější země světa.\n\nHugo Chávez byl poprvé zvolen prezidentem Venezuely v roce 1998. Rostoucí ceny ropy na začátku roku 2000 vedly k tak vysokým příjmům, jaké ve Venezuele nebyly od 80. let 20. století. Chávez měl v úmyslu si udržet politickou moc prostřednictvím sociální programů a založil Bolívarské mise zaměřené na zlepšování hospodářských, kulturních a sociálních podmínek. Pomoc byla údajně poskytována pouze některým chudým a část prostředků skončila v rukou prezidenta a jeho společníků. Nicméně chudoba klesla mezi lety 2002 a 2008 o 20 %. Společně s tím se podle analýzy OSN zlepšila kvalita života. Díky nadměrnému utrácení vlády a velkému spoléhání pouze na ropu začala Venezuela pomalu směřovat do ekonomické krize. V roce 2010 se krize začala prohlubovat a vzrůstala inflace a chudoba.\n\nHugo Chávez zemřel 5. března 2013.\nPo smrti Cháveze porazil Maduro ve volbách svého oponenta Henriqua Caprila Radonskiho o 235 000 hlasů. Maduro pokračoval v hospodářské politice svého předchůdce, ale musel ihned čelit problémům vysoké inflace a nedostatku základního zboží.\n\nV roce 2016 dosáhla země nejvyšší inflace ve své historii – 800 % - a HDP klesl o 19 %. Všechny tyto události vedly k masovým protestům trvajícím od roku 2017 po současnost.\n\nKorupce ve Venezuele je dle Indexu vnímání korupce od Transparency International přítomna ve všech vrstvách společnosti. I když je obtížné měřit míru korupce, Transparency International v roce 2018 zařadila Venezuelu na 13 místo ze 180 zkoumaných zemí – umístila se před Afghánistánem, Burundskou republikou, Rovníkovou Guinenou, Guineou, Severní Koreou, Libyí, Somálskem, Jižním Súdánem, Súdánem, Sýrií a Jemenem. Anketa z roku 2016 uvádí, že 73 % Venezuelanů si myslí, že je jejich policie zkorumpovaná. Průzkum společnosti Latinobarómetro z roku 2018 uvádí, že 65 % Venezuelanů si myslí, že jejich prezident byl někdy zapleten do korupce a 64 % si myslí, že vládní úředníci jsou zkorumpovaní.\n\nMadurova vláda přestala zveřejňovat sociální a ekonomické ukazatele, takže ve většině údajů musíme spoléhat na odhady. Americká nezisková organizace Institute of International Finance v březnu 2019 uvedla, že hospodářský kolaps Venezuely patří mezi nejhorší v nedávné historii světa. Hlavní ekonom z IIF se nechal slyšet, že krize vyplynula z politických rozhodnutí, hospodářského špatného řízení a politického zmatku a dále uvedl, že země je v takovém stavu, jaký by člověk očekával po extrémních přírodních katastrofách nebo válečném konfliktu. Již pátý rok po sobě, podle společnosti Bloomberg, skončila Venezuela v roce 2019 jako poslední v indexu bídy. \n\nHlavním zdrojem vládních příjmů je vývoz ropy, jejíž produkce klesá kvůli nedostatečným investicím, špatné údržbě a zanedbávání. Konzultant Eduardo Fortuny očekává, že zotavení bude trvat přibližně 12 let.\n\nMezinárodní měnový fond uvedl, že pokles venezuelského HDP – největší od zahájení občanské války v Libyi v roce 2014 – ovlivňuje celou Latinskou Ameriku. V roce 2015 venezuelská ekonomika poklesla o 5,7 % a v roce 2016 podle venezuelské centrální banky o 18,6 %, poté vláda zastavila produkci dat. Ecoanalítica, venezuelský konzultant, řekl pro noviny The Wall Street Journal, že produkce se mezi lety 2016 a 2019 snížila na polovinu. Mezinárodní měnový fond a AGPV Asesores Económicos, poradenská společnost se sídlem v Caracasu, odhadují, že HDP klesl v roce 2018 na 80 miliard dolarů z 196 miliard dolarů v roce 2013, čímž se stala ekonomika menší než ve státech jako Guatemala nebo Etiopie.\n\nRoční míra inflace spotřebitelských cen se během krize zvýšila o stovky tisíc procentních bodů. Do roku 2010 inflace zamezila jakémukoli růstu mezd a do roku 2014 se stala se 69 % nejvyšší na světě. V listopadu 2016 Venezuela vstoupila do období hyperinflace, přičemž inflace v roce 2017 dosáhla 4 000 %. Na konci roku 2018 dosáhla inflace neuvěřitelných 1,35 milionu procent.\n\nVe vánoční sezóně 2017 přestaly některé obchody používat cenovky, protože ceny by se tak rychle nafoukly. Od roku 2017 do roku 2019 se někteří Venezuelci stali hráči videoher a bylo možno vidět, jak hrají hry jako RuneScape, kde prodávali herní měnu nebo postavy za skutečnou měnu. Pokud vyhráli pár dolarů denně, mohli vydělat více peněz než placení pracovníci. \n\nV říjnu 2018 odhadl Mezinárodní měnový fond, že inflace by do konce roku 2019 dosáhla 10 000 000 %. Na začátku roku 2019 byl minimální měsíční plat ekvivalentem 5,50 dolarů (18 000 suverénních bolivarů) – méně než cena Happy Mealu v McDonaldu. Společnost Ecoanalitica odhadla, že ceny v prvních dvou a půl měsících roku 2019 vyskočily o 465 %. The Wall Street Journal v březnu 2019 uvedl, že hlavní příčinou hyperinflace je fakt, že centrální banka tiskne peníze na zvýšení peněžní zásoby, čímž se zvyšují domácí výdaje. Člověk zaměstnaný jako učitel si může za svou měsíční mzdu koupit tucet vajec a 90 gramů sýra.\n\nV květnu 2019 zveřejnila Venezuelská centrální banka poprvé hospodářská data od roku 2015. Podle tohoto vydání činila inflace Venezuely 274 % v roce 2016, 863 % v roce 2017 a 130 060 % v roce 2018. Nové zprávy naznačují smrštění více než poloviny ekonomiky za pět let. Podle Financial Times se jedná o jeden z největších poklesů v latinskoamerické historii. \n\nOdhaduje se, že nezaměstnanost v roce 2019 dosahuje až 44 %. MMF uvedl, že se jedná o nejvyšší nezaměstnanost od konce bosenské války v roce 1995.\n\nV lednu 2016 činila míra nezaměstnanosti 18,1 procenta a ekonomika byla podle indexu bídy nejhorší na světě. Od dubna 2016, kdy byla míra 7,3 procenta, Venezuela neposkytla žádné oficiální údaje o nezaměstnanosti.\n\nVenezuela, jako stát s jednou z největších zásob ropy, má na vývozu ropy postavenou svou ekonomiku. Na rozdíl od jiných států (Saúdské Arábie, Spojených arabských emirátů) vláda do ropného průmyslu neinvestuje a nijak ho nerozvíjí. Emma Brossardová, historička, odbornice na ropný průmysl a bývalá obyvatelka San Tomé, uvedla, že v roce 2005 venezuelská ropná pole vykazovala míru vyčerpání 25 procent. Vláda by musela ročně investovat 3,4 miliardy amerických dolarů, aby mohla dál pokračovat ve své produkci. Ale od doby, kdy se Chávez stal prezidentem, nedošlo k žádné investici.\n\nRoku 2018 politické a ekonomické problémy, kterým Venezuela čelí, pohltily region El Tigre - San Tomé, klíčový region pro těžbu ropy ve východní Venezuele. Platy nedokázaly držet krok s hyperinflací, což mělo za důsledek odcházení dělníků ze státní ropné společnosti. Zařízení na těžbu ropy byla zanedbána a nechráněna, což ochromilo těžbu ropy a vedlo k poškození životního prostředí.\n\nVenezuelská vláda uvádí, že hospodářský kolaps v zemi zavinily americké sankce. Významní světoví ekonomové se však shodli, že nedostatek a vysoká inflace ve Venezuele začaly ještě před tím, než se americké sankce proti zemi obrátiy. Podle amerického zpravodajství \"The Wall Street Journal\" může za hospodářskou krizi ve Venezuele Madurova politika znárodňování, nedostatečných investic a korupce. Ve zprávě \"The Johns Hopkins Univerzity\" bylo uvedeno, že většina sankcí je omezena na zrušení víz a zmrazení aktivit klíčových úředníků, kteří jsou zapojení do zneužívání a korupce. V žádném případě se nezaměřují na venezuelskou ekonomiku. Zpráva rovněž uvedla, že zákaz z roku 2017 o obchodování s venezuelskými vládními akciemi a dluhopisy, umožňuje výjimky pro potraviny a léky.\n\nV roce 2011 uvalily Spojené státy sankce na státní ropnou společnost Petróleos de Venezuela. Podle vedoucích pracovníků společnosti a venezuelské vlády byly sankce většinou symbolické a měly malý (pokud vůbec) dopad na obchod Venezuely s USA. \n\nDne 9. 3. 2015 Barack Obama podepsal a vydal příkaz, podle kterého je ve Venezuele ohrožena národní bezpečnost, a nařídil sankce proti venezuelským úředníkům. Sankce ale neovlivnily venezuelskou ropnou společnost a obchodní vztahy s USA pokračovaly. V roce 2018 uvalila Trumpova administrativa na Venezuelu další ekonomické sankce. Tyto sankce zakazovaly mimo jiné i transakce zahrnující státní dluh. V listopadu 2017 odhadl \"The Economist\" dluh Venezuely na 105 miliard amerických dolarů a její rezervy na 10 miliard amerických dolarů.\n\nV roce 2019 byly na Venezuelu uvaleny nové sankce, které jsou podle \"The Wall Street Journal\" zaměřené na zbavení Madurovy vlády příjmů z ropy. Tyto sankce jsou dosud nejvýznamnější a pravděpodobně zasáhnou i běžný lid. V roce 2019 americký právník a odborník na lidská práva Alfred de Zayas tvrdil, že americké sankce vůči Venezuele jsou nezákonné, protože představují hospodářskou válku a podle mezinárodního práva mohou představovat „zločiny proti lidskosti “. OSN však na tento výrok nereagovala. \n"}
{"id": "1541825", "url": "https://cs.wikipedia.org/wiki?curid=1541825", "title": "Seznam sídel v Chorvatsku (S)", "text": "Seznam sídel v Chorvatsku (S)\n\nToto je seznam sídel v Chorvatsku začínajících na písmeno S.\n"}
{"id": "1541826", "url": "https://cs.wikipedia.org/wiki?curid=1541826", "title": "Sinajská pravoslavná církev", "text": "Sinajská pravoslavná církev\n\nSinajská pravoslavná církev či Pravoslavná církev Hory Sinaj nebo Sinajská archieparchie je autonomní pravoslavná církev, spadající pod jurisdikci Jeruzalémského patriarchátu.\n\nKřesťanství na Sinajském poloostrově se objevilo asi ve 3. století. V tomto období zde byli přítomni i první poustevníci.\n\nUž na Druhém konstantinopolském koncilu je sinajská archieparchie uvedena jako autokefální církev kvůli privilegiím, které císař Justinián I. dal Klášteru svaté Kateřiny. Na začátku 8. století byli všichni křesťané Sinajského poloostrova pod jurisdikcí sinajského arcibiskupa.\n\nOficiální autonomii církev získala roku 1575 od Konstantinopolského patriarchátu.\n\nK roku 1986 měla církev asi 900 věřících.\n\nSoučasným nejvyšším představitelem církve je Damianos, arcibiskup Sinaje, Farany a Raitho.\n\nCírkev se skládá z kláštera svaté Kateřiny a z několika usedlostí v Egyptě, v Řecku, na Kypru, v Libanonu a Turecku.\n\n"}
{"id": "1541827", "url": "https://cs.wikipedia.org/wiki?curid=1541827", "title": "Fotografie v Uzbekistánu", "text": "Fotografie v Uzbekistánu\n\nFotografování v Uzbekistánu se začalo rozvíjet po roce 1882, kdy se německý fotograf a učitel Wilhelm Penner, přestěhoval do Chivy jako součást migrace ruských mennonitů do střední Asie vedené Claasem Eppem juniorem. Po svém příchodu do Chivského chanátu se Penner podělil o své fotografické schopnosti s místním studentem Chudajbergenem Děvanovem, který se později stal zakladatelem uzbecké fotografie. \n\nPrvní fotografie střední Asie byly pořízeny ruským fotografem Antonem Murenkem, který sem přišel s ruskou diplomatickou misí v roce 1858. \n\nPrvní barevné fotografie střední Asie patří Sergeji Prokudinu-Gorskému, jednomu ze zakladatelů barevné fotografie.\n\nFotografie Chudajbergena Děvanova byly jedinečné z hlediska demonstrace historicky významného přechodu středoasijských národů do Sovětského svazu. Přes jeho průkopnictví v tomto nově představeném druhu vizuálního umění s jeho etnografickými a dokumentárními fotografiemi v regionu, Chudajbergen Děvanov byl potlačen sovětským režimem a popraven v roce 1940. Po jeho zatčení orgány činnými v trestním řízení zničily velkou část Děvanovova archivu; jeho rodině se však podařilo část archivu zachovat. Některá Děvanovova díla jsou v současné době zachována v ruském Státním dokumentárním filmovém a fotografickém archivu v Krasnogorsku. \n\nV sovětském období se mnoho uzbeckých fotografů soustředilo na dokumentární fotografii. Jedním z nejvýznamnějších představitelů uzbecké fotografie je Max Penson. Fotožurnalista Max Penson se přestěhoval do Uzbekistánu v roce 1915 a dokumentoval historické, sociální, náboženské a politické proměny, ke kterým došlo pod sovětským vlivem. Svými fotografiemi mapoval vzdělávání žen a dětí, výstavbu rozsáhlých projektů jako Velký Ferganský kanál a mnoho dalších událostí. Jeho fotografie s názvem \"Uzbecká Madona\" obdržela hlavní cenu na Světové výstavě v roce 1937 v Paříži. \n\nV roce 1997 získal Taškentský dům fotografie budovu v centru Taškentu, která byla postavena v roce 1934 a dříve sloužila jako Historické muzeum a Ředitelství uměleckých výstav. V roce 2005 byl Taškentský dům fotografie zařazen do Akademie umění Uzbekistánu. \n\nV roce 2009 byla oficiálně obviněna uzbecká fotografka Umida Achmedova, jejíž snímky byly zveřejněny ve fotografických sekcích online vydání časopisu \"The New York Times\", \"Wall Street Journal\" a \"The Globe and Mail\" „za pomluvy a urážky uzbeckého národa“. Jako důkaz proti fotografce bylo během soudního řízení použito její fotoalbum \"Ženy a muži: Od úsvitu do soumraku\" a dokumentární film \"Břemeno panenství\". Byla shledána vinnou, a ačkoliv obvinění by stačilo až do tří let odnětí svobody, bylo jí odpuštěno, přičemž řekli, že Akhmedové byla udělena amnestie na počest 18. výročí uzbecké nezávislosti. \n\nFotografické společnosti, organizace a instituce v Uzbekistánu:\n\n"}
{"id": "1541832", "url": "https://cs.wikipedia.org/wiki?curid=1541832", "title": "Nepálská kuchyně", "text": "Nepálská kuchyně\n\nNepálská kuchyně je velmi rozmanitá a skládá se z mnoha různých kuchařských stylů každého regionu. Je ovlivněna tibetskou, čínskou, bhútánskou a indickou kuchyní.\n\nNejpopulárnějším jídlem nepálské kuchyně je v Nepálu i v cizině jednoznačně Chow Mein, které bylo převzato z čínské kuchyně. Jsou to osmažené nudle s masem a zeleninou. Dalším oblíbeným pokrmem jsou knedlíčky Momo, nadívané býčím nebo kuřecím masem. Jako polévka se nejčastěji podává Dhal, z čočky a indického koření. Nejoblíbenějším nápojem je rýžové víno.\n\nJídlo se jí vždy pravou rukou, nejčastější faux pas cizinců je jezení levou rukou, která se pokládá za nečistou a nesmí se jídla ani dotýkat. Ruce musí být před jídlem důkladně umyté a ústa vyčištěna. Je zvykem si po jídle umýt rty.\n"}
{"id": "1541833", "url": "https://cs.wikipedia.org/wiki?curid=1541833", "title": "Zběhovec jehlancovitý", "text": "Zběhovec jehlancovitý\n\nZběhovec jehlancovitý (\"Ajuga pyramidalis\") je vytrvalá, nízká, planě rostoucí rostlina, na českém území původní a nejvzácnější druh rodu zběhovec. Tato nevysoká bylina je během svého kvetení nápadná modrými květy a fialově zabarvenými listy. V české krajině roste jen řídce, je považován za ohrožený vymizením a proto je zařazen mezi chráněné rostliny.\n\nZběhovec jehlancovitý je evropský druh, jenž se nejvíce vyskytuje v západní a severní Evropě, kde roste od Islandu přes Britské ostrovy a Skandinávii až po Iberský poloostrov. Roztroušeně se nachází v jižní a střední Evropě a jen velmi řídce v Evropě východní, kde nejdále východním směrem zasahuje po Bělorusko, Litvu, Ukrajinu a sever Balkánského poloostrova.\n\nV České přírodě je vzácný, objevuje se na průběžně vlhkých, ne však mokrých místech v montánním až subalpínském výškovém stupni v oblastech Podšumaví v jižních a v Podkrušnohoří v severozápadních Čechách. Běžně nevystupuje výše než 400 až 550 m. n. m., maximálně do 800 m na Šumavě. Za vzácnou rostlinu je považován i na Slovensku, kde ji lze nalézt pouze v Západních Tatrách.\n\nObvykle se vyskytuje na loukách a pastvinách s roztroušeně rostoucími řídkými keři a nízkými stromy, nebo po okrajích světlých lesů. Nejlépe mu vyhovují polostinná stanoviště s kyselou a málo výživnou půdou, která je po většinu roku vlhká. Na chráněných místech při teplejším průběhu zimy přezimuje v zeleném stavu. Rozkvétá od května do srpna, ne však každoročně, pokvete pokud v předešlém roce nashromáždil dostatek živin. Je tetraploidním druhem s počtem chromozomů 2n = 32.\n\nVytrvalý hemikryptofyt s jedinou lodyhou vysokou 5 až 20 cm vyrůstající z krátkého, větveného oddenku. Lodyha zbarvená světle žlutozeleně je přímá, čtyřhranná a ze všech stran vlnatě chlupatá. Přízemní listová růžice má listy přisedlé nebo kratičce řapíkaté, v obryse obvejčité, dlouhé 4 až 11 cm a široké 2 až 4 cm, bázi mají klínovitou, po obvodě jsou celistvé a v době kvetení již usychají. Lodyžní listy vyrůstají vstřícně (křižmostojně), bývají celokrajné až řídce laločnaté, mívají zvlněný okraj, směrem vzhůru se zmenšují a velmi často mají silný modrý či fialový nádech. Dolní listy s krátkými řapíky jsou obvykle čtyřnásobně delší než květy, horní listy jsou přisedlé a asi dvojnásobně delší než květy.\n\nNa pevné lodyze bývá osm až čtrnáct lichopřeslenů s osmi až dvanácti modrými až modrofialovými květy vyrůstajícími z úžlabí listů a společně vytvářejí čtyřhranný jehlanovitý lichoklas. Oboupohlavné květy s krátkými stopkami vyrůstají z úžlabí listů a jsou mnohem kratší než listy. kalich zvonkovitého tvaru je souměrný, má pět srostlých, chlupatých cípů a bývá okolo 6 mm dlouhý. Koruna je dvoupyská, z počátku je světle modrofialová a postupně bledne, bývá dlouhá okolo 14 mm. Horní pysk je krátký a dvoudílný, spodní je delší, trojlaločný a jeho střední lalok je mírně vykrojený. Čtyři dvojmocné tyčinky s lysými nitkami jsou poměrně krátké a prašníky jen málo vyčnívají z koruny. Semeník srostl ze dvou plodolistů, jeho dva oddíly jsou později dělené nepravou přepážkou. U semeníku jsou žlázky vylučující nektar, na který se slétají opylovači, hlavně čmeláci, při nedostatku opylovačů se květ opylí samosprašně vlastním pylem.\n\nPlod je obvejčitá, asi 2,5 mm velká tvrdka hnědě zbarvená se síťnatým osemením, která se rozpadá na čtyři plůdky (semena). Semena mají masitý přívěšek, masíčko, který přitahuje mravence při hledání potravy a ti přenášejí semena na nová místa. Na stanovišti se rostlina rozšiřuje rozrůstáním oddenku.\n\nZběhovec jehlancovitý se v české krajině vyskytuje stále méně a méně, na četných bývalých stanovištích již vyhynul. Je to přičítáno i změně v obhospodařování jeho stanovišť. Obvykle rostl na travnatých plochách spásaných krávami nebo ovcemi, tam měl v krátké, spasené trávě možnost se prosadit. Po opuštění pastevního využívání pozemků jsou tyto zarostlé vysokou trávou a půda je pokrytá vrstvou polehlé, zahnívající stařiny; v takovém neutěšeném prostředí nemá nízká a málo průbojná bylina šanci dlouhodobě přežít. Druh je proto ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\", stejně jako v \"Červeném seznamu cévnatých rostlin České republiky\", považován za druh silně ohrožený (§2, C2).\n\n"}
{"id": "1541837", "url": "https://cs.wikipedia.org/wiki?curid=1541837", "title": "Kulová úseč", "text": "Kulová úseč\n\nV geometrii je kulová úseč část koule odříznutá rovinou. Kulová úseč je těleso. Prochází-li rovina středem koule, tzn. výška kulové úseče se rovná poloměru koule, kulová úseč se pak nazývá polokoule. \n\nPovrch kulové úseče (bez podstavy) se nazývá kulový vrchlík. Kulový vrchlík je plocha kterou je kulová úseč omezena. \nKulový vrchlík si můžeme představit jako „čepičku“.\n\nObjem kulové úseče a povrch zakřiveného povrchu kulového vrchlíku lze vypočítat pomocí následujících vztahůː \n\n\nVzorce používající formula_1 a formula_7 lze vyjádřit tak, aby používali poloměr podstavy úseče formula_8 místo formula_1, použitím Pythagorovy věty:\n\naby \n\nDosazením do vzorců dostáváme: \n\nVzorce objemu a plochy mohou být odvozeny zkoumáním rotace funkce \n\nfor formula_15, použijeme vztah výpočtu plochy pomocí určitého integrálu a pro výpočet objemu tělesa také za pomocí určitého integrálu.\n\nVýpočet plochy je \n\nDerivací finkce f jeː\n\na odtud \n\nVzorec pro tuto oblast je tedy \n\nObjem je \n\nObjem průniku dvou protínajících se koulí poloměrů formula_21 a formula_22 je \n\nkde \n\nje součet objemů obou izolovaných koulí a \n\nje součet objemů dvou úsečí protínající se koulí. Kde formula_26 je vzdálenost středů koulí, s odečtením dvou proměnných formula_27 and formula_28 leads\nto\n\nZakřivená plocha kulové vrstvy ohraničená dvěma rovnoběžnými disky je rozdílem povrchových ploch jejich příslušných kulových vrchlíků. Pro oblast poloměru formula_1 a čepice s výškami formula_27 a formula_28, oblast je \n\nnebo při užití zeměpisné polohy se souřadnicemi formula_34 and formula_35,\n\nNapříklad, Země je koule s poloměrem 6371 km, plocha artické oblasti (severní arktické oblasti, od souřadnice 66.56° v srpnu 2016) je 2π·6371|sin 90° − sin 66.56°| = 21.04 mil. km, nebo 0.5·|sin 90° − sin 66.56°| = 4.125% celkové plochy Země.\n\nTento vzorec lze také použít k prokázání, že polovina povrchové plochy Země leží mezi 30 ° jižní a 30 ° severní šířky ve sférické zóně, která zahrnuje všechny tropické oblasti . \n\n"}
{"id": "1541838", "url": "https://cs.wikipedia.org/wiki?curid=1541838", "title": "Náměstí Adema Jashariho (Priština)", "text": "Náměstí Adema Jashariho (Priština)\n\nNáměstí Adema Jashariho (albánsky Sheshi Adem Jashari, srbsky Трг Адема Јашарија/Trg Adema Jašarija) se nachází v historickém centru metropole Kosova, Prištiny.\n\nNáměstí nemá na rozdíl od řady dalších historický původ. Vzniklo během 50. let 20. století při rozsáhlé modernizaci centra města na místě původních starších tureckých budov a bazaru. Náměstí bylo původně pojmenováno jako Náměstí Bratrství a jednoty (srbsky \"Трг братства и јединства\"/\"Trg bratstva i jedinstva\") a vzniklo dle návrhu Miodraga Peciće. \n\nJeho dominantou byl (do současné doby dochovaný) obelisk. Na veřejné soutěži v roce 1959 byl nakonec vybrán návrh sochaře Miodraga Živkoviće. Dvacet pět metrů vysoký památník měl představovat tři národnosti (Albánce, Srby a Černohorce) žijící v Kosovu. Kromě toho se na náměstí ještě nacházela abstraktní kovová socha připomínající bojovníky z druhé světové války, resp. partyzánské bojovníky. \n\nV téže době byly v okolí náměstí vystavěny nové správní budovy, které sloužily pro město Prištinu (např. magistrát, zastupitelstvo a další).\n\nOd roku 2000, resp. 2001 nese náměstí jméno podle Adema Jashariho, bojovníka Kosovské osvobozenecké armády. V roce 2010 byl tento název oficiálně schválen prištinskou radnicí.\n\nV roce 2018 bylo celé náměstí kompletně renovováno včetně památníku. Náklady na obnovu dosáhly ceny 300 tisíc EUR.\n\nArber I. Sadiki: Arhitektura javnih objekata Prištine u razdoblju od 1945 do 1990 godine: Društveni i oblikovni faktori\n"}
{"id": "1541840", "url": "https://cs.wikipedia.org/wiki?curid=1541840", "title": "Čínská pravoslavná církev", "text": "Čínská pravoslavná církev\n\nČínská pravoslavná církev je autonomní pravoslavná církev spadající pod jurisdikci Moskevského patriarchátu.\n\nPodle tradice přinesl křesťanství do Číny svatý apoštol Tomáš.\n\nModerní historie pravoslaví na území Číny se datuje ke konci 17. století, kdy roku 1684 čchingská armáda zajala kněze Maxima Leonťjeva a několik kozáků z Albazinu. Čchingský císař Kchang-si je zařadil do elitního oddílu Žluté kouhve s lemem, v Pekingu tak vznikla ruská komunita. Odp očátku 18. století působila v Pekingu ruská duchovní misie.\n\nZačátkem 20. století byla v Číně zahájena výstavba nových pravoslavných kostelů: v roce 1900 byla v Charbině vysvěcena katedrála sv. Mikuláše.\n\nUž roku 1900 získala tato církev své mučedníky. Jednalo se o 222 čínských pravoslavných křesťanů zabitých při Boxerském povstání.\n\nV roce 1954 byla kvůli politickým okolnostem zrušena ruská duchovní mise v Číně. \n\nDne 24. dubna 1956 dal vedoucí kulturního oddělení Státní rady Čínské lidové republiky povolení jmenovat archimandritu Basila Šuanga biskupem Pekingu.\n\nDne 23. listopadu 1956 se Svatý synod Ruské pravoslavné církve rozhodl udělit pravoslavné církvi v Číně autonomii.\n\nPo smrti biskupa Basila (1962) a biskupa Simeona Du (1965) ztratila čínská pravoslavná církev svou biskupskou hierarchii.\n\nKulturní revoluce zničila čínskou autonomní pravoslavnou církev. Všechny pravoslavné chrámy byly uzavřeny, mnoho z nich bylo zničeno, mnoho kněží utrpělo pronásledování, vyhnanství, někteří byli zabiti. Pravoslaví v Číně se začalo oživovat v polovině 80. let. Roku 1986 byl kostel v Charbinu otevřen pro bohoslužby , kde jediným čínským pravoslavným knězem, který obdržel státní registraci, byl arcikněz Grigorij Zhu.\n\nDne 31. ledna 1994 vstoupilo v platnost nařízení o náboženské činnosti cizinců v ČLR, které umožňuje zahraničním duchovním poskytovat služby se souhlasem Správy pro náboženské záležitosti pod Státní radou ČLR.\n\nDne 17. února 1997 Svatá synoda Ruské pravoslavné církve rozhodla že správa Čínské pravoslavné církve spadá pod Moskevského patriarchu jelikož církev nemá svého primase.\n\nCírkev se skládá z pěti eparchií (diecézí);\n\n\n"}
{"id": "1541845", "url": "https://cs.wikipedia.org/wiki?curid=1541845", "title": "Jan Březina (překladatel)", "text": "Jan Březina (překladatel)\n\nJan Březina (25. února 1930, Milkov – 8. července 1994, Šternberk) byl český středoškolský a vysokoškolský pedagog, filozof a překladatel z němčiny.\n\nNarodil se 25. února 1930 v Milkově. Středoškolská studia absolvoval na litovelském gymnáziu, poté studoval na Filozofické fakultě Univerzity Palackého v Olomouci filozofii a český jazyk. Studium ukončil doktorátem filozofie. Po studiích působil jako učitel v Tatenicích, následně pak v Uničově jako středoškolský profesor; ve městě také se svou rodinou trvale žil. V letech 1960-1970 byl ředitelem Jedenáctileté střední školy Uničov, SVVŠ Uničov a Gymnázia Uničov. V téže době také externě působil na obnovené katedře filozofie olomoucké filozofické fakulty. Po sovětské okupaci a nástupu tzv. normalizace byla katedra zrušena a Jan Březina musel opustit ředitelskou funkci i školu; byl přeložen na gymnázium do Šternberka jako řadový učitel. Filozofii se v této mohl věnovat pouze soukromě, přesto byl neustále v kontaktu s vývojem filozofického myšlení. Ve Šternberku setrval až do doby po listopadové revoluci v roce 1989, kdy byl požádán o návrat na obnovovanou katedru filozofie do Olomouce. Zde obhájil habilitační práci \"Vztah filozofie Ernsta Cassirera k osvícenství a moderně\" a byl jmenován docentem pro vyučování dějin filozofie. Společně s uničovským pedagogem Jiřím Horákem překládal Nietzscheho spis \"Filozofie v tragickém období Řeků\". Jako vysokoškolský pedagog působil v Olomouci až do své smrti 8. července 1994. \n\n"}
{"id": "1541846", "url": "https://cs.wikipedia.org/wiki?curid=1541846", "title": "Alena Vávrová", "text": "Alena Vávrová\n\nAlena Vávrová je česká spisovatelka, zejména poezie. Je dlouholetá organizátorka literárního života v západních Čechách. \n\nAlena Vávrová dosud žije, pracuje a tvoří ve Františkových Lázních, kterých je velkou patriotkou. \nVystudovala na Pedagogické fakultě Univerzity Karlovy v Praze obor český jazyk – výtvarná výchova (Mgr.). \nV uměleckém životě enklávy západočeských lázeňských měst patří Alena Vávrová k osobnostem z nejvýraznějších. Záhy po účasti v mladofrontovním sborníku Klíčení (1985) vydalo Západočeské nakladatelství v Plzni její knižní prvotinu Druhotina (1986). Značný ohlas měla další kniha básní \"Nahatma\" vydaná nakladatelstvím Československý spisovatel (1989); autorka za ni získala Cenu Pražské imaginace z Nadace Bohumila Hrabala. Ozvou na tento úspěch i na přátelství s B. Hrabalem je sbírka Soukromá Hrabaliana (1998). Ocenil ji Václav Havel, Josef Škvorecký a Zdena Salivarová.\n\nZároveň Vávrová vydává jako jediná žena knihu básní věnovanou vínu s předmluvou a kolážemi Miroslava Horníčka – \"Modrý pierot aneb Poháry plné cherubínů\" (2001).\nJestliže jsme zmínili svébytné postavení Aleny Vávrové v uměleckém životě západočeských lázní, o to méně nadneseným nám připadá název jiné básnické sbírky \"Mé a Františkovy aneb Z jiného světa\" (1993).\nVávrové básnické stopy najdeme i ve sbornících \"Milostné mosty\" (1992) a \"Krajina v nás\" (1993), vydanými plzeňským Střediskem západočeských spisovatelů.\nOddíl básní \"Carmina Burana\", který autorka publikovala v almanachu \"ADIEU 2000\", je částí obsáhlejší (dosud) rukopisné sbírky Poetické teroristické komando.\nDále pak Vávrová vydala roztomilou bibliofílii, ručně šitou – \"Marcikáj aneb Čajovou báseň\" (1999), kterou do své antologie o čaji PIJU ČAJ, převzal básník Ludvík Kundera (Atlantis 2003 Brno).\nIhned byla rozebrána její pozoruhodná kniha pro rodiče s dětmi Rodinné balení /all inclusiv (2001).\nNásledovaly troje básnické miniatury, Záložky, které si 2x sama ilustrovala. Dále pak rozsáhlejší kniha Síť plná rybářů, kniha plná smutku a desiluze (2006). Po ní přichází Vávrová s knihou básní \"Café Illusion\" a \"Žena nesmí maso tygra\" (2012). Za posledně jmenovanou sbírku byla oceněna poněkud recesní MOBELOVO cenou. Mnohé její verše byly přeloženy do různých evropských jazyků , dokonce do čínštiny a zněly i arabsky. Na vydání ve francouzštině čeká její sbírka veršů o víně \"Modrý pierot\".\nVávrová také získala cenu PLŽe (Plzeňský literární život) v roce 2011. \n\nJejí verše zněly v rozhlase, televizi a v divadle.\n\nZa sbírku básní \"Harlekýn na římse\" byla poctěna Cenou Bohumila Polana (2014).\n\nAlena Vávrová v roce 2015 obnovila Literární Františkovy Lázně, které od roku 2016 do roku 2019 spoluorganizovala jako česko-německý literární festival.\n\nAutorka je aktivní členkou Střediska západočeských spisovatelů v Plzni, rovněž v PEN klubu Praha.\n"}
{"id": "1541847", "url": "https://cs.wikipedia.org/wiki?curid=1541847", "title": "Szabadbattyán", "text": "Szabadbattyán\n\nSzabadbattyán [sabatbaťán] je velká obec v Maďarsku v župě Fejér, spadající pod okres Székesfehérvár. Nachází se asi 3 km jihozápadně od Székesfehérváru. V roce 2015 zde trvale žilo 4 518 obyvatel. Dle údajů z roku 2011 tvořili 88,8 % obyvatelstva Maďaři, 0,9 % Romové, 0,7 % Němci a 0,2 % Rumuni, přičemž 11,2 % obyvatel se ke své národnosti nevyjádřilo.\n\nSzabadbattyánem procházejí silnice 7, 6214, 6307 a 7202. Sousedními obcemi jsou Kőszárhegy, Sárszentmihály, Tác, Úrhida a město Székesfehérvár.\n"}
{"id": "1541848", "url": "https://cs.wikipedia.org/wiki?curid=1541848", "title": "Stepan Sosnovyj", "text": "Stepan Sosnovyj\n\nStepan Nikolajevic Sosnovyj (23. března 1896, Rizdwianka – 26. března 1961, Kyjev) byl ukrajinský sovětský agronom-ekonom, autor první komplexní statistické studie o hladomoru z let 1932–1933 na Ukrajině.\n\nStepan Sosnovyj se narodil v roce 1896 v rolnické rodině. On a jeho mladší bratr Timofej se stali sirotky, když mu bylo 9 let. Díky svým díky opatrovníkům mohl studovat agronomii na Charkovském zemědělském a lesnickém ústavu. V meziválečném období publikoval několik statistických dokumentů věnovaných převážně pronájmu pozemků v Ukrajinské SSR. Na počátku roku 1932 byl obviněn z „antimarxistických předsudků“ a „podněcování antimarxistického sentimentu“. Poté byl nucen napsat rezignační dopis.\n\nV letech 1932–1936 pracoval jako agronom v Jakimovském okrese v Záporožské oblasti. Byl svědkem hladomoru a tvrdil, že se v té době tvořil protisovětský sentiment.\n\nV září 1941 mu bylo nabídnuto zaměstnání v Moskvě, ale odmítl a zůstal v okupovaném Charkově se dvěma syny, nemocnou manželkou a tchyní. Koncem listopadu 1941 byl nezaměstnaný. 24. listopadu 1941 dostal práci v okresní radě pro správu půdy v Charkově, kde pracoval jako vedoucí ekonomického a statistického oddělení. V červenci 1943 navštívil Německo v rámci delegace agronomů z oblasti Charkova. Na začátku srpna 1943, během bojů o Charkov, se jeho žena přestěhovala do Kyjeva se syny Vladimirem (* 1926) a Alexandrem (* 1927). Odtud se společně přesunuli do oblasti Oděsy.\n\nOd 13. září 1942 do 24. ledna 1943 bylo na stránkách týdeníku \"Nova Ukrajina\" zveřejněno pět článků S. Sosnovyje věnovaných analýze událostí souvisejících s kolektivizací a hladem v letech 1932–1933 na Ukrajině. V článcích autor analyzoval proces znárodnění zemědělského sektoru v Ukrajinské SSR a kritizoval politiku bolševiků na venkově. Poznamenal, že v důsledku snížení počtu hospodářských zvířat v letech kolektivizace byla rovněž odstraněna ekonomická nezávislost ukrajinského rolníka. Analýza úlohy Strojních a traktorových stanice ukázala, že vytvoření a zavedení těchto vazeb na Ukrajině ve skutečnosti vedlo k vytvoření státního zemědělského monopolu. Při srovnání statistik s jinými roky věřil, že Ukrajina má od roku 1932 dost obilí, aby mohla nakrmit obyvatelstvo a dokonce i hospodářská zvířata. Poznamenal, že plán nadměrné sklizně zrna byl pro rolníky zabijákem, protože k jeho realizaci bylo užito každé i „poslední zrno“. Pomocí sčítání lidu SSSR z roku 1926 a řady otevřených statistických a ekonomických sbírek z 30. let dvacátého století byl Sosnovyj prvním ukrajinským vědcem, který se pokusil zhruba spočítat počet obětí hladu.\n\nV letech 1943–1944 byl některými okupačními novinami na Ukrajině zveřejněn článek S. Sosnovyje „Pravda o hladu v letech 1932–1933“.\n\nMladší bratr Timofej († 1983), člen OUN-M, emigroval do zahraničí, kde se začal věnovat výuce a přispěl k šíření výzkumu svého bratra. 2. a 5. února 1950 byla studie Stepana Sosnového vydána emigrantskými novinami „Ukrajinski visti“ („Ukrajinské zprávy“) v německém městě Neu-Ulm pro vysídlené osoby ukrajinského původu. Ve stejném roce se objevil článek S. Sosnovyje o hladomoru v letech 1932–1933 jako samostatná brožura a v roce 1953 se objevil v anglickém překladu v prvním svazku dokumentární sbírky „Černých skutků Kremlu“, spolu s dalšími důkazy o hromadném ničení ukrajinského rolnictva v v letech 1928–1933.\n\nPo válce neskrýval své jméno a příjmení, pracoval jako agronom a ekonom. 21. února 1950 byl zatčen zaměstnanci Ministerstva státní bezpečnosti Ukrajinské SSR, protože jeho bývalí spolupracovníci v Charkově svědčili proti němu. Odsouzen byl na 25 let v táborech nucené práce, s pětiletou ztrátou práv a úplnou konfiskací majetku. Šest let sloužil v táboře poblíž vlakového nádraží Šeksna v oblasti Vologda. Po propuštění získal invaliditu a usadil se ve vesnici Pavlovka, okres Arcyz, Oděsa. V té době zemřela jeho manželka Maria Derbek. V roce 1956, ve věku 62 let, se Sosnovyj podruhé oženil s Eufrosynou Poremskou. Brzy se manželé přestěhovali s jedním ze synů Štěpána Sosnovyje do Kyjeva. Usnesením Nejvyšší rady RSFSR ze dne 11. dubna 1958 byla ztráta práv proti němu zrušena a byl vymazán trestní rejstřík. Zemřel 26. března 1961 ve věku 66 let.\n\n\n"}
{"id": "1541849", "url": "https://cs.wikipedia.org/wiki?curid=1541849", "title": "Sárosd", "text": "Sárosd\n\nSárosd [šárošt] je velká obec v Maďarsku v župě Fejér, spadající pod okres Székesfehérvár. Nachází se asi 20 km jihovýchodně od Székesfehérváru. V roce 2015 zde trvale žilo 3 199 obyvatel. Dle údajů z roku 2011 tvořili 88 % obyvatelstva Maďaři, 7,8 % Romové, 0,5 % Němci a 0,3 % Rumuni, přičemž 11,7 % obyvatel se ke své národnosti nevyjádřilo.\n\nSárosdem procházejí silnice 6209 a 6228. Sousedními obcemi jsou Hantos, Sárkeresztúr, Seregélyes a Szabadegyháza.\n\nDo roku 2013 byl Sárosd součástí již neexistujícího okresu Aba.\n"}
{"id": "1541850", "url": "https://cs.wikipedia.org/wiki?curid=1541850", "title": "Soponya", "text": "Soponya\n\nSoponya [šopoňa] je velká obec v Maďarsku v župě Fejér, spadající pod okres Székesfehérvár. Nachází se asi 5 km jihovýchodně od Aby a asi 15 km jižně od Székesfehérváru. V roce 2015 zde trvale žilo 1 824 obyvatel. Dle údajů z roku 2011 tvořili 87,2 % obyvatelstva Maďaři, 0,3 % Němci a 0,2 % Rumuni, přičemž 12,8 % obyvatel se ke své národnosti nevyjádřilo.\n\nSoponyou procházejí silnice 6307 a 6331. Sousedními obcemi jsou Csősz, Káloz, Kisláng a Tác, sousedními městy Aba a Polgárdi.\n\nNachází se zde zámek rodu Zichyů a zoologická zahrada \"Vadaskert\", v níž je chována lesní zvěř. Do roku 2013 byla Soponya součástí již neexistujícího okresu Aba.\n"}
{"id": "1541851", "url": "https://cs.wikipedia.org/wiki?curid=1541851", "title": "Živorad Janković", "text": "Živorad Janković\n\nŽivorad Janković (v srbské cyrilici Живорад Јанковић; 19. srpna 1924, Višegrad, Království Srbů, Chorvatů a Slovinců–1990, Sarajevo, SFRJ) byl jugoslávský architekt původem z Bosny a Hercegoviny.\n\nJanković vystudoval architekturu na Bělehradské univerzitě. Svá studia zde dokončil v roce 1950. Poté nějakou dobu přednášel na vysoké škole v Sarajevu. Následně měl vlastní architektonickou kancelář DOM v Sarajevu, ve které působil mezi lety 1952 až 1970. Nějakou dobu pobýval také ve Skandinávii a v USA. \n\nV roce 1968 byl zvolen čestným profesorem sarajevské architektury, o dva roky později byl vybrán do čela týmu, který připravoval nový urbanistický plán pro Sarajevo. V této roli působil až do roku 1972. Jako univerzitní profesor působil od roku 1977, roku 1981 byl zvolen do čela univerzity. Byl také zvolen do čela bosenské Akademie věd a za svůj život získal celou řadu ocenění. \n\nJanković za svůj život vyprojektoval nemalé množství budov, patřil k dobře známým tvůrcům své doby na území socialistické Jugoslávie. Mezi jeho projekty patřila továrna na zpracování tabáku v Sarajevu, budova správy sociálního zabezpečení v Sarajevu, sídlo společnosti Energoinvest v Sarajevu, a mnohé sportovní haly v celé bývalé Jugoslávii: hala Skenderija, Gripe (ve Splitu), Palác mládeže a sportu (v Prištině) a SPENS (v Novém Sadu).\n"}
{"id": "1541852", "url": "https://cs.wikipedia.org/wiki?curid=1541852", "title": "Ekonomika Turecka", "text": "Ekonomika Turecka\n\nEkonomika Turecka je rozvíjející se tržní ekonomikou, jak je definováno Mezinárodním měnovým fondem. Podle Světové informační knihy CIA je Turecko mezi vyspělými zeměmi světa . Turecko je také definováno ekonomy a politology jako jedna z nově industrializovaných zemí světa. Turecko má 55. největší HDP na světě a 13. největší HDP na základě partnerství veřejného a soukromého sektoru . Země patří mezi přední světové výrobce zemědělských produktů, textilu, motorových vozidel, dopravního vybavení, konstrukčních materiálů, spotřební elektroniky a domácích spotřebičů. Od srpna 2018 prochází Turecko měnovou a dluhovou krizí, která se vyznačuje poklesem turecké liry (TRY), vysokou inflací, rostoucími náklady na půjčky a odpovídajícím způsobem rostoucím nesplácením úvěrů. Krize byla způsobena nadměrným schodkem běžného účtu turecké ekonomiky a dluhem v cizí měně, v kombinaci s rostoucí autoritářstvím vládnoucí a rozvojové strany a neortodoxními představami prezidenta Erdogana o úrokové politice. \nTurecko má 17. největší nominální HDP na světě a 13. největší HDP na základě PPP . Země je zakládajícím členem hlavních ekonomik OECD (1961) a G-20 (1999). Od roku 1995 je Turecko smluvní stranou celní unie Evropské unie - Turecko. CIA klasifikuje Turecko jako rozvinutou zemi. Ekonomové a politologové často označují Turecko za nově industrializovanou zemi , zatímco Merrill Lynch, Světová banka a The Economist popisují Turecko jako rozvíjející se tržní ekonomiku. Světová banka klasifikuje Turecko jako zemi s vyšším středním příjmem, pokud jde o HDP na obyvatele v roce 2007. Průměrná mzda absolventů byla v roce 2010 10,02 USD za hodinu práce. Turecká míra účasti na pracovní síle 56,1% je zdaleka nejnižší ze zemí OECD, kde je střední míra 74%. Podle průzkumu časopisu Forbes z roku 2014 měl Istanbul, finanční kapitál Turecka, v roce 2013 celkem 37 miliardářů, což je 5. místo na světě. Rok 2017 byl druhým rokem po sobě, kdy odešlo z Turecka více než 5 000 jednotlivců s vysokou čistou hodnotou (HNWI, definovaných jako držitelé čistých aktiv ve výši nejméně 1 milionu USD).\nV Turecku patří ekonomika zemědělství mezi 10 nejlepších na světě. Polovina země obsahuje zemědělskou půdu a téměř čtvrtina populace je zaměstnaná v oblasti zemědělství. Turecko je hlavním producentem obilí, cukrové řepy, mléka, drůbeže, bavlny, rajčat a dalšího ovoce a zeleniny. Zároveň je největším producentem meruněk a lískových oříšků. Turecko importuje zvířecí krmiva, které se spotřebovávají na rapidně rostoucí drůbeží sektor, dále pak importuje olejnatá semena (včetně sójových bobů), a též obilné produkty. Turecko také importuje bavlnu pro vlastní pokročilý textilový sektor a pro sektor zpracování potravin a pekařství. \nV Turecku měří průmyslová výroba produkci podniků integrovaných do průmyslového sektoru hospodářství. Výroba je nejdůležitějším odvětvím a představuje 84 procent celkové produkce. Největší segmenty ve zpracovatelském průmyslu jsou: Potravinářské výrobky (16 procent z celkové produkce); základní kovy (11 procent); motorová vozidla, přívěsy a návěsy (9 procent); textil (8 procent); ostatní nekovové minerální výrobky (6 procent); pryžové a plastové výrobky (5 procent); chemikálie a chemické výrobky (5 procent); elektrická zařízení (5 procent); oblečení (5 procent); a kovové výrobky (5 procent). \n\nPodle zprávy amerického časopisu je Turecko, které drží 4,6% globálního trhu dodavatelů, nadále druhým největším dodavatelem na světě. Společnost Engineering News Record (ENR) oznámila, že 44 tureckých firem bylo mezi 250 nejvýznamnějšími dodavatelskými společnostmi na světě, a to podle písemného prohlášení Turecké asociace dodavatelů (TCA) vydané 22. srpna 2019. Turečtí dodavatelé také zvýšili svůj podíl na trhu na Středním východě z 9,7% na 10,4% v roce 2018, zatímco jeho podíl na asijském trhu se snížil, ze 4% na 2,1%. \nV roce 2013 bylo v Turecku devadesát osm letišť , z toho 22 mezinárodních. Od roku 2018 je nejrušnějším letištěm je Letiště Istanbul, které má do roku 2025 obsluhovat 200 milionů cestujících ročně. Společnost Turkish Airlines, vlajkový dopravce Turecka od roku 1933, byla společností Skytrax vybrána jako nejlepší letecká společnost v Evropě po dobu pěti po sobě následujících let od roku 2011 do roku 2015. S 435 destinací (51 tuzemských a 384 mezinárodních) ve 126 zemích po celém světě je Turkish Airlines největším dopravcem na světě podle počtu zemí obsluhovaných od roku 2016. \nCelková délka železniční sítě byla v roce 2018 12 740 km, což je 24. místo na světě, včetně 5 467 km elektrifikované tratě. Turecké státní dráhy, které ovládají většinu železnic v Turecku, začaly stavět vysokorychlostní železniční tratě v roce 2003. Dne 13. března 2009 vstoupila do provozu první fáze vysokorychlostní železnice Ankara – Istanbul mezi Ankarou a Eskişehirem. Služba YHT mezi Ankarou a vlakovým nádražím Pendik na asijské straně Istanbulu začala dne 27. července 2014. \nNa svém vrcholu v roce 2014 přitahovalo Turecko přibližně 42 milionů zahraničních turistů, což je 6. nejoblíbenější turistická destinace na světě. Tento počet se však v roce 2015 snížil na přibližně 36 milionů a v roce 2016 na přibližně 25 milionů . Oživení však začalo v roce 2017, kdy počet zahraničních návštěvníků vzrostl na 32 milionů av roce 2018 na 39,5 milionů návštěvníků \nOd roku 2016 jsou hlavními obchodními partnery Turecka Německo, Rusko a Spojené království, Spojené arabské emiráty, Irák, Itálie a Čína. Turecko využilo celní unii s Evropskou unií, podepsané v roce 1995, ke zvýšení průmyslové výroby pro vývoz, přičemž využilo zahraničních investic pocházejících z EU do této země. Kromě celní unie má Turecko dohody o volném obchodu s 22 zeměmi. \nTurecko exportuje hlavně automobily a automobilové součástky, dodávky, zlato a šperky.\nTurecko je producentem ropy a zemního plynu, ale úroveň výroby státem vlastněného TPAO nestačí k tomu, aby byla země soběstačná, což z Turecka činí čistého dovozce ropy i plynu.\nTurecko nemá žádné jaderné elektrárny, ale první se očekává, že bude uveden do provozu v roce 2023. Kromě toho vláda oznámila záměry pro další tři jaderné elektrárny se čtyřmi reaktory, každá jako součást 100 GWe vyžadovaných do roku 2030. \nGeotermální energie v Turecku by se mohla výrazně rozšířit, pokud bude možné vyřešit problém s emisemi oxidu uhličitého. Turecko je v geotermálním potenciálu sedmou nejbohatší zemí světa. V současné době působí v Turecku dvě elektrárny. Od roku 2018 má Turecko instalovaný výkon 1 350 MW, čtvrtý největší na světě po Spojených státech, Indonésii a Filipínách.\nTurecko je desátým největším producentem nerostných surovin na světě z hlediska rozmanitosti. V Turecku se v současnosti vyrábí zhruba 60 různých minerálů. Nejbohatší ložiska nerostných surovin v zemi jsou soli bóru, zásoby Turecka činí 72% celkové sumy na světě. Další přírodní zdroje zahrnují uhlí, železnou rudu, měď, chrom, uran, antimon, rtuť, zlato, baryt, boritan, celestin (stroncium), šmirgl, živce, vápenec, magnezit, mramor, perlit, pemza, pyrity (síra) a jíl.\nBohatství země se soustřeďuje hlavně na severozápad a západ, zatímco na východ a jihovýchod trpí chudobou, nižší hospodářskou produkcí a vyšší mírou nezaměstnanosti. V souladu s neustálým hospodářským růstem v Turecku v posledních deseti letech však začaly části Anatolie dosahovat vyššího hospodářského standardu. Tato města jsou známá jako Anatolští tygři.\n"}
{"id": "1541853", "url": "https://cs.wikipedia.org/wiki?curid=1541853", "title": "Helikoptérové peníze", "text": "Helikoptérové peníze\n\nHelikoptérové peníze jsou navrženou nekonvenční monetární politikou, v nějakých případech alternativní ke kvantitativnímu uvolňování (QE), když se ekonomie nachází v tzv. likvidační pasti (když se úrokové sazby blíží k nule a ekonomie zůstává v recesi). Ačkoliv původní myšlenka helikoptérových peněz popisovala centrální banky, které provádějí platby přímo jednotlivcům, ekonomové používali výraz pro označení celé řady různých politických představ, včetně permanentní modernizace rozpočtového schodku – s přídavným elementem, který se pokoušel šokovat domněnky týkající se budoucí inflace nebo nominálního růstu HDP s cílem změnit očekávání.\n\nDruhý soubor politik je bližší původnímu popisu helikoptérových peněz a je více inovativní v kontextu monetární historie, včetně provádějí přímých převodů centrálními bankami do privátního sektoru financovaného základními penězi bez přímé účasti fiskálních orgánů. Toto bylo také nazýváno jako podíl na zisku občanů(dividendou) nebo distribucí budoucího výnosu z vydávání hotových peněz (ražebných).\n\nVýraz helikoptérové peníze byl poprvé použit Miltonem Friedmanem v roce 1969, když psal o podobenství padajících peněz z helikoptéry, aby ilustroval efekty měnové expanze. Tento koncept byl znovu použit ekonomy jako návrh měnové politiky na počátku 21. století při reakci na tzv. „ztracené japonské desetiletí“ (Japan’s Lost Decade). V listopadu roku 2002 Ben Bernanke, později guvernér generální rezervní rady a poté i předseda, navrhl, že by se helikoptérové peníze mohli využít k zabránění deflace.\n\nI když podobné koncepty byly použity různými lidmi, například C. H. Douglasem, za zakladatele se považuje vítěz Nobelovy ceny ekonom Milton Friedman, který poprvé použil termín „helikoptérové peníze” v dnes již známých novinách The Optimum Quantity of Money\" (1969), kde použil toto přirovnání: Představme si, že jednoho dne nad lidmi přeletí helikoptéra a shodí 1000 $, které jsou samozřejmě rychle sesbírány členy komunity. Předpokládejme, že každý ví, že tento jev byl jedinečný a již se nebude opakovat.\n\nTento koncept původně použil Friedman jako ilustraci efektů měnové politiky na inflaci a nákladů na držení peněz, než jako skutečný politický návrh. Později se začal tento koncept stávat čím dál více středem diskuze ekonomů jako vážná alternativa k nástrojům měnové politiky jako je například kvantitativní uvolňování. Podle zastánců tohoto konceptu, by helikoptérové peníze byly mnohem účinnějším způsobem, jak zvýšit agregátní poptávku, zejména v situaci likviditní pasti, kdy by centrální banky dosáhli tzv. nulové dolní hranice.\n\nSamotný Friedman se odvolává na financování převodů plateb s peněžním základem,což považuje za důkaz toho, že měnová politika má pořád sílu, když konvenční politiky selhaly, v tomto případě mluvíme o Pigoově efektu (efekt reálných peněžních zůstatků) v jeho prezidentské adrese AER z roku 1968 . Friedman konkrétně tvrdí, že oživení víry v účinnost peněžní politiky bylo silně podporováno mezi ekonomy teoretickým vývojem, kterým byl iniciován Harberlem, však pojmenován Pigou, aby poukázali na kanál, který mění bohatství - prostřednictvím něhož změny reálného množství peněz ovlivňují agregátní poptávky i přestože nemění úrokové sazby. Podle Friedmana je zřejmé, že peníze musí být produkovány „jinými způsoby” než jsou operace na otevřeném trhu, což stejně jako QE zahrnuje prosté nahrazování peněz za jiné aktiva bez změny celkového bohatství. Friedman se odkazuje na dokument od Gottfrieda Harberlera z roku 1952, kde Harberer tvrdí, „Předpokládejme, že množství peněz se zvýší snížením daní nebo vládními převodními platbami, a výsledný deficit je financován půjčkami z centrální banky nebo prostým tisknutím peněz”.\n\nJe pozoruhodné, jak v kontext nedávných debat o rozdělení mezi měnové a fiskální politiky viděl Friedman tyto politiky jako důkaz o síle měnové politiky. Na stejné AER adrese je vysoce kritický vůči včasnosti a účinnosti fiskálních opatření ke stabilizaci poptávky.\n\nMyšlenka helikoptérového poklesu byla obnovena jako vážný politický návrh okolo roku 2000, kdy se ekonomové chtěli nechat inspirovat od Japonska. Ben Bernanke, guvernér federální rezervní rady, přednesl proslov v listopadu 2002 na téma jak předejít deflaci, kde řekl, že Keynes” jednou skoro vážně navrhnul jako anti-deflační opatření to, že by vláda naplnila lahve s měnou, které by pohřbila je do dolních šacht, a posléze by byla vykopána veřejností.” V tomto proslovu Bernanke sám řekl, „snížení daní financované z peněz je v podstatě rovnocenné vyhození peněz z helikoptéry od Miltona Friedmana.” V rámci jeho proslovu Bernanke také odkazuje na důležitý dokument Gauti Eggertsona, který zdůrazňuje význam závazku centrálních bank udržet si v budoucnu zásobu peněz. Irský ekonom Eric Lonergan také tvrdil v roce 2002 v Financial Times, že centrální banky považují převody peněz do domácností jako alternativu pro další snižování úrokových sazeb a také tlaku na finanční stabilitu. V roce 2003, Willem Buiter, poté vedoucí ekonom v Evropské bance pro Rekonstrukci a vývoj, obnovil koncept Helikoptérových peněz v teoretickém dokumentu, kde tvrdil, že peněžní základ není závazek, což poskytuje přísnější argument pro Friedmanovy a Haberlerovy Pigouvianovy intuice. \n\nOd roku 2012, ekonomové nazývali tuto představu jako “kvantitativní uvolňování pro lidi.”\n\nV prosince 2008, Eric Lonergan a Martin Wolf navrhli v Financial Times, že by centrální banky prováděli převody peněz přímo domácnostem, aby bojovali s hrozbou světové deflace. Okolo roku 2012 někteří ekonomové začali zastávat možný helikoptérový pokles, včetně QE, a možné dluhové jubileum financované monetárním základem. Tyto návrhy odráželi pocit, že tradiční politiky, včetně QE, selhávaly nebo měly mnoho nepříznivých vlivů - na finanční stabilitu nebo distribuci bohatství a příjmu. V roce 2013, předseda britského úřadu pro finanční službu (FCA), Adair Turner, který byl považován za možného nástupce Mervyna Kinga, guvernéra banky Anglie, tvrdil, že deficit zpeněžení je nejrychlejší cesta, jak se vzpamatovat z finanční krize.\n\nPřestože původní definice helikoptérových peněz popisuje situaci, kde centrální banky distribuují  peníze přímo jednotlivcům, více moderní užití tohoto pojmu odkazuje na další možnosti jako třeba na poskytování univerzálních daňových slev všem domácnostem, financované centrální bankou. Toto bylo například aplikováno v Austrálii v roce 2009 nebo v USA jako Economic Stimulus Act (Ekonomický stimulační akt) v roce 2008. Využití slev na daní vysvětluje, proč někteří považují helikoptérové peníze za fiskální impuls a ne za nástroj měnové politiky. Nicméně helikoptérové peníze nejsou zamýšleny jako trvalý koncept, a proto jsou jinou politickou možností než všeobecným základním příjemem.\n\nPod přísnou definicí, kde helikoptérové poklesy jsou prosté převody z centrální banky do privátního sektoru financovaného základními penězi. Někteří ekonomové tvrdí, že se tato situace v některých situacích zrealizovala. V roce 2016, Evropská centrální banka zavedla TLTRO program, který spočívá v půjčování peněz bankám za záporné úrokové sazby, což představuje obnos, který je převáděn do bank.\n\nTaké používání jiných úrokových sazeb na řadu rezerv vede k situaci, kdy komerční banky budou čelit záporným úrokovým sazbám. A to otevírá další zdroj helikoptérového poklesu - třebaže banky dělají prostředníka.\n\nV případě použití TLTRO v eurozóně by podle některých ekonomů mělo poskytnout legální a administrativně dohledatelné prostředky k zavedení převodů do domácností. Ekonomik Eric Lonergan argumentoval v roce 2016, že legální helikoptérový pokles v eurozóně by mohl být strukturovaný přes nulový kupon (neustálé půjčky), na který by všichni evropští dospělý občané měli nárok. Půjčky by mohly spravovat způsobilé komerční banky a za určitých podmínek by půjčky byly čistým úrokovým výnosem ve prospěch centrálních bank. Tuto myšlenku oživila v roce 2019 Frances Coppola v její knize The Case for People’s Quantitative Easing (Případ pro kvantitativní uvolnění lidí) a také vědci v Blackrocku, včetně Stanleyho Fischera, a také francouzského ekonoma Jeana Pisani-Ferryho.\n\nMnoho ekonomů je toho názoru, že helikoptérové peníze ve formě převodů hotovosti do domácností by neměly být považovány za náhražku fiskální politiky. Vzhledem k tomu, že vládní náklady na vypůjčení jsou extrémně nízké a téměř nulové úrokové sazby, měly by fungovat fiskální pobídky prostřednictvím snížení daní a výdajů na infrastrukturu. Z tohoto hlediska jsou helikoptérové peníze skutečně pojistkou proti selhání fiskální politiky z politických, právnických nebo institucionálních důvodů.\n\nStejně jako všechny expanzivní měnové politiky i kvantitativní uvolňování (QE) a helikoptérové peníze zahrnují výrobu peněz centrálními bankami za účelem šíření peněz. Nicméně dopad na rovnováhu rozvah (bank balance sheet) centrálních bank helikoptérovými penězi se liší od kvantitativním uvolňováním. Pod QE si centrální banky vytvářejí rezervy tím, že nakupují dluhopisy nebo jiné finanční aktiva, provádějí tzv. Asset swap (výměna aktiv). Naproti tomu s helikoptérovými penězi, centrální banky rozdávají vytvořené peníze bez toho aniž by navyšovali aktiva na jejich rozvahách.\n\nEkonomové tvrdí, že účinek je od očekávání jiný, protože vytvořené helikoptérové peníze by byly vnímány jako trvalé - což je více nezvratné než kvantitativní uvolňování. Ekonomové poukazují na to, že efekt není příliš odlišný od kombinace expanzivní měnové politiky a expanzivní fiskální politiky.\n\nJednou z hlavních obav při převodech z centrálních bank přímo do soukromého sektoru je, že na rozdíl od běžných operací na volném trhu nemá centrální banka aktivum odpovídající vytvořeným základním penězům. Pro měřený kapitál centrální banky z toho plynou důsledky, protože základní peníze se obvykle považují za závazek, ale mohlo by to také omezit schopnost centrální banky stanovit úrokové sazby v budoucnu. Účetní zacházení centrálních bank s rozvahami je poměrně kontroverzní. Většina ekonomů je toho názoru, že kapitál centrálních bank není příliš důležitý. To na čem opravdu záleží je, zda může být v budoucnu expanze základních peněz zvrácena nebo zda se jedná o jejich další prostředky ke zvýšení úrokové sazby. Bylo navrženo mnoho řešení. Oxfordský profesor, Simon Wren - Lewis navrhl, aby se vláda předběžně zavázala poskytovat dluhopisy v případě potřeby banky Anglie. Evropská centrální banka může nařídit navýšení svého kapitálu a zavedení odstupňovaných rezerv, a z úroků z rezerv poskytuje centrálním bankám řadu nástrojů na ochranu jejich vlastního čistého příjmu a poptávky po rezervách. \n\nBývalý předseda federální rezervní banky Ben Bernanke je jedním ze známých zastánců helikoprérových peněz. V listopadu roku 2002 ve svém projevu o Japonsku pronesl, že státem financované daňové úlevy jsou ve své podstatě ekvivalent Friedmanova známého konceptu helikoptérových peněz. V dubnu roku 2016 Ben Bernanke napsal článek ve kterém uvedl, že takové plány jsou tou nejlepší možnou alternativou a bylo by nerozumné je ignorovat. Federální předsedkyně Janet Yellen také uznala, že helikoptérové peníze by mohly představovat možnost v extrémních případech. Federální ředitel a ekonom Willem Buiter je také prominentním advokátem tohoto konceptu. Mezi jiné příznivce patří Martin Wolf, oxfordský ekonom John Muellbauer,  Simon Wren-Lewis, ekonom Steve Keen, ekonom Mark Blyth z Brown University, profesor ekonomie a bývalý pokladní poradce Brad DeLong, UCLA profesor ekonomie Roger Farmer, Ray Dalio, irský ekonom a pokladní manažer Eric Lonergan, Anatole Kaletsky, Romain Baeriswyl, Martin Sandbu, Jean Pisani-Ferry.\n\nMyšlenka helikoptérových peněz má své podporovatele také mezi guvernéry centrálních bank. Například bývalý předseda irské centrální banky Patrick Honohan uvedl, že věří že by tato politika mohla fungovat. Vrchní ekonom ECB Peter Praet jednou řekl, že by se tímto mohly řídit všechny centrální banky. Místoguvernér České centrální banky Mojmír Hampl publikoval práci, ve které napsal že tato myšlenka nabízí mnoho výhod v porovnání s jinými formami nekonvenčních měnových politik, zejména eliminuje potřebu spoléhat se na komplikovaný přenosný mechanismus, což umožňuje mnohem snazší komunikaci s veřejností a posílení důvěry spotřebitelů, když je to nejvíce potřeba. Bill Gross, manažer portfolia Globálního dluhopisového fondu Janus Global Unconstrained Bond Fund, také podporuje implementaci základního příjmu v podobě helikoptérových peněz.V srpnu 2019 prominentní centrální bankéři Stanley Fischer a Philip Hildebrand napsali dokument vydaný společností BlackRock, v němž navrhují formu helikoptérových peněz.\n\nV minulosti byl nápad helikoptérových peněz zamítnut, protože se předpokládalo, že nevyhnutelně povede k hyperinflaci. V důsledku toho vyplula na povrch řada obav a to hlavně, že helikoptérové peníze by narušily důvěru v měnu (což by nakonec vedlo k hyperinflaci). Toto znepokojení vyslovil zejména německý ekonom (a bývalý hlavní ekonom v ECB) Otmar Issing v příspěvku z roku 2014. Později v roce 2016 v rozhovoru prohlásil: „Myslím, že celá myšlenka na helikoptérové peníze je naprosto devastující. To není nic jiného než prohlášení o bankrotu měnové politiky.“ Richard Koo uvádí podobný argument , řekl: „pokud by takové obálky dorazily den co den, celá země by rychle upadla do paniky, protože lidé se nevyznají jakou hodnotu tedy jejich měna má.“ To je v rozporu s argumentem, že lidé nebudou utrácet hodně peněz, které dostanou (a proto helikoptérové nemohou být inflační).\n\nNěkolik prominentních ekonomů, jako je centrální bankéř Raghuram Rajan, jsou proti helikoptérovým penězům z důvodu, že by nebyly účinné, protože lidé by peníze neutratili. Lord Adair Turner v reakci na to tvrdí: „Deficity financované penězi budou vždy stimulovat nominální poptávku. Ve srovnání s tím deficity zadlužení mohou udělat, ale nemusí.“\n\nDalší řada kritiků přichází s myšlenkou, že nemůže existovat něco jako „volné peníze“ nebo jak ekonomové říkají „neexistuje nic jako oběd zdarma“. Tuto kritiku vyjádřila zejména skupina vědců pro mezinárodní vypořádání Claudio Borio, Piti Disyatat, Anna Zabai. , která tvrdila, že helikoptérový pokles by pro občany nutně vyžadoval, aby centrální banka platila úroky z dodávaných zvláštních rezerv.\n\nV reakci na to bývalý ekonom MMF Biagio Bossone zpochybňuje pozdější předpoklad a tvrdí, že „helikoptérové peníze jsou„ oběd zdarma “ nebo-li, že pokud to funguje a podaří se mu překonat mezeru výstupu, lidé ji nebudou muset splatit vyššími daněmi nebo nežádoucí (nad optimální) inflací.\n\nJiní kritici tvrdí, že helikoptérové peníze by byly mimo mandát centrálních bank, protože by to „setřelo hranice mezi fiskální politikou a měnovou politikou“ převážně z toho důvodu, že helikoptérové peníze by zahrnovaly „fiskální účinky“, což je tradičně úloha vlád. Zastánci helikoptérových peněz, jako jsou Eric Lonergan a Simon Wren-Lewis, však vyvracejí tento argument tím, že standardní nástroje měnové politiky mají také fiskální dopady.\n\nEvropská centrální banka v dopise europoslanci Jonásovi Fernándezovi vysvětlila, že „právní složitost by stále mohla nastat, pokud by se na tento systém mohlo nahlížet jako na ECB, která financuje závazek veřejného sektoru vůči třetím stranám, protože by to porušilo také zákaz měnového financování “. Jedná se však o velmi nepravděpodobný a nežádoucí případ, kdy by výplaty helikoptérových peněz centrální bankou nahrazovaly platby za sociální zabezpečení (které jsou odpovědností vlád).\n\nPrezident Bundesbank Jens Weidmann také vyjádřil opozici proti helikoptérovým penězům a tvrdil, že by to „roztrhlo mezery v rozvahách centrálních bank. Nakonec by náklady nesly země eurozóny, a tedy daňoví poplatníci, protože by centrální banky po nějakou dobu neprofitovaly. “ Belgická národní banka také vydala dokument, který uvádí podobný argument.\n\nOd 10. března 2016 se tento nápad v Evropě stává stále populárnějším poté, co Mario Draghi, prezident Evropské centrální banky, na tiskové konferenci uvedl, že tento koncept považuje za „velmi zajímavý“. [59] Po tomto prohlášení následovalo další prohlášení ECB Petera Praeta, který prohlásil: [60]\n\n„Ano, všechny centrální banky to dokážou. Můžete vydat měnu a rozdělit ji lidem. To jsou helikoptérové peníze. Helikoptérové peníze dávají lidem část čisté současné hodnoty vaší budoucí seigniorage, zisk, který vyděláte v budoucnosti. Otázka je, zda a kdy je vhodné použít nástroj, který je opravdu extrémním nástrojem. ““\n\nV roce 2015 byla zahájena evropská kampaň nazvaná „Kvantitativní uvolňování pro lidi“, která účinně propaguje koncept helikoptérových peněz, spolu s dalšími návrhy na „zelené kvantitativní uvolňování“ a „strategické kvantitativní uvolňování“, které jsou dalšími typy operací měnového financování centrálními bankami zapojujícími programy veřejných investic. Kampaň v současné době podporuje 20 organizací v celé Evropě a více než 116 ekonomů.\n\nDne 17. června 2016 podepsalo 18 poslanců Evropského parlamentu (včetně Philippa Lambertse, Paula Tanga a Fabia De Masiho) otevřený dopis , v němž vyzívá Evropská Centrální Banka, aby „poskytla důkazy podloženou analýzu potenciálních účinků alternativních návrhů  uvedené výše a aby objasnili, za jakých podmínek by bylo jejich provedení legální. “ Pokud neuvažuje o alternativách k QE, europoslanci se obávají, že by se Evropská Centrální Banka „nepřipravila na zhoršení ekonomických podmínek“.\n\nV říjnu 2016 průzkum ukázal, že 54% Evropanů si myslí, že helikoptérové peníze by byly dobrým nápadem, pouze 14% bylo proti.\n\nNa setkání s japonským premiérem Shinzo Abe a japonskou bankou Haruhiko Kuroda v červenci 2016 bylo prohlášeno, že bývalý předseda federální rezervy Ben Bernanke doporučoval politiku zpeněžování většího vládního dluhu vytvořeného na financování projektů v oblasti infrastruktury, jako způsob, jak upustit „helikoptérové peníze\" na Japonsko, aby stimuloval ekonomiku a zastavil deflaci v Japonsku. Finanční trhy začaly tuto iniciativu stimulovat dopředu, než byly poprvé ohlášeny Bernankeho návštěvy Japonska.\n\nO měsíc později bylo prohlášeno, že Japonská centrální banka, která právě provádí přezkum svého měnového stimulačního programu, zvažuje politiky poněkud podobné „helikoptérovým penězům“, jako je prodej 50 letých nebo věčných dluhopisů.\n"}
{"id": "1541858", "url": "https://cs.wikipedia.org/wiki?curid=1541858", "title": "Leopold Ornstein", "text": "Leopold Ornstein\n\nJUDr. Leopold Ornstein (10. dubna 1913, Třebíč – 11. června 2005, USA, později po emigraci Leo Alfred Ornsten) byl český voják a advokát.\n\nLeopold Ornstein se narodil v roce 1913 v Třebíči jako jediné dítě Alfreda a Erny. Nejbližšími příbuznými jmenoval sestřenici Gerty a bratrance Bedřicha (později \"Fred\"). V šesti letech nastoupil na základní školu a následně na Gymnázium Třebíč a v roce 1932 na Právnickou fakultu Masarykovy univerzity, kterou ukončil s titulem doktor práv roku 1938. V mládí se v Třebíči přátelil s Viktorem a Jindřichem Strništěm. \n\nV roce 1939 nastoupil na povinnou vojenskou službu do Vranova nad Topľou, již během základního výcviku byl převelen do důstojnické školy v Jihlavě. Cestou do Jihlavy onemocněl planými neštovicemi a byl hospitalizován v brněnské vojenské nemocnici. Během jeho hospitalizace bylo napadeno Československo. Po opuštění nemocnice mu bylo oznámeno, že převelení do Jihlavy se ruší, proto Leopold Ornstein odjel do Třebíče. Návrat nebyl příjemný, neboť veškeré majetky rodiny Ornsteinovy byly zkonfiskovány nacisty. Celá rodina se rozhodla odejít, cílem měla být Anglie, Francie, Jugoslávie nebo Palestina. V srpnu roku 1939 sestřenice Gerty získala peníze a pomohla zaplatit náklady na povolení k vystěhování se Bedřicha a Leopolda do Anglie, kde již žila. Leopold odešel do Británie o týden později než Bedřich, následně se setkali v bytě Gerty. V Londýně se rozhodli zatelefonovat Janu Masarykovi, který byl blízkým přítelem jejich dalšího bratrance Francise Lederera. Od Masaryka získali doporučující dopis adresovaný nově vznikající jednotce československé armády. V červnu roku 1940 měli být lodí odvezeni do Francie, kde se měli přidat k jednotce armády, ale ještě před naloděním bylo oznámeno, že Francie kapitulovala, a tak se nástup do bojů odložil. V září téhož roku se připojili k vojenské jednotce nedaleko Cholmondeley Parku. \n\nV roce 1944 se vylodil Leopold Ornstein v Normandii, Bedřich Ornstein byl v roce 1944 převelen do Ruska, a tak se museli bratranci Ornsteinovi rozloučit. Leopold se zúčastnil kromě jiného i bitvy u Dunkirku. Po kapitulaci německé armády se Leopold jako velitel baterie s tankovou jednotkou přesunul postupně do Československa, kde cestu ukončili nedaleko Velhartic. Při cestě Prahou nedaleko sportovního obchodu potkal jednoho z bratrů Strnišťových. Následně se náhodně setkal i s Bedřichem, který přijel s ruskou armádou.\n\nPo skončení druhé světové války se vrátil do Třebíče. Neměl se nicméně kam vrátit, neboť mu jen rodinný známý předal dopis od jeho rodičů. Posléze Bedřich nastoupil do jednotek UNRRA (Správa spojených národů pro pomoc a obnovu státům postiženým ve 2. světové válce) a vzhledem k tomu, že sháněli důstojníka s právním základem, tak Bedřich doporučil Leopolda. Leopold pak cestoval mezi Rotterdamem, Mnichovem a Frankfurtem, ale nakonec byl umístěn nedaleko Cleve, kde v rámci českého kontingentu zajišťoval dodávky zásobování do Československa. \n\nV roce 1947 se vrátil do Prahy a nastoupil do právního oddělení české pobočky UNRRA, při práci v UNRRA se seznámil s Hannou Wallersteinovou. V témže roce byl někdejší vedoucí právního oddělení jmenován velvyslancem v Turecku a Leopold nastoupil na jeho místo. Po roce 1948 mu v březnu s pomocí UNRRA bylo umožněno odejít do pobočky ve Frankfurtu, kde se rozhodl zůstat. \n\nV dubnu roku 1948 rezignoval na pozici v UNRRA a nastoupil do AJDC (American Joint Distribution Company) v Mnichově, kde se stal vedoucím dopravního oddělení. V červnu 1948 se opět setkal s Hannou, která utekla z Československa do Paříže, kde nastoupila do francouzského AJDC. Vzali se 11. prosince 1948 a následně se Hanna odstěhovala za Leopoldem do Mnichova, kde nastoupila do emigračního oddělení AJDC. \n\nV roce 1949 získali americká víza a cestou do USA se v Londýně setkali s některými členy rodiny. Z Bremerhavenu odpluli do Spojených států dne 13. listopadu 1949. Po týdnu v New Yorku odjeli do Los Angeles, kde se setkali s Rudim Ledererem, který je ubytoval. Následně se setkal i s Francisem Ledererem.\n\nHanna nastoupila na pozici sekretářky a Leopold vystřídal několik nekvalifikovaných pozic. Následně nastoupil na pozici skladníka obchodu s dámským oblečením a do roku se stal manažerem jednoho z obchodů. Na této pozici pracoval tři roky. S partnerem pak začal podnikat jako importér a opravář dentálních pomůcek. Následně získal i brokerskou licenci realitního makléře. V roce 1959 se rozhodl založit vlastní brokerskou společnost. V roce 1998 odešel do důchodu a zemřel roku 2005 ve Spojených státech. Hanna zemřela v roce 2013 v Los Angeles.\n"}
{"id": "1541860", "url": "https://cs.wikipedia.org/wiki?curid=1541860", "title": "Lannova vila (Bubeneč)", "text": "Lannova vila (Bubeneč)\n\nLannova vila v Praze 6 – Bubenči je novorenesanční dům v ulici V sadech č. 1, v zahradě sevřené ulicemi Pelléova a Na Seníku. Pro svou rodinu a umělecké sbírky ji dal podle projektu Vojtěcha Ignáce Ullmanna, jako svou především letní rezidenci, v letech 1868 až 1872 postavit podnikatel, sběratel umění a mecenáš Vojtěch rytíř Lanna mladší.\n\nSídlo si zbudoval – poté, co založil rodinu – podnikatel, sběratel umění a mecenáš Vojtěch Lanna mladší (1836–1909), aby vytvořil klidnou oázu pro svou manželku Franzisku, rozenou von Benne [francisku fon bene] (* 1842), dceru Franzisku Josefinu (* 1866), syna Františka Vojtěcha (* 1868) a později také dceru Adélu. Od Václava Storcha koupil parcelu se starším domem, který dal zbořit a postavit novou vilu; tu po roce 1880 rozšířil o dům čp. 3 původní majitelky Marie Skalické. Později vykoupil také sousední domy čp. 66 a 67, po jejich zboření rozšířil svou zahradu. Lannův syn dr. František Vojtěch se odstěhoval do Německa a roku 1913 vilu i s pozemky a vnitřním vybavením prodal staviteli Aloisu Potůčkovi.\nPo něm se zde vystřídalo několik soukromých majitelů, až roku 1948 byla vila znárodněním začleněna do Československých stavebních závodů, n.p. V letech 1957–1992 ji spravovala Československá akademie věd. Od roku 1993 slouží jako reprezentační objekt Akademie věd České republiky ke slavnostním příležitostem, k pořádání vědeckých konferencí, a také jako hotel.\n\nPlány nejsou podepsané, byl to pravděpodobně architekt Ignác Ullmann, kdo navrhl a v letech 1868 až 1872 za účasti svého zetě, začínajícího architekta Antonína Barvitia [barvicia], a později s účastí jeho bratra, malíře Viktora Barvitia, postavil novorenesanční jednopatrovou vilu s věží ve stylu italského předměstského domu (\"villa suburbana\"), obklopenou sloupovým portikem a zahradou podle vzoru italského renesančního architekta Palladia. Šlo o první příklad slohově čistého novorenesančního domu v Čechách a jednu z nejvýznamnějších staveb tohoto stylu ve střední Evropě.\n\nInteriéry tvoří vstupní hala s recepcí, čtyři reprezentační společenské salony, kuchyně a další soukromé prostory, všechny s dekorativní výzdobou romantickými malbami s figurálními scénami z řecké a římské mytologie, doplněné alegorickými a realistickými malbami, oslavujícími pracovní a společenské aktivity stavebníka.\n\nNástěnné a závěsné malby provádělo více malířů, především Viktor Barvitius, drážďanský Heinrich Gärtner, vídeňský Hans Makart, Adolf Fridrich Menzel a Leopold Rottmann, autory dekorativních maleb byli Stöhr z Hannoveru, Lotz, Willems a další. Původně byly součástí vybavení také obrazy, sochy a další starožitnosti z Lannovy umělecké sbírky, rozprodané v letech 1909–1910 v aukční síni Lepke v Berlíně.\n\n\n"}
{"id": "1541861", "url": "https://cs.wikipedia.org/wiki?curid=1541861", "title": "Krupka-Bohosudov (nádraží)", "text": "Krupka-Bohosudov (nádraží)\n\nKrupka-Bohosudov je železniční stanice na jižním okraji města Krupka, v centrální městské části Bohosudov, v okrese Teplice ve Ústeckém kraji nedaleko Zálužeckého potoka. Leží na dvoukolejné elektrizované trati 130 (3 kV ss). V Krupce se dále nachází železniční stanice \"Krupka\" a \"Krupka město\" na trati 132, na která byla roku 2007 zastavena pravidelná osobní doprava.\n\nStanice byla zřízena jakožto součást Společnost c.k. privilegované Ústecko-teplické dráhy (\"ATE\") spojující Teplice a Ústí nad Labem, budované především pro dopravu nákladů z nalezišť hnědého uhlí v regionu. 20. května 1858 byl s bohosudovským nádražím uveden do provozu celý nový úsek trasy z Teplic do stanice \"Ústí nad Labem-západ\", roku 1870 byla dráha prodloužena až do Chomutova. 2. října 1871 pak společnost Duchcovsko-podmokelská dráha dokončila trať z Duchcova do Děčína, která vystavěla vlastní stanici přímo v Krupce. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\").\n\nNacházejí se zde čtyři nekrytá jednostranná nástupiště, k příchodu k vlakům slouží přechody přes koleje. Na rok 2019 byla ohlášena rekonstrukce stanice.\n\n"}
{"id": "1541863", "url": "https://cs.wikipedia.org/wiki?curid=1541863", "title": "Rogožarski SIM-VI", "text": "Rogožarski SIM-VI\n\nRogožarski SIM-VI (srbsky: Рогожарски СИМ-VI) byl jednomotorový, dvoumístný dolnoplošník navržený jako cvičný letoun v Jugoslávii před druhou světovou válkou. Byl navržen a postaven v bělehradské továrně Prva Srpska Fabrika Aeroplana Živojin Rogožarski.\nLetoun SIM-VI byl navržen inženýrem Simou Milutinovičem, konstruktérem a technicko-výrobním ředitelem firmy Rogožarski v letech 1935–1941, na počátku 30. let jako levné, cvičné letadlo s cílem usnadnit a levně provozovat výcvik pilotů a současně by umožnilo popularizaci a rozšíření jugoslávského sportovního letectví. Projekt byl pozastaven až do roku 1936, kdy byly vytvořeny podmínky pro stavbu prototypu. První zkušební let se uskutečnil až v roce 1937, přestože letadlo bylo zavedeno do leteckého rejstříku již v roce 1936 pod imatrikulací YU-PDX.\n\nIhned po dokončení letových zkoušek SIM-VI provedl Milutinovič další úpravy, takže na konci roku 1937 měl Rogožarski novou variantu tohoto letounu, která byla označena SIM-VIa. Druhý letoun získal imatrikulaci počátkem v roce 1938 a létal s označením YU-PEZ.\n\nLetadlo bylo určeno pro civilní použití, pro výcvik sportovních pilotů, demonstrační lety a cestování. Bylo to lehké školní a sportovní letadlo, samonosný dolnokřídlý jednoplošník. Dominantně použitým materiálem na křídlo a trup bylo dřevo. Lichoběžníkové křídlo se zaoblenými konci mělo tenký profil, který se směrem k okrajům snižoval. Bylo potaženo částečně dýhou, částečně plátnem. Na každé straně byla křídla potažena lisovanými drátěnými pásky. V trupu, potaženém dýhou, byla dvě sedadla v tandemovém uspořádání, zadní pro pilota, přední pro žáka. Přední sedadlo bylo umístěno přesně v těžišti letadla. Řízení letounu bylo pro výcvikové účely zdvojené. \n\nKormidla byla svařena z ocelových trubek a potažena plátnem. Vodicí plochy byly dřevěné a vyztuženy navzájem dvojitými profilovými dráty. Všechny části řídicího ústrojí i kormidla byla uložena na kuličkových ložiskách. Podvozek tvořily dvě samonosné nohy, upevněné na předním podélníku křídla. Každá noha se skládala ze dvou částí, z nichž horní obsahovala sloupec pružících gumových kroužků; dolní část se při pérování zasouvala do horní části a nesla ve svém spodním rozvidleném konci kolo s nízkotlakou pneumatikou. \n\nZvýšení výkonu motoru u varianty SIM-VIa vyžadovalo posílení základní konstrukce letounu, kterou Milutinovič využill k obecnému zlepšení vlastností letadla. Relativní tloušťka křídla byla zvýšena ze 6 % na 15 %, což posílilo křídla a bylo možné odstranit vyztužující drátěné pásky. U tohoto modelu byla křídla pokryta lepenkou do poloviny délky namísto plátna, což vedlo ke zlepšení celkové tuhosti letadla. To také umožnilo vylepšit podvozek a aerodynamické vlastnosti, zatímco hmotnost se jen mírně zvýšila (o 15 kg).\n\nMotor byl zavěšen pružně na loži z ocelových trubek. Spádová palivová nádržka o obsahu 60 litrů byla umístěna v klenbě trupu před předním sedadlem, olejová nádržka o obsahu 8 litrů dole za motorem.\n\nPo úspěšném testování a registraci byl letoun SIM-VI zakoupen Ústřední správou Aero Clubu, který ji použil při leteckých výstavách a pro výcvik sportovních pilotů. Letadlo se nedostalo do sériové výroby, protože nemohlo být použito na menších a nedostatečně vybavených letištích existujících ve středním Srbsku.\n\nLetové testy, které byly provedeny na letišti Zemun, prokázaly, že SIM-VIa měl o něco lepší výkon než jeho předchůdce a byl lepší i v letových vlastnostech. I druhý letoun byl zakoupen Ústřední správou Aero Clubu. Letadlo bylo používáno až do začátku dubnové války v roce 1941 na sportovních soutěžích, pro výcvik pilotů a bylo vystavováno i na leteckých výstavách. Piloti, kteří létali s tímto letadlem, prohlašovali, že letadlo bylo snadno ovladatelné a dobře \"létatelné\". Přesto ani tato upravená verze SIM-VIa navzdory dobrým vlastnostem a relativně nízkým výrobním nákladům se nedostala do sériové výroby, protože nebyl prolomen tradiční empirický přístup (jen robustní a výkonné letadlo je dobré letadlo). \n\nPilot a inženýr Milivoj Arsenijevič pilotoval na přelomu srpna a září toto letadlo v Letecké soutěži státy Malé dohody 1938. Během soutěže letadlo uletělo asi 3 274 km a dosáhlo průměrné rychlosti 151,01 km/h. Arsenijevič obsadil v kategorii IA celkově 8. místo. \n\nTěsně před vypuknutím dubnové války bylo jedno letadlo zařazeno do Jugoslávského královského letectva jako kurýrní letadlo, ale bylo zničeno během německého bombardování letiště Lazarevac 7. dubna 1941.\n\n\n\nÚdaje pro SIM-VIa dle\n\n\n\n\n\n"}
{"id": "1541864", "url": "https://cs.wikipedia.org/wiki?curid=1541864", "title": "Světový pohár v běhu na lyžích 2019/2020", "text": "Světový pohár v běhu na lyžích 2019/2020\n\nSvětový pohár v běhu na lyžích 2019/20 je seriálem závodů v běhu na lyžích během zimní sezóny 2019/20. Organizuje jej Mezinárodní lyžařská federace (FIS). Vítězství obhajují Norové Johannes Høsflot Klæbo a Ingvild Flugstad Østbergová.\n\n"}
{"id": "1541865", "url": "https://cs.wikipedia.org/wiki?curid=1541865", "title": "Velodrom Prostějov", "text": "Velodrom Prostějov\n\nVelodrom Prostějov stojí v severní části Prostějova ve sportovním areálu.\n\nZačátek sportovní cyklistiky v Prostějově se datuje k 1. listopadu 1885, kdy byl založen Český klub velocipedistů (ČKV). Klub provozoval cyklistiku, cykloturistiku, krasojízdu a bicyklebal (kolovou); jeho prvním předsedou se stal Karel rytíř z Chmelařů a prvním náčelníkem Ferdinand Wolker, otec básníka Jiřího Wolkera. 15. července 1898 byl založen druhý klub – Český občanský klub cyklistů.\n\nVelodrom se začal stavět až začátkem 60. let 20. století - otevřen byl roku 1967 zároveň s mezinárodním utkáním juniorů ČSSR - NSR.\n\nV srpnu 2019 se konal jubilejní 20. ročník Grand Prix Prostějov – Memoriál Otmara Malečka, který je zařazen v kalendáři UCI jako závod kategorie CL1.\n\n\n\n"}
{"id": "1541867", "url": "https://cs.wikipedia.org/wiki?curid=1541867", "title": "Světový pohár v biatlonu 2019/2020 – Pokljuka", "text": "Světový pohár v biatlonu 2019/2020 – Pokljuka\n\n6. podnik Světového poháru v biatlonu v sezóně 2019/2020 probíhal od 23. do 26. ledna 2020 ve slovinské Pokljuce. Na programu podniku byly individuální závody, smíšené štafety a hromadný start.\nNaposledy se zde jel Světový pohár v roce 2018, v Pokljuce se jezdí SP v biatlonu každoročně.\n\nOficiální program:\n\nV závodu mužů se očekával souboj Martina Fourcada, který vyhrál předchozí čtyři závody, a Johannese Thingnese Bø, který se vrátil po měsíční přestávce. Oba stříleli čistě, ale Fourcade jel o několik vteřin rychleji, a proto byl v průběžném pořadí těsně před Johannesem Bø. Ten však v druhé polovině závodu zrychlil a držel se těsně před Fourcadem, který navíc ztratil další vteřiny, když po třetí střelbě nemohl nejdříve zvednout jednu z hůlek a hned pak upadl. Do posledního kola vyjížděl Fourcade se ztrátou deseti vteřin, do prvního mezičasu ji o tři vteřiny zmenšil, ale pak už zrychlit nedokázal a dojel druhý.\nZ českých reprezentantů byl nejlepší Ondřej Moravec, který udělal dvě chyby při střelbě a s průměrným během skončil na 25. místě. Ostatní se nedostali ani do první padesátky. Závodů v Pokljuce se nezúčastnil Jakub Štvrtecký, který se připravoval na mistrovství světa juniorů.\n\nŽeny jely také za příznivého počasí, a proto se vleže většinou střílelo čistě, vstoje však biatlonistky dělaly více chyb. V cíli se na prvním místě dlouho udržovala Francouzka Anaïs Bescondová, která zastřílela všechny položky čistě. Pak se však před ní dostala Švédka Hanna Öbergová, přestože jednou chybovala vstoje. Tou dobou však už z poslední střelby odjížděla Němka Denise Herrmannová s náskokem jedné minuty. Ten udržela až do cíle a s přehledem zvítězila.\nČeským reprezentantkám se nedařilo. Nejlépe dojela na 38. pozici Eva Puskarčíková, která udělala na střelnici dvě chyby, ale pomalu běžela. O místo za ní skončila Markéta Davidová, která rychle běžela, ale při každé položce vstoje udělala dvě chyby.\n\nSmíšený závod dvojic\n\nOd poloviny závodu získaly menší náskok francouzský a norský tým. Při poslední střelbě však Norka Karoline Knottenová udělala dvě chyby a Francouzka Anaïs Bescondová odjížděla s čtvrtminutovým náskokem pro vítězství. O další medaile za ní bojoval rakouský, estonský a kanadský tým. V polovině posledního kola předjela Estonka Regina Ojová Rakušanku Lisu Hauserovou a získala tak pro estonskou reprezentaci první účast na stupních vítězů v historii.\nČeský tým na nejlepší nestačil. Pomalu běžel a s několika málo výjimkami i pomalu střílel. Jessica Jislová udělala čtyři chyby a Michal Šlesingr o jednu více. Přijeli do cíle na 17. místě z 26. startujících dvojic.\n\nSmíšená štafeta\n\nPo mnoha závodech se ve štafetě, ve které startovali netradičně nejdříve muži a pak ženy, českému týmu dařilo. Ondřej Moravec střílel jen s jednou chybou, a i když v posledním kole běžel pomalu, předával na šestém místě. Michal Krčmář sice českou pozici vylepšoval, ale po střelbě vstoje musel na trestné kolo a předával až na devátém místě. Pak předvedla stíhací jízdu Markéta Davidová: běžela nejrychleji ze všech, střílela čistě a díky tomu předala Evě Kristejn Puskarčíkové na pátém místě. Ta i vinou předcházející nemoci nejela rychle, ale nezasáhla pouze jeden terč, a když v posledním kole za sebou udržela Rakušanku Katharinu Innerhoferovou, dojela na šestém místě.\nNa prvních místech závodu se od začátku držely týmy Norska a Francie, ke kterým se přibližovala i německá štafeta. Při šesté střelbě se však dostala do čela Justine Braisazová a Julia Simonová pak udržela vedení francouzské štafety až do cíle.\n\nV závodu mužů se do čela dostali Francouzi Martin Fourcade a Quentin Fillon Maillet. V polovině závodu je dostihli Norové, mezi nimi i Johannes Thingnes Bø, a Němec Benedikt Doll. \nPoslední střelbu zvládl čistě a nejrychleji Fillon Maillet, který si s jistotou dojel pro vítězstvím. Za ním však poslední kolo nabídlo velký souboj o stupně vítězů. Johannes Bø do poloviny kola dojel Fourcada i Dolla. Zdálo se, že Fourcade odpadne, ten ale Johannese Bø zase předjel. Do cílové roviny přijeli společně, v ní nejlepší finiš prokázal Doll a za ním Johannes Bø. Jediný český zástupce Michal Krčmář udělal při první střelbě jednu chybu, díky níž klesal až na 29. místo. Zpočátku běžel pomaleji, a tak se přes další čistou a rychlou střelbu jen pomalu propracovával dopředu. V posledním kole však dokázal zrychlit a dojet si pro 15. místo.\n\nV závodu žen se po delší době dařilo Markétě Davidové. Po první střelbě se dostala na čtvrté místo, ale když při druhé udělala dvě chyby, klesla na 16. pozici. V dalších střelbách už neudělala žádnou chybu a rychlým během se propracovávala dopředu. Rozestupy však už od čtvrtého kola byly tak velké, že se jí podařilo dostat jen na desáté místo. Další české reprezentantky Eva Kristejn Puskarčíková a Lucie Charvátová udělaly po pěti chybách a skončily mezi posledními. Do čela závodu se po třetí střelbě dostala Italka Lisa Vittozziová, které sice i poslední položku střílela čistě, ale pomaleji. Těsně ji předstihla Švédka Hanna Öbergová, která svůj náskok ještě navýšila a zvítězila.\n"}
{"id": "1541872", "url": "https://cs.wikipedia.org/wiki?curid=1541872", "title": "Dopady evropské migrační krize v Itálii", "text": "Dopady evropské migrační krize v Itálii\n\nItálie je již od počátku takzvané evropské migrační krize tranzitní zemí migrantů, jelikož tudy prochází Středomořská migrační trasa. Většina migrantů pokračuje dále napříč Apeninským poloostrovem do Francie, Rakouska, Německa a dalších států převážně západní a severozápadní Evropy.\n\nCesta do Itálie přes Středozemní moře bývá často velmi draze vykoupena. Uprchlíci podnikající velmi drahou cestu za lepším se často dočkají zcela opačného osudu, ke kterému se potom stydí přiznat příbuzným. Převaděči je převádí za velmi nebezpečných podmínek, v ohrožení je jejich život, ženy jsou často znásilňovány a děti bity a traumatizovány. Mnoho lidí zemřelo při převádění přímo na moři například po potopení jejich plavidla.\n\nV roce 2015 dorazilo do Itálie podle Úřadu vysokého komisaře OSN pro uprchlíky (UNHCR) kolem 152 700 uprchlíků.\n\nV roce 2016 se začal zvyšovat počet běženců využívajících středomořskou trasu. Od ledna do dubna připlulo podle UNHCR ze severní Afriky do Itálie téměř 20 tisíc migrantů.\n\nZa celý rok 2018 dorazilo do Itálie přes Středozemní moře 23 370 migrantů. Kromě lodí pobřežní stráže a vojenského námořnictva zachraňovaly uprchlíky také neziskové organizace, např. Proactiva Open Arms (Španělsko), Sea-Watch (Německo, loď Sea-Watch 3), SOS Méditerranée (loď Aquarius) nebo Mediterranea Saving Humans (Itálie, loď Alex).\n\nV červnu roku 2018 se novým ministrem vnitra stal Matteo Salvini, předseda Ligy Severu. Ten prosazoval tvrdou protiimigrační politiku a ostře vystupoval proti posádkám humanitárních lodí. Jeho politika výrazně snížila počet migrantů připlouvajících do Itálie.\n\nV roce 2019 došlo k rozpadu koalice Ligy Severu a Hnutí pěti hvězd. V Itálii vznikla nová vláda, tvořená Demokratickou stranou a Hnutím pěti hvězd. Tato nová vláda začala prosazovat dohodu o dočasném systému automatického přerozdělování migrantů, premiér Giuseppe Conte také navrhoval finanční postih pro země, které nebudou chtít uprchlíky přijímat. Na základě těchto návrhů se Itálie dohodla na spolupráci s Německem, Francií a Maltou. Kromě těchto států uprchlíky z Itálie přijímaly také Irsko, Lucembursko, Nizozemsko, Norsko, Portugalsko a Rumunsko.\n"}
{"id": "1541881", "url": "https://cs.wikipedia.org/wiki?curid=1541881", "title": "Velodrom Plzeň", "text": "Velodrom Plzeň\n\nVelodrom Plzeň stojí jihovýchodně od centra města ve čtvrti Slovany.\n\nRoku 1959 byl v Plzni na Slovanech otevřen klopený cyklistický ovál a již 8. srpna téhož roku se na dráze konaly první závody za účasti osmdesáti cyklistů. Velodrom využívali k závodům a k přípravě známí a úspěšní cyklisté.\n\n\n"}
{"id": "1541894", "url": "https://cs.wikipedia.org/wiki?curid=1541894", "title": "Dopady evropské migrační krize v Polsku", "text": "Dopady evropské migrační krize v Polsku\n\nPřes Polsko v průběhu evropské migrační krize dlouhodobě neprochází žádná hlavní migrační trasa, kterou se dostávají imigranti do západní a severní Evropy. Postoj Polska je podobný postoji ostatních zemí Visegrádské skupiny – mimo jiné odmítá princip distribuce žadatelů o azyl po celé unii a požaduje ochranu vnější schengenské hranice.\n\nV září 2015 hlasovala polská vláda pro povinné kvóty na rozdělení uprchlíků mezi země EU. O měsíc později proběhly v Polsku parlamentní volby a nová vláda kvóty odmítla. V rámci povinných kvót mělo Polsko přijmout 5082 uprchlíků, nepřevzalo si však ani jednoho.\n\nNa začátku roku 2018 podala Evropská komise u Soudního dvora Evropské unie žaloby proti České republice, Maďarsku a Polsku kvůli odmítání programu přerozdělování žadatelů o azyl. Podle generální advokátky Soudního dvora Evropské unie Eleanor Sharpstone tyto tři země nesplnily povinnosti plynoucí ze smluv Evropské unie, když se odmítly zapojit do systému přerozdělování uprchlíků.\n\nPolsko také hlasovalo proti paktu OSN o migraci, stejně jako Česká republika nebo Maďarsko.\n"}
{"id": "1541895", "url": "https://cs.wikipedia.org/wiki?curid=1541895", "title": "Fedja van Huêt", "text": "Fedja van Huêt\n\nFedja van Huêt (* 21. června 1973 Haag) je nizozemský herec. Studoval na akademii dramatických umění v Maastrichtu. Následně působil v divadle a později také ve filmu. Za svou roli ve filmu \"AmnesiA\" (2001) získal prestižní ocenění Gouden Kalf. V roce 2014 ztvárnil hudebníka Tima Grieka v životopisném snímku \"Bloed, zweet & tranen\". Kromě několika desítek filmových rolí hrál také v řadě televizních seriálů. V minulosti chodil s herečkami Katjou Schuurmanovou a Halinou Reijnovou.\n\n\n"}
{"id": "1541907", "url": "https://cs.wikipedia.org/wiki?curid=1541907", "title": "The '99 Greenwich Delusion", "text": "The '99 Greenwich Delusion\n\nThe '99 Greenwich Delusion bylo koncertní turné velšského hudebníka a skladatele Johna Calea, při němž jej doprovázel Bob Neuwirth a dále smyčcové kvarteto Soldier String Quartet, pedálový kytarista B. J. Cole a zpěváci Tiyé Giraud a Jason White. Turné probíhalo od 3. do 25. května 1994 a čítalo 17 vystoupení, z nichž jedenáct proběhlo v Německu, dvě ve Francii a po jednom v Belgii, Česku, Nizozemsku a Rakousku. Koncerty začínaly několika společnými písněmi, po nichž Cale opustil pódium a Neuwirth odehrál několik vlastních písní. Po skončení Neuwirthova setu se vrátil Cale a odehrál delší set vlastních písní. Cale s Neuwirthem uváděli, že si dávali velký pozor, aby se na propagačních materiálech k turné neobjevoval název jejich společného alba \"Last Day on Earth\" (1994), neboť turné nemělo být koncertní podobou alba.\n\n"}
{"id": "1541915", "url": "https://cs.wikipedia.org/wiki?curid=1541915", "title": "KiCad", "text": "KiCad\n\nKiCad je svobodný software pro projektování plošných spojů, tedy pro jednu z úloh při automatizaci projektování elektroniky, podoboru počítačem podporovaného projektování zaměřeného na projektování elektronických výrobků a jejich součástí. Kromě samotného návrhu schémat zapojení elektrických obvodů a jejich převodu do plošných spojů zahrnuje například také nástroje pro sestavení kusovníku a export do formátu Gerber.\n\nKiCad je naprogramovaný v C++ s pomocí knihovny wxWidgets a uvolněný pod licencí GNU GPL. Jedná se o multiplatformní software, který kromě stažení zdrojového kódu nabízí také instalační balíčky pro Microsoft Windows, různé linuxové distribuce a MacOS.\n"}
{"id": "1541924", "url": "https://cs.wikipedia.org/wiki?curid=1541924", "title": "Gwenaëlle Simon", "text": "Gwenaëlle Simon\n\nGwenaëlle Simon (* 20. března 1969 Dinan) je francouzská herečka. Začínala v divadle. V jedné roli ji viděl filmový režisér Éric Rohmer (který přišel na její pozvání), který ji následně obsadil do jedné z hlavních rolí ve svém filmu \"Letní příběh\" (1996). Později hrála v mnoha dalších filmech (\"Les Passagers\", \"Vzhůru do revoluce!\") a také v několika televizních seriálech (\"Blague à part\", \"Vive les vacances!\", \"Joséphine, ange gardien\").\n\n\n"}
{"id": "1541934", "url": "https://cs.wikipedia.org/wiki?curid=1541934", "title": "Conegliano", "text": "Conegliano\n\nConegliano je město v Itálii. Nachází se v provincii Treviso v regionu Benátsko. Žije v něm obyvatel. Leží na přechodu podhůří Bellunských Alp do Pádské nížniny.\n\nMěsto je společně s blízkým Valdobbiadene proslulé pěstováním vinné révy odrůdy Glera, z níž se vyrábí šumivé víno Prosecco. Sídlí zde enologická škola Scuola enologica di Conegliano. V roce 2019 byla kopcovitá vinařská krajina okolo měst Valdobbiadene a Conegliano (souhrnná plocha 203 km²) zapsána na Seznam světového dědictví podle UNESCO.\n\n"}
{"id": "1541941", "url": "https://cs.wikipedia.org/wiki?curid=1541941", "title": "Budova RTK", "text": "Budova RTK\n\nBudova RTK (zkr. z Radio Televizioni i Kosovës, rádio a televize Kosova) se nachází v Prištině na třídě \"Xhorxh Bush\" jižně od centra města. Sídlí v ní jak místní televize a rádio, tak i deník Koha Ditore. \n\nBrutalistní budova je tvořena dvěma celky – výškovou budovou s deseti patry s nápadným trojúhelníkovým půdorysem dobře viditelnou v okolí a jednopatrový objekt, který k ní ze severní strany přiléhá. Ve výškové budově se nachází kanceláře, v přízemním objektu potom studia. Objekt vyčnívá nerovnoměrnou výškou ve své nižší části (severní polovina má patro navíc), nápadné jsou dekorace z holého betonu na fasádě severní části objektu. \n\nBudovu pro oblastní televizní a rádio stanici vyprojektoval slovinský architekt Oton Gaspari, žák Jože Plečnika. Navržena byla v roce 1965 v rámci kanceláře Slovenija projekt. Bývá často připodobňována k výškovým budovám na Náměstí republiky v Lublani, ty však vznikly téměř až o deset let později. \n\nOproti původnímu plánu nebyly realizovány na výškové budově dekorativní prvky mezi jednotlivými okny, které měly tvořit několik desítek cm ven vystupující betonové pásy. \n\nV 21. století byla diskutována možná památková ochrana budovy v souvislosti s nepříliš šťastným technickým stavem budovy, postupným zničením některých původních dekorativních prvků apod. Původní fasáda budovy byla rekonstruována v roce 2019, což vyvolalo rozporuplné reakce.\n\n"}
{"id": "1541942", "url": "https://cs.wikipedia.org/wiki?curid=1541942", "title": "Otevřené problémy v matematice", "text": "Otevřené problémy v matematice\n\nTermín Otevřené problémy vyjadřuje dosud nevyřešené problémy, včetně těch neřešitelných. Již od renesance se v každém století objevuje řešení více matematických problémů než v předchozím století, ale mnoho matematických problémů, velkých i menších, stále zůstává nevyřešeno. Tyto nevyřešené problémy se vyskytují ve více oborech, včetně fyziky, informatiky, algebry, analýzy, kombinatoriky, algebraické, diskrétní a euklidovské geometrie, teorie grafů, čísel, množin, dynamických systémů, parciálních diferenciálních rovnic a dalších. Některé problémy mohou patřit do více než jedné disciplíny matematiky a mohou být studovány pomocí technik z různých oblastí. Za řešení dlouhodobého problému se často udělují ceny a značná pozornost se věnuje seznamům nevyřešených problémů jako je seznam problémů s cenou tisíciletí.\n\nV průběhu času se v matematice objevilo více seznamů nevyřešených problémů.\n\n"}
{"id": "1541943", "url": "https://cs.wikipedia.org/wiki?curid=1541943", "title": "Michael Kremer", "text": "Michael Kremer\n\nMichael Kremer (* 12. listopadu 1964, New York, USA) je americký ekonom a profesor ekonomie rozvoje na Harvardově univerzitě. Jeho výzkum se zabývá vzděláním, zdravotnictvím, kvalitou vody a agrikulturou v rozvojových zemích. Je členem Americké akademie umění a věd a společenství \"Young Global Leaders\" založené Světovým ekonomický fórem. Je také spoluzakladatelem neziskové organizace \"Precision Agriculture for Development\" podporující inovace pro zlepšení životů farmářů v rozvojových zemích (Indie, Keňa, Pákistán, Rwanda, Etiopie, Uganda a Bangladéš). V roce 2010 se stal spolu s Maurou O'Neill zakladatelem programu \"Development Innovation Ventures\" Agentury Spojených států amerických pro mezinárodní rozvoj.\n\nV roce 2019 získal Nobelovu cenu za ekonomii spolu s Esther Duflovou a Abhijitem Banerjeem za experimentální přístup ke snižování globální chudoby. Jejich přístup spočívá v tom, že rozsáhlou problematiku boje s chudobou člení na dílčí, snáze řešitelné otázky, na něž hledají odpovědi. Poté hledají na každou z nich odpověď prostřednictvím experimentů „přímo v terénu“, v rámci dotčené populace.\n\nKremer se narodil do židovské rodiny rodičům Eugenovi a Sáře Lillian Kremerovým. Jeho matka byla profesorkou anglické literatury, která se specializovala na americkou židovskou literaturu a literaturu holocaustu.\n\nV roce 1985 na Harvardově univerzitě získal titul Bachelor of Arts studiem sociálních věd, v roce 1992 získal na stejné univerzitě ekonomický titul Ph.D.. Zde také vyučuje od roku 1999.\n\nV polovině 90. let Kremer spolu se svými kolegy prováděl výzkum v západní Keni, kterým zjistil, že nedostatečné výsledky tamních žáků nejsou způsobeny nedostupností učebnic nebo hladem. Duflová a Banerjee na tento výzkum navázali se zjištěním, že tyto neuspokojivé výsledky jsou výsledkem nedostatečného přizpůsobení metod výuky potřebám žáků. Pozitivní efekt pozorovali při zaměstnání učitelů, kterým byla pracovní smlouva prodloužena pouze pokud dosahovali dobrých výsledků, spolu s iniciativou zabránit absenci učitelů a rozdělením žáků do skupin podle jejich předchozích výsledků. Jedním z přímých důsledků jejich práce je tak prokazatelné zlepšení systému vzdělávání a školních výsledků více než pěti milionů indických dětí, kde svou studii Duflová a Banerjee prováděli.\n\nV letech 1991–2001 prováděl s americkým ekonomem Edwardem Miguelem experiment, pomocí něhož zkoumali poptávku odčervovacích tablet v Keni. Jejich zjištění, že 75% rodičů tablety pro své děti získali, když byly rozdávány ve školách zadarmo a pouze 18% rodičů, pokud za ně byl požadován poplatek 40 centů, vedlo k doporučení Světové zdravotnické organizace, aby tato léčba byla umožněna zadarmo v oblastech, kde je nakaženo více než 20% dětí. Kremer se také zasloužil o zisk soukromých investic do výzkumu vakcín a jejich distribuce do rozvojových zemí.\n\nV sérii studií začínajících v roce 2000 se Kremer, Duflová a americký ekonom Jonathan Robinson zaměřili na otázku, proč farmáři v subsaharské Africe nevyužívají moderních technologií, jako je např. hnojivo. Dokázali, že nevyužívání těchto metod spočívá v připisování větší důležitosti menším výdělkům, kterých farmáři dosáhnou dříve, než vidině většího zisku v budoucnu.\n\nSpoluprací s Banerjeem a Duflovou a spojením s Abdul Latif Jameel Poverty Action Lab (J-PAL), kterou v roce 2003 založili Banerjee, Duflová a ekonom Sendhil Mullainathan, Kremer pomohl vytvořit základy programů bojujících s chudobou, které ovlivnily více než 400 milionů lidí. Jeho experimentální přístup k řešení problému chudoby inspiroval organizace k přehodnocení svých programů a upuštění od těch neefektivních.\n\n"}
{"id": "1541949", "url": "https://cs.wikipedia.org/wiki?curid=1541949", "title": "Poutine", "text": "Poutine\n\nPoutine je kanadské jídlo, podávané především v podnicích rychlého občerstvení. Tvoří je dvakrát smažené bramborové hranolky, kousky pařeného sýra a omáčka z masového vývaru zahuštěného jíškou. K základním surovinám je také možno přidat slaninu, trhané maso, plísňový sýr, cibulku nebo hrášek. Vznikla také luxusní varianta, která obsahuje foie gras. \n\nRecept vznikl v oblasti Centre-du-Québec koncem padesátých let. Název je odvozován od anglického výrazu \"pudding\". Postupně se jídlo rozšířilo po celém Québecu a stalo se symbolem Frankokanaďanů. Ve dvacátém prvním století je poutine v důsledku kulturní apropriace považován za národní jídlo celé Kanady. Podává se na hokejových zápasech, nachází se na jídelníčku řetězců jako McDonald's nebo Burger King a byl servírován v Bílém domě při setkání Justina Trudeaua s Barackem Obamou. V mnoha kanadských obcích se pořádají soutěže o nejlepší poutine.\n\n"}
{"id": "1541950", "url": "https://cs.wikipedia.org/wiki?curid=1541950", "title": "Torricelliho pokus", "text": "Torricelliho pokus\n\nTorricelliho pokus je fyzikální pokus, který dokazuje existenci vakua a to, že atmosférický tlak působí na všechny předměty v atmosféře. Poprvé ho provedl a vymyslel Evangelista Torricelli. \n\nSkleněnou trubici, která je z jednoho konce uzavřená se naplní rtutí, převrátí a otevřeným koncem ponoří do nádoby se rtutí. Rtuť v trubici poklesne a ustálí se tak, že rozdíl mezi hladinami v nádobě a trubici bude přibližně 76 cm. Prázdný prostor, který se vytvořil nad hladinou rtuti v trubici nazvali později „Torricelliho“ vakuum.\n\nRtuť při pokusu zůstává v trubici díky tomu, že ji do trubice tlačí vztlaková síla vzduchu, která působí na hladinu rtuti v nádobě. Ve výšce asi 76 cm dochází k vyrovnání hydrostatického tlaku s tlakovou silou vzduchu. Rtuť dále nestoupá a pod ucpaným koncem hadice vzniká vakuum. \n\nStejný by šel teoreticky provést i s vodou, ale v tom případě by bylo nutné použít hadici dlouhou minimálně 10 metrů. Voda totiž díky menší hustotě snadno dosáhne i větší výšky než rtuť. \n"}
{"id": "1541959", "url": "https://cs.wikipedia.org/wiki?curid=1541959", "title": "Abcházská pravoslavná církev", "text": "Abcházská pravoslavná církev\n\nAbcházská pravoslavná církev je nekanonická pravoslavná církev vytvořená z eparchie \"Suchumi-Abcházie\" která byla součástí Gruzínské pravoslavné církve.\n\nAbcházská pravoslavná církev se považuje za pokračování Abcházského katolikátu. Katolikát Abcházie byl rozpuštěn roku 1814, kdy Ruská pravoslavná církev převzala všechny místní eparchie. Roku 1917 se eparchie staly součástí Gruzínské pravoslavné církve. Ta vytvořila pro toto území eparchii Suchumi-Abcházie.\n\nPo válce v Abcházii (1992–1993) byli gruzínští kněží nuceni opustit toto území a Gruzínská pravoslavná církev ztratila kontrolu nad náboženskými životem Abcházie. \n\nPoslední gruzínští mniši a jeptišky se sídlem v horním údolí Kodori byli vyloučeni začátkem roku 2009 poté, co odolali tlaku abcházských úřadů, aby přerušili věrnost gruzínské církvi.\n\nEtnický Abcház Vissarion Apliaa byl po válce jediným zbývajícím knězem a stal se hlavou suchumsko-abcházské eparchie. \n\nV následujících letech dorazili do Abcházie nedávno vysvěcení duchovní ze sousední ruské eparchie Majkop. Noví kněží (archimandrita Dorotheos Dbar, jeromonach Andrew Ampar, jerodiakon David Sarsania) se dostali do konfliktu s Vissarionem, ale díky zprostředkování ruských církevních úředníků se oběma stranám v roce 2005 podařilo dosáhnout dohody o sdílení duchovní moci v Majkopu.\n\nPodle dohody by měla eparchie nosit jméno \"Abcházie\" s nedefinovatelným kanonickým statusem, aby zdůraznila její oddělení od Gruzínské pravoslavné církve a měla byt řízena oběma orgány. \nTato dohoda však pozbyla platnosti, když kněz Vissarion odmítl sdílet vedení a pokračoval v podepisování dokumentů pomocí starého jména eparchie. \n\nDne 15. září 2009 vedení suchumsko-abcházské eparchie prohlásilo, že již není považováno za součást Gruzínské pravoslavné církve, že obnovuje Katolikát Abcházie a že bude nadále označována jako Abcházská pravoslavná církev. Její vůdce Vissarion požádal Ruskou a Gruzínskou pravoslavnou církev aby uznala tuto novou církev. To se však nestalo.\n\nDne 9. února 2011 předaly abcházské úřady 38 chrámu, katedrál a monastýrů do péče této církve.\n\nSoučasným nejvyšším představitelem církve je kněz Vissarion Apliaa\n\nCírkev se skládá ze 2 eparchií (diecézí);\n\n"}
{"id": "1541961", "url": "https://cs.wikipedia.org/wiki?curid=1541961", "title": "Dopady evropské migrační krize v Řecku", "text": "Dopady evropské migrační krize v Řecku\n\nŘecko je již od počátku takzvané evropské migrační krize tranzitní zemí migrantů, jelikož tudy prochází Balkánská trasa. Uprchlíci jsou ubytováni také v uprchlických centrech na řeckých ostrovech (Kos, Lesbos, Chios, Samos a další).\n\nOd ledna do listopadu roku 2015 přišlo do Řecka 715 000 uprchlíků, z toho 23 000 dorazilo na ostrov Kos.\n\nV březnu 2016 uzavřela Makedonie svou hranici s Řeckem. Poblíž hranic zůstalo v provizorním táboře u Idomeni zhruba 12 000 lidí, tento tábor byl později vyklizen a lidé byli odvezeni do oficiálních uprchlických zařízení. Příliv běženců zeslábl, v srpnu tohoto roku se pak opět zvýšil.\n\nV roce 2017 připlulo do Řecka méně než 30 000 migrantů.\n\nOd začátku roku 2018 se 11 tisíc migrantů vrátilo z Řecka zpět do svých domovských zemí. V tomto roce bylo v Řecku asi 65 000 uprchlíků, z toho téměř 20 tisíc jich pobývalo v přeplněných táborech na řeckých ostrovech.\n\nZa první tři měsíce roku 2019 dorazilo do Řecka téměř 7000 migrantů. Na začátku dubna se v Řecku daly do pohybu stovky migrantů, kteří se chtěli dostat na sever země, k hranicím se Severní Makedonií. Uvěřili totiž fámám šířeným po sociálních sítích, že tato hranice bude brzy volně průchozí. U tábora Diavata poblíž Soluně, který leží asi 60 kilometrů od hranic se Severní Makedonií, se tak do pátku shromáždily asi 2000 migrantů, došlo zde ke střetu s policií. Na hlavním vlakovém nádraží v Aténách museli přerušit provoz kvůli protestu zhruba stovky migrantů, kteří obsadili koleje a požadovali, aby byli autobusy přepraveni právě k táboru Diavata.\n\nOd ledna do října roku 2019 dorazilo do Řecka 53 460 migrantů. Řecko na to reagovalo zpřísněním azylového zákona, přesuny uprchlíků z přeplněných táborů na pevninu a také žádostí o pomoc s rozmístěním 2500 nezletilých uprchlíků bez doprovodu, kterou rozeslalo ostatním evropským zemím. V případě Česka se jednalo o čtyřicet dětských uprchlíků, stejný počet byl navržen Maďarsku, Polsku a Slovensku. Německo a Francie byly požádány o přijetí 350 dětí bez doprovodu. Ministr vnitra Jan Hamáček však přijetí dětských uprchlíků odmítl s tím, že řecká strana o nich Česku dosud neposkytla dostatek informací. Premiér Andrej Babiš řekl, že Česko se musí soustředit na to, aby pomáhalo českým dětem. Žádost Řecka odmítla na konci roku také německá vláda, některé spolkové země (Durynsko, Bádensko-Württembersko) ovšem vyjádřily odhodlání uprchlíky z Řecka přijmout.\n\nV prosinci roku 2019 se papež František dohodl s italským ministrem vnitra na převozu 43 uprchlíků z ostrova Lesbos do Vatikánu.\n\nNa konci roku 2019 přebývalo v uprchlických táborech na řeckých ostrovech na 40 000 lidí, z nichž část v krajně špatných humanitárních podmínkách. Kapacita táborů činila podle řecké vlády jen 7 500 míst. Mezi uprchlíky bylo i 4 000 dětí a mladistvých, kteří do Evropy dorazili bez rodičů.\n\n"}
{"id": "1541963", "url": "https://cs.wikipedia.org/wiki?curid=1541963", "title": "Paul Young", "text": "Paul Young\n\nPaul Antony Young (* 17. ledna 1956 Luton) je anglický zpěvák, skladatel a hudebník. Dříve byl frontman kapel Kat Kool And The Kool Cats, Streetband a Q-Tips, poté byl následným sólovým úspěšným zpěvákem z osmdesátých let. Mezi jeho hity patří „ Love Of The Common People“, „Wherever I Lay My Hat“, „Come Back And Stay“, \"Every Time You Go Away“ a „Everything Must Change“, to vše dosáhlo 10 nejlepších britských singlů. V roce 1983, vydal jeho debutové album No Parlez, se dostalo jako první ze tří alb britské jedničky. Jeho příjemný a oduševnělý hlas patřil k žánru známému jako „blue-eyed soul“. Na britských cenách v roce 1985 získal Young cenu za nejlepšího britského muže. V USA, píseň „Every Time You Go Away“, dosáhl číslo jedna na \"Billboard\" Hot 100 v roce 1985. Také vyhrálo nejlepší britské video na Brit Awards v roce 1986. V červenci 1985 se Young objevil na Live Aid na stadionu Wembley v Londýně.\n"}
{"id": "1541964", "url": "https://cs.wikipedia.org/wiki?curid=1541964", "title": "Marie z Berry", "text": "Marie z Berry\n\nMarie z Berry (francouzsky \"Marie de Berry\"; 1375 – červen 1434, Lyon) byla vévodkyně z Auvergne a hraběnka z Montpensier. Zdá se, že je vyobrazena v Přebohatých hodinkách vévody z Berry, bohatě ilustrovaném rukopisu vytvořeném pro jejího otce v letech po smrti jeho synů.\n\nMarie se narodila kolem roku 1375 jako nejmladší dítě Jana Nádherného, vévody z Berry a Jana, dcery Jana z Armagnacu. Přes svého otce, velkého sběratele starožitností, patrona umění a bibliofila, byla vnučkou francouzského krále Jana II. Měla tři bratry, Karla, Ludvíka a Jana, a starší sestru Bonu.\n\nPrvní z Mariiných tří manželství bylo uzavřeno 29. května 1386 v katedrále svatého Štěpána v Bourges; prvním manželem asi jedenáctileté Marie se stal Ludvík III. ze Châtillonu. Mariin otec jí dal jako věno 70 000 franků, svému zeti Ludvíkovi dal hrabství Dunois. Sňatek, spolu s nevěstinou výbavou, byl mezi oběma otci sjednán v roce 1384ː \"Vévoda ji oblékne a hrabě jí dá šperky\". Svatební slavnosti \"de ces jeunes enfants\" (\"těchto mladých dětí\") jsou popsány v kronice Jeana Froissarta.\n\nPrvní manželství skončilo 15. července 1391 Ludvíkovou smrtí bezdětné. Dne 27. ledna 1393 byla podepsána manželská smlouva Marie a Filipa z Artois, hraběte z Eu. Svatba se konala o měsíc později v pařížském paláci Louvre v Paříži; sám král Karel VI. Francouzský zaplatil svatební slavnosti, zatímco otec dal nevěstě věno ve výši 70 000 franků. Marie povila manželovi dva syny a dvě dcery. Král Filipa v roce 1392 jmenoval konstáblem. Filip odešel na křížovou výpravu a po boku svého přítele Jeana Le Maingre, maršála Francie, bojoval 25. září 1396 v katastrofální bitvě u Nikopole. Oba byli zajati a Filip po několika měsících v Micalizu (Mihalıççık ve střední Anatolii v Turecku), zemřel.\n\nPo Filipově smrti \"mezi Saracény\" bylo jeho tělo převezeno zpět do Eu. Jejich nejstarší syn Filip zemřel ještě toho roku 23. prosince a byl také pohřben v kolegiátním kostele v Eu. Společně se svou ovdovělou švagrovou Janou z Thouars byla Marie jmenována poručnicí svých tří zbylých dětí z manželství s Filipemː Karla, Bony a Kateřiny. Asi tříletý Karel se stal nástupcem svého otce jako hrabě z Eu. Jeho příjmy zatím řídili tři správciː sama Marie, její otec a její strýc Filip II. Burgundský.\n\nMarie se potřetí provdala 21. června 1401 v \"Králově paláci\" (Palais de la Cité) v Paříži za Jana Bourbonského. Smlouva byla po složitých jednáních uzavřena v Paříži 27. května 1400. Měli spolu tři děti. Dne 18. března 1408 byl Jan jmenován nejvyšším komořím Francie a 19. srpna 1410 se stal nástupcem svého otce jako vévoda bourbonský. Mariin otec požádal krále Karla VI. , aby 25. října 1415 nebojoval v bitvě u Azincourtu, ale Mariin manžel bojoval, byl zajat a strávil zbytek života v anglickém zajetí. \n\nVšichni Mariini bratři zemřeli před rokem 1400, což vysvětluje, proč byla jednání o jejím třetím sňatku tak složitáː Marie se svou starší sestrou Bonou byly dědičkami titulů Jana z Berry. Jan z Berry zemřel 15. června 1416 (v té době byl již Mariin třetí manžel zajatcem v Anglii). Marie byla 26. dubna 1418 jmenována vévodkyní z Auvergne a hraběnkou z Montpensier; tyto tituly jí byly potvrzeny v roce 1425. Dne 17. ledna 1421 ji manžel jmenoval správkyní svých statků. Zemřel v roce 1434 v Londýně. Marie zemřela v Lyonu neznámého dne v červnu téhož roku. Byl pohřbena v opatství Souvigny.\n\n"}
{"id": "1541968", "url": "https://cs.wikipedia.org/wiki?curid=1541968", "title": "Budova kosovského parlamentu", "text": "Budova kosovského parlamentu\n\nBudova kosovského parlamentu se nachází v centru hlavního města Kosova, Prištiny, u třídy \"Agim Ramadani\", v blízkosti náměstí Adema Jashariho. \n\nSprávní budova byla navržena pro Prištinu hned po skončení druhé světové války, vznikla na místě, kde stála původně synagoga. Modernistickou stavbu inspirovanou lidovou architekturou navrhl bělehradský architekt Bogdan Nestorović v roce 1948. Dominantním prvkem původně velkolepé budovy byla věž s nápadnou střechou umístěná v jejím rohu. Stavební provedení objektu však nebylo kvalitní, budova nebyla pozitivně přijata místním obyvatelstvem v rámci modernizace města v 50. letech 20. století a po určité době i přestala dostačovat potřebám rostoucí metropole autonomní oblasti. \n\nV roce 1960 bylo rozhodnuto o komplexní přestavbě objektu, která byla svěřena Juraji Neidhardtovi ze Sarajeva. Ten ve svém návrhu přestavby odstranil inspiraci lidovou tvorbou Kosova a namísto toho navrhl modernistický palác, inspirovaný myšlenkami švýcarského architekta Le Corbusiera. Pro zlepšení prostupnosti okolí stavby byla její část umístěna na sloupech, zcela byla pozměněna střecha. V průčelí byla umístěna rozměrná okna, stavba byla obložena mramorem. Budova měla být symbolem nového Kosova, které (stejně jako přestavba centra Prištiny) mělo symbolizovat příklon k myšlenkám modernismu. \n\nV budově sídlila kromě parlamentu i Výkonná rada Kosova (oblastní vláda).\n\nBudova byla během války v Kosovu těžce poškozená. Po skončení konfliktu byla obnovena a po nějakou dobu v ní sídlila správa UNMIK. V současné době zde sídlí jednokomorový kosovský parlament. Původní vzhled budovy byl podstatným způsobem změněn. \n\nArber I. Sadiki: Arhitektura javnih objekata Prištine u razdoblju od 1945 do 1990 godine: Društveni i oblikovni faktori\n"}
{"id": "1541970", "url": "https://cs.wikipedia.org/wiki?curid=1541970", "title": "Armen Alchian", "text": "Armen Alchian\n\nArmen Albert Alchian ( /'ɑːtʃiən /, 12. dubna 1914 Fresno – 19. února 2013 Los Angeles) byl arménsko-americký ekonom a profesor ekonomie na Kalifornské univerzitě v Los Angeles. \n\nAlchian se narodil ve Fresnu v Kalifornii v rodině s arménskými kořeny. Dva roky navštěvoval Kalifornskou státní univerzitu ve Fresnu a poté v roce 1934 přestoupil na Stanfordovu univerzitu, kde získal titul B.A. (1936) a Ph.D. (1944). Od roku 1942 do roku 1946 sloužil jako statistik u armádního leteckého sboru USA. V roce 1946 nastoupil do ekonomického oddělení na UCLA, kde strávil zbytek své kariéry. Po mnoho let byl členem Rand Corporation. Alchian byl zvolen členem Americké akademie umění a věd v roce 1978. V roce 1996 se stal čestným členem Americké ekonomické asociace a v roce 2010 získal čestný doktorát na Universidad Francisco Marroquín. Byl členem Mont Pelerin Society, mezinárodní organizace složené liberálních ekonomů. \n\nAlchian byl 73 let ženatý s Pauline Alchian. Měl dvě děti, šest vnoučat a tři pravnoučata. \n\nPoprvé na sebe výrazně upozornil vědeckým článkem  Uncertainty, Evolution and Economic Theory, kde tvrdil, že úspěch či neúspěch firmy na trhu není dán vědomým úsilím vlastníků o maximalizaci zisků, nýbrž že se jedná o určitý druh evoluční síly. \n\nAlchian je zakladatelem „UCLA tradice“ v ekonomii, byl členem Chicago School of Economics a jedním z nejvýznamnějších cenových teoretiků druhé poloviny 20. století. Spolu s emeritním profesorem UCLA Haroldem Demsetzem publikoval v prosinci 1972 ve vědeckém časopise American Economic Review  článek „Production, Information costs and Economic Organization“, který se stal základem pro vznik teorie firmy. V roce 2011 byl tento článek vyhlášen jako jeden z 20 nejvlivnější  článků vydaných tímto časopisem. \n\nSvými spisy o vlastnických právech a transakčních nákladech je považován za zakladatele nové institucionální ekonomie. Alchianovy spisy se dotýkají témat, která jsou tradičně vnímána jako makroekonomická: peníze, inflace, nezaměstnanost a teorie podnikových investic. Jeho spisy se vyznačují přehlednou vtipnou strukturou a minimem matematického formalismu.\n\nAlchian je společně s Williamem R. Allenem autorem vlivného ekonomického textu \"Exchange and Production\". Jeho obsah a organizace se radikálně liší od jiných amerických univerzitních ekonomických textů psaných ve druhé polovině 20. století. Toto byl první americký text, který popsal informace, transakční náklady, vlastnická práva a tržní ekonomiku jako proces objevování. Obsahuje také klasické vyjádření toho, co je známo jako Alchianova-Allenova věta. Toto tvrzení, hovorově známé jako „exportujte dobrá jablka,“ uvádí, že když se kvalita výstupu liší, je výstup nižší kvality spotřebován poblíž, zatímco výstup vyšší kvality je dodáván na velké vzdálenosti. Důvod je jednoduchý: náklady na dopravu se liší v závislosti na hmotnosti a objemu, ale ne na kvalitě toho, co se přepravuje. Přidané množství na jednotku snižuje relativní cenu produktu vyšší třídy. \n\n\n„Alchianovo zobecnění“ uvádí, že když se cena dvou konkurenčních produktů zvýší o stejnou částku na jednotku, cena dražšího zboží relativně klesne v porovnání s levnějším. Proto bude existovat tendence pro spotřebitele, nahradit dražší za levnější. \n"}
{"id": "1541978", "url": "https://cs.wikipedia.org/wiki?curid=1541978", "title": "Herveyové", "text": "Herveyové\n\nHerveyové jsou anglický šlechtický rod, který od 15. století vlastnil majetek v hrabství Suffolk. Získali tituly hrabat z Bristolu (1714) a markýzů z Bristolu (1826). V 18. a 19. století zaujímali členové rodu vlivné postavení v politice, armádě, církvi, diplomacii a námořnictvu. Po admirálu 3. hraběti z Bristolu pojmenoval James Cook několik nově objevených lokalit v různých částech světa, na počest jeho mladšího bratra 4. hraběte z Bristolu byla nazvána řada hotelů v Evropě jménem Bristol. V roce 1998 prodali rodové sídlo \"Ickworth House\", které jim patřilo více než 500 let. Současným představitelem rodu je Frederick William Hervey, 8. markýz z Bristolu (*1979)\n\nPodle některých pramenů se Herveyové (respektive Harveyové) připomínají již od dob Viléma Dobyvatele, prokazatelné zmínky o prvních členech rodu se ale datují až od 13. století. V roce 1432 získali sňatkem panství Ickworth (Suffolk), které zůstalo jejich majetkem více než 500 let. První peerský titul získal William Hervey (1570–1642), který vynikl ve válkách se Španělskem a získal postupně irský titul barona z Rosse (1620) a anglický titul barona z Kidbrooke (1628). Zemřel bez potomstva, další šlechtické tituly získal rod v jeho vzdálenějším příbuzenstvu, mezitím se Herveyové začali uplatňovat v nižších funkcích u dvora a v Dolní sněmovně.\n\nJohn Hervey (1665–1751), syn poslance Thomase Herveye, byl přítelem vévody z Marlboroughu a později aktivně podpořil nástup hannoverské dynastie. Díky těmto faktorům získal během života titul barona (1703) a hraběte z Bristolu (1714). V několika generacích jeho potomků vzešla z rodu Herveyů řada významných osobností v politice, armádě, námořnictvu nebo církvi. Admirál, dvořan a politik Augustus Hervey, 3. hrabě z Bristolu (1724–1779), byl přítelem Jamese Cooka, který jeho jménem nazval několik nově objevených destinací v různých částech světa. Jeho mladší bratr Frederick Hervey, 4. hrabě z Bristolu (1730–1803), byl církevním hodnostářem v Irsku a díky svým zájmům o umění a přírodní vědy často cestoval po Evropě. Jeho požadavky na zvýšený komfort při ubytování se staly natolik proslulé, že v 19. století byly po celé Evropě pojmenovány stovky hotelů názvem Bristol a toto označení bylo vždy známkou luxusu.\n\nNa markýze z Bristolu byl v roce 1826 povýšen Frederick William Hervey, 5. hrabě z Bristolu (1769–1859), dědic markýze od té doby užíval titul hraběte Jermyna, mladší synové užívali titul lorda. Herveyové nadále zasedali v Dolní sněmovně a zastávali nižší úřady ve vládě nebo u dvora, oproti 18. století jejich význam ale poklesl. Frederick William Hervey, 4. markýz z Bristolu (1863–1951), byl regionálním konzervativním politikem v Suffolku a v námořnictvu dosáhl hodnosti kontradmirála. Titul po něm zdědil jeho mladší bratr Herbert Arthur Hervey, 5. markýz z Bristolu (1870–1960), který po první světové válce působil jako vyslanec v několika zemích v jižní Americe. Současným představitelem rodu je Frederick William Hervey, 8. markýz z Bristolu (*1979). V bulvárních médiích se často objevuje jeho starší sestra Lady Victoria Herveyová (*1976), která je modelkou a příležitostnou herečkou\n\nHlavním majetkem rodu bylo panství Ickworth v hrabství Suffolk, který vyženil Thomas Hervey (†1467) v roce 1432. V Suffolku později Herveyové zdědili i další statky po spřízněných rodech a po několik staletí se zde uplatňovali v regionální správě. Původní sídlo \"Ickworth House\" bylo postaveno v 16. století, za 1. hraběte z Bristolu bylo v roce 1701 zbořeno a nově vystavěno v barokním slohu. Současná podoba zámku pochází z radikální přestavby z přelomu 18. a 19. století z podnětu 4. hraběte z Bristolu. Přizvaný italský architekt Antonio Asprucci pojal stavbu jako rozsáhlou vilu italského stylu, čímž se zámek značně vymyká tradiční anglické architektuře. Centrální pavilon na kruhovém půdorysu byl určen pro umístění bohatých uměleckých sbírek, část z nich ale po smrti 4. hraběte v Itálii zabral francouzský císař Napoleon. Zámek byl úplně dokončen až v roce 1829 za 1. markýze z Bristolu. Ve 20. století se pro rodinu stala finančně neúnosná údržba sídla a větší část zámku byla pronajata organizaci National Trust, Herveyové si ponechali 60 místností ve východním křídle. Krátce před smrtí 7. markýze z Bristolu v roce 1998 celý zámek koupil National Trust.\nPoblíž zámku Ickworth House se nachází kostel \"St Mary's Church\", který od 15. do 20. století sloužil jako hrobka Herveyů. V nedalekém městě Bury St Edmunds markýzové z Bristolu dodnes zastávají čestnou dědičnou hodnost hofmistra. Bury St Edmunds je také volebním obvodem Dolní sněmovny a od 17. do 20. století jej v parlamentu zastupovalo 13 Herveyů, příležitostně byli poslanci za Bury St Edmunds také jejich blízcí příbuzní.\n\nKromě linie markýzů z Bristolu žijí Herveyové ještě ve vedlejší větvi baronetů \"Hervey–Bathurst\". Tuto větev založil poslanec a dvořan Felton Hervey (1711–1773), nejmladší syn 1. hraběte z Bristolu. Jeho vnuk Felton William Hervey (1782–1819) přijal po babičce jméno Hervey-Bathurst (1801). Za napoleonských válek dosáhl hodnosti plukovníka a byl pobočníkem maršála Wellingtona, za zásluhy obdržel v roce 1818 titul baroneta. Několik jeho potomků vyniklo v kriketu, zasedali také v parlamentu. Současným představitelem této rodové linie je Sir Frederick William Hervey–Bathurst, 8. baronet (*1965). Známější je jeho bratranec James Hervey–Bathurst (*1949), který po matce z rodu Somers–Cocks zdědil zámek \"Eastnor Castle\" (Herefordshire) a zastával funkce ve správě organizací zabývající se péčí o památky.\n\n\n"}
{"id": "1541979", "url": "https://cs.wikipedia.org/wiki?curid=1541979", "title": "John Hervey, 1. hrabě z Bristolu", "text": "John Hervey, 1. hrabě z Bristolu\n\nJohn Hervey, 1. hrabě z Bristolu (\"John Hervey, 1st Earl of Bristol, 1st Baron Hervey of Ickworth\") (27. srpna 1665, Bury St Edmunds, Suffolk, Anglie – 20. ledna 1751, Ickworth House, Suffolk, Anglie) byl britský šlechtic a politik. Měl původ ve venkovské šlechtě, ale přátelství s rodinou vévody Marlborougha a podpora změn na trůně ve prospěch protestantských dynastií v letech 1688 a 1714 mu vynesly tituly barona (1703) a hraběte z Bristolu (1714). Jeho potomci v několika generacích patřili k přední šlechtě Velké Británie a nakonec dosáhli titulu markýzů z Bristolu.\n\nPocházel ze starobylého šlechtického rodu Herveyů, narodil se jako druhorozený syn poslance Sira Thomase Herveye (1625–1694), jeho starší bratr William zemřel v dětství. Studoval v Cambridge, v roce 1688 podpořil nástup Viléma Oranžského na trůn. V letech 1694–1703 byl poslancem Dolní sněmovny, politicky patřil k whigům. Díky přátelství s rodinou vévody Marlborougha získal v roce 1703 titul barona a vstoupil do Sněmovny lordů. V roce 1714 vítal v Greenwichi nového krále Jiřího I. a při příležitosti jeho korunovace byl povýšen na hraběte z Bristolu. Veřejným aktivitám se ale nadále vyhýbal, věnoval se správě svých statků v Suffolku a úpravám oblíbeného rodového sídla \"Ickworth House\", kde také zemřel.\n\nByl dvakrát ženatý a oběma sňatky významně rozšířil svůj majetek. Jeho první manželkou byla od roku 1688 Isabella Carr (1669–1692), dcera a univerzální dědička ministra Sira Roberta Carra, který vlastnil rozsáhlé statky v Lincolnshire se zámkem \"Aswarby Hall\". Podruhé se oženil v roce 1695 s Elizabeth Felton (1676–1741), která byla dědičkou části majetku rodu Howardů v linii hrabat ze Suffolku. Elizabeth byla v letech 1727–1737 hofmistryní královny Karolíny.\n\nZ prvního manželství pocházel nejstarší syn lord Carr Hervey (1691–1723), který byl poslancem Dolní sněmovny, ale zemřel předčasně. Před otcem zemřel i první syn z druhého manželství lord John Hervey (1696–1743), který zastával úřady u dvora a ve vládě. Další synové Thomas Hervey (1699–1775) a Felton Hervey (1711–1773) byli dlouholetými členy Dolní sněmovny. Dědicem hraběcího titulu se stal vnuk George Hervey a po něm pak jeho dva mladší bratři.\n\n"}
{"id": "1541980", "url": "https://cs.wikipedia.org/wiki?curid=1541980", "title": "Frederick Hervey, 4. hrabě z Bristolu", "text": "Frederick Hervey, 4. hrabě z Bristolu\n\nFrederick Augustus Hervey, 4. hrabě z Bristolu (\"Frederick Augustus Hervey, 4th Earl of Bristol, 4th Baron Hervey of Ickworth\") (1. srpna 1730, Ickworth House, Suffolk, Anglie – 8. července 1803, Albano Laziale, Řím, Itálie) byl britský církevní hodnostář a šlechtic, mladší bratr irského místokrále 2. hraběte z Bristolu a admirála 3. hraběte z Bristolu. Byl dlouholetým biskupem v Londonderry, po starších bratrech zdědil titul hraběte z Bristolu (1779) a stal se členem Sněmovny lordů. Mimo jiné proslul jako mecenáš umění a přírodních věd. Jeho časté cesty po Evropě s náročnými požadavky na ubytování vedly k tomu, že v 19. století po celé Evropě vznikla řada luxusních hotelů s pojmenováním \"Bristol\". V další generaci získal rod titul markýzů z Bristolu.\n\nPocházel ze starobylého šlechtického rodu Herveyů, byl třetím synem politika a dvořana lorda Johna Herveye. Studoval ve Westminsteru a na univerzitě v Cambridge, poté absolvoval kavalírskou cestu. Původně byl úředníkem Tajné rady, jako duchovní byl od roku 1763 královským kaplanem. Poté, co jeho starší bratři převzali správu Irska (jeden jako místokrál a druhý jako státní sekretář), byl jmenován biskupem v Cloyne (1767–1768), následně byl dlouholetým biskupem v Derry (1768–1803). Od roku 1768 byl zároveň členem irské Tajné rady. V roce 1779 po starším bratrovi zdědil titul hraběte z Bristolu a panství v Suffolku.\n\nV Irsku patřil v 70. a 80. letech k významným osobnostem politiky, mimo jiné proslul jako příznivec umění a přírodních věd, byl členem Královské společnosti (1782). Pro umístění svých bohatých sbírek nechal radikálně přestavět hlavní rodové sídlo \"Ickworth House\". Kromě toho podnikal časté cesty po Evropě, jako přední anglický šlechtic a irský biskup vyžadoval na cestách maximální komfort, na který byl zvyklý z domova. To od počátku 19. století vedlo k pojmenování desítek hotelů po celé Evropě názvem Bristol. Hotely pojmenované jako Bristol patřily vždy k nejluxusnějším v dané lokalitě.\n\nZemřel náhle na cestě po Itálii poblíž Říma.\n\nJeho manželkou byla Elizabeth Davers (1730–1800), dědička majetku vymřelého rodu Jermynů (jméno Jermyn se pak objevilo jako hraběcí titul v další generaci Herveyů). Z jejich manželství pocházelo pět dětí. Starší syn lord John Augustus Hervey (1757–1796) byl námořním důstojníkem a v letech 1787–1794 velvyslancem v Toskánsku. Zemřel předčasně, dědicem titulů se stal mladší syn Frederick William (1769–1859), který byl později povýšen na markýze. Z dcer byla nejmladší Theodosia (1767–1821), provdaná za dlouholetého premiéra 2. hraběte z Liverpoolu.\n\n"}
{"id": "1541982", "url": "https://cs.wikipedia.org/wiki?curid=1541982", "title": "Frederick Hervey, 1. markýz z Bristolu", "text": "Frederick Hervey, 1. markýz z Bristolu\n\nFrederick William Hervey, 1. markýz z Bristolu (\"Frederick William Hervey, 1st Marquess of Bristol, 5th Earl of Bristol, 1st Earl Jermyn of Horningsheath, 5th Baron Hervey of Ickworth\") (2. října 1769, Ickworth House, Suffolk, Anglie – 5. února 1859, Londýn, Anglie) byl britský šlechtic a politik. Od roku 1803 zasedal ve Sněmovně lordů, jako švagr dlouholetého premiéra 2. hraběte z Liverpoolu získal v roce 1826 titul markýze z Bristolu. \n\nPocházel ze starobylého šlechtického rodu Herveyů, narodil se na rodovém sídle \"Ickworth House\" jako druhorozený syn irského biskupa 4. hraběte z Bristolu, jeho starší bratr lord John Hervey (1757–1796) byl vyslancem v Toskánsku. Frederick od mládí sloužil v armádě, mezitím vystudoval v Cambridge. Vojenskou službu opustil v roce 1792 v hodnosti kapitána, v letech 1794–1803 byl poslancem Dolní sněmovny za stranu whigů (jako dědic svého otce užíval jméno lord Frederick Hervey). V Addingtonově vládě zastával funkci státního podsekretáře zahraničí (ministrem zahraničí byl tehdy jeho švagr Robert Jenkinson). Po úmrtí svého otce zdědil v roce 1803 titul hraběte z Bristolu a rodové statky v Suffolku, přešel do Sněmovny lordů a opustil vládu. V následujících letech se veřejně angažoval jen výjimečně, ale jako švagr premiéra Liverpoola získal v roce 1826 titul markýze z Bristolu, zároveň obdržel titul hraběte Jermyna určený pro prvorozeného dědice (titul Jermyn byl odvozen od jména spřízněného rodu Jermynů, po němž Herveyové v 18. století zdědili část majetku v Suffolku), mladším synům markýze byl určen titul lorda. \n\nPo otci převzal neúplnou přestavbu rodového sídla \"Ickworth House\" (Suffolk), která byla dokončena až v roce 1829. Mimo jiné byl členem Královské společnosti a získal čestný doktorát v Cambridge. Svým potomkům zanechal majetek v hodnotě 90 000 liber\n\nJeho manželkou byla od roku 1798 irská šlechtična Elizabeth Upton (1775–1844), sestra 1. vikomta Templetowna Měli spolu sedm dětí, dědicem titulů byl nejstarší syn Frederick William Hervey, 2. markýz z Bristolu (1800-1864), který do otcovy smrti užíval titul hraběte Jermyna. Z dalších synů vynikl lord Arthur Charles Hervey (1808–1894), který byl dlouholetým biskupem v Bathu a Wellsu (1869–1894), mimo jiné proslul jako lingvista a autor nového překladu Bible. Dcery Augusta a Georgiana se provdaly do rodin Seymourů a Greyů. \n"}
{"id": "1541983", "url": "https://cs.wikipedia.org/wiki?curid=1541983", "title": "Malý princ (muzikál)", "text": "Malý princ (muzikál)\n\nMalý princ je muzikál Daniela Bartáka, Richarda Bergmana a Víta Pokorného z roku 2019. Jde o původní český muzikál na motivy světového bestselleru Antoine de Saint Exupéryho \"Malý princ\". Premiéra bude uvedena 25. a 26. prosince 2019 na vlnách Dvojky Českého rozhlasu, v podobě dvou dílného rozhlasového muzikálu. Na tomto projektu se podílelo spoustu známých českých herců a zpěváků.\n\n\n\nPříběh sleduje cestu dvou hlavních hrdinů za neodvratným naplněním jejich osudů. Ilustruje tuto cestu neobvykle barevnými a optimisticky laděnými výlety do dříve neztvárněných hudebních směrů. Díky hudbě, hercům a zpěvákům se přeneseme do světa fantazie, ať už se jedná o podivné planety nebo jejich ještě podivnější obyvatele. Planetu Zemi reprezentuje nejen poušť, ale také kantýna korsického letiště, odkud Exupéry startoval ke své poslední misi. Příběh samotného Exupéryho i Malého prince dojímá celý svět už po desítky let, a proto chceme touto cestou oslavit i my 120. výročí narození velkého snílka a velkého člověka Antoine de Saint-Exupéryho, který nyní přichází k velkým i malým posluchačům ve velkolepém muzikálovém provedení.\n\n\n\n"}
{"id": "1541986", "url": "https://cs.wikipedia.org/wiki?curid=1541986", "title": "Youngův plán", "text": "Youngův plán\n\nYoungův plán, který byl předložen 7. června 1929 v Paříži, byl zamýšlen jako tzv. prodloužení Dawesova plánu z roku 1924, který měl Německu zajistit restrukturalizaci a zároveň zaplacení zbytku ročních válečných reparací a dluhů spojených s veřejným zadlužením, která vznikla v následku četných půjček.\n\nSamotný plán byl představen výborem vedeným Owenem D. Youngem, americkým diplomatem, zakladatelem a bývalým prezidentem Radio Corporation of America, který v té době zároveň zasedal v administrativní radě Fondation Rockfeller a zároveň byl jedním z předních reprezentantů Dawesova plánu.\n\nPo 1. světové válce mělo Německo (jakožto poražený stát) na základě Versailleské dohody platit válečné reparace. Tyto reparace měly pokrýt náklady okupačních vojsk udržovaných na území Spojenými státy a Velkou Británií a zároveň měly být částečnou kompenzací za škody spáchané na civilním obyvatelstvu Spojeneckých mocností během války.\n\nRoku 1924 byl v Londýně přijat takzvaný Dawesův plán, který měl za úkol tyto reparace regulovat, vzhledem k tomu, že jejich stanovená výše absolutně přesahovala německou kapacitu. Tato úprava měla zajistit větší důvěru a stabilitu a 30. srpna ji podepsaly všechny mocnosti s výjimkou Spojených států (ty ji podepsaly až o rok později v dodatku Pařížské dohody).\n\n7. června 1929 přišel výbor nezávislých finančních expertů (založený vládami Německa, Belgie, Francie, Velké Británie, Itálie a Japonska) s novým návrhem na splácení německých válečných reparací, které byly po 1. světové válce stanoveny Versailleskou dohodou.\n\nYoungův plán byl programem upravujícím německé reparace z 1. světové války a nahrazující Dawesův plán, jelikož Německo nebylo opět schopné své původní závazky plnit.\n\nPlán se neobešel bez různých úprav, nicméně byl následně přijat všemi mocnosti na konferenci v Haagu v lednu roku 1930.\n\nMimo jiné tento plán požadoval vytvoření Banky pro mezinárodní vypořádání (jakožto více komerční a méně politickou instituci než za dob Londýnského Dawesova plánu), aby byly reparační převody únosné. Mohla Německu například poskytovat krátkodobé financování v případě potřeby a nebo posuzovat případy možného odložení splátek. Byla posléze vytvořena na druhé Haagské Konferenci.\n\nPodle plánu měly být německé závazky naplněny do roku 1988.\n\nV období mezi potvrzením a přijetím Youngova plánu přišel krach na newyorské burze, který naprosto znemožnil fungování Youngova plánu. Bankovní systém Spojených států byl nucen odeslané peníze přivolat zpět a zrušit úvěry, které Youngův plán umožňovaly.\n\nPád exportu a importu negativně ovlivnily zbytek světa. Do roku 1933 se rozpadly asi dvě třetiny světového obchodu. Spojenými státy byl zaveden nový celní zákon, jakožto protekcionistické a nacionalistické opatření, které mělo regulovat obchod se zahraničím a naopak podporovat a chránit americký vnitřní trh a práci.\n\nV roce 1932 se německá nezaměstnanost vyšplhala až ke 40 %. Proto americký prezident Herbert Hoover přišel s návrhem o jednoroční zástavu splátek. Získal podporu od 15 národů, nicméně ani tento krok nijak významně nepomohl zpomalit ekonomický úpadek v Evropě.\n\nNěmecko bylo zasaženo hlavní bankovní krizí a bylo jasné, že zatím není možné reparační splátky obnovit. Z toho důvodu byla roku 1932 svolána konference v Lausanne, která došla k dohodě, že není možné tlačit Německo k okamžitým splátkám, snížila jeho zadlužení o téměř 90 %. Bylo jasné, že bez souhlasu Spojených států takovýto koncept nemohl projít. Spojené státy tento souhlas nedaly a Německo se mělo vrátit k původnímu Youngovu plánu.\n\nNicméně tento plán zkolaboval a poté, co NSDAP v Německu upevnila svou moc, plán byl odmítnut a reparační splátky nebyly nikdy obnoveny. S Hitlerovým nástupem k moci bylo definitivně jasné, že plán již obnoven nebude. S ním také následovaly snahy o uzákonění tzv. „Freiheitsgesetz“ (Svobodného zákona), které mělo odmítnout jakoukoli zodpovědnost za válečné zločiny, splácení reparací jakožto urážku a okupaci německého území – tzn. všechny podmínky Versailleské dohody. Tento zákon nebyl přijat, ale kampaň kolem něj byla hlavním faktorem, který přivedl Adolfa Hitlera k moci.\n\nI přesto, že Youngův plán silně reguloval válečné reparace, měl v Německu mnoho oponentů, mezi nimiž byli především Konzervativci a NSDAP.\n\nV roce 1933 byla splacena pouze 1/8 celkové dlužné částky požadované Versailleskou dohodou a vzhledem k půjčkám, které Německu Spojené státy poskytly, výsledně Spojené státy paradoxně zaplatily „reparace“ Německu.\n\nPo 2. světové válce se Mezinárodní konference usnesla, že zbytek dluhu Německo splatí až poté, co bude sjednoceno. Nicméně Německá spolková republika (západní Německo) splatila jeho základ již roku 1980 a po sjednocení se nová vláda dohodla na obnovení splátek. Dluh byl splacen roku 2010.\n\n"}
{"id": "1541989", "url": "https://cs.wikipedia.org/wiki?curid=1541989", "title": "Hakan Yakin", "text": "Hakan Yakin\n\nHakan Yakin (* 22. února 1977) je bývalý švýcarský reprezentační fotbalista, který hrával na postu útočníka anebo záložníka. Přes deset let nastupoval za švýcarskou reprezentaci, za kterou si zahrál v 87 zápasech a vstřelil za ni 20 branek.\n\nOd roku 2000 působil v mužstvu FC Basel 1893, se kterým v ročníku 2002/03 přešel přes předkola do hlavní fáze Ligy mistrů. V prvním zápase skupiny doma proti moskevskému Spartaku se gólově podílel na výhře 2:0.\nV závěrečném šestém zápase na hřišti Liverpoolu se dobře připravená Basilej ve 30. minutě dostala do třígólového vedení. Yakin byl středobodem tohoto výkonu, na dvou gólech ze tří se podílel asistencí.\nAčkoliv Liverpool nakonec srovnal na 3:3, byl to švýcarský klub, kdo postoupil do osmifinálové skupiny. Basilej sice nakonec nepostoupila, dokázala dvakrát zvítězit, přičemž o tu domácí výhru proti Deportivu se jediným gólem zasloužil právě Hakan Yakin.\n\nPo nevydařeném agažmá v Paris Saint-Germain se nakrátko vrátil do Basileje, odkud zamířil v únoru 2004 do Stuttgartu. Ani toto angažmá nebylo povedené. Od roku 2005 do roku 2008 působil opět ve Švýcarsku, a to v klubu Young Boys Bern. Během třetí sezóny v Bernu zaznamenal 24 branek a 16 asistencí a byl zvolen jednak nejlepším hráčem švýcarské ligy a jednak se stal nejlepším střelcem. Jeho tým tak dosáhl na překvapivé druhé místo v tabulce.\nPo Euru 2008 o něj projevil zájem nejmenovaný anglický tým a také katarský celek Al-Gharafa, do něhož nakonec přestoupil.\n\nPo roce v Kataru se v létě 2009 vrátil do Švýcarska, kde se upsal Luzernu, který jen těsně vybojoval prvoligovou příslušnost.\nYakin během podzimní části nastoupil do 15 zápasů, ve kterých vstřelil 4 góly a dalších 7 připravil.\nLuzern přezimoval na třetím místě a na konci sezóny byl čtvrtý.\n\nYakin si prvně zahrál ve švýcarské reprezentaci 19. února 2000 v Ománu proti domácímu mužstvu, kde Švýcarsko jasně zvítězilo. V 89. minutě zvýšil gólem na konečných 4:1.\nZahrál si na evropských turnajích EURO 2004 a EURO 2008 a na dvou světových šampionátech v letech 2006 a 2010. V říjnu 2011 ukončil ve 34 letech reprezentační kariéru.\n\nZdroj:\n\n\n\n\n\n"}
{"id": "1541999", "url": "https://cs.wikipedia.org/wiki?curid=1541999", "title": "Dzeren", "text": "Dzeren\n\nDzeren nebo také gazela středoasijská (\"Procapra gutturosa\") je druh sudokopytníka žíjící ve stepích Mongolska, Sibiře a Číny. Živí se převážně travou, dokáže běžet rychlostí až 65 km/h a skákat do dvoumetrové výšky.\n\nDosahuje výšky v kohoutku 55–80 cm, délky 100–150 cm a hmotnosti 20–40 kg, ocas měří okolo 10 cm. Samci bývají zpravidla větší než samice. Srst má pískovou barvu na hřbetě a bocích a bílou na břiše, samcům rostou na hlavě rohy lyrovitého tvaru, dlouhé okolo 20 cm. Po březosti trvající 185 dní vrhne samice jedno až dvě mláďata. Pohlavní dospělosti dosahuje dzeren ve věku 1,5 až 2 roky, dožívá se sedmi let.\n\nDzeren je málo dotčený taxon, jeho populace se odhaduje na dva miliony jedinců. V době migrace za potravou vytváří velká stáda: za velkého sucha v roce 2007 bylo pozorováno na jednom místě zhruba 250 000 kusů. \n\nČínským vědců se podařilo dzerena úspěšně naklonovat.\n\n"}
{"id": "1542001", "url": "https://cs.wikipedia.org/wiki?curid=1542001", "title": "Diecéze Aléria", "text": "Diecéze Aléria\n\nDiecéze Aléria je titulární diecéze římskokatolické církve.\n\nDiecéze Aléria byla založena asi v 6. století. První písemná zmínka o tomto sídle pochází z roku 591 v dopise Řehoře I. Velikého adresovaného biskupu Martinovy z Tainy (Tanata?).\n\nDiecéze byla zrušena 29. listopadu 1801 bulou \"Qui Christi Domini\" papeže Pia VII. a její území přešlo k diecézi Ajaccio.\n\nDnes je využívána jako titulární biskupské sídlo; současným titulárním biskupem je Guido Fiandino, emeritní pomocný biskup arcidiecéze Turín.\n\n\n"}
{"id": "1542002", "url": "https://cs.wikipedia.org/wiki?curid=1542002", "title": "Budova vlády Kosova", "text": "Budova vlády Kosova\n\nBudova vlády Kosova se nachází v centru hlavního města Kosova, Prištiny. \n\nBudova byla vyprojektována v roce 1972 týmem architektů v složení Milan Tomić a Milan Pavlović a kanceláří Invest-biro původně pro oblastní banku \"Banka Kosova\"/\"Banka e Kosovës\". Její vznik garantovala ústava z roku 1974. Stavební práce probíhaly v letech 1975 až 1978. Stavební firmou, která realizovala objekt, byla společnost Ramiz-Sadiku z Prištiny, stejná, která vybudovala i Palác mládeže a sportu.\n\nBudova však nebyla postavena ve svém původně zamýšleném návrhu. Vyprojektovány byly původně dvě věže; vznikla ta, která je přivrácená k \"Bulváru Matky Terezy\", druhá, která by byla orientována směrem k budově kosovského parlamentu, nakonec postavena nebyla. Obě věže měly mít celkem třináct pater. Fasáda budovy byla rozčleněna tak, aby byl rozbit pocit jedné souvislé plochy.\n\nBěhem války v Kosovu byla budova těžce poškozena. Později byla předána správě UNMIK a po roce 2008 začala sloužit kosovské vládě. Budova byla kompletně rekonstruována. \n\n"}
{"id": "1542007", "url": "https://cs.wikipedia.org/wiki?curid=1542007", "title": "Rŭngra", "text": "Rŭngra\n\nRŭngra () je říční ostrov na řece Tedongu v Pchjongjangu, hlavním městě Severní Korey. V něm patří stejně jako jižněji ležící ostrov Janggak do obvodu Čunggujŏk. Most Rungra jej spojuje se severním břehem Tedongu i s obvodem Tädongganggujŏk na jižním břehu Tedongu. Rozloha celého ostrova je jen přibližně 1,3 čtverečního kilometru.\n\nNa ostrově Rungra stojí stadion 1. máje Rungrado, který bývá označován za největší stadion na světě\n"}
{"id": "1542014", "url": "https://cs.wikipedia.org/wiki?curid=1542014", "title": "Rámcování", "text": "Rámcování\n\nRámcování je koncept, který se nachází na poli sociálních věd, ekonomie a psychologie. Zabývá se odlišným vnímáním reality a tvorbou subjektivních rámců, které tuto realitu popisují. Problematikou se ve své knize Frame Analysis zabýval Erving Goffman. Tento koncept experimentálně potvrdil Daniel Kahneman a Amos Tversky.\n\nRámcování a rámce v rétorice jsou mentální struktury, které mohou být do vědomí vyvolané pomocí konkrétních slov, které tyto struktury aktivují a tím aktivují i pojmový rámec, který se k danému slovu váže. Fenoménem rámcování v lingvistice se zabýval profesor Jim A. Kuypers, který publikoval roku 1997 knihu zabývající se analýzou rámování z rétorické perspektivy. Kuypers předpokládá, že rétorické rámce jsou mocná jádra, která jsou schopna nás přimět vidět skutečnost (události, lidi, situace…) v subjektivním světle daných informací, které jsou s rámcem spojeny. Slova, která jsou podpořena konkrétním rámcem jsou pro naše vědomí výraznější a častěji se na ně zaměříme.\n\nRétorickému rámování se věnuje také americký lingvista George Lakoff, který je známý pro svůj úkol: „Nemyslete na slona“, který spočívá ve faktu, že ačkoliv dostaneme zadáno, abychom na slona nemysleli, je prakticky nemožné si jej ve vědomí ihned nevybavit. Lakoff stejně jako Kuypers pracuje s myšlenkou pojmového rámcování, které je vázáno na daná slova. K rétorickému rámcování dochází prostřednictvím selekce, zdůrazňování, zamlčování a komentování.\n\nTversky a Kahneman (1981) demonstrovali systém preferencí lidí zakládající se na rámcování. K předvedení tohoto systému použili fenomén Asijské nemoci, ve kterém je stejný problém prezentován jinými způsoby. Účastníci byli požádáni, aby si představili, že do Spojených států míří vzácná Asijská nemoc a očekává se 600 mrtvých. Byly jim předloženy dva plány pro vypořádání se s nemocí.\n\nPrvní skupina 600 účastníků dostala na vybranou mezi:\n\n\n72 % účastníků zvolilo plán A (zbylých 28 % zvolilo B).\n\nDruhá skupina se 600 účastníky měla zvolit mezi:\n\n\nV tomto rámci volilo 78 % účastníků program D a 22 % program C.\n\nProgramy A a C jsou shodné, stejně jako program B a D. Rozdíl v rozhodování byl způsobem udáním počtu zachráněných životů, možnosti A a C, které účastníci preferovali, na rozdíl od možností B a D, které primárně hovořily o smrti. \"Rámec života\" v člověku vyvolává příjemnější pocity a proto se k němu automaticky upíná na rozdíl od možnosti pojednávající o smrti. V tomto úkolu nedochází k racionálnímu zhodnocení situace a jedinec se upíná na subjektivní rámec.\n\nSociální hnutí, jakožto interakce individuí, skupin, nebo organizací sdílející ideologie a přesvědčení s procesem rámcování úzce souvisí. Rámcování je založeno na specifickém vnímaní reality daným pozorovatelem, proto se dá použít právě při vysvětlení vzniku sociálních hnutí. Sociální hnutí jsou úspěšná, když jednotlivá rámcování účastníků korespondují a tím hnutí posilují.\n\nPřerámcování neboli kognitivní restrukturalizace je jev, který mění vnímání člověka za účelem přehodnocení většinou irelevantního obrazu o světě. Často se používá v kognitivně behaviorální terapii při léčbě deprese a maladaptivního chování, ovšem u člověka může dojít k \"negativnímu\" přerámcování, tedy člověka poškozujícímu .\n\nK přerámcování může dojít za účelem změny vnímání, ale také v případě, kdy rámec pro danou věc není ještě pevně vytvořen.\n"}
{"id": "1542020", "url": "https://cs.wikipedia.org/wiki?curid=1542020", "title": "Baratang", "text": "Baratang\n\nOstrov Baratang, hindsky बारातांग, anglicky Baratang Island, je jedním z více než pěti set ostrovů Andamanského souostroví v Bengálském zálivu Indického oceánu. Administrativně náleží ostrov Baratang do districtu Severní a Střední Andaman indického svazového teritoria Andamany a Nikobary. Baratang je obydlený, podle sčítání obyvatelstva z roku 2011 zde žilo 5691 lidí. \n\nBaratang leží mezi Středním a Jižním Andamanem a s rozlohou 242,6 km² náleží mezi hlavní ostrovy skupiny, označované jako Velké Andamany. Město Port Blair, správní centrum teritoria Andaman a Nikobar, je od ostrova vzdáleno zhruba 45 km směrem na jih. Asi 20 km směrem na východ od Baratangu se v Andamanském moři nachází menší souostroví Ritchie (respektive \"Ritchieho souostroví\" –anglicky \"Ritchie's Archipelago\"), které je rovněž součástí Andaman. Na Baratangu je dvanáct vesnic a osad. Největší obcí je Nilambur, mezi významnější sídla dále patří Adazig, Sunderghar a Nayaghar. Obyvatelstvo tvoří převážně příslušníci místních kmenů Džaravů. \n\nOstrov od severu k jihu protíná hlavní andamanská silnice – National Highway 4 (NH 4), známá jako Andaman Trunk Road (ATR), resp. The Great Andaman Trunk Road. \n\nOstrov býval dříve pojmenován jako \"Ranchiwalas Island\", tj. \"Ránčívalský ostro\"v nebo \"ostrov Ránčíválců\". Příčinou byla skutečnost, že po nepokojích ve městě Ráňčí, nynější metropoli indického svazového státu Džhárkhand, a v přilehlých oblastech, se ke konci 19. století Britové rozhodli přesídlit na Andamany část místních obyvatel. Cílem byla snaha využít přírodní bohatství Andaman, především dřevo z místních lesů. Přesídleni byli zejména obyvatelé Ráňčí, kteří pod vlivem evropských misionářů předtím konvertovali ke křesťanství. Na ostrově se pak věnovali zemědělským pracem a těžbě dřeva.\n\nKlima na ostrově, obklopeném mangrovými porosty, je tropické, teploty se pohybují od 18 °C do 34 °C. Vlhkost vzduchu je vysoká, v rozmezí od 66 do 86%. Období severovýchodních a jihozápadních monzunů zde trvá osm měsíců.\n\nNa Baratangu se nacházejí dvě unikátní geologické lokality. Ostrov je jediným místem v Indii, kde se vyskytují činné bahenní sopky, jež místní obyvatelé nazývají \"džalki\". První bahenní sopka se zde objevila 18. února 2003 v místech, kde se již v roce 1983 vytvořila na povrchu ostrova menší trhlina. Projevy vyšší aktivity těchto bahenních sopek v roce 2005 byly dávány do souvislosti s velkým zemětřesením v Indickém oceánu v závěru předchozího roku. Neméně pozoruhodnou geologickou lokalitou jsou zdejší vápencové jeskyně s bohatou krápníkovou výzdobou. Další přírodní zajímavostí je nedaleký malý ostrůvek Parrot Island (v překladu \"Papouščí ostrov\"), na němž se shromažďují při západu slunce tisíce papoušků různých druhů.\n\n"}
{"id": "1542026", "url": "https://cs.wikipedia.org/wiki?curid=1542026", "title": "Vojislav Vojo Stanić", "text": "Vojislav Vojo Stanić\n\nVojislav Vojo Stanić (* 3. února 1924 Podgorica Černá Hora) je černohorský malíř. Narodil se v černohorském městě Podgorica, ale vyrůstal v Nikšič a Šavniku. V roce 1951 ukončil studia na Uměleckoprůmyslové akademii v Bělehradě na Katedře sochařství pod vedením profesora Alojze Dolinara. Od roku 1954 se věnuje malbě a od roku 1958 také výuce na uměleckých školách ve městě Herceg Novi, kde i žije. Od roku 1985 je členem Černohorské akademie věd a umění. Má osobitý styl. Ve svých obrazech odhaluje pravdu, kterou vidí, pravdu, kterou nelze zachytit fotoaparátem, ale pouze štětcem na plátně. Není to ale stoprocentní odhalení, protože vytváří novou šifru, kterou musí divák rozlušťit. Vystavoval v mnoha evropských zemích a jeho dílo je zastoupeno zejména v soukromých sbírkách.\n\n"}
{"id": "1542028", "url": "https://cs.wikipedia.org/wiki?curid=1542028", "title": "Rym al-Ali", "text": "Rym al-Ali\n\nPrincezna Rym al-Ali (* 1969) je alžírská manželka jordánského prince Ali bin Husseina, za kterého se provdala 7. září 2004. Je dcerou Lakhdara Brahimi, alžírského ministra zahraničí. Její matka, \"Mila Bacic\", je napůl chorvatského a napůl arménského původu. Vyrůstala ve Velké Británii a Alžírsku a studovala ve Francii a USA. \n\nSpolu s princem Ali a jejími dvěma dětmi, princeznou \"Jalila bint Ali\" a princem \"Abdullahem\", žijí v Ammánu. \n\n"}
{"id": "1542031", "url": "https://cs.wikipedia.org/wiki?curid=1542031", "title": "Ekonomika Robinsona Crusoe", "text": "Ekonomika Robinsona Crusoe\n\nEkonomika Robinsona Crusoe ( je pojem, který označuje jednoduchou konstrukci používanou ke studiu určitých fundamentálních problémů v ekonomii. Ekonomika Robinsona Crusoe předpokládá ekonomiku s jedním spotřebitelem, jedním výrobcem a dvěma druhy zboží. Jméno Robinsonova ekonomika je odvozené od stejnojmenného románu, který napsal Daniel Defoe v roce 1719, pojmenovaného Robinson Crusoe. \n\nMnoho ekonomů zabývajících se mezinárodním obchodem považuje tuto zjednodušenou a zidealizovanou (často nazývanou i primitivní) teorii za důležitou vzhledem k její schopnosti zjednodušit komplexnost reálného světa. Nepřímo vyjádřeným předpokladem v této teorii je, že studium ekonomiky s jedním ekonomickým zástupcem poskytuje užitečný vhled do fungování reálných ekonomií s množstvím ekonomických zástupců. Tento článek se vztahuje ke studiu spotřebitelského chování, výrobního chování a rovnováhy v mikroekonomii. V ostatních částech ekonomie je Robinsonova ekonomika používaná v podstatě stejným způsobem. Například, ve veřejných financích se Robinsonova ekonomika používá ke studiu různých typů veřejných statků a některých aspektů kolektivních benefitů. Tato teorie se také používá v růstové ekonomii k vyvíjení růstových modelů v rozvojových zemích, využívaných k nastolení cesty stabilního růstu s použitím technik úspor a investování. \n\nPředpokladem je, že Robinson Crusoe ztroskotal na opuštěném ostrově. \n\nZákladní související předpoklady o ekonomickém prostředí ostrova jsou tyto: \n\n\nNa ostrově se nachází pouze jeden jedinec, sám Robinson Crusoe. Robinson Crusoe se chová jako producent s cílem maximalizovat profit, a zároveň jako spotřebitel s cílem maximalizovat užitek. Možnost obchodu může být do teorie představena přidáním další osoby do ekonomiky ostrova. Touto osobou je Robinsonův přítel, Člověk Pátek. Přesto že v románu se jedná o Robinsonova služebníka, v Robinsonově ekonomice je Pátek uvažován jako další člen ekonomiky ostrova s rovnocennými rozhodovacími právy jako Robinson. Společně s tím mohou být analyzovány podmínky Paretova optima pokud zároveň uvažujeme koncept boxového diagramu. \n\nCrusoe má, podobně jako domácnosti (zdroje pracovní síly), na výběr dvě aktivity, které může provozovat – vydělávat (získávat příjem) nebo mít volno.\n\nPříjmovou aktivitou se v tomto případě stává sbírání kokosů. Jak je obvyklé, čím více času využije pro svoje volnočasové aktivity, tím míň má jídla a obráceně, čím více času stráví sbíráním kokosů, tím míň času má na volnočasové aktivity.\n\nCrusoova indiferenční křivka zobrazuje jeho preference pro rozdělení času na volno a sbírání kokosů, zatímco produkční křivka zobrazuje technologický vztah mezi tím, jak moc pracuje a tím, kolik kokosů nasbírá. Pokud jsou osy zachycující sběr kokosů a volný čas obrácené a zakreslené s Crusoovou indiferenční mapou a funkcí produkce, vznikne následující graf: \n\nKřivka produkce je ve dvou dimenzionálním zobrazení konkávní a ve troj dimenzionálním zobrazení konvexní. To znamená, že čím déle Robinson pracuje, tím více kokosů bude schopný nasbírat. Jenže, vzhledem ke klesající mezní návratnosti práce, bude tento nárůst zisku kokosů s každou další hodinou práce menší.\n\nBod, ve kterém Crusoe dosáhne rovnováhy mezi počtem hodin strávených sbíráním kokosů a počtem hodin určených k relaxaci, je bodem, ve kterém se nejvyšší indiferenční křivka a funkce produkce dotýkají. Tohle bude Robinsonovým ideálním bodem za předpokladu, že technologická omezení jsou daná a nemůžou být změněna. V tomto rovnovážném bodě musí být sklon nejvyšší indiferenční křivky roven sklonu produkční křivky. \n\nVzpomeňme, že mezní míra substituce ve spotřebě vyjadřuje míru ochoty spotřebitele vyměnit jeden produkt za druhý se zachováním stejné úrovně užitku. Dále že mezní produkt vkladu je extra výstupem (produktem), který je možné vyprodukovat použitím jedné další jednotky vkladu, pokud předpokládáme, že množství ostatních vkladů do produkce se nezměnilo. Pak platí\n\nkde\n\na\n\nPředpokládejme, že se Crusoe rozhodne, že přestane být jak producentem tak spotřebitelem najednou. Rozhodne se, že jeden den bude producentem a druhý sem bude spotřebitelem. Jeho dvě role výrobce a spotřebitele jsou rozděleny a studovány odděleně, abychom porozuměli elementární formě spotřebitelské teorie a výrobní teorie v mikroekonomii. Aby mohl rozdělit svůj čas mezi výrobu a spotřebu, musí vytvořit dva oddělené trhy, trh s kokosy a trh práce. Crusoe také založí firmu, jejímž bude jediným majitelem. Firma se bude snažit maximalizovat zisky rozhodováním, kolik pracovní síly najmout a kolik kokosů vyprodukovat vzhledem k jejich ceně. Jako zaměstnanec této firmy bude Crusoe pobírat mzdu, jako majitel této firmy bude vlastnit veškeré zisky a jako spotřebitel bude rozhodovat, kolik výrobků firmy zakoupit na základě své mzdy a převažující tržní ceny. Předpokládejme, že Robinson vytvořil pro své potřeby fiktivní měnu `dolary`. Dále pro zjednodušení předpokládejme, že cena jednoho kokosu je 1 dolar. Tento předpoklad zjednoduší kalkulace v početních příkladech, protože zahrnutí ceny do výpočtu nezmění výsledek analýzy.  \n\nPředpokládejme, že firma vyprodukuje určitý počet kokosů C. π představuje výši zisku. Předpokládejme také, že když mzdová sazba, za kterou firma zaměstnává pracovní sílu, je w, L je počet pracujících, kteří budou zaměstnáni.\n\nπ = C - wL\n\nC = π + wL\n\nVýše uvedená funkce popisuje izozisková linie. Zisky lze maximalizovat, když se mezní produkt práce rovná mzdově sazbě (mezní náklady produkce). Symbolicky, \n\nMP = \"w\"\n\nGraficky, izozisková linie musí být tečnou funkce produkce. \n\nVýši zisku, kterou bude „firma“ Robinsona Crusoe mít, měří právě vertikální průsečík izoziskové linie. Díky takovéto výši zisku, Π , je možné nakupovat kokosy za Π dolarů. Vzhledem k tomu, že cena kokosu je 1 dolar, Π kokosů může být zakoupeno. Firma také vyhlásí dividendu Π dolarů. To bude dáno jedinému akcionáři firmy, a to Robinsonovi samotnému. \n\nJako spotřebitel bude muset Crusoe rozhodovat o tom, jak moc bude pracovat (nebo mít volno), a tedy konzumovat. Může se rozhodnout, že nebude pracovat vůbec, protože má Π dolarů, jelikož vlastní akcie své firmy. Místo toho uvažujme o realističtějším případu, kdy se rozhodne pracovat na několik hodin. Tato volba práce je znázorněná na obrázku 4:\n\nJe třeba si uvědomit, že pracovní síla je považována za \"špatnou\", tedy za komoditu, která se spotřebiteli nelíbí. Její přítomnost ve spotřebitelském koši snižuje celkovou užitečnost. Na druhou stranu kokosy jsou zboží, proto mají indiferenční křivky sklon. Maximální pracovní síla je označena L‘. Vzdálenost od L‘ do L* (vybraná pracovní síla) značí Robinsonův volný čas. \n\nVšimněte si Crusoovi rozpočtové linie. Má sklon w a prochází bodem (0, Π). To znamená že, i když zásobuje 0 pracovních sil, má Π množství kokosových ořechů (dolarů) na konzumování. S ohledem na mzdovou sazbu si Crusoe zvolí, kdy bude pracovat a kolik toho spotřebuje v tomto bodě, kde\n\nMRS = \"w\"\n\nPři rovnováze se poptávka kokosů bude rovnat jejich nabídce a poptávka po pracovní síle se bude rovna\n\nt nabídce pracovních sil.\n\nPodle grafu toto nastane, když jsou diagramy v rámci spotřebitele a výrobce překryty\n\nV důsledku toho, použití tržního systému má stejný výsledek jako volba maximalizace užitečnosti a minimalizace nákladů. To je důležitý výsledek, protože to znamená, pokud mluvíme o makro úrovni, že v ekonomii existuje soubor cen vstupů a výstupů tak, že firmy maximalizují zisk a užitečnost, což má za následek stejnou nabídku na všech trzích. To znamená, že může existovat konkurenční rovnováha. Výhodou konkurenční rovnováhy je, že je dosažitelná účinná alokace zdrojů. Jinými slovy, žádný ekonomický činitel nemůže být bohatší, aniž by tím pohoršil jinému ekonomickému činiteli.\n\nPředpokládejme, že existuje další komodita, kterou může Crusoe produkovat kromě kokosů, například ryby. Robinson se musí rozhodnout, kolik času si vyhraní pro obě aktivity a také kolik kokosů sesbírá a kolik ryb uloví. Obě činnosti zaberou Crusoovi jinou časovou délku, a proto je důležité vzít v úvahu výrobní možnosti. Ty jsou popsány na obrázku číslo 6: \n\nCrusoe musí zvolit určité hranice produkce, které v ekonomii nazýváme hranice produkčních možností. Tato křivka měří proveditelnou výrobu, které Crusoe může dosáhnout, ačkoliv je technologicky omezen a má jen dané množství prostředků. V tomto případě je omezen počtem pracujících. \n\nNa obrázku 6 je základní předpoklad obvyklého klesání výnosu z rozsahu vzhledem k němuž jsou hranice produkčních možností konkávní. Pokud předpokládáme rostoucí výnosy z rozsahu, například kdyby se Crusoe pustil do masové výroby, a tak by čelil snižováním nákladu, hranice produkčních možností by byla konvexní.  Hranice produkčních možností je lineární se sklonem dolů v následujících dvou případech: \n\n1)     Pokud technologie pro sběr kokosů a chytání ryb vykazuje konstantní výnos z rozsahu\n\n2)     Pokud je ve výrobě pouze je vstup. \n\nTudíž v ekonomice Robinsona Crusoe budou hranice produkčních možností lineární díky přítomnosti jediného vstupu. \n\nPředpokládejme, že Crusoe produkuje 4 libry ryb nebo 8 liber kokosových ořechů za hodinu. Pokud věnuje Lf hodin rybaření a Lc hodin na sběr kokosů, bude produkovat 4Lf liber ryb a 8 Lc liber kokosových ořechů. \n\nPředpokládejme, že se rozhodne pracovat 12 hodin denně. Pak budou výrobní možnosti sestávat, ze všech kombinací ryb, F, kokosů, C.\n\nF=4Lf\n\nC=8Lc\n\nLf+Lc=12\n\nF/4+C/8=12\n\nTato rovnice představuje Crusoeho PPF. Sklon tohoto PPF měří mezní rychlost transformace (MRT), tj. kolik z prvního zboží se musí vzdát, aby se zvýšila produkce druhého zboží o jednu jednotku. Pokud Crusoe pracuje o jednu hodinu méně na lovení ryb, bude mít o 4 ryby méně. Jestli tuto hodinu navíc věnuje sbírání kokosů, bude mít 8 dalších ořechů navíc.\n\nV této části je zavedena možnost obchodování přidáním další osoby do ekonomiky. Předpokládejme, že nový pracovník, který je přidán k ekonomice RC, má různé dovednosti ve sbírání kokosů a lovení ryb. Druhou osobu nazýváme „Pátek“.\n\nPátek může produkovat 8 liber ryb nebo 4 libry kokosových ořechů za hodinu. Pokud se i on rozhodne pracovat 12 hodin, budou jeho výrobní možnosti stanoveny následujícími vztahy:\n\nF=8Lf\n\nC=4Lc\n\nLf+Lc=12\n\nè F/8+ C/4= 12\n\nTo znamená, že za každou libru kokosových ořechů, které se Pátek vzdá, může vyprodukovat o 2 libry ryb navíc.\n\nLze tedy říct, že Pátek má při lovu ryb komparativní výhodu, zatímco Crusoe má komparativní výhodu při sběru kokosových ořechů, Jejich příslušné PPF lze zobrazit v následujícím diagramu: \n\nSpolečné výrobní možnosti stanovené na krajní pravici ukazují celkové množství obou komodit, které mohou Crusoe a Pátek společně. Kombinuje to nejlepší z obou pracovníků. Pokud oba budou pracovat pouze a sběru kokosových ořechů, hospodářství bude mít celkem 144 kokosů, 96 od Crusoa a 48 od Pátku. (To lze získat nastavením F=0 v jejich příslušných PPF rovnicích a jejich sečtením). Zde je sklon kloubového PPF -1/2.\n\nPokud chceme více ryb, měli bychom přemístit osobu, která má srovnávací výhodu v lovu ryb (zde je to Pátek), ze sběru kokosu. Když Pátek produkuje 96 liber ryb, je plně obsazen. Pokud má být produkce ryb v tomto bodě zvýšena, musí Crusoe začít lovit ryby. Zde je sklon společného PPF -2. Pokud chceme produkovat pouze ryby, bude mít ekonomika 144 liber ryb, 48 od Crusoa a 98 od Pátku. Společný PPF je tedy zauzlený, protože Crusoe a Pátek mají komparativní výhody v různých komoditách. Jak ekonomika získává stále více způsobu produkce a různých komparativních výhod, stává se PPF konkávní.\n\nPředpokládejme, že v Páteční, Crusoovy ekonomice jsou k dispozici pro spotřebu C jednotky kokosu a F jednotky ryb. S ohledem na tento nadační svazek (C,F) lze Paretův efektivní svazek určit na základě vzájemné tečnosti křivky Crusoe a Pátek, je podél Paretův set. Toto jsou svazky, u kterých jsou Crusoeova a Páteční mezní míra substituce stejná. V jednoduché devizové ekonomice popisuje kontraktová křivka soubor balíčků, které vyčerpávají zisky z obchodu. Ale v ekonomice Robinson Crusoe / Pátek je další způsob, jak vyměnit zboží – vyrobit méně jednoho a více druhého.\n\nZ obrázku 8 je zřejmé, že ekonomika pracující v poloze, kde MRS buď Crusoe nebo Pátek, se nerovná MRT mezi kokosovými ořechy a rybami, nemůže být Pareto efektní. Je tomu tak proto, že míra při které je, řekněme Pátek, ochotná obchodovat s kokosovými ořechy pro ryby, se liší od míry, za kterou lze kokosové ořechy přeměnit na ryby. Existuje tedy způsob, jak vylepšit Pátek, změnou uspořádání výroby.\n\nMRT = MRS \n\nToho lze dosáhnout na konkurenčním trhu decentralizací rozhodnutí o výrobě a spotřebě- Crusoe a Pátek vyřeší své vlastní problémy s tím kolik toho samostatně spotřebují a vyprodukují.\n"}
{"id": "1542043", "url": "https://cs.wikipedia.org/wiki?curid=1542043", "title": "Gyaros", "text": "Gyaros\n\nGyaros (řecky Γυάρος) je neobydlený ostrov v řeckém souostroví Kyklady, který má rozlohu 23 km². Administrativně náleží k obci Syros-Ermupoli v kraji Jižní Egeis. Ostrov je vyprahlý a porostlý křovinami, nejvyšší vrchol Profitis Ilias má nadmořskou výšku 490 metrů. V okolním moři žije početná populace tuleně středomořského.\n\nPublius Vergilius Maro se o ostrově zmiňuje ve svém eposu \"Aeneis\". Na toto odlehlé a nehostinné místo byli už v antice posíláni do vyhnanství političtí provinilci, jako byl např. filozof Gaius Musonius Rufus. V letech 1948 až 1974 zde byl zřízen koncentrační tábor pro odpůrce režimu, kterým prošlo okolo 22 000 osob a mnoho z nich tvrdým podmínkám podlehlo. Po zrušení tábora se ostrov vylidnil a vězeňské baráky zpustly.\n\n"}
{"id": "1542044", "url": "https://cs.wikipedia.org/wiki?curid=1542044", "title": "NGC 505", "text": "NGC 505\n\nNGC 505 je čočková galaxie v souhvězdí Ryb. Její zdánlivá jasnost je 14,0, úhlová velikost 0,9′ × 0,6′. Galaxie je vzdálená 234 milionů světelných let. Galaxii objevil 1. října 1864 německý astronom Albert Marth. \n"}
{"id": "1542045", "url": "https://cs.wikipedia.org/wiki?curid=1542045", "title": "Marketingový plán", "text": "Marketingový plán\n\nMarketingový plán bývá součástí celého podnikatelského plánu firmy. Důkladná marketingová strategie je základem dobře napsaného podnikatelského plánu.I když marketingový plán obsahuje seznam akcí, ale bez dobrého strategického základu je marketingový plán společnosti nepoužitelný.\n\nMarketingový plán je obsáhlý dokument, který nastiňuje způsoby reklamy a marketingových aktivit pro následující rok. Popisuje podnikatelské aktivity podílející se na dosažení určitých marketingových cílů v určitém časovém úseku. Marketingový plán také zahrnuje popis současných marketingových pozic v podniku, nápady na cílové skupiny a popis marketingového mixu, který podnik bude používat k dosažení jejich marketingových cílů. Marketingový plán má formální strukturu, ale může být použit jako formální i neformální dokument, proto může být velmi flexibilní. Měl by obsahovat historická data, budoucí předpoklady a metody nebo strategie k dosažení nastavených cílů. Marketingový plán začíná s identifikací zákazníkových potřeb a jak podnik může tyto potřeby uspokojit a zároveň na tom vydělat. Zahrnuje to proces jako například analýzu situace na trhu, rozpočet, prognózy prodeje, strategii a předpokládané účetní závěrky. Marketingový plán může také být popsán jako technika, která podniku pomáhá rozhodnout se, které metody a zdroje budou nejlepší použít aby se dosáhlo nastavených cílů. Může také zahrnovat celý rozbor kladů a záporů danéhého podniku, jeho organizace a produkty.\n\nMarketingový plán ukazuje kroky nebo akce, které budou použity k dosažení nastavených cílů. Například, marketingový plán může zahrnovat strategii jak zvýšit tržní podíl firmy o 15 %. Marketingový plán nastíní cíle, kterých je potřeba dosáhnout k zvýšení tržního podílu o daných 15 %. Marketingové plánování segmentuje trhy, indetifikuje pozici na trhu, předpovídá velikost trhu a plánuje životaschopný podíl na trhu v každém jeho segmentu. Marketingové plánování lze také použít k přípravě podrobného případu pro zavedení nového produktu, revizi stávajících marketingových strategií stávající produkt nebo sestavení podnikového marketingového plánu, který bude zahrnut do podnikového nebo obchodního plánu společnosti.\n\nMarketingový plán by měl být založen na tom, kde musí být podnik v budoucnosti. Toto jsou některé základní body, které společnosti potřebují a používají k vytvoření marketingového plánu: \n\n\nJedním z hlavních účelů rozvoje marketingového plánu je nastavení společnosti na konkrétní cestu v marketingu. marketingové cíle se obvykle přizpůsobují širším cílům společnosti. Například, nová společnost, která chce růst svého podnikání, bude mít obecný marketingový plán, který klade důraz na strategie ke zvýšení jejich zákaznické základny. Získání marketingového podílu, zvýšení povědomí u zákazníků a budování příznivého obchodního obrazu jsou některé z cílů, které mohou souviset s marketingovým plánováním. Marketingový plán také pomáhá rozvrhnout potřebný rozpočet a zdroje potřebné k dosažení cílů uvedených v něm. Marketingový plán ukazuje, čeho společnost zamýšlí dosáhnout v daném rozpočtu a také umožňuje vedení společnosti posoudit potenciální návratnost investice. Marketingový plán je obecnou odpovědností vedoucích společnosti a pracovníků v oblasti marketingu za to, že podnik půjde konkrétním nastaveným směrem. Po tom, co jsou nastaveny strategie a jsou vypracované úkoly, každý z úkolů je přiřazen osobě nebo týmu, který bude pracovat na jeho splnění. Přidělené role umožňují společnosti sledovat jejich milníky a komunikovat s týmy nebo lidmi během celého procesu. Mít marketingový plán pomáhá vedoucím společnosti rozvíjet a sledovat očekávání jejich funkčních oblastí. Například, pokud je cílem marketingového plánu společnosti zvýšení růstu tržeb. mohou vedoucí představitelé společnosti zvýšit počty personálu v obchodech, aby mohli generovat více tržeb. \n\nMarketingový plán nabízí jedinečnou příležitost k produktivní diskusi mezi zaměstnanci a vedoucími organizace. Zajišťuje dobrou komunikaci v rámci společnosti. Marketingový plán také umožňuje marketingovému týmu zkoumat svá rozhodnutí a porozumět jejich výsledkem, aby se lépe připravil na budoucnost, dále mu umožňuje sledovat a studovat prostředí ve kterém působí.\n\nAčkoli to není jasné, za podnikovými cíli, které samy o sobě nabízejí hlavní kontext marketingového plánu, je „firemní poslání“. V organizaci orientované na prodej navrhuje funkce marketingového plánování motivační mzdové plány, aby nejen spravedlivě motivovaly a odměňovaly přední zaměstnance, ale také sladily marketingové aktivity s posláním společnosti.Cílem marketingového plánu je v zásadě zajistit, aby podnik poskytoval řešení s vědomím očekávaných zákazníků.\n\nTuto „firemní misi“ lze považovat za definici toho, co je organizace nebo co dělá: „Naše podnikání je ...“. Tato definice by neměla být příliš omezená, jinak zamezuje rozvoji organizace do dalších oblastí. Na druhé straně by neměla být příliš obecná nebo by neměla smysl; „Chceme dosáhnout zisku“ není při přípravě konkrétních plánů příliš užitečné.\n\nJacob Zimmerem navrhl, aby definice zahrnovala tři dimenze: „skupiny zákazníků“, které mají být obsluhovány, „potřeby zákazníků“, které mají být obsluhovány, a „technologie“, které mají být použity.\n\nSnad nejdůležitějším faktorem úspěšného marketingu je „firemní vize“. Překvapivě je to do značné míry zanedbáváno marketingovými učebnicemi, i když ne populárními zastánci firemní strategie - ve skutečnosti to bylo snad hlavním tématem knihy Peterse a Watermana „In Search of Excellence“. V ní řekli: „Nic nepředstavuje pokrok jako představivost. Tento nápad předchází skutku.“ Pokud má organizace, a zejména její vrchní ředitel, silnou vizi o její budoucnosti, pak je velká šance, že organizace dosáhne silného postavení na svých trzích (a dosáhne té budoucnosti). V neposlední řadě to bude proto, že její strategie budou konzistentní a budou podporovány jejími zaměstnanci na všech úrovních. \n\nGodley navrhl „tradiční“ - byť založený na produktu - formát pro „referenční příručku ke značce“ (nebo dokonce „knihu skutečností o marketingu“) před více než třemi desetiletími:\n\n\nJe zřejmé, že marketingový audit může být složitý proces, ale cíl je jednoduchý: „pouze identifikovat ty stávající (vnější a vnitřní) faktory, které budou mít významný dopad na budoucí plány společnosti.“ Je zřejmé, že základním materiálem, který má být vložen do marketingového auditu, by měl být komplexní.\n\nPodle toho je nejlepším přístupem hromadit tento materiál nepřetržitě, jakmile bude k dispozici; protože tím se zabrání jinak těžké pracovní zátěži spojené s jejím sběrem v rámci běžného, obvykle ročního, plánovacího procesu samotného.\n\nPřesto by prvním úkolem tohoto ročního procesu mělo být ověření, zda materiál obsažený v aktuálních dokumentech nebo knize faktů je skutečně komplexní a přesný a může tvořit dobrý základ pro samotný marketingový audit.\n\nStruktura knihy faktů bude navržena tak, aby odpovídala specifickým potřebám organizace, ale v mnoha případech může být použit jeden jednoduchý formát - navržený Malcolm McDonaldem. Tím se materiál rozdělí do tří skupin:\n\n\nAktivní část procesu marketingového plánování začíná až v této fázi (rozhodování o marketingových cílech). Tato další fáze marketingového plánování je skutečně klíčem k celému marketingovému procesu. „Marketingové cíle“ uvádějí, kde společnost hodlá být v budoucnu v určitém konkrétním čase.\n\nMarketingové cíle musí obvykle vycházet především z finančních cílů organizace; převedení těchto finančních měření na související marketingová měření. Marketingové strategie lze chápat jako prostředky nebo „herní plán“, kterým se marketingových cílů dosáhne, a v rámci, který se zde objeví, se obecně týkají 8P:\n\n\nNejdůležitějšími prvky jsou podrobné plány, které přesně uvádějí, jaké programy a jednotlivé činnosti budou v období plánu (obvykle v příštím roce) prováděny. Bez těchto aktivit nelze plán sledovat. Tyto plány proto musí být:\n\n\nPoslední fází jakéhokoli procesu marketingového plánování je stanovení cílů, aby bylo možné pokrok sledovat. Proto je důležité do marketingových cílů vložit jak množství, tak časové limity (například zachytit 20 procent hodnoty trhu do dvou let) a do odpovídající strategie. Obchodníci musí být připraveni kdykoli aktualizovat a přizpůsobit marketingové plány. Marketingový plán by měl definovat, jak bude měřen pokrok směrem k cílům. Manažeři obvykle používají rozpočty, plány a marketingové metriky pro monitorování a hodnocení výsledků. S rozpočtem mohou porovnávat plánované výdaje se skutečnými výdaji za dané období. Rozvrhy umožňují managementu zjistit, kdy měly být úkoly dokončeny a kdy skutečně byly. Marketingové metriky sledují skutečné výsledky marketingových programů, aby zjistily, zda se společnost pohybuje směrem k cílům.\n\nZměny v prostředí znamenají, že předpovědi se často musí měnit. Společně s tím může být také nutné změnit související plány. Jedním z nejdůležitějších aspektů je průběžné sledování výkonu oproti předem stanoveným cílům. Možná však ještě důležitější je pravidelné formální přezkoumávání. Stejně jako u předpovědí se nejlepší plánovací cyklus v mnoha případech bude točit kolem čtvrtletního přezkumu. Nejlepší ze všech, alespoň co se týče kvantifikovatelných aspektů plánů, je pravděpodobně čtvrtletní průběžné hodnocení – plánování každého nového čtvrtletí celý rok dopředu. To samozřejmě spotřebuje více plánovacích zdrojů, ale také to zajišťuje, aby plány obsahovaly nejnovější informace a díky tomu, že je na ně pravidelně zaměřená pozornost – nutí plány i jejich realizaci být více realistické.\n\nPlány jsou platné pouze tehdy, jsou-li skutečně použity k řízení pokroku společnosti: jejich úspěch spočívá v jejich realizaci.\n\nNejdůležitější prvky marketingové výkonnosti, které se běžně sledují, jsou:\n\nVětšina organizací sleduje své prodejní výsledky; nebo v neziskových organizacích například počet klientů. Sofistikovanější je sledují z hlediska „výkyvů prodeje“ - odchylky od cílových hodnot – což umožňuje, aby byl okamžitý obraz odchylek patrný.\n\n„Mikroanalýza“, která je jednoduše běžným procesem zkoumání podrobných problémů, poté zkoumá jednotlivé prvky (jednotlivé produkty, prodejní teritoria, zákazníci atd.), které cíle nesplňují.\n\nJen málo organizací sleduje tržní podíl, přestože je to často důležitá metrika. Ačkoli absolutní tržby na rostoucím trhu mohou růst, podíl firmy na trhu se může snížit, což je pro budoucí prodej, když trh začne klesat, špatné. Je-li sledován podíl na trhu, může být sledováno několik aspektů:\n\n\nKlíčovým ukazatelem, který je třeba v této oblasti sledovat, je obvykle poměr marketingových výdajů k prodeji; ačkoli to může být rozděleno na další prvky.\n\nAnalýza výdajů může být definována jako podrobná zpráva o všech výdajích, které podniku vzniknou. Koná se měsíčně, čtvrtletně a ročně. To může být rozděleno do podskupin malých podniků, aby se určilo, kolik peněz každá oblast stojí společnost.\n\nV marketingu hraje důležitou roli v analýze výdajů poměr marketingových výdejů k prodeji, protože se používá k sladění marketingových výdajů s průmyslovými normami. Poměr marketingových výdajů k prodeji pomáhá společnosti řídit produktivitu marketingových výdajů. Analýza marketingových výdajů k prodeji je také společně s analýzou prodeje, analýzou podílu na trhu, finanční analýzou a analýzou založené na tržních výsledcích jeden z pěti analytických nástrojů, které obchodníci používají k řízení produktivity výdajů. Poměr marketingových výdajů k prodeji umožňuje společnostem sledovat skutečné výdaje, které jsou relativní k přijatému rozpočtu a k prodejním cílům.\n\nRozhodujícím faktorem marketingových aktivit by měl být přinejmenším teoreticky čistý zisk (pro všechny kromě neziskových organizací, kde srovnatelný důraz může být kladen na udržení se v rozpočtu). Existuje několik klíčových ukazatelů, které je třeba sledovat:\n\n\nPorovnávání těchto údajů s údaji dosaženými jinými organizacemi může být značně přínosné.\n\nVýše uvedené analýzy výkonnosti se zaměřují na kvantitativní měřítka, která přímo souvisí s krátkodobou výkonností. Existuje však řada nepřímých opatření, která v zásadě sledují postoje zákazníků, které mohou také naznačovat výkon organizace v dlouhodobém horizontu, a proto může být ještě důležitějším ukazatelem. Některá užitečná opatření jsou:\n\n\nJe nezbytný formální, písemný marketingový plán; v tom, že poskytuje jednoznačný referenční bod pro činnosti během plánovacího období. Nejdůležitější výhodou těchto plánů je však pravděpodobně samotný proces plánování. To obvykle nabízí jedinečnou příležitost pro diskuse mezi různými zúčastněnými manažery. Plán, spolu s diskusemi, pak poskytuje strukturu pro jejich následné řídící činnosti, a to i pro ty, které nejsou popsány v samotném plánu. Kromě toho jsou marketingové plány zahrnuty v obchodních plánech, které nabízejí investorům údaje o tom, jak bude společnost růst, a co je nejdůležitější, jak získají návrat z investic.\n"}
{"id": "1542046", "url": "https://cs.wikipedia.org/wiki?curid=1542046", "title": "Gustav von Schmoller", "text": "Gustav von Schmoller\n\nGustav Friedrich Schmoller, od roku 1908 von Schmoller (24. června 1838 Heilbronn – 27. června 1917 Bad Harzburg), byl německý ekonom a politolog, spolu s Maxem Weberem a Wernerem Sombartem jeden z předních zástupců mladší německé historické školy. Proslavil se zejména dvěma spory o metodu; prvním s Carlem Mengerem, zástupcem rakouské školy, o vhodný přístup metodologie, tj. spor mezi abstraktně-racionálním a empiricko-realistickým přístupem, druhým s taktéž zástupci mladší německé historické školy Weberem a Sombartem, a to o chápání ekonomie jako vědy etické a normativní (Schmoller + Wagner) či pozitivní (empirické) (Weber + Sombart). Schmoller byl přesvědčen, že k naplnění cílů německé historické školy stačí nashromáždit dostatek historických a statistických údajů a z nich pak vyvodit novou ekonomickou teorii, namísto toho však mimoděk prohloubil znalosti o dějinách národního hospodářství. \n\nDalší jeho přínos spočívá v založení \"Verein für Socialpolitik\", v jejímž čele na dlouhou dobu stanul a výzkumu institucí, díky jemuž se stal předchůdcem teorie transkačních nákladů. Věnoval se i výzkumu na poli historie politické ekonomie, kterou většinu života přednášel na různých univerzitách a pro účasti na založení tzv. \"Verein\" \"für Social Politik\" (Sociální politické společnosti).\n\nZa jeho ústřední dílo lze považovat \"Grundriss der allgemeinen Volkswirthschaftslehre (\"Nástin obecné národohospodářské nauky).\n\nJeho hlavním cílem byla sociální reforma Pruské monarchie, za účelem vytvoření liberálního státu s rozvinutým parlamentarismem.\n\nGustav Schmoller se narodil roku 1838 v Heilbronnu do rodiny württembergského civilního úředníka. Jako mladý (1857-1861)studoval na Tübingenské univerzitě tzv. \"Kameralwissenschaft,\" kombinaci ekonomie, práva, státní správy a historie. Roku 1861 byl zaměstnán na Württembergském statistickém úřadu a v roce 1864 se stal profesorem politické ekonomie v Halle kde působil do roku 1872. Stejný obor poté přednášel na univerzitách v Štrasburku (1872–1882) a Berlíně (1882–1913). Po ukončení působení v Berlíně se stal zástupcem Humboldtovy univerzity v horní komoře pruského parlamentu. \n\nByl také zastáncem německé koloniální expanze a v tom důsledku posilování německého loďstva.\n\nZemřel ve věku 79 let v Bad Harzburgu.\n\nJakožto otevřený vůdce “mladší” historické školy, Schmoller se vymezoval proti tomu, co považoval za axiomaticko-deduktivní přístup klasické ekonomie, a později rakouské školy — Schmoller zavedl tento termín naznačující jistý provincionalismus ve své nepříznivé recenzi knihy Carla Mengera z roku 1883 \"Untersuchungen über die Methode der Socialwissenschaften und der politischen Oekonomie insbesondere (\"anglicky \"Investigations into the Method of the Social Sciences with Special Reference to Economics),\" která zpochybňovala metody historické školy. Toto vedlo ke kontroverzi známé jako Methodenstreit, která dnes často působí jako plýtvání energií a jeden z hlavních důvodů pozdějšího rozkladu celé historické školy, ač — jak jednou poznamenal Josef Schumpeter — jednalo se vlastně o spor \"uvnitř\" této školy. Schmollerův primárně induktivní přístup vyžadující pečlivé studium ekonomického výkonu a fenoménů obecně, srovnávající v čase a prostoru, jeho zaměření na evoluci ekonomických procesů a institucí, a jeho naléhání na kulturní specifičnost ekonomiky a centrálnost hodnot ve vytváření ekonomických výměn stojí v ostrém kontrastu s některými klasickými a většinou neoklasických ekonomů, tudíž Schmoller a jeho škola vypadli ve 30. letech z hlavního proudu ekonomie, přičemž v Německu byli nahrazeni nastupující freiburgskou školou.\n\nPo roce 1881 byl Schmoller editorem pro \"Jahrbuch für Gesetzebung, Verwaltung, und Volkswirthschaft im deutschen Reich\". Mezi lety 1878 a 1903 editoval sérii monografií nazvaných \"Staats- und sozialwissenschaftliche Forschungen\". Byl také editorem a hlavním přispěvatelem do Acta Borussica, rozsáhlé kolekce pruských historických pramenů vytvořené Berlínskou akademií věd na základě Schmollerových a Sybelových podnětů.\n\nJedním z důvodů, proč dnes Schmoller není široce známý, je ten, že většina jeho knih a článků nebyla přeložena, jelikož během jeho doby většina anglických a amerických ekonomů obecně četla v němčině, která byla tehdy dominantním odborným jazykem. Němčina však od té doby ztratila na oblibě a nepřeložené texty jsou tedy nepřístupné širšímu čtenářskému publiku. Několik výjimek je jmenováno v přehledu děl.\n\nČasto bývá přehlíženo, že Schmollerovou primární sférou zájmu nebylo samotné studium ekonomických metod, ale spíše ekonomie a sociální politika. Schmoller byl především sociální reformátor a svými kroky se snažil adresovat problémy ve společnosti, vzniklé následkem industrializace a urbanizace. \n\nSchmollerův postoj byl silně ovlivněn také postavou Otty von Bismarcka a reformami, které zavedl. Právě i kvůli tomu byl často vystaven kritice ze strany socialistů a marxistů, který jej spolu s jeho skupinou \"Verein für Socialpolitik,\" označily za pouhého posluhovače imperialistické vlády. Řada Bismackových reforem byla touto skupinou totiž často obhajována.\n\nJako zastánce reforem a sociální spravedlnosti, byl Schuller přesvědčen o tom, že musí dojít  k postupnému zvyšování jak materiální, tak kulturní úrovně pracující třídy. Svým dílem Schmoller mimo jiné také značně přispěl k teoretickému přístupu rozpoznávání mechanismů, které vedou k formaci jednotlivých tříd ve společnosti. Zlepšení situace pracující třídy však označil poze za střednědobý cíl. Konečným cílem pro něj bylo vyhnutí se revoluci, o které se domníval, že je při takovémto nastavení společnosti nevyhnutelná. Ačkoliv se Schmoller angažoval v sociální politice, přesvědčením byl i nadále monarchistou a tradicionalistou, s vidinou silné Německé říše. Dle jeho premisy německá tradicionalistická kultura byla naprosto kompatibilní s odvážnými sociálními reformami, jichž byl zastáncem, ačkoliv následující generace tato dvě stanoviska vnímají značně kontradiktorně. \n\nTento pohled na věc bývá někdy označován jako \"Kathedersozialist\" – \"Socialist of the Chair\". Schmoller byl mimo jiné také zastáncem rozšíření kapacit německého námořnictva a následné expanze Německé říše za oceán. \n\nSchmollerovo dílo představuj do značné míry zpodobnění německého akademického světa před první světovou válkou. Vliv jeho díla se rozšířil napříč světem v mnoha podobách. V USA ovlivnil hnutí tzv. Progresivistů a  svými myšlenkami přispěl také ke vzniku řady sociálních reforem v Meiji, v Japonsku. Mezi jeho nejvýznamnější následovníky mimo německou říši patří například William J. Ashley,  W.E.B. Du Bois, Richard T. Ely, nebo E.R.A. Seligman.\n\n\n\n"}
{"id": "1542048", "url": "https://cs.wikipedia.org/wiki?curid=1542048", "title": "Benátská laguna", "text": "Benátská laguna\n\nBenátská laguna ( \"Laguna di Venezia\", benátsky \"Łaguna de Venesia\") je vodní plocha spojená s Benátským zálivem (potažmo Jaderským mořem), v jejíž centrální části se nachází světoznámé italské město Benátky. Laguna je s rozlohou přibližně 550 km² největším mokřadem ve Středomoří. Od Benátského zálivu je oddělena úzkou kosou, která je na 3 místech přeťata otevřenými průplavy. Okolo 8 % laguny je tvořeno pevnou půdou řady ostrovů (i umělých), 11 % trvalou vodní hladinou a 80 % bahnitým wattovým pobřežím mělčin a slanisek. Roku 1987 se laguna stala součástí světového dědictví UNESCO a od roku 1989 je její malá část i ramsarským mokřadem.\n\nV laguně dochází k výrazným změnám úrovně hladiny, což je způsobeno slapovými jevy, větry a umístěním uzavřené laguny na severním výběžku otevřeného moře. Město Benátky bývá často postihováno touto zvýšenou hladinou (Acqua alta), při které dochází k zátopě města. \nExistuje projekt MOSE na výstavbu mobilního hrazení, které by zahradilo všechny tři průplavy spojující lagunu s otevřeným mořem bariérami. Název MOSE je zkratkou pro „Elektromechanický experimentální modul“ (MOdulo Sperimentale Elettromeccanico), zároveň je i slovní hříčkou odkazující na biblickou postavu Mojžíše (italsky Mosè), který nechal rozestoupit vody Rudého moře. Výstavba byla zahájena v roce 2003. Projekt je srovnatelný s protipovodňovou ochranou Londýna (Bariéry na Temži), Petrohradu (Petrohradská hráz) či Rotterdamu (Maeslantkering a Oosterscheldekering). \n\n"}
{"id": "1542053", "url": "https://cs.wikipedia.org/wiki?curid=1542053", "title": "Geamăna (Alba)", "text": "Geamăna (Alba)\n\nGeamăna je rumunská vesnice v župě Alba. Vesnice zaniká následkem neustálého zaplavování toxickými sloučeninami mědi z nedalekého povrchového dolu Roșia Poieni.\n\nV roce 1977 bylo komunistickým diktátorem Nicolaem Ceaușescem rozhodnuto, že vesnice čítající na 400 rodin bude vysídlena – údolí Şesii, v němž se vesnice nachází, se tak stalo shromaždištěm toxického odpadu vznikajícího rozsáhlou těžbou v největším evropském dole na měď – Roșia Poieni. \n\nPůvodní obyvatelé si stěžují na jednání vlády Nicolae Ceaușesca z důvodu, že jim nebylo umožněno přemístit ostatky příbuzných ze hřbitova, aby tak zabránili jejich destrukci před postupující chemicky znečištěnou vodou. \n\nV současné době (2019) obývá trosky vesnice stále na cca 20 obyvatel, původní obyvatele však ohrožuje zvyšování hladiny znečištěné vody přibližně o 1 m za rok zapříčiněné samotnou těžbou.\n\nRozsáhlé studie potvrzují, že takovéto znečištění představuje výrazné enviromentální riziko, jemuž by se mělo zamezit.\n"}
{"id": "1542069", "url": "https://cs.wikipedia.org/wiki?curid=1542069", "title": "Abhijit Banerjee", "text": "Abhijit Banerjee\n\nAbhijit Banerjee (* 21. února 1961 Bombaj) je indicko-americký ekonom, profesor ekonomie na Massachusettském technologickém institutu. V roce 2019 získal společně se svou ženou Esther Duflovou a Michaelem Kremerem Nobelovu cenu za ekonomii „za jejich experimentální přístup ke zmírnění světové chudoby\". Spolu se svou manželkou jsou tak šestým párem, který získal společně Nobelovu cenu.\n\nBanerjee je spoluzakladatelem \"Abdul Latif Jameel Poverty Action Lab\" (spolu s Esther Duflovou) a členem \"The Consortium\" na \"Financial Systems and Poverty\" (CFSP). Byl prezidentem \"Bureau for the Research in the Economic Analysis of Development\", výzkumným spolupracovníkem \"National Bureau of Economic Research\", výzkumným pracovníkem v \"Centre for Economic Policy Research\", mezinárodním výzkumným pracovníkem \"Kiel Institute\", spolupracovníkem Americké akademie umění a věd a členem Econometric Society. Byl také členem Guggenheimu a členem skupiny Alfred P. Sloan. Je spoluautorem \"Poor Economics\". Působí také v akademické poradní radě Plaksha University na připravované univerzitě vědy a techniky v Indii. Jeho kniha s názvem Good Economics for Hard Times, kterou vytvořil společně s Esther Duflovou, byla vydána v říjnu 2019 v Indii společností \"Juggernaut Books\". \n\nNarodil se v Bombaji Jeho otec byl Dipak Banerjeem a matka Nirmale Banerjee. Otec byl bengálský profesor a vedoucí ekonomické katedry na Univerzitě Presidency v Kalkatě. Jeho matka Nirmala je marathijskou profesorkou ekonomie v Centru studia sociálních věd v Kalkatě.\n\nŠkolní vzdělání získal na \"South Point High School\", proslulé vzdělávací instituci v Kalkatě. Po ukončení středoškolského studia byl přijat na Kalkatskou univerzitu, konkrétně na Presidency College, kde roku 1981 získal bakalářský titul z ekonomie. O dva roky později dostal magisterský titul na Jawaharlal Nehru University v Dílí z ekonomie. Během studia na této univerzitě byl zatčen a uvězněn v Tiharské věznici kvůli protestům, kdy studenti obklíčili vicekancléře univerzity P. N, Srivastavu. Nakonec byl propuštěn na kauci a veškerá obvinění byla vznesena proti studentům.\n\nPozději získal titul Ph.D v oboru ekonomie na Harvardově univerzitě, a to v roce 1988; předmětem jeho disertační práce byla Eseje v informační ekonomii .\n\nBanerjee je v současné době mezinárodním profesorem Fordovy nadace na Massachusettském technologickém institutu. Vyučoval i na Harvardské¨ a Princetonské univerzitě.\n\nJeho práce se zaměřuje na ekonomiku rozvoje. Spolu s Esther Duflovou diskutoval o experimentech v terénu jako o důležité metodologii objevování příčinných vztahů v ekonomii.\n\nV roce 2004 byl zvolen za člena Americké akademie umění a věd. Je také držitelem úvodní ceny Infosys v kategorii společenských věd (ekonomie). V roce 2012 sdílel čestné uznání Geralda Loeba za obchodní knihu se spoluautorkou Esther Duflo za knihu \"Chudá ekonomika\".\n\nV roce 2013 byl generálním tajemníkem Organizace spojených národů Pan Ki-munem jmenován do skupiny odborníků pověřených aktualizací rozvojových cílů tisíciletí po roce 2015 (datum jejich vypršení platnosti). V roce 2014 získal další cenu, a to Bernhard-Harms-Prize od Kielského institutu pro světovou ekonomiku.\n\nV roce 2019 přednesl výroční přednášku na 34 CDAL Export-Import Bank o přepracování sociální politiky. Téhož roku získal spolu s Esther Duflo a Michaelem Kremerem Nobelovu cenu za ekonomii za jejich práci na zmírnění globální chudoby.\n\nByl ženatý s Dr. Arundhati Tuli Banerjee, přednášející na MIT., se kterou se ale později rozvedl. Abhijit a Arundhati spolu měli syna Kabira Banerjee (narozen 1991), který ale zemřel při nehodě v roce 2016. V roce 2015 se Banerjee oženil se svou spolupracovnicí, profesorkou na MIT Esther Duflovou, se kterou mají dvě děti. Banerjee byl vedoucím doktorského titulu Duflové v oboru ekonomie na MIT v roce 1999. Duflová je také profesorkou zmírňování chudoby a ekonomiky rozvoje na MIT.\n\nAbhijit Banerjee získal spolu s Esther Duflovou a Michaelem Kremerem v roce 2019 Nobelovu cenu za ekonomii.\n\nEkonom společnosti Czech Fund Lukáš Kovanda komentoval: „Ocenění ekonomové v posledních zhruba dvaceti letech rozvinuli experimentální metody. Jejich přístup spočívá v tom, že rozsáhlou problematiku boje s chudobou člení na dílčí, snáze řešitelné otázky, na něž hledají odpovědi.” „Zkoumají tedy například to, jak co nejúčinněji zasáhnout za účelem dosažení vyšší úrovně vzdělanosti dané rozvojové ekonomiky či zlepšení zdravotního stavu tamní dětské populace,” dodal. „Následně, poté, co ocenění ekonomové rozparcelují problém chudoby na takovéto dílčí podotázky, hledají na každou z nich odpověď prostřednictvím experimentů přímo v terénu, v rámci dotčené populace, tedy například přímo v podmínkách rozvojové subsaharské ekonomiky nebo indického venkova,” uzavřel.\n"}
{"id": "1542072", "url": "https://cs.wikipedia.org/wiki?curid=1542072", "title": "Edward Shils", "text": "Edward Shils\n\nEdward Shils (1. července 1910 Springfield – 23. ledna 1995 Chicago) byl americký sociolog. Působil jako profesor na Chicagské univerzitě. Proslul zejména soudržností mezi empirickou tradicí chicagské univerzity a teoretickým přístupem francouzských a německých sociálních vědců, což byl i jeden z důvodů pro udělení Balzanovy ceny v roce 1983.\n\nVyrůstal ve Filadelfii. Ohledně svého rodinného zázemí byl velmi tajnůstkářský, jména a povolání jeho rodičů nejsou známa. Byl rusko-židovského původu. Během druhé světové války sloužil v Britské armádě a Úřadu pro strategické služby. V prosinci roku 1951 se oženil s Irene Coltman. Rád cestoval a poznával cizí země a kultury. U svých kolegů sklízel velký obdiv za dobrou znalost literatury mnohých kultur a oblastí. Jeho dobrým přítelem byl spisovatel a držitel Nobelovy ceny za literaturu Saul Bellow. Jejich přátelství však skončilo rozepří, jelikož oba byli velmi silné osobnosti. Shils byl také editorem Bellowovy knihy Planeta pana Sammlera. Zároveň byl inspirací pro tvorbu postavy v Bellowě knize Ravelstein. Zemřel v lednu roku 1995 ve věku 84 let, byl pochován svým synem Adamem Shilsem, snachou Carrie Shilsovou a vnukem Samem Shilsem.\n\nShils započal svá studia sociologie a sociální filosofie jako sedmnáctiletý student Pennsylvánské univerzitě\".\" V té době objevil práce německého sociologa Maxe Webera, jehož studiím se posléze celý život věnoval. V roce 1931 obdržel bakalářský titul a v roce 1934 se stal výzkumným pomocníkem na Chicagské univerzitě. Od roku 1938 přednášel na vysokých školách, ačkoli magisterský titul získal až v roce 1961 na Univerzitě v Cambridgi.Byl držitel čestných doktorátů z Pennsylvánské univerzity, \"Hebrew University\" v Jeruzalémě a \"Queen’s University\" v Belfastu. Kromě specializace na Maxe Webera, přeložil práce německého sociologa Karla Mannheima do angličtiny. Jeho celoživotní snahou bylo propojit tradici evropské a americké sociologie. Přednášel na London School of Economics\",\" Harvardově Univerzitě\", Université de Paris\", na univerzitách v Manchesteru, Kentu, Belfastu, Londýně, Leidenu, Louvainu a na Princetonské univerzitě. Mimo jiné byl zakladatelem a editorem časopisu \"Minerva\", významného časopisu v oblasti problematiky sociologické, politologické a ekonomické vědy a výzkumu.\n\nShilsovo dílo je poměrně obsáhlé, a to jak do počtu, tak i do rozsahu témat. Jedna z jeho prvních odborných prací, ve spolupráci s Morrisem Janowitzem, vyšla pod názvem \"Cohesion and Disintegration in the Wehrmacht in World War II\". (\"Soudržnost a rozpad Wehrmachtu za druhé světové války\", 1948). Hlavním tématem byla analýza morálky jednotek Wehrmachtu. Během 50. let byl kritikem McCarthismu, například v publikaci \"The Torment of Secrecy: The Background and Consequences of American Security Policies\" \"(1956)\", v níž zmapoval vnitřní problémy politického života, konkrétněji problém důvěry ve vědě, státní tajemství, či populismus a následné vyřešení těchto problémů v rámci liberální demokracie. Mezi jeho další známé práce patří \"Toward a General Theory of Action (1951),\" ve spolupráci s Talcottem Parsonsem, či \"Tradition (Tradice, 1981)\".\n\nShilsovy znalosti byly opravdu hluboké (o tom svědčí i fakt, že jeho osobní knihovna obsahovala kolem 15 000 výtisků) a často se zmiňoval o knihách, které ho ovlivnily. Mimo prací klasiků sociologické literatury Maxe Webera či Karla Mannheima, byla jednou z nich například kniha belgického politika Henrika de Mana \"The Psychology of Socialism (Psychologie socialismu, 1927),\" v níž de Man v kostce odmítá empirické i psychologické chyby Marxistů v pojetí třídního vědomí. V tomto textu je možno najít některé ze základních Shilsových témat, jako je například problém intelektuálů se snahami být „politický“, či problém ideologie, respektive jejího vztahu k běžné morálce a psychologickým předpokladům. Jako další, kdo měl jistý vliv na Shilsovo dílo byl T. S. Eliot, o němž se i vyjadřuje v úvodu k \"Tradition,\" Shilse zaujal především jeho pohled na charisma, či vztah mezi kulturou a třídami ve smyslu centrum a periferie.\n\nZajimavá je Shilsova koncepce „civility“ (v překladu zdvořilost). Zdvořilost, ve smyslu politická, by se dala vymezit jako naslouchání ostatním, být tolerantní k názorům druhých apod., Shils ji definoval následovně:  „\"zdvořilost je postoj a způsob, který umožňuje nastolit rovnováhu mezi konfliktními požadavky a zájm\"y”. Mezi další známé koncepty patří například faktory změn v tradicích.\n\n"}
{"id": "1542073", "url": "https://cs.wikipedia.org/wiki?curid=1542073", "title": "Charkovčanka", "text": "Charkovčanka\n\nCharkovčanka ( Харків'янка, \"Charkivčanka\", Харьковчанка, \"Charkovčanka\", kódové označení: Projekt 404S) je antarktické terénní vozidlo vyrobené v roce 1958 v Charkovském závodě těžkého strojírenství na Ukrajině, dnes Charkovský závod dopravního strojírenství V. A. Malyševa. Základem pro toto vozidlo byl dělostřelecký tahač AT-T, který dostal upravený podvozek z tanku T-54. V prosinci 1959 byla Charkovčanka dopravena do Antarktidy a dosáhla jižního pólu. Vozidlo mělo malou kuchyňku, toaletu, kamna a osm postelí. V roce 1969 byla vyrobena druhá generace charkovčanek. Do Antarktidy se však tyto stroje dostaly až v roce 1975.\n\n\n"}
{"id": "1542074", "url": "https://cs.wikipedia.org/wiki?curid=1542074", "title": "Chinon (rozcestník)", "text": "Chinon (rozcestník)\n\nChinon může znamenat:\n"}
{"id": "1542075", "url": "https://cs.wikipedia.org/wiki?curid=1542075", "title": "Lucas Torreira", "text": "Lucas Torreira\n\nLucas Sebastián Torreira Di Pascua (* 11. února 1996) je uruguayský profesionální fotbalista, který hraje na pozici záložníka za anglický tým Arsenal FC a uruguayskou reprezentaci.\n\nPosilou Arsenalu se stal 10. července 2018, anglický klub za něj zaplatil částku 26 milionů £.\nAtmosféru Premier League poprvé okusil 12. srpna 2018 v 1. ligovém kole doma proti Manchesteru City (nakonec porážka 0:2). Ve druhém poločase byl vyslán na trávník, kde v záloze hrál po boku Guendouziho.\nVe 4. kole si krátce po příchodu na hřiště připsal asistenci na gól Lacazetteho proti Cardiffu, Arsenal tedy venku zvítězil 3:2.\nPoprvé si zahrál Evropskou ligu 20. září na domácí půdě proti týmu Vorskla Poltava z Ukrajiny. Bylo to také první utkání ve dresu Arsenalu, které začal v základní sestavě.\nPo takřka hodině jej v 57. minutě vystřídal Guendouzi, Arsenal vyhrál 4:2. Následně si zajistil místo v základní sestavě i v zápasech Premier League. Na začátku listopadu předvedl dobrý výkon v domácím utkání s Liverpoolem (1:1), po kterém byl zvolen mužem zápasu.\nZačátkem prosince okusil derby proti Tottenhamu, ve kterém předvedl další kvalitní výkon a v 77. minutě první brankou za \"Kanonýry\" zvýšil na konečných 4:2. Rovněž v tomto zápase byl zvolený hráčem zápasu.\nO pár dní později dal jediný gól zápasu proti Huddersfieldu, když se ve vzduchu volejem trefil do míče, který přesně poslal do sítě brankáře Lössla a prodloužil tak neporazitelnost Arsenalu napříč všemi soutěžemi na 21 zápasů.\nTorreira startoval v prohraném finálovém zápase Evropské ligy v Baku proti londýnskému rivalovi Chelsea. Trenér Emery jej v 67. minutě stáhl ze hry za stavu 0:3.\n\nVe třetím kole nové sezóny 2019/2020 se střelecky prosadil v závěru zápasu proti Liverpoolu, Arsenal však prohrál 1:3.\n\n"}
{"id": "1542079", "url": "https://cs.wikipedia.org/wiki?curid=1542079", "title": "Blanka z Montferratu", "text": "Blanka z Montferratu\n\nBlanka z Montferratu (1472 – 30. března 1519 byla sňatkem s Karlem I. Savojským savojskou vévodkyní a titulární královnou Kypru, Jeruzaléma a Arménie. Sloužila jako regentka za svého jediného syna Karla od roku 1490 až do jeho smrti v roce 1496.\n\nBlanka se narodila jako nejstarší dcera markýze z Montferratu Viléma VIII. Palailoga a šestnáctileté Alžběty Sforzy, dcery milánského vévody Francesca I. Sforzy a Blanky Marie Visconti, po níž dostala Blanka jméno. Matka Alžběta zemřela v sedmnácti letech, když nebyl Blance ani rok. Otec se znovu oženil s francouzskou šlechtičnou, která zemřela v roce 1485.\n\nDne 1. dubna 1485 se Blanka provdala za Karla, savojského vévodu a titulárního krále Kypru, Jeruzaléma a Arménie. Z manželství vzešlo pět dětí, z nichž však přežily dvěː\n\n\nBrzy po manželově smrti v roce 1490 Blanka porodila své nejmladší dítě, které nepřežilo. Vládla pak jako regentka za svého malého syna, který zdědil otcovy platné i titulární tituly a statky. Vládla Savojsku až do synovi náhlé smrti v Moncalieri. Její jediné přeživší dítě, dcera Jolanda Luisa, onemocnělo a zemřelo o tři roky později.\n\nV roce 1518 Blanka vážně onemocněla, pravděpodobně tuberkulózou. Ve své poslední vůli datované 12. února 1519 určila za místo pohřbení kapli kostela blahoslavené Panny v Carignanu. Svým dědicem jmenovala Karla III. Savojského a jeho mladšího bratra Filipa. Do dvou měsíců poté zemřela.\n"}
{"id": "1542088", "url": "https://cs.wikipedia.org/wiki?curid=1542088", "title": "Tchaj-er-čuang (starobylé město)", "text": "Tchaj-er-čuang (starobylé město)\n\nStarobylé město Tchaj-er-čuang je historická lokalita na Velkém kanále v Číně, kdysi historické město založené za dynastie Čchin (221–207 př. n. l.) a prosperovalo až do poslední dynastie Čching (1644–1911). Tchaj-er-čuang vznikl jako vodní město s tím, že propojoval kultury severu a jihu Číny. Za 2. světové války v Asii (druhá čínsko-japonská válka 1937–1945) byl v roce 1938 zcela zničen, z ruin byl znovu vystavěn v roku 2008 (v roce 70. výročí prvního historického vítězství čínské armády nad vojsky Japonského císařství v bitvě o Tchaj-er-čuang). V dávné minulosti byl Tchaj-er-čuang hlavně přístavem.\n\nTchaj-er-čuang, historicky velice významný vodní dopravní uzel se strategickou polohou, je v prefektuře Cao-čuang už jediným místem, které dokumentuje originální podobu objektů Velkého kanálu mezi Pekingem a Chang-čou. Před 2. světovou válkou v roce 1938 tam stálo více než 6000 budov s kvalitními bunkry. V roce 1918 strategičnost Tchaj-er-čuangu zkoumala a potvrdila také Japonská jihomandžuská železniční společnost. V mingském období mu byl udělen titul „první město na světě“ a to díky jeho rostoucímu sociálnímu a ekonomickému významu poté, co byl Velký kanál přesměrován k městu. V době, kdy bylo v ruinách, přišlo o 53 významných válečných památek. Je v něm muzeum věnované památce bitvy o Tchaj-er-čuang.\n\nV Tchaj-er-čuangu se nachází i početné náboženské památky: buddhistické, křesťanské, katolické, islámské i taoistické.\n\nDnes je Tchaj-er-čuang hlavně místem mnohých atrakcí a rezortem pro chvíle zábavy – zvláště v době svátků na čínský nový rok („jarní svátky“) poskytuje početné ubytovací možnosti a celoročně se tam uskutečňuje mnoho kulturních akcí. Jde o město s monumentálními hradbami v délce přibližně 2 km. Jeho rozloha dosahuje 2 km². Tchaj-er-čuang je v Číně od roku 2013 zařazen do nejvyšší skupiny pro čínské turistické atrakce kategorie AAAAA, je přístupný po zaplacení vstupného a je otevřen celoročně a nepřetržitě. Mezi nejzajímavější atrakce patří bubnové pochody, vystoupení akrobatů, pěvecká představení, areál obsahuje i velký kulturní dům. Zvlášť velkou atrakcí jsou výletní plavby po členitých kanálech uvnitř města, doprovázené zpěvem tradičních čínských lyrických písní. Na hlavní třídě města je také malé celní muzeum a mnoho obchodů se suvenýry. A v posledních letech (od roku 2015) je před jarními svátky velkou atrakcí i pravidelný festival zimního plavání v bazénu umístěném ve Velkém kanále s vytrvalostní plavbou na 450 m v samotném kanálu. V letním období se ve městě konají soutěže tzv. dračích člunů.\n\nTchaj-er-čuang leží na silnici Chua-sing, v městském obvodu Tchaj-er-čuang v městské prefektuře Cao-čuang v provincii Šan-tung. V okolí se nenachází mezinárodní letiště, ale Cao-čuang je zastávkou vysokorychlostní tratě Peking – Šanghaj, která je od města ve vzdálenosti asi 40 km.\n\n\n"}
{"id": "1542089", "url": "https://cs.wikipedia.org/wiki?curid=1542089", "title": "Tituly a vyznamenání Mičiko", "text": "Tituly a vyznamenání Mičiko\n\nMičiko, bývalá japonská císařovna, obdržela řadu japonských i zahraničních vyznamenání a ocenění.\n\n\n\n\n\n\n"}
{"id": "1542090", "url": "https://cs.wikipedia.org/wiki?curid=1542090", "title": "Capitol Punishment: The Megadeth Years", "text": "Capitol Punishment: The Megadeth Years\n\nGreatest Hits: Back to the Start je první best-of album americké thrash metalové skupiny Megadeth. Vydavatelství Capitol Records ho vydalo 24. října 2000. Nové skladby „Kill the King“ a „Dread and the Fugitive Mind“ nahrála sestava Dave Mustaine/Al Pitrelli/David Ellefson/Jimmy DeGrasso. Na albu se nachází skrytá skladba „Capitol Punishment“, což je směska mnoha předchozích písní skupiny.\n\nNázev alba je narážkou na problémy kapely s vydavatelstvím Capitol Records, které Megadeth nakonec opustili a podepsali smlouvu se Sanctuary Records. S Capitol Records však museli vydat ještě jedno album, proto se rozhodli právě pro best-of. Na albu se nacházejí skladby z téměř všech do té doby vydaných alb skupiny, seřazené od nejmladšího po nejstarší. Kromě nové skladby „Kill the King“ obsahuje album také skladbu „Dread and the Fugitive Mind“, nahranou pro tehdy teprve připravované album \"The World Needs a Hero\". K prosinci 2005 se jen v USA prodalo přes 200 000 nosičů alba Capitol Punishment.\n\nNick Lancaster z britského online magazínu \"Drowned in Sound\" kritizoval zahrnutí velkého množství skladeb z alb jako Cryptic Writings a Risk místo starší, „tvrdší“ tvorby. Hlavním terčem jeho kritika byla podle jeho slov „naprosto debilní“ skladba „Crush 'Em“ z již zmiňovaného alba \"Risk\". Kladně hodnotil naopak skladby „Dread and the Fugitive Mind“ a „Kill the King“, které pro něj byly „návrat do formy“.\n\nSteve Huey z AllMusic album hodnotil podobně, kritizoval soustředění se na více komerčních skladeb a vynechání starší thrash metalové tvorby či soundtrackových skladeb jako „Go To Hell“, „[[Angry Again“ a „99 Ways to Die“. Celkově album hodnotil jako „výběr pro všední fanoušky“ a shledal ho jako „příliš neúplné“ a „příliš nahodilé“.\n\n\n[[Kategorie:Kompilační alba Megadeth]]\n[[Kategorie:Kompilační alba z roku 2000]]\n[[Kategorie:Kompilační alba Capitol Records]]\n[[Kategorie:Alba v angličtině]]"}
{"id": "1542091", "url": "https://cs.wikipedia.org/wiki?curid=1542091", "title": "Tchaj-er-čuang", "text": "Tchaj-er-čuang\n\nTchaj-er-čuang (, doslova „obydlí rodiny Tchaj“) je nejjižnějším městským obvodem z pěti obvodů pod administrací městské prefektury Cao-čuang. Nachází se v Číně na jihu provincie Šan-tung a na jihu sousedí s provincií Ťiang-si. Má rozlohu 538 km² a 279 474 obyvatel (k roku 2010).\nOkres byl místem bitvy o Tchaj-er-čuang, která proběhla mezi armádami čínského Kuomintangu a Japonským císařstvim v roce 1938 za druhé čínsko-japonské války. Samotné místo bitvy (; Tchaj-er-čuang ta-čan ťiou-č’) bylo v roce 2006 vyhlášeno národní památkou Čínské lidové republiky (usnesení 6-981).\n\n\n"}
{"id": "1542092", "url": "https://cs.wikipedia.org/wiki?curid=1542092", "title": "Psohlav obecný", "text": "Psohlav obecný\n\nPsohlav obecný (\"Galeorhinus galeus\") je druh žraloka. Bývá nazýván také žralok hejnový a patří do monotypického rodu \"Galeorhinus\". \n\nVýrazným znakem je protáhlý rypec. Jako všichni žralouni má dvě hřbetní ploutve a pět žaberních štěrbin. Dlouhé štíhlé tělo má bronzově šedé zbarvení, které na břiše přechází do bílého. Samci dosahují délky 135–175 cm a samice 150–195 cm. Je vejcoživorodý, počet mláďat v jednom vrhu se pohybuje od šesti do padesáti dvou. Psohlav se může dožít až padesáti let.\n\nPsohlavové jsou masožraví, jejich kořist tvoří menší ryby (sardinka, platýs, žabohlavec), hlavonožci, korýši a ostnokožci. Člověku nejsou nebezpeční. Obývají moře subtropického a mírného pásma celého světa, vyskytují se na kontinentálním šelfu v hloubce do 800 m. Často se sdružují do hejn a migrují na vzdálenost až 2 500 km. Hlavními predátory tohoto druhu jsou lachtan kalifornský a žralok bílý.\n\nPsohlav obecný je významnou komerční rybou: konzumuje se jeho maso, ploutve a játra, jež byla až do zavedení syntetické výroby hlavním zdrojem vitamínu A. V důsledku intenzivního lovu byl zařazen mezi zranitelné taxony.\n\n"}
{"id": "1542102", "url": "https://cs.wikipedia.org/wiki?curid=1542102", "title": "Světový pohár v biatlonu 2019/2020 – Oberhof", "text": "Světový pohár v biatlonu 2019/2020 – Oberhof\n\n4. podnik Světového poháru v biatlonu v sezóně 2019/2020 probíhal od 9. do 12. ledna v německém Oberhofu. Na programu podniku byly závody ve sprintu, s hromadným startem a štafety mužů a žen. Naposledy se zde jel Světový pohár v biatlonu minulý rok, v Oberhofu se jezdí světový pohár v biatlonu každoročně.\n\nOficiální program:\n\nV Oberhofu byl nedostatek sněhu a proto jej pořadatelé dovezli kamióny z Veltins-Areny v Gelsenkirchenu, kde se 10 dní před tím konala biatlonová exhibice. Závodilo se za mlhy a poprvé zde do světového poháru nastoupila juniorka Tereza Voborníková. Nezasáhla tři terče a skončila na 84. pozici. Ani dalším českým biatlonistkám se příliš nedařilo: nejlépe dojela Eva Kristejn Puskarčíková na 17. místě s jednou chybou při střelbě vstoje a solidním během. O šest pozic za ní skončila Markéta Davidová, která nezasáhla celkem tři terče. Sice běžela lépe, ale v rychlosti střelby byla až na 95. místě ze 100 startujících. \nS náskokem zvítězila Norka Marte Olsbuová, která běžela a střílela velmi rychle. Především ale jako jediná z vedoucích závodnic neudělala ani jednu chybu na střelnici. Druhá dojela především díky rychlému běhu Němka Denise Herrmannová. Poprvé v tomto ročníku světového poháru se tak dostala německá reprezentantka na stupně vítězů.\n\nV závodu mužů se oproti čtvrtku oteplilo, sníh zůstal jenom na tratích, zmizela mlha, ale pršelo. Závod se proto uskutečnil na 2,5km trati, která se jela čtyřikrát. Poprvé v tomto ročníku závodil Tomáš Krupčík, který přes léto prodělal opakovanou boreliózu a nemohl dostatečně trénovat. Udělal stejně jako Michal Šlesingr jednu chybu, ale protože se celkově více chybovalo, dojeli oba i s průměrným běžeckým časem na 34. a 35. místě. Lépe se dařilo Ondřeji Moravcovi, který střílel čistě a jel i o něco rychleji, což mu pomohlo ke konečné 11. pozici, nejlepšímu umístění v tomto ročníku.\nDo Oberhofu vůbec vůbec nepřijel Johannes Thingnes Bø, který už předem prohlásil, že nebude v tomto a v dalších podnicích startovat a bude doma s manželkou očekávat narození potomka. Toho využil Martin Fourcade, který v druhém kole jel první, ale jen s několikavteřinovým náskokem. Vstoje však jako jediný z předních závodníků zastřílel čistě a s náskokem zvítězil.\n\nV první polovině závodu žen se v čele překvapivě drželo Švýcarsko, které si vypracovalo náskok až 40 vteřin. Pak však Aita Gasparinová nezvládla střelbu vstoje a do čela se dostala trojice Francie, Norsko a Švédsko. Z nich nejméně střeleckých chyb v posledním úseku udělala Tiril Eckhoffová a Norky proto zvítězily. Švýcarky dojely páté. \nČeská štafeta neuspěla: Jessica Jislová střílela obě položky čistě, ale pomalu běžela. Lucie Charvátová vleže zasáhla všechny terče, ale vstoje musela na trestné kolo. Markéta Davidová běžela rychle, ale přidala ještě dvě trestná kola a předávala Evě Kristejn Puskarčíkové na 14. pozici. Ta čistou střelbou zlepšila české umístění na desáté místo v cíli.\n\nV české mužské štafetě udělali nechali trenéři odpočívat Ondřeje Moravce, který měl před sebou nedělní závod s hromadným startem. Na posledním úseku jej nahradil Tomáš Krupčík. Michal Šlesingr na prvním a Michal Krčmář na druhém po třech chybách. Krčmář však běžel rychleji a zlepšil českou pozici až na třetí průběžné místo. Jakub Štvrtecký tuto pozici udržoval až do střelby vstoje, kdy zasáhl osmi náboji jen dva terče a musel jet tři trestná kola. Předával na osmém místě. Tomáš Krupčík tuto pozici přes tři střelecké chyby a pomalejší běh v závěru udržel do cíle.\nČelo závodu se dramaticky měnilo. Zpočátku vedli Norové, ale překvapivě se před ně dostal na celý svůj druhý úsek Bělorus Sergej Bocharnikov. Pak si však Norové vzali vedení zpět a Johannes Dale a Vetle Sjåstad Christiansen si postupně vypracovali půlminutový náskok. Nor však musel po poslední střelbě na trestné kolo a předjel jej Francouz Quentin Fillon Maillet. Christiansen si uchoval více sil, v posledním stoupání Francouze předjel a s jistotu zvítězil. Norové tak vyhráli šestou mužskou štafetu v řadě. Závod byl střelecky náročný: např. norská, francouzská a německá štafeta se umístily na stupních vítězů, přestože všechny jely po dvou trestných kolech.\n\nV závodě žen nestartovala Eva Kristejn Puskarčíková, protože byla mírně nachlazená. Naopak díky neúčasti některých vedoucích závodnic se do startovní listiny k Markétě Davidové dostala i Lucie Charvátová. Při první střelbě udělala Charvátová jednu chybu, zlomila pak hůlku, ale dostala hned novou a odjížděla třináctá; Davidová se třemi chybami byla na 28. místě. Ta se pak už jen zlepšovala: přidala sice čtyři další nezasažené terče, vše ale vyrovnala čtvrtým nejlepším běžeckým časem. V cílové rovině předjela Švédku Linn Perssonovou a dojela dvanáctá. Charvátová se naopak vinou horší střelby a pomalého běhu propadala a dokončila na 27. pozici. \nV čele závodu se dlouho střídala Norka Tiril Eckhoffová s Běloruskou Irynou Krjukovovou. Při třetí a čtvrté střelbě však obě udělaly po čtyřech chybách a dostala se před ně Finka Kaisa Mäkäräinenová, která si vedoucí pozici udržela až do cíle a zvítězila. Eckhoffová se díky rychlému běhu dostala na druhé místo, když v posledním stoupání předjela krajanku Marte Olsbuovou Røiselandovou, Krjukovová dojela sedmá. Závod se jel za výrazně se měnícího větru: žádná biatlonistka nezasáhla všechny terče a jen pět udělalo méně než pět chyb.\n\nV závodu mužů se opět projevil nedostatek sněhu, takže se jelo na kratším okruhu. Větrné podmínky byly oproti ženskému závodu lepší, přesto nikdo nebyl střelecky bezchybný. V čele se od druhé střelby udržoval Arnd Peiffer, a když při třetí udělal méně chyb Martin Fourcade, dostal se s náskokem na první místo, které bezpečně udržel až do cíle. Peiffer v cílové rovině předjel Francouze Simona Desthieux a dojel druhý.\nZ českých závodníků se lépe dařilo Michalu Krčmářovi, který se sice po třetí střelbě propadl až na 20. místo, ale další čistou střelbou se posunoval dopředu. V cílové rovině za sebou udržel Matveje Jelisejeva a dojel na 9. pozici. Ondřej Moravec dělal méně chyb, ale běžel a střílel pomaleji. V cíli mu patřilo 12. místo.\n"}
{"id": "1542105", "url": "https://cs.wikipedia.org/wiki?curid=1542105", "title": "Marianne Rosenbergová", "text": "Marianne Rosenbergová\n\nMarianne Rosenbergová (* 10. března 1955 Berlín) je německá zpěvačka pop music. \n\nNarodila se jako třetí ze sedmi dětí v sintské rodině v berlínské čtvrti Lankwitz, její otec Otto Rosenberg byl funkcionářem Ústřední rady německých Sintů a Romů. Jako čtrnáctiletá nahrála svůj první hit „Mr. Paul McCartney“. Vynikla v žánru \"Schlagermusik\" a šansonu, jejími nejúspěšnějšími nahrávkami byly „Er gehört zu mir“ a „Lieder der Nacht“. Spolupracovala také s punkovou skupinou Extrabreit. Patří k nejpopulárnějším umělkyním v prostředí gay komunity.\n\nHrála jednu z hlavních rolí ve filmu \"Der Biß\" a dabovala Mamu Odie v německé verzi animovaného filmu \"Princezna a žabák\". Byla porotkyní soutěže \"Deutschland sucht den Superstar\" a vydala knižní autobiografii \"Kokolores\". \n\nJejím životním partnerem je politik Michael Klöckner.\n\n\n"}
{"id": "1542110", "url": "https://cs.wikipedia.org/wiki?curid=1542110", "title": "Obchodní akademie a Vyšší odborná škola ekonomická Tábor", "text": "Obchodní akademie a Vyšší odborná škola ekonomická Tábor\n\nObchodní akademie a Vyšší odborná škola ekonomická Tábor je státní střední a vyšší odborná škola nacházející se v jihočeském okresním městě Tábor.\n\nŠkola celkově nabízí čtyři různé obory vzdělávání, z toho dvě v rámci středoškolského studia (ekonomické lyceum, obchodní akademie) a dva obory v rámci vyššího odborného vzdělání (finančnictví, ekonomika a podnikání).\n\nVýznamným žákem této školy je politik a učitel Jaroslav Větrovský\n"}
{"id": "1542111", "url": "https://cs.wikipedia.org/wiki?curid=1542111", "title": "Paul Romer", "text": "Paul Romer\n\nPaul Michael Romer (* 6. listopadu 1955 Denver) je americký ekonom a profesor na Newyorské univerzitě. Společně s Williamem Nordhausem je spolulaureátem Nobelovy ceny za ekonomii v roce 2018. Průkopník teorie endogenního ekonomického růstu obdržel toto ocenění za \"zahrnutí technologických inovací do dlouhodobé makroekonomické analýzy\".\n\nRomer byl hlavním ekonomem Světové banky do své v rezignace v lednu 2018 v reakci na skandál spojený s manipulací umístění Chile v žebříčku Indexu snadnosti podnikání.\n\nPřed Newyorskou univerzitou vyučoval Romer ekonomii také na Chicagské univerzitě, Kalifornské univerzitě v Berkeley, Stanfordově univerzitě a Rochesterské univerzitě.\n\nOtec Paula Romera je bývalý guvernér státu Colorado Roy Romer a jeho matka je Beatrice „Bea“ Miller. Má dvě sestry a čtyři bratry, jeden z nich, Chris Romer, je bývalý senátor za stát Colorado.\n\nPromoval na soukromé škole Phillips Exeter Academy. Na Chicagské univerzitě obdržel v roce 1977 bakalářský titul (Bachelor of Science) v matematice, o rok později magisterský titul (Master of Arts) v ekonomii a v roce 1983 doktorský titul (PhD) též v ekonomii. \n\nMezi lety 1982 a 1988 byl asistenčním profesorem na Rochesterské univerzitě, poté profesorem na Chicagské univerzitě. V roce 1988 obdržel od nadace Alfred P. Sloan Foundation stipendium na výzkum.  V roce 1990 přešel učit na Kalifornskou univerzitu v Berkeley a roku 1996 na Stanfordskou univerzitu. Vedle toho byl Romer hlavním spolupracovníkem (Senior fellow) pro think tank Hoover Institution.\n\nV roce 2000 založil Romer online vzdělávací platformu Aplia, pro vytváření tohoto start-upu si vzal o rok později tvůrčí volno. Roku 2007 prodal tento podnik Cengage Learning.\n\nOd roku 2010 vyučuje Romer ekonomii na Stern School of Business, která je součástí Newyorské univerzity a do roku 2016 byl ředitelem tamějšího Marronova institutu pro městský management (Marron Institute of Urban Management).\n\nVe své disertační práci se Romer zabýval ekonomickým růstem a později se stal spoluzakladatelem teorie endogenního ekonomického růstu, jmenovitě prostřednictvím svého „Romerova modelu“. V roce 2015 vyvolal tzv. Mathiness polemiku o vědeckých postupech v makroekonomii.\n\nRoku 2016 se stal Paul Romer hlavním ekonomem Světové banky. V lednu 2018 se vyjádřil, že se v žebříčku Indexu snadnosti podnikání, vytvářeným právě Světovou bankou, umisťovalo Chile zkresleně na horších příčkách. S údajným úmyslem vyobrazit socialistickou chilskou prezidentku Michelle Bachelet v horším světle za účelem podpory jejího konzervativního protikandidáta a pozdějšího nástupce Sebastiána Piñeru. Po této kontroverzi a kritice způsobu vedení se rozhodl Romer z pozice hlavního ekonoma Světové banky odstoupit.\n\nV roce 2018 obdržel společně s Williamem D. Nordhausem Nobelovu cenu za ekonomii. Paul Romer byl oceněn za zahrnutí technologických inovací do dlouhodobé makroekonomické analýzy.\n\nNa konci 20. století se začaly vyvíjet nové modely hospodářského růstu v reakci na sporný neoklasický model amerického ekonoma Roberta Solowa. Paul Romer svým dílem přispěl ke vzniku nové teorie endogenního růstu, která se poprvé objevila na stránkách akademického časopisu Journal of Political Economy roku 1986. Ve svém článku \"Increasing Returns and Long-Run Growth\" popisuje Romer model ekonomického růstu. Předpokládá, že vědomosti jsou vstupem do produkce a mají rostoucí marginální (mezní) produktivitu. Jde o konkurenční rovnovážný model s endogenní technologickou změnou.\n\nTeorie endogenního růstu se zabývá rozdílem mezi rozvinutými a méně rozvinutými zeměmi. Předpokládá se, že vysvětlení spočívá v technologickém pokroku, jenž je generován silami uvnitř ekonomiky. \n\nJedná se o ekonomickou teorii, která se zaměřuje na pozitivní externality, efekt přelévání a ukazuje udržitelný ekonomicky rozvoj na příkladu technologického pokroku, kde je výkonnost podmíněna schopností zaměstnanců vzdělávat se při práci. Endogenní ekonomický růst je především výsledek dlouhodobého ekonomického vývoje.\n\nPodle teorie je ekonomický růst důsledkem endogenních faktorů, nikoli exogenních, tím pádem ekonomika disponující lidským kapitálem má v dlouhodobém výhledu vyšší šance na růst a vývoj, avšak tempo ekonomického růstu je do jisté míry ovlivňováno jak politickými opatřeními, tak institucionálními podmínkami.\n\nNapříklad subvence na výzkum a vývoj včetně podpory investic do lidského kapitálu mohou zajistit vyšší ekonomický růst produkce v některých endogenních modelech. \n\nV roce 2009 propagoval Paul Romer vizi tzv. charterového města. Jedná se o město, jehož systém řízení je určen jeho vlastním dokumentem (městskou chartou), nikoli místními nebo státními zákony. Takové město má právo přijmout nebo změnit svou chartu rozhodnutím většiny vlastních obyvatel.\n\nRomer považuje daný koncept za motor ekonomického růstu v rozvojových zemích. Tvrdí, že s jinými pravidly a institucemi mohou být méně rozvinuté země nastaveny na lepší trajektorii růstu.\n\nO vytvoření charterových měst uvažovala i vláda Hondurasu. Romer tam působil jako předseda výboru pro transparentnost, ale rezignoval v září 2012.\n\n\n"}
{"id": "1542112", "url": "https://cs.wikipedia.org/wiki?curid=1542112", "title": "Kadaň-Prunéřov", "text": "Kadaň-Prunéřov\n\nKadaň-Prunéřov (do roku 2006 Kadaň) je železniční stanice na území obce Prunéřov, místní části města Kadaně. Leží na dvoukolejné elektrizované trati 140 (25 kV, 50 Hz AC). Nádražní budova není v současné době přístupná.\n\nNádraží bylo postaveno roku 1870. O rok později společnost Buštěhradská dráha otevřela trať Karlovy Vary – (Kadaň) Prunéřov – Březno a dva roky nato dvanáctikilometrový úsek Prunéřov–Chomutov. Kvůli důlní činnosti, prováděné Doly Nástup Tušimice musel být přeložen potok, silnice, později i železnice.\n\nNádraží je umístěno v obci Prunéřov, od centra je vzdáleno několik kilometrů. Většina cestujících zde přestupuje na vlak, který spojuje tuto stanici a stanici Kadaň. Ve stanici je devět dopravních kolejí, z čehož dvě jsou součástí vlečky ČEZ – Elektrárny Prunéřov.\n\n"}
{"id": "1542113", "url": "https://cs.wikipedia.org/wiki?curid=1542113", "title": "Kapitalismus dohledu", "text": "Kapitalismus dohledu\n\nKapitalismus dohledu je termín, který od roku 2014 používá psycholožka Shoshana Zuboffová. Definuje jej jako formu kapitalistického systému, který využívá sbírání osobních dat uživatelů za účelem získání informací o jejich chování a následné analýzy těchto informací pro vytvoření behaviorální predikce, která se pak využívá k nabývání zisku.  \n\nKvůli neustálým ekonomickým tlakům se kapitalismus nyní více zaměřuje na zvyšování míry, se kterou se sociální život otevírá sběru dat a jejich následné analýze, což může mít výrazné dopady pro celkovou zranitelnost společnosti a soukromí jako takové. Toto však může společnosti a jejím členům přinést užitek v podobě společenské optimalizace (chytrá města) či vznik nových a stávajících služeb.  \n\nKapitalismus dohledu není jedinou mutací informačního kapitalismu a není ani jediným modelem pro budoucnost. Nicméně rychlost, se kterou dokáže hromadit kapitál, je důvodem, proč se stal základním modelem informačního kapitalismu.\n\nV eseji Shoshany Zuboffové z roku 2014 \"A Digital Declaration: Big Data as Surveillance Capitalism,\" označila data získána za pomocí sledování jako „sledovací aktiva“ („surveillance assets“), která následně na sebe přitahují významný kapitál a investice, označené jako „sledovací kapitál“ („surveillance capital“). Na základě tohoto charakterizovala kapitalismus dohledu jako „radikálně extraktivní variantu informačního kapitalismu“.\n\nZa pionýra kapitalismu dohledu označila Zuboffová Google a přirovnala ho k firmám Ford a General Motors, které ve 20. století zavedly masovou produkci a administrativu ve větším měřítku s profesionálním managementem („managerial capitalism“).\n\nZuboffová tuto novou formu informačního kapitalismu kritizuje z důvodu, že se snaží předpovídat a modifikovat lidské chování za účelem generovaní zisku a zajištění dominantního postavení na trhu. Zdůrazňuje také, že nedostatek regulace v tomto odvětví dává korporacím svobodu v tom jaká data mohou sbírat, jakým způsobem je mohou sbírat a jak taková data pak následně mohou použít.\n\nZuboffová také upozorňuje, že takové praktiky sbírání dat jsou již i integrální součástí nových internetových startupů a nejsou tedy již výsadou jen velkých internetových společností.\n\nDohledový kapitalismus zasahuje hlavně do „reklamní inzerce“ na webových stránkách nebo sociálních sítích. Společnosti, které tato reklamní místa poskytují, potřebují uživatele na svých stránkách nebo aplikacích udržet co nejdéle, k čemuž jsou využívány znalosti lidské psychologie. Reklama se také stává účinnější, pokud je ukázána lidem, kteří na ni s větší pravděpodobností zareagují. IT společnosti specializující se na sběr uživatelských dat nejenom sbírají data o uživatelích a přiřazují je k určitým skupinám, ale dokáží také účinně předvídat uživatelovo chování.\n\nSbírání osobních dat stojí proti principům ochrany soukromí z důvodu nízké transparentnosti a malého porozumění o tom, jaká data jsou sbírána a komu jsou dále předávána.\n\nIT společnosti, které kontrolují osobní data a služby, za jejichž pomocí jsou sbírány, je neprodávají přímo, ale využívají je k předpovídání a manipulování chování uživatele, což vede k nepřiměřenému koncentrování bohatství v těchto firmách. Vzhledem k tomu, že náš současný ekonomický systém je zaměřený na nekonečný ekonomický růst, může reklama cílená přímo na zákazníka, získána za pomocí jeho osobních dat, zvyšovat uměle vytvořené potřeby a tím mít negativní dopad na udržitelnost.\n"}
{"id": "1542114", "url": "https://cs.wikipedia.org/wiki?curid=1542114", "title": "Biser Arichtev", "text": "Biser Arichtev\n\nBiser Arichtev (12. října 1976 Ostrava) je český režisér, který se proslavil seriálem Vyprávěj nebo První republika.\n\nRežisér má bulharské kořeny, protože oba rodiče pochází z Bulharska. Vystudoval obchodní akademii, poté Soukromou vyšší odbornou školu filmovou a přípravný ročník FAMU. Hrál na kytaru v kapele Kryštof, později ho tam zastoupil jeho bratr Nikolaj, který hraje na baskytaru.\n\nČeštinu a bulharštinu má na úrovni rodilého mluvčího, dále mluví také polsky, rusky a slovensky. \n\nSpolupracoval na filmových projektech jako válečné drama \"Lebensborn – pramen života\", historické drama \"Bathory\", \"Tobruk\", pohádka \"Dešťová víla\" nebo česká komedie \"Vy nám taky, šéfe\".\n\n\nSeriál Vyprávěj získal cenu TýTý za Seriál roku. Jeho druhá série se stala Absolutním vítězem TýTý. V Monte Carlu dostal cenu Nejlepší evropský televizní producent.\n\nV srpnu 2013 se oženil s herečkou Veronikou Novou (* 1986), která přijala jeho příjmení. Seznámili se při natáčení seriálu Vyprávěj. Z předcházejícího vztahu má syna Teodosia.\n"}
{"id": "1542116", "url": "https://cs.wikipedia.org/wiki?curid=1542116", "title": "Kaskáda na řece Paraná", "text": "Kaskáda na řece Paraná\n\nKaskáda na řece Paraná je soustava vodních elektráren v Brazílii, Paraguayi a Argentině. Při využití spádu řeky na výšce 222 m je při celkovém výkonu 23 625 MW nejvýkonnější kaskádou vodních elektráren na americkém kontinentu. \n\nParaná patří mezi nejvodnatější řeky na světě a po většinu svého toku protéká v údolním profilu, umožňujícím vybudování vodních energetických děl. Na dolním toku tvoří státní hranice a příslušná vodní díla jsou tak majetkem více států. Řeka vzniká soutokem řek Rio Grande a Paranaiba, které samy vytvářejí výkonné kaskády vodních děl. V povodí řeky bylo vybudováno celkem 30 velkých energetických vodních děl. \n\n\n"}
{"id": "1542117", "url": "https://cs.wikipedia.org/wiki?curid=1542117", "title": "Letecký útok na Plzeň 17. dubna 1943", "text": "Letecký útok na Plzeň 17. dubna 1943\n\nLetecký útok na Plzeň 17. dubna 1943 neboli Operace byla operace britského Královského letectva () na jaře 1943, v průběhu druhé světové války. Při nočním náletu bombardérů na západočeské město Plzeň měly být především poškozeny Škodovy závody. Šlo o několikátý neúspěšný pokus o bombardování významné zbrojovky, namísto továrny bylo mohutně poškozeno město Dobřany a přilehlé vsi.\n\nPlzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Právě z těchto důvodů se plzeňská Škodovka stala cílem číslo jedna britských a následně také amerických vzdušných útoků, neboť zničení Škodových závodů mělo výrazně omezit německé možnosti pokračovat ve válce. Německý zbrojní průmysl byl citelně zasažen během březnových a dubnových náletů na německé město Essen v roce 1943, kdy byly notně poškozeny Kruppovy závody. Následně byla řada pracovníků přesunuta do Škodovky, kde v dubnu dosáhli počtu 67 tisíc pracovníků.\n\nV letech 1940 a 1941 se několikrát pokusilo zaútočit na Plzeň, nálety byly ale výjimečné, protože Plzeň byla v té době na samé hranici doletu britských bombardérů, tedy přibližně 1200 kilometrů. Nálety byly připraveny pro malé počty letadel, které neznamenaly pro rozsáhlý areál Škodovky zásadní hrozbu. Významným problémem dálkových nočních náletů byla přesnost navigace na cíle ve střední Evropě. Prakticky to znamenalo, že při provedených náletech na Plzeň v říjnu 1940 a říjnu 1941 shodila letadla pumy na jiné cíle. Při bombardování 26. dubna 1942 se bombardéry poprvé dostaly na Plzeň, ale přes pomoc československých parašutistů se nepodařilo továrnu zasáhnout. Opakovaný nálet 5. května 1942 byl také neúspěšný, když cíl nebyl zasažen. Útoky bombardérů komplikovala také plzeňská protivzdušná obrana zajišťovaná západní Čechy s několika kanóny Flak 88.\n\nNa přelomu let 1942 a 1943 zařadilo do své výbavy další typy letounů. Jednalo se o čtyřmotorové bombardéry a vyvinuté podle stejné specifikace. Jejich technické parametry umožnily provádět letecké útoky ve skupinách o větším počtu letadel. Zároveň šlo o letadla s větším doletem na 2650 až 4000 kilometrů. Letouny měly též pokročilou komunikační výbavu a lepší obrannou výzbroj posádky obsahující např. 10 kulometů Browning ráže 77 milimetrů v motoricky ovládaných věžích. K náletům letadla startovala s několika tunami pum a více než 7500 litry paliva – bývala tak přetížená, že dalo práci je odlepit od země.\n\nV únoru 1942 se velitelem bombardovacích operací stal , který se přiklonil k odlišné strategii bombardování. Od četných náletů malých skupin letounů na řadu cílů se posunul k soustředěným útokům stovek bombardérů na jeden či několik málo cílů. Proud několika set bombardérů cestou k cíli lépe odolával obraně nepřítele a útok letoun byl pro cíl zničující. Memorandum z října 1942 stanovilo, že na územích okupovaných Německem útočí výhradně na vojenské cíle a předchází zbytečným ztrátám civilního obyvatelstva, ale toto omezení neplatilo na územích států Osy. Zlepšovalo se také navádění na cíl s využitím nově vyvinutého systému a palubního radiolokátoru , který byl schopen přibližně zobrazovat podobu terénu. V souvislosti s tím došlo na jaře k další úpravě taktiky pro noční nálety: Letadla letící na špici formace navigovala s využitím palubních radarů směrem k cíli. Ten následně označila pomocí světlic a iluminačních fosforových bomb různých barev a předávala zbylým letadlům ve formaci pokyny pro zahájení bombardování. Značkování cílů prováděla pro tento účel sestavená elitní peruť .\n\nLetecký útok na Plzeň proběhl v noci z 16. na 17. dubna 1943 a byl součástí letecké bitvy o Porúří, která probíhala od března do července 1943. Název operace , česky „sfoukávač pěny“, byl zvolen s ohledem na pivovarskou historii Plzně. Vrchní velitel bombardovacího letectva maršál vyslal nad Plzeň 327 letounů, konkrétně 197 Lancasterů a 130 Halifaxů. O stejné noci startovalo 271 letadel k útoku na továrny v a jeho okolí. Téměř 600 letadel mířících nad Evropu bylo v té době jedním z největších sestavených bombardovacích svazů v historii vůbec.\n\nPosádky letadel patřily ke zkušeným jednotkám a také taktika náletu s využitím navigátorů byla již zavedena a vyzkoušena. Proud bombardérů nemířil z Anglie přímo na Plzeň, aby německá armáda nemohla snadno odhadnout cíl náletu. Letci mířili k určenému bodu u městečka severně od francouzského města , kde se stočili k východu. Po přeletu Francie prolétali severně od směrem k dolnobavorskému . Letci u něj shodili žluté signální pumy, aby navigátoři mohli spočítat trasu do cíle. Z Plzně se vraceli přes německý a lucemburskou vesnici Rambrouch k městečku , odkud sledovali příletovou trasu (předepsaná trasa posádky Halifaxu W7873 na mapě).\n\nZatímco běžně bombardéry létaly ve výšce 4,5 až 6 kilometrů, při této operaci byla zopakována taktika z náletu na : letadla měla po vzletu vystoupat do výšky 4 až 4,5 kilometru nad pobřežním , aby následně při ztrátě výšky nabírala rychlost pro kratší přelet nad nepřátelským pobřežím. Nad kontinentem měla letadla udržovat nízkou výšku nepřesahující 600 metrů a teprve na určeném místě rychle vystoupat do bombardovací výšky 2,7 km. Při přeletu nepřátelského území za jasné noci bez mraků se svaz bombardérů setkal se značně aktivními nočními lovci, mezi městy jej ostřelovaly lehké flaky, nad městy těžké flaky. Řada letadel byla sestřelena již při přeletu k Plzni, nad kterou se dostalo jen 291 letadel.\n\nPři vyhlášení leteckého poplachu v Plzni v 1.09 přilétala od Řezna první letadla, která měla označit cíl. Po útoku protivzdušné obrany a v záři světlometů shodila letadla značky jihozápadně až západně od města, dříve než dosáhla Plzně. Pumy dopadaly v pruhu od Křimic přes Novou Ves až k Dobřanům (), které již ležely v odtrženém území tzv. Sudet. Přes úplněk došlo k záměně cíle: letci od 83. perutě z si spletli plzeňskou zbrojovku s jižněji ležícím areálem psychiatrického ústavu v Dobřanech a označili tento civilní objekt jako cíl bombardování. Rozsáhlý areál léčebny s budovami, komíny a cestami ležící na desítkách hektarů připomínal podle historika Karla Fouda továrnu. Dalším cílem se stala kasárna s výcvikovým střediskem wehrmachtu vzdálená 1 km od léčebny. Pouze 6 posádek se vrátilo s fotografiemi bombardování oblasti do 3 mílí od továrny. Letecký poplach skončil v 3.08 a bombardéry do té doby shodily trhaviny o celkové hmotnosti 617 tun. Konec leteckého poplachu neznamenal konec nebezpečí – podle radčického kronikáře Josefa Soukupa časové bomby vybuchovaly ještě v úterý 19. dubna.\n\nNa českém území šlo o první bombardování obcí, které nebyly strategicky významné pro vedení války a ve kterých nenacházel žádný význačný podnik.\n\nNálet byl zcela neúspěšný. Záměna cíle zůstala nevysvětlena, připisována je kombinaci navigační chyby při přeletu nad Německem, podobnosti orientačních bodů i areálu léčebny s továrnou, silné reakce protiletecké obrany Plzně a snad svedení svazu letadel poškozeným Lancasterem R5622 hledajícím na jih od Plzně plochu pro nouzové přistání.\n\nNáletu se zúčastnily britské perutě , konkrétně 10., 35., 49.–51., 61., 76.–78., 83., 100., 102., 103., 156. a 158. peruť. Další zapojené perutě, 408., 419., 460. a 467., byly perutě , a spadající pod velení .\n\nNeúspěšný nálet však způsobil velké škody na civilních objektech a řadu obětí: zemřelo více než 250 civilistů, na 1100 lidí přišlo o střechu nad hlavou, zcela zničeno bylo 23 obytných budov, vyhořelo na 80 hospodářských stavení. Denní tisk však o náletu mlčel až do 24. dubna kvůli narozeninám Adolfa Hitlera.\n\nChybný útok britských bombardérů využily německé úřady pro protispojeneckou propagandu a o útoku natočily dokumentární film.\nBritské letectvo nejprve netušilo, že bombardovalo nesprávný cíl, a ministerstvo letectví vydalo téhož dne zprávu o zničení Škodových závodů s citací jednoho z letců o obří hořící ploše, ve kterou se proměnil rozsáhlý areál továrny. Po zjištění skutečnosti přišlo rozčarování.\n\nPro britské letectvo se stal nálet naprostým neúspěchem i pro ztrátu 36 letounů, z toho 18 Lancasterů a 18 Halifaxů, včetně většiny jejich posádek (v některých zdrojích je uváděno 38 ztracených letounů). Nálet byl naplánován na noc v úplňku, aby měsíční svit umožnil lepší navedení na cíl a zabránil útokům nočních lovců. Místo toho měsíc německým stíhačům usnadnil útoky na bombardéry. Počet sestřelených letadel znamenal pro Velitelství bombardérů dosud nejhorší ztráty za jedinou noc.\n\nZahynulo 199 členů posádek a 52 vojáků se stalo válečnými zajatci. Třinácti vojákům se po sestřelení nad nepřátelským územím podařilo dostat zpět do Británie. Cesta však byla náročná a zdlouhavá, např. po sestřelu Halifaxu HR663 u francouzsko-belgické hranice se pilot , velitel 102. perutě, do Británie vrátil po 66 dnech, když se předtím skrýval a putoval přes Francii, Španělsko a .\n\nLancaster s registrací OL-C (R5622) 83. perutě byl nad Plzní zasažen palbou jedné lehké a dvou těžkých jednotek . Pravděpodobně ve snaze o nouzové přistání se dostal k Dobřanům, v jejichž blízkosti začal v široké spirále klesat k zemi. Při nouzovém přistání nejspíše vybouchlo palivo v křídle, to se utrhlo a na něm zavěšená dvojice motorů dopadla na dobřanské náměstí. Již neřiditelné letadlo minulo domy a zřítilo se poblíž dobřanského nádraží. Let zasaženého Lancasteru na jih možná zmátl ostatní piloty a přispěl k záměně cíle s léčebnou.\n\nSedmičlenná posádka, která na svou dvanáctou akci a svůj poslední let vyletěla z letiště v , při pádu zahynula. Posádku tvořilo pět britských vojáků a dva Kanaďané ve věku 22 až 29 let. Kromě pilota letadla, poručíka , to byl nadporučík na pozici druhého pilota a navigátor, kapitán na pozici navigátora, rotný na pozici palubního mechanika, četař A. Podolsky na pozici střelce-operátora a rotný a četař na pozicích střelců. Posádka je pohřbena v britském vojenském sektoru pražských Olšanských hřbitovů. Šlo o první sestřelené spojenecké letadlo a první zemřelé spojenecké vojáky na českém území.\n\nOsudy některých posádek a letadel z náletu zůstávaly nejasné i desítky let po skončení války. Jedním z bombardérů, které se z náletu nevrátily do Británie, byl Lancaster ED427 pilotovaný Alexandrem Bonem. Při návratu letadlo zasáhly flaky u nedaleko . Letadlo se zřítilo do pole před a zabořilo se až 5 metrů hluboko. Britské velitelství však osud letadla neznalo a označilo jej za pohřešovaný beze se stop, později předpokládalo zřícení při zpáteční cestě. V roce 1946 se vyšetřovatel dozvěděl o pádu hořícího čtyřmotorového letadla u , které při dopadu vybuchlo. Posádka zahynula, protože Němci na místě dopadu našli jeden trup těla a další ostatky 6–7 mužů. se podařilo vypátrat dva hroby neznámých britských letců na hřbitově v patřící k tomuto zřícení. Přestože předal zprávu identifikující letadlo ED427, zpráva se nedostala k rodinám posádek a desítky let po válce nevěděli, kde a jak posádka zahynula. Zprávu objevil až v roce 2006 při přípravě knihy \"\" a předal ji německým archeologům. Těm se podařilo vypátrat přesné místo dopadu a v roce 2012 provedli vykopávky. Objevili zbytky Lancasteru i stovky zlomků lidských kostí posádky, které následně na místě pohřbili.\n\nAreál Škodových závodů, hlavní cíl náletu, nezaznamenal žádné oběti a téměř žádné škody. Výjimkou byla rozbitá okna střešních světlíků od padajících úlomků střel protiletadlové obrany. Hlášení závodních hasičů udává i jediné lehké zranění, když byl střepinou granátu poraněn učeň na bradě. V samotné továrně bylo možné dál vyrábět válečný arzenál pro Německo. Pokud by byla továrna přesně zaměřena, byly by následky obdobné jako při náletu Američanů 25. dubna 1945.\n\nKromě pacientů léčebny zahynulo 60 německých vojáků a 35 civilistů, zraněno bylo několik set lidí. Na následky náletu v následujících dnech nejspíše zahynula část zraněných a pacientů léčebny. Ze 746 domů v Dobřanech jich po náletu zůstalo stát pouhých 200. O střechu nad hlavou přišlo 1100 lidí. Na hlavním náměstí od světelné bomby zcela vyhořela samostatně stojící barokně-empírová zvonice kostela svatého Mikuláše. Při požáru přišla o pět zvonů a o pseudobarokní cibulovou báň. Poničená byla také velká kasárna na jihovýchodním okraji města, např. v ní byla zničena jízdárna. Bombardování se nevyhnulo ani zemědělským pozemkům v okolí města, na pole a louky spadlo 201 bomb, čímž bylo přímo poškozeno 35 hektarů.\n\nV psychiatrické léčebně zahynul velký počet pacientů, další byli zranění. Nejčastěji se uvádí 100 zemřelých pacientů léčebny, ale uvádí, že z více než 3000 pacientů při náletu zemřelo 311 pacientů a dalších 704 pacientů bylo těžce zraněno. Některé budovy nemocnice byly zcela zničené jako např. administrativní budova a oddělení pro ženy, část dalších pavilonů byla značně poškozená. Fungování léčebny bylo naprosto paralyzováno, přežilí pacienti se museli evakuovat, příjem dalších pacientů byl zastaven. Pacienti byli dočasně ubytovaní ve věznici na Borech. 25. dubna bylo 300 pacientů německé národnosti, 150 mužů a 150 žen, transportováno do Psychiatrické léčebny Kosmonosy. Někteří těžce zranění pacienti při převozu zemřeli, další měli horečky či příznaky zhoršení tuberkulózy, oblečení pacientů bylo nedostatečné, byli bosí. Zdravotní dokumentace nebyla předána, identifikace jen prostřednictvím jmen napsaných inkoustem na zádech. Z 300 převezených pacientů 256 zemřelo, z toho 54 % podlehlo TBC. Dalších 300 pacientů bylo ještě v dubnu odvezeno do Psychiatrické nemocnice Bohnice.\n\nPři bombardování byla zasažena i vesnice Nová Ves, která leží 3 kilometry severně od Dobřan v bombardovaném pásu. Jedna se shozených pum zasáhla rodinný dům občana Františka Macka a zničila jej do základů. Při jejím výbuch zahynulo včetně Mackových devět lidí. Částečně byl zasažen dům Františka Drbohlava, který při explozi zemřel s dcerou, ze sutin domu se podařilo zachránit jednu zraněnou osobu. Mnoho budov i pozemků bylo poškozeno a další dva obytné domy musely být pro míru jejich poškození strženy. Další bomby spadly do okolní krajiny a lesů. Rakve s oběťmi byly k poslednímu rozloučení vystaveny v katafalku u místní školy.\n\nNa vesnici Křimice ležící západně od Plzně spadlo 5 bomb, dvě z nich poškodily domy.\n\nNa katastrální území Chlumčan, které leží jihovýchodně od Dobřan a jen 1,5 km od léčebny, dopadlo 32 tříštivých leteckých pum. Bombardování se zástavbě vesnice vyhnulo, jedinou výjimkou byla velká zápalná puma, která spadla do stodoly Josefa Fořta v čp. 132, ale pro dopad do složené řezanky nevybuchla. Kuriozitou se stal fotbalový zápas o postup do III. třídy, který měla sehrát mužstva SK Chlumčany a SK Dolní Lukavice v neděli 18. dubna na chlumčanském hřišti. Při náletu jedna z pum dopadla na okraj hřiště a zanechala po sobě kráter. Členové klubu museli v následujícím týdnu kráter zavést, aby bylo možné 25. dubna zápas na hřišti odehrát (zápas vyhráli).\n\nKronikář Josef Soukup zaznamenal v Radčicích ležících severně od Škodovky poškozené střechy a rozbitá okna od tlakových vln způsobených dopadem několika bomb na louky poblíž jezu na Mži.\n\nStopy po náletu v podobě malých roklí jsou stále patrné v lese Dubovec mezi Chotěšovem, Zbůchem a Vodním Újezdem západně od Dobřan.\n\nPro obyvatele obcí v zasažené oblasti ve věku od 17 do 60 let byla vyhlášena pracovní povinnost, při které pod dozorem vojáků hledali nevybuchlé pumy. Vzhledem k nízké výšce letu při náletu bylo nalezeno velké množství trhavých i zápalných pum. Některé z pum byly časované a jejich výbuchy přestavovaly další nebezpečí v následujících dnech. Pracovní povinnost byla využita i pro zahazování kráterů.\n\nOkamžitě po náletu se v Dobřanech rozběhly opravné akce, do kterých se výraznou měrou zapojila místní vojenská posádka a zdejší pořádkové oddíly. Vojenskou pomoc postiženým Dobřanům vyslala i samotná Plzeň. Důležité bylo zajistit zásobování potravinami, dostatek požárníků a pracovních sil a dozor na dodržování kázně a pořádku, resp. určit pořadí naléhavosti při odklízení škod. Pro pohřbení zemřelých bylo z Města Touškova přivezeno sto rakví, mrtví v rakvích byli do pohřbu uložení v kostele sv. Víta. Z Liberce, tehdejšího hlavního města Sudetské župy, přijelo 19. dubna na 80 sklenářů a 55 pokrývačů, o den později se přidalo 36 truhlářů. Při opravách pomáhali řemeslníci najatí z jiných měst, váleční zajatci a francouzští civilisté. Náklady na nevyhnutelné opravy dosáhly 10 miliónů říšských marek.\n\nNa zvonici nebyla po požáru obnovena původní cibulovitá báň, zvonice byla v roce 1944 jen provizorně zastřešena stanovou střechou. V následujících letech byla zvonice nevhodně opravována.\n\nNásledky bombardování však v Dobřanech řešili i desítky let po náletu. Např. při opravě základní školy stavaři zaznamenali pohyby stropu v šatnách. Ocelové nosníky prošly při bombardování žárem, což mělo vliv na jejich mechanické vlastnosti, a bylo nezbytné je vyztužit. Zvonice farního kostela byla rozsáhle rekonstruována v roce 2000, kdy byla provizorní střecha nahrazena replikou původní báně. Ale ještě v roce 2017 bylo ve zvonici provizorní zavěšení zvonů z traverz, které v ní po náletu udělal oddíl Hitlerjugend.\n\nV Nové Vsi se okamžitě po náletu začaly opravovat poškozené objekty, což trvalo až do roku 1944. Obyvatelé vsi po této zkušenosti začali s výstavbou protileteckých krytů.\n\nNálet byl předmětem dvou telegramů britského ministerského předsedy sovětskému premiérovi J. V. Stalinovi. V prvním, který byl odeslán ještě v den náletu, pochvaloval nálety na města , , a na Škodovy závody. Odvolával se na dobré první zprávy o náletu s výhradou, že dosud nedorazily fotografie z náletu. Nálet na Škodovku označil za mimořádně důležitý, neboť do ní byli přesunuti dělníci i zásadní úkoly z továrny v Essenu. V druhém telegramu z 2. května uvedl, že při náletu nebyly Škodovy závody zasaženy s žádnou velkou přesností, ale že tento cíl nebude zapomenut.\n\nNálet a jeho neslavné výsledky zmínil ve svém pravidelné promluvě na rozhlasových vlnách i Jan Masaryk, představitel československého exilového vedení v Londýně. V relaci vysílané 21. dubna 1943 pronesl: „Myslím na vás, Škodováci. Vím, jak jste si návštěvu britských letců přáli. Nebyla poslední. Věčná vděčná paměť těm, kteří v Plzni dali své životy za vítězství spravedlivé věci.“\n\nPamátku obětí všech válečných konfliktů včetně obětí náletu a posádky sestřeleného Lancasteru od května 2015 připomíná pomník \"Slza války\" sochaře Václava Fialy. Pomník z leštěné žuly ve tvaru třímetrové slzy je umístěn u paty věže zvonice na náměstí T. G. Masaryka v Dobřanech.\n\nMezi sestřelenými letadly byla i letadla s kanadskými posádkami. Rada zeměpisných názvů Kanady () přejmenovala vybraná místa v Kanadě na památku vojáků, kteří ve službách Kanadě položili život. Např. podle posádky Halifaxu II JB854 EQ-D ze 408. perutě jsou pojmenovaná jezera jako Hemingovo jezero, jezero, Zaleschukovo jezero, Jorgensenovo jezero či jezero.\n\n\n"}
{"id": "1542118", "url": "https://cs.wikipedia.org/wiki?curid=1542118", "title": "Prinzlův dům (Kadaň)", "text": "Prinzlův dům (Kadaň)\n\nPrinzlův dům (čp. 78) se nachází na Starém Městě v Kadani. Stojí nedaleko tzv. Katovy uličky na centrálním kadaňském náměstí (nyní Mírové, dříve Tržní). \n\nDům čp. 78 je jako měšťanský právovárečný dům zmiňován již roku 1558, kdy jej jeho vlastník Hans Nurmberger prodal Georgu Stöckherovi. K roku 1573 je jako majitelka uváděna jeho ovdovělá manželka Ursula Stöckher, a po ní, v letech 1575 až 1580, měšťan Lorenz Knorrenschildt. V rozmezí let 1583 až 1611 dům vlastnil významný kadaňský měšťan Andreas Guba, jehož majetkem byly též statky v nedalekých Prahlech a Čachovicích a řada vinohradů na Kadaňsku. Od roku 1614 se dům na nedlouhou dobu ocitl ve vlastnictví jeho dcery Marty, jež byla provdaná za Petra Štěrbu ze Štěrbic. Dům podlehl dvěma ničivým požárům, které v dobách Třicetileté války roku 1631 a 1635 zasáhly téměř celé město Kadaň. Roku 1638 je dům čp. 78 zmiňován v písemných pramenech jako spáleniště náležící dědiců měšťana Erasma Mittelbacha. Těmito dědici byli jeho dcery Zuzana a Theodora a syn Erasmus, doktor lékařských věd. V letech 1695 až 1721 byl dům majetkem Franziska Ignaze Janky, magistra filosofie, který v Kadani působil jako císařský veřejný notář a městský radní, a později též i jako městský syndik (zplnomocněný zástupce, představitel) a písař.\n\nRoku 1746 dům znovu vyhořel a vdova po Franzisku Ignazi, Barbora Janková, rozená Rochová, jej nejspíše proto o tři roky poté prodala Johannu Wolfgangu Heitzmannovi, kadaňskému syndikovi, který jej nechal nákladně zrekonstruovat. Od roku 1750 do roku 1753 pak proběhla kompletní rekonstrukce celé stavby, nejspíše pod vedením kadaňského barokního stavitele Johanna Christopha Kosche (†1778). V následující době dům vystřídal řadu majitelů, mezi nimi měšťanské rodiny Fichtnerových, Geyerových, Petratschkových a Wenischových. V roce 1810 dům zakoupil c. k. rytmistr Simon Zeppitz se svou chotí Marií Annou, rozenou Rothovou, kteří zároveň vlastnili statek Lužice u Kadaně. Již od roku 1818 byl pak dům i zmíněný statek ve vlastnictví rytíře Ignaze Schreittera ze Schwarzenfeldu (předek rakouského a českého politika Ludwiga von Schwarzenfeld), jehož rodina žila ve městě Kadani až do roku 1945 a do nynějška stále žije v Německu. Po rytířích ze Schwarzenfeldu se novým majitelem domu stal roku 1830 kadaňský měšťan Peter Prinzl. Rodina Prinzlových dům vlastnila téměř jedno století, až do roku 1926. Poté se dům ocitl ve vlastnictví Julie Tischerové, kde setrval až do konfiskace v roce 1945.\n\nV době před rokem 1945 býval dům někdy označován jako tzv. Koschovský dům, a to podle kadaňského stavitele Johanna Christopha Kosche, který je pravděpodobným autorem barokní přestavby domu v letech 1750 až 1753. Nad portálem domu bývala kdysi umístěna kartuše nesoucí jméno jeho tehdejšího majitele Simona Zeppitze a letopočtem 1811.\n\nOd druhé poloviny 19. století byl dům však znám jako Prinzlův dům, a to podle rodiny Prinzlových, kteří jej vlastnili bezmála celé jedno století. Ve štítě domu se ještě v nedávné době nacházely umělecky vyvedené sluneční hodiny, do současné doby se však na štítě zachovala pouze klasicistní mříž umístěná v oválné kartuši.\n\nV dobách, kdy dům vlastnila měšťanská rodina Prinzlových, patřil nějakou dobu významnému příslušníku tohoto rodu, kadaňskému měšťanovi Peteru Prinzelovi (†1880). Ten již roku 1852 založil na skalnatých březích řeky Ohře v místech pod františkánským klášterem Čtrnácti svatých Pomocníků v anglickém stylu tzv. Klášterní park s Klášterní alejí, která je do současné doby částí kadaňských Smetanových sadů. Na Klášterních skalách, v místech později známých jako \"Rakev\" dokonce roku 1865 odhalili kadaňští měšťané Peteru Prinzelovi pamětní desku. Ve stopách tohoto významného kadaňského měšťana pokračoval kadaňský \"Ozeleňovací a okrašlovací spolek\", který usiloval o proměnu Svaté hory a sousedního Prostředního vrchu na městský park. S budováním parku pak spolek započal v součinnosti s městem ještě v 80. letech 19. století a postupně proměnili les a zemědělskou půdu, louky a pastviny v park s upravovanými pěšinami, lavičkami, altánky a vyhlídkovými terasami. Na vrcholu Svaté hory se i nyní nachází rozhledna s výhledem na město a Krušné hory. \n\n"}
{"id": "1542119", "url": "https://cs.wikipedia.org/wiki?curid=1542119", "title": "Šalvěj etiopská", "text": "Šalvěj etiopská\n\nŠalvěj etiopská (\"Salvia aethiopis\") je středně vysoká dvouletá bylina s bílými květy. Je jednou z více než deseti druhů šalvějí rostoucích v české přírodě, kde je původním druhem. V České republice se vyskytuje jen velmi vzácně a je zde považována za rostlinu kriticky ohroženou (§1, C1), a tudíž chráněnou.\n\nBylina s původním výskytem v jihozápadní Asii (Írán, Turecko), ve Střední Asii (Tádžikistán, Turkmenistán), na Kavkaze (Arménie, Ázerbájdžán, Gruzie) a v Evropě východní (Moldávie, Ukrajina, jižní Rusko), v jižní (Itálie, Řecko, Bulharsko, Rumunsko, bývalá Jugoslávie) a v západní (Francie, Portugalsko, Španělsko). Druhotně byla rozšířena, pravděpodobně prvními osadníky se semeny vojtěšky a pšenice, do Spojených států amerických, kde roste na pastvinách ve východních státech Arizona, Colorado, Idaho, Kalifornie, Oregon, Utah a Washington, kde se na rozdíl od evropských zemí chová jako invazní plevel. Byla zavlečena též do severní Afriky a Austrálie.\n\nV České republice se vzácně vyskytuje pouze na vápencovém podloží v nejjižnější části Moravy v Pavlovských vrších, na severní hranici evropského rozšíření. Roste tam v národní přírodní rezervaci Tabulová, Růžový vrch a Kočičí kámen v chráněné krajinné oblasti Pálava. V rámci záchranného programu na posílení této jediné, chudopočetné populace byly z výsevu semen vypěstované další rostliny v nedalekých přírodních památkách Kočičí skála a Kočičí kámen a v přírodní rezervaci Turold.\n\nTeplomilný hemikryptofyt, jenž roste nejčastěji na xerotermních travnatých či skalnatých stráních, někdy i v řídkých křovinách nebo na okrajích listnatých lesů v planárním stupni. Svědčí jí propustná, hlinitá i slabě kamenitá, zásaditá až neutrální půda bohatá na živiny a suché stanoviště situované na plném slunci.\n\nV prvém roce vyrůstá ze semene pouze listová růžice a teprve druhým se z ní vyvine lodyha s květy. Protože je rostlinou monokarpickou, tj. plodí jednou za život, po vytvoření plodů většinou usychá. Některý jedinec však na kořenu ve druhém vegetačním roce vytvoří nový pupen, ze kterého následným rokem vyraší nová lodyha, a rostlina se chová jako trvalka. Kvete v období od června do srpna. Ploidie druhu je 2n = 24.\n\nDvouletá až krátce vytrvalá, vlnatá až bíle plstnatá, aromatická bylina vyrůstající z hrubého kořene. Lodyha je přímá, hrubá, bíle chlupatá, hojně rozvětvená, 40 až 100 cm vysoká a hustě porostlá čtyřmi až šesti páry vstřícně vyrůstajících listů. Listy v přízemní růžici v době kvetení neusychají a mívají společně s dolními lodyžními listy řapík 3 až 7 cm dlouhý. Všechny listy jsou jednoduché, mají oboustranně chlupaté čepele s přisedlými žlázkami, v obryse jsou vejčité či kosočtverečné, na bázi klínovité, na vrcholu špičaté, po okraji nestejně zubaté či laločnatě pilovité, 10 až 20 cm dlouhé, 6 až 15 cm široké a mají zpeřenou žilnatinu. Směrem vzhůru se lodyžní listy zmenšují, stávají se krátce řapíkaté až přisedlé. Zelené listeny mají tvar menších listů. Po rozemnutí vydávají listy výrazné aroma či zápach.\n\nBílé pyskaté květy s krátkými stopkami vytvářejí v počtu čtyři až osm lichopřesleny sdružené do lichoklasu. Kalich i koruna jsou dvoupyské, vlnatě chlupaté. Zelený až nafialovělý kalich má horní pysk třícípý a spodní pysk dvoucípý. Koruna z pěti bílých lístků bývá dlouhá 12 až 16 mm, má rovnou korunní trubku kratší než kalich, horní pysk je plytce dvojlaločný a mírně přilbovitě vyklenutý, kratší dolní pysk je třílaločný a jeho největší střední lalok je lžícovitě prohnutý. Ze čtyř tyčinek jen krátce vystupujících z květu jsou dvě zadní jen patyčinky, nemají prašníky. Semeník je svrchní a vznikl srůstem dvou plodolistů, nese nitkovitou čnělku s dvojklanou bliznou čnící z květu. Okolo semeníku je čtyřlaločný val se žlázkami obsahující nektar. Květy jsou opylovány včelami nebo čmeláky.\n\nPlody jsou tvrdky dělící se na čtyři hnědé, vejčité plůdky (semena) velké přibližně 2,5 mm. Rostlina se rozmnožuje výhradně generativně semeny, kterých za ideálních podmínek vyprodukuje ročně až 100 000. Semena jsou do okolí rozptylována větrem a občas i mravenci, kteří na něm nacházejí dužnatý přívěsek plný tuku, tzv. masíčko a odnášejí semeno jako potravu do mravenišť, odkud jej později vynášejí na povrch.\n\n"}
{"id": "1542122", "url": "https://cs.wikipedia.org/wiki?curid=1542122", "title": "Kaskáda na řece Rio Grande", "text": "Kaskáda na řece Rio Grande\n\nKaskáda na řece Rio Grande je soustava vodních elektráren v Brazílii. Při využití spádu řeky na výšce 515 m je při celkovém výkonu 7 190 MW pátou nejvýkonnější kaskádou vodních elektráren v Brazílii. \n\nRio Grande je delší ze dvou zdrojnic řeky Paraná. Její délka se tak započítává do celkové délky veletoku. Horní povodí sbírá srážky z pohoří Serra da Mantiqueira. Velké vody akumuluje vodní dílo Furnas, které vytváří rozlehlou přehradní nádrž o sedmém největším pracovním objemu v Brazílii. Umělé jezero dokáže zadržet příliv vysokých vod až přes období sucha. Níže položené vodní elektrárny tak můžou pracovat s dostatečně vyrovnaným průtokem. \n\n\n"}
{"id": "1542123", "url": "https://cs.wikipedia.org/wiki?curid=1542123", "title": "Dům U Bicyklu (Kadaň)", "text": "Dům U Bicyklu (Kadaň)\n\nDům U Bicyklu (čp. 62) je původně gotický měšťanský dům, který se nachází na centrálním náměstí (dříve Tržní, nyní Mírové) v Kadani. V současné době v domě sídlí snad nejznámější kadaňský obchod s koly a potřebami pro cyklisty.\n\nDům čp. 62 v současné době známý jako dům U Bicyklu, který ční svým výrazným arkýřem do kadaňského Mírového náměstí, je v jádru středověkou stavbou. Vypovídá o tom fragment gotické klenební konzole, který se nachází v podloubí domu. Jak bývalo u měšťanských domů v Kadani zvykem, často měnil své majitele. Koncem 16. století jej vlastnil významný a movitý měšťan Andreas Guba, později byl dům majetkem měšťanských rodin Štěrbů ze Štěrbic a Melczerů. Na přelomu 19. a 20. století se dům ocitl ve vlastnictví rodiny Schöttnerových, přičemž k roku 1896 je jako jeho majitel a provozovatel zdejšího hostince uváděn Franz Schöttner. Tento vážený a úspěšný živnostník byl rovněž v té době předsedou kadaňského společenství hostinských a restauratérů. Prostorný měšťanský dům tehdy pojímal i další živnost, a sice živnost Marie Lenhartové, která zde provozovala vyhledávané dámské krejčovství. \n\nNa počátku 20. století se také podle tehdejších vlastníků ustálil název domu, kterému se v té době přezdívalo Schöttnerův dům. Později v roce 1916 je jako majitel domu zmiňován Karl Meißner a roku 1927 Anna Melzerová, kteří zde provozovali restaurační zařízení. Posledními německými majiteli domu byli manželé Franz a Hilda Männlovi, kterým byl dům posléze zkonfiskován. V době po druhé světové válce byl roku 1948 z britského zajetí v dolnosaském městečku Nörten-Hardenberg propuštěn jejich syn Franz Männl. Ten se dne 18. března 1948 na kadaňský Místní národní výbor obrátil v česky psaném dopise se zvláštní prosbou. Nejprve konstatoval, že si je vědom současné nenávisti mnohých Evropanů k Němcům, a následně úřad žádal, zda by se někdo nemohl podívat do podkroví domu čp. 62, kde měl uschována svá školní vysvědčení a výuční list, na jejichž základě by mu v Německu mohla být uznána jeho řemeslnická kvalifikace. Zmiňované úřední dokumenty však nebyly nalezeny. \n\nNa fasádě domu čp. 62 v rohu kadaňského Mírového náměstí se nachází domovní znamení, které má podobu kovové repliky historického velocipédu přezdívaného též kostitřas. Roku 1993 darovala toto domovní znamení majiteli domu a provozovateli zdejšího cyklistického obchodu Pavlu Hnízdilovi jeho manželka Irena. Vzniklo tak originální domovní znamení odkazující na živnost provozovanou v domě a o domu čp. 62 se od té doby hovoří jako o domě U Bicyklu. První takový velocipéd, jaký představuje domovní znamení, byl sestrojen již roku 1869 pařížským mechanikem Eugènem Meyerem. Prvně evropská a později celosvětová vášeň pro cyklistiku se nevyhnula ani Kadani, v meziválečné době zde existovalo hned několik cyklistických spolků, mezi nimi například spolek Blitz, nebo Dělnický spolek cyklistů. Tehdy v Kadani působilo hned pět na prodej strojů, cyklistického příslušenství a odborný servis specializovaných firem vedených Hansem Häuslerem, Josefem Jankou, Heinrichem Huberem, Ottomarem Ottem a Karlem Müllerem.\n\nKrátce po druhé světové válce ještě roku 1945 dům obývali židovští manželé Paranovi, jeden z nich původem z Podkarpatské Rusi, a druhý pak z Haliče. V roce 1946 se jim zde narodila dcera Margo. Ta je v současné době významnou izraelskou básnířkou a výtvarnicí. Její otec patřil k židovským dobrovolníkům z Československa, kteří se v roce 1948 vypravili bránit nově vzniklý stát Izrael. Roku 1949 jej pak do Izraele následovala i manželka s dcerou. Margo Paran studovala na univerzitách v Haifě a Jeruzalémě a svou výtvarnou tvorbu vystavovala v Izraeli, Španělsku, Austrálii a Novém Zélandu, Japonsku i v České republice. \n\nRodné město Kadaň navštívila nejméně dvakrát, v letech 2001 a 2010. V jedné ze svých hebrejských básních věnovaných městu Kadani se vyjadřuje, že její identita se neustále napájí ze dvou zdrojů: řeky Ohře, protékající Kadaní, a Středozemního moře, které omývá Izrael.\n\n"}
{"id": "1542124", "url": "https://cs.wikipedia.org/wiki?curid=1542124", "title": "Čínské turistické atrakce kategorie AAAAA", "text": "Čínské turistické atrakce kategorie AAAAA\n\nČínské turistické atrakce kategorie AAAAA (5A) jsou nejdůležitějšími a nejlépe udržovanými turistickými atrakcemi v Čínské lidové republice, a to vzhledem k nejvyšší úrovni v kategoriích hodnocení používaných čínskym ministerstvem kultury a cestovního ruchu . V roce 2018 tam bylo 248 turistických atrakcí zapsaných v kategorii 5A.\n\nPůvod systému hodnocení turistických atrakcí vychází z kritérií, která byla poprvé stanovena v roce 1999 Čínskou národní správou cestovního ruchu (předchůdce současného ministerstva kultury a cestovního ruchu) a revidována v roce 2004. Tato kritéria zahrnují faktory kvality a řízení, jako je snadnost dopravních spojení, bezpečnost na místě, čistota atd. a také berou v úvahu jedinečnost jednotlivých pamětihodnosti. Turistické atrakce byly zatříděny podle kritérií na původní stupnici od A do AAAA, přičemž kategorie AAAAA nebo 5A byla přidána později jako nejvyšší hodnocení. V roce 2007 byla certifikována první sada 66 turistických atrakcí hodnocených jako AAAAA. Tato první sada zahrnovala mnoho z nejznámějších historických ikonických památek v Číně, a to včetně Zakázaného města a Letního paláce. V únoru 2017 byla přidána další skupina atrakcí včetně 20 nových 5A-atrakcí. Ve výjimečných případech bylo několik míst vyřazeno z nejvyšší kategorie 5A, a to kvůli neuspokojivém hodnocení od dosavadních návštěvníků.\n\nNěkterá turistické místa z kategorie 5A, které určila čínská národní správa cestovního ruchu (v roce 2018 se sloučila s ministerstvem kultury a cestovního ruchu ), ztratila svou akreditaci z důvodu nespokojenosti dosavadních návštěvníků. Prvním turistickým místem, které bylo vyřazeno z kategorie 5A, byl Průsmyk Šan-chaj v provincii Che-pej. Další vlna snížení kategorizace nastala v roce 2016 vyřazením ostrova Ťü-c’-čou v provincii Chu-nan a soutěsky Šen-lung v provincii Čchung-čching, a to za „bezpečnostní obavy, předražování, špatné řízení v oblasti životního prostředí a špatnou údržbu zařízení, jakož i za špatné služby, které byly způsobeny hlavně nedostatkem zaměstnanců.\" \n"}
{"id": "1542125", "url": "https://cs.wikipedia.org/wiki?curid=1542125", "title": "Vítězná medaile (Japonsko)", "text": "Vítězná medaile (Japonsko)\n\nVítězná medaile (: 戦捷記章) je japonská pamětní vojenská medaile udílená za vojenskou službu během první světové války. Založena byla v roce 1920 a celkem bylo uděleno přibližně 700 000 medailí.\n\nMedaile byla založena císařem Taišó císařským dekretem č. 406 ze dne 17. září 1920. Byla jednou ze série vítězných medailí, které po první světové válce založilo a udílelo 15 z vítězných států. Nárok na medaili měli příslušníci ozbrojených sil, kteří se v období od 23. srpna 1914 do 9. ledna 1920 zapojili do války. \n\nVšechny varianty spojeneckých vítězných medailí měly stuhu v barvách duhy. Šířka stuhy byla 37 mm. Medaile měla tvar bronzového kotouče s hladkým okrajem o průměru 36 mm. Vzhled medailí se v jednotlivých případech lišil. Japonský typ se od ostatních odlišoval nejvíce, neboť na medaili nebyla vyobrazena římská bohyně Viktorie, kterou nic nespojovalo s japonskou kulturou. Místo ní byl na medaili vyobrazen Takemikazuči, bůh války z japonské mytologie.\n\nNa zadní straně je vyobrazena zeměkoule obklopená řadou korálků položených na květu sakury s pěti okvětními lístky. V každém z okvětních lístků je vyobrazena vlajka s japonským znakem reprezentujícím jeden ze spojeneckých států – Itálii, Francii, Spojené státy americké, Velkou Británii a Japonsko. Další okvětní lístek nese nápis \"a všechny další spojenecké národy\". Pod ním je nápis v japonštině znamenající \"Velká válka pro ochranu civilizace\". Na medaili je také datum 1920, neboť japonská intervence na Sibiři během ruské revoluce pokračovala i po skončení války v Evropě v roce 1918.\n\nMedaile byla předávána v krabičce z balsového dřeva. Krabička měla na víčku čtyři japonské znaky znamenající \"vítězství ve Velké válce\". Uvnitř krabičky byl bílý samet, do kterého však medaile dokonale nezapadala.\n\nMedaile byla vyráběna ve 20. letech 20. století japonskou mincovnou v Ósace a autorem jejího návrhu byl Masakiči Hata.\n\nPro příjemce z řad armády i námořnictva byl vydáván velký certifikát s uvedením jména a hodnosti vyznamenané osoby.\n\n"}
{"id": "1542133", "url": "https://cs.wikipedia.org/wiki?curid=1542133", "title": "Chudajbergen Děvanov", "text": "Chudajbergen Děvanov\n\nChudajbergen Děvanov (1879 Chiva – 1940 Taškent) byl první uzbecký fotograf, filmař a kameraman. Je považován za velkou kulturní postavu ve své rodné Chivě, kde se věnoval fotografování města a jeho obyvatel. Fotografie Chudajbergena Děvanova byly jedinečné z hlediska demonstrace historicky významného přechodu středoasijských národů do Sovětského svazu. Přes jeho průkopnictví v tomto nově představeném druhu vizuálního umění s jeho etnografickými a dokumentárními fotografiemi v regionu, Chudajbergen Děvanov byl potlačen sovětským režimem a popraven v roce 1940. Po jeho zatčení orgány činnými v trestním řízení zničily velkou část Děvanovova archivu; jeho rodině se však podařilo část archivu zachovat. Některá Děvanovova díla jsou v současné době zachována v ruském Státním dokumentárním filmovém a fotografickém archivu v Krasnogorsku. \n\nChudajbergen Děvanov se narodil v roce 1879 do rodiny sekretáře Amána, vedoucího a správce majetku v Khojeyli, Nurmuhammada Děvana. Vzdělání získal doma, kde se naučil perštinu a arabštinu. Měl rád poezii a pokoušel se ji také psát. Naučil se hrát na téměř všechny tradiční uzbecké hudební nástroje. Užíval si zahradničení, na své rodinné zahradě pěstoval téměř 10 odrůd květin podle umělce Madrahima Jakubova Šerozije. Asi od svých sedmi let měl rád vědu.\n\nNaučil se číst a psát rusky a asi ve svých čtrnácti letech studoval němčinu od německy mluvících lidí žijících v Bílé mešitě v Chivě. Jeho prvním učitelem byl německý fotograf a filmař Wilhelm Penner, který ho zasvětil do fotografie a práce s fotoaparátem.\n\nV konzervativní islámské společnosti, kde byl zákaz zobrazování všech náboženských subjektů, se Děvanovi podařilo věnovat svému fotografickému koníčku.\n\nDěvanov v roce 1908 navštívil Petrohrad jako delegace z Chivského Chanátu. V hlavním městě Ruské říše se seznámil se složitostí fotografického řemesla a učil se od ruských profesionálů. Poté, co dokončil svou práci v rámci delegace, zůstal v Petrohradě dva měsíce na stáži. Zpět domů přivezl různé filmové a fotografické doplňky, včetně značkové filmové kamery PATE č. 593, která mu umožnila samostatně natočit první uzbecký dokument. V roce 1910 natočil Chána Isfandijara, jak jede v lehkém otevřeném čtyřkolovém kočáře. Dochovaly se i jeho první filmy \"Památky architektury našeho regionu\" (114 metrů, 1913) nebo \"Typy Turkestánu\" (100 metrů, 1916) a další. \n\nRok 1908 byl zrodem uzbecké kinematografie. Děvanov natáčel a fotografoval různé mešity, historické památky a minarety, propagující kulturu a památky Chivy. \n\nV roce 1936 začal Děvanov dostávat starobní důchod. Členové strany \"Polyazxoji Chiva\" Jusupov, Šolikarov, Mulla Bekchan Rachmanov, Otajanov, stejně jako Akmal Ikramov a Fayzulla z Uzbekistánu, spojili síly s Děvanovem proti stalinistické ekonomice a prohlašovali, že stát je nepřítelem lidu. V roce 1938 byl poslán do tábora politických vězňů v Jangijulu. V roce 1940 byl v Taškentu zastřelen. \n\nDěvanov a jeho společníci byli rehabilitováni v roce 1958. Nyní mu věnuje výstavu muzeum v Ičan Kala v Chivě.\n\n"}
{"id": "1542134", "url": "https://cs.wikipedia.org/wiki?curid=1542134", "title": "Petr Stanislav", "text": "Petr Stanislav\n\nPetr Stanislav (2. května 1915, Komárovice – ?) byl český voják a obchodník.\n\nPetr Stanislav se narodil v roce 1915 v Komárovicích, jeho otec byl zedník. Roku 1929 nastoupil do učení k Baťovi do Zlína, ale už roku 1937 nastoupil na základní vojenskou službu, kde zůstal až do roku 1939. Následně se vrátil zpět do společnosti Baťa, kde se v sedmi měsících jazykově zdokonaloval a byl vyslán jako obchodní zástupce do Jugoslávie, na podzim téhož roku pak byl vyslán do Keni. \n\nPo začátku světové války vstoupil do koloniální armády, ale po vzniku československé vojenské jednotky na Středním východě odešel tam. Roku 1943 pak přešel do Anglie a následně zasáhl do bojů v Dunkirku. Posléze se vojenská jednotka poručíka Stanislava přesunula do jihozápadních Čech, kde ukončil tažení. Po skončení druhé světové války se vrátil do Zlína a jako obchodní cestující byl vyslán na Madagaskar. Tam zůstal až do odchodu do důchodu, v důchodu pak žil ve Francii.\n\nObdržel Československý válečný kříž 1939.\n"}
{"id": "1542135", "url": "https://cs.wikipedia.org/wiki?curid=1542135", "title": "Apache (zpěvák)", "text": "Apache (zpěvák)\n\nApache (5. května 1982 Baruta, Venezuela), vlastním jménem \"Larry Rada\", je venezuelský rapper zpívající ve španělštině. Jeho rapová kariéra začala v roce 2000, kdy byl součástí skupin Cuarto Poder. První cdéčko \"Sin Afirmar Mucho\" vydal v roce 2006, druhé \"Afinado\" v roce 2010.\n"}
{"id": "1542136", "url": "https://cs.wikipedia.org/wiki?curid=1542136", "title": "Lom Kernberg", "text": "Lom Kernberg\n\nLom Kernberg je bývalý čedičový lom v Krušných horách na území obce Jindřichovice v okrese Sokolov v Karlovarském kraji. Opuštěný kamenolom se nachází při staré silnici z Jindřichovic do Rotavy, resp. její části Dolní Rotava.\n\nTradiční pojmenování kamenolomu Kernberg vychází z názvu stejnojmenného čedičového vrchu Kernberg s původní nadmořskou výšku 677 m. Výrazná hora Kernberg byla dříve zdaleka viditelnou dominantou krajiny. Vrch však byl z převážné části stěnovým lomem odtěžen. Kromě toho existovala i synonyma \"Am Kernberg\", \"Illmensberg\", \"kamenolom Jindřichovice\" a \"kamenolom Rotava\".\n\nNa vrchu Kernberg byly založeny první dva kamenolomy na protilehlých stranách. První zprávy o nich podal topograf Schaller v roce 1785 a ve své \"Topografii království Českého\" uvádí, že čedič byl využíván jako tavící přísada pro železnou huť v Rotavě. V roce 1905 byl firmou se sídlem v Jindřichovicích vybudován moderní lom s drtírnou a třídírnou označovaný jako lom Rotava. Provoz v lomu byl zahájen v roce 1906 a v roce 1908 bylo rozšířeno jeho strojní vybavení. V počátcích byly čedičové sloupce vylamovány ručně železnými sochory. Později došlo k uvolňování čediče s využitím střelných prací. V roce 1920 koupily kamenolom Spojené čedičové závody se sídlem v Karlových Varech. Došlo k rozšíření a modernizaci kamenolomu, parní pohon strojů byl nahrazen elektrickým. Čedič měl dobrou štípatelnost ve třech kolmých směrech, a proto byla kromě drceného a tříděného štěrku zavedena ruční a strojní výroba dlažebních kostek. Před první světovou válkou byly dlažební kostky expedovány kromě Čech i do zahraničí (Bavorsko, Sasko). Během první světové války pracovali v lomu zajatci z přilehlého zajateckého tábora. Pietní hřbitov tábora se nachází asi 500 metrů jihovýchodně od bývalého lomu.\n\nV roce 1927 byl Kernberg otevřen z jižní a severní strany až 40 m vysokými lomovými stěnami a byl tehdy největším čedičovým lomem v Československu. Jeho kamenné varhany byly atrakcí Jindřichovic. Roční těžba v lomu v roce 1927 činila 90 000 tun štěrku a 18 000 tun dlažebních kostek.\n\nZa druhé světové války pracovali v kamenolomu váleční zajatci a totálně nasazené osoby. Po roce 1945 přešel lom do národní správy. K uvolňování horniny byly zahájeny komorové odstřely. V roce 1948 převzal lom Západočeský průmysl kamene ve Zbraslavi a delimitací v roce 1950 přešel pod Západočeský průmysl kamene v Blatné. Roku 1950 zanikla výroba dlažebních kostek. Produkce kameniva dosáhla roku 1956 výše 47 000 tun. Do roku 1969 byl kopec snížen na kótu 630 m n. m. a ročně se v 60. letech těžilo asi 120 000 tun kameniva. Lom se postupně zahluboval a převažovala těžba formou jámového lomu. V roce 1977 převzaly již dožívající lom Sokolovské doly, resp. Palivový kombinát Vřesová. Došlo k zahloubení lomu na kótu 610 m n. m. a vytvoření nové výjezdní komunikace z lomu. Do roku 1983 se lom zahloubil na kótu 601 m n. m., do roku 1990 o dalších 10 hloubkových metrů. Na konečnou kótu 577,4 m n. m. se dostalo dno lomu v roce 1992. Provoz kamenolomu byl ukončen dne 10. října 1995 vyčerpáním vytěžitelných zásob čediče v jámovém lomu. Území lomu bylo předáno obci Jindřichovice a lom ponechán samovolnému zatopení srážkovými a podzemními vodami. Po sametové revoluci při tzv. „divoké privatizaci“ získaly opuštěný lom soukromé osoby, avšak v roce 2009 jej získala soudní cestou obec Jindřichovice zpět do svého vlastnictví. Opuštěný a zatopený lom je navštěvován turisty, využíván ke koupání a sportovnímu potápění.\n\nKernberg (677 m) je dominantním třetihorním vulkánem nad údolím říčky Rotavy, jejíž údolí před počátkem těžby převyšoval o asi 140 m. Má tvar horského hřbetu s eliptickou základnou o rozměrech asi 500x250 metrů. Vrchol kopce ležel excentricky a jižní svah byl strmější. Dlouholetá těžba čediče horu nejen zarovnala, ale dokonce vytvořila inverzní reliéf, zatopený jámový lom, zahloubený až 65 m pod obvodovou hranu kamenolomu. \nČedičové těleso vzniklo vulkanickou činností v miocénu, kdy čedičové magma prorazilo starší žulové těleso. Stáří čediče bylo zjišťováno měřením absolutního stáří K-Ar metodou (draslík-argonová metoda) a stanoveno na 20,0 ± 0,9 miliónů let. Jako přívodní vulkanický kanál fungoval zřejmě nově zmapovaný dilatační zlom s centrem v jihovýchodní části ložiska. Přívodní trhlina byla aktivní již před výlevem magmatu, neboť v čediči se místy vyskytují xenolity žilného křemene. Kernberg je složené vulkanické těleso. Dokladem prvotní explozivní fáze sopky jsou tufy s hojnými xenolity žul. Teprve poté následoval klidný výstup poměrně viskózní lávy. Vytlačená kupa nahradila starší explozivní fázi. Když se dostala těžba 65 metrů pod hranu jámového lomu, odkryla trychtýřové sopečné hrdlo, které se do hloubky zužuje.\n\nOznačení horniny Kernbergu jako čedič platí jen v širším smyslu. Analyzované vzorky určily čedičovou horninu převážně jako nefelinitický bazanit.\nZ doby těžby jsou známé nálezy aragonitu a olivínu ve výplni mandlí. Ukázky jsou zastoupeny v mineralogických sbírkách Národního muzea v Praze.\n\n\n"}
{"id": "1542138", "url": "https://cs.wikipedia.org/wiki?curid=1542138", "title": "Ludvík Planěk", "text": "Ludvík Planěk\n\nLudvík Planěk (1915, Sudice – 1943, Indie, uvádí se také jako Ludvík Pláněk) byl český zámečník a voják. \n\nLudvík Planěk se narodil v roce 1915 v Sudicích, jeho otcem byl horník. Ludvík Planěk nastoupil do zámečnického učení a po vyučení nastoupil do Zbrojovky Brno, následně přešel do Dubnice nad Váhom, kde se usadil a oženil se. Po začátku světové války odešel přes Balkán na Střední východ a následně do Velké Británie, kde vstoupil do československé armády. Jako odborník na zbrojní výrobu byl vyslán do indického města Hajdarabádu, kde pracoval v továrně na výrobu zbraní. V Indii pak roku 1943 zemřel při nehodě na motocyklu.\n\nJeho jméno je uvedeno na pomníku obětem z řad zaměstnanců Zbrojovky v Brně.\n"}
{"id": "1542140", "url": "https://cs.wikipedia.org/wiki?curid=1542140", "title": "Historická sociologie", "text": "Historická sociologie\n\nHistorická sociologie je odvětví sociologie se zaměřením na vývoj společností v historii. Zaměřuje se na to, jak sociální struktury, které mnozí považují za přirozené, jsou ve skutečnosti formovány složitými sociálními procesy, tato sociální struktura zase utváří instituce a organizace, které ovlivňují společnost, což vede k jevům od genderové předpojatosti a nerovnosti příjmu po válku.\n\nSoučasná historická sociologie se zabývá především vývojem státu od středověku, analyzováním vztahů mezi státy, třídami, ekonomickými a politickými systémy.\n\nHistorická sociologie vznikla v 80. letech 20. století, postupně „dospívala“ v 90. letech a dočkala se rozmachu po roce 2000. Historická sociologie se postupně stala plnohodnotným oborem sociologie, ale její počátky lze datovat již do počátků 19. století, kdy se ekonomové, historici a sociologové rodícího se oboru, pokoušeli historicky přesně, vysvětlit průmyslovou revoluci, nové způsoby vedení války a jiné hlavní prvky moderního světa. Historická sociologie v rámci sociologie trpěla svým zaměřením na abstraktní teorii, a do popředí sociologie se historická sociologie začíná dostávat opět až v 70. letech 20. století.\n\nHistoričtí sociologové se již od 80. let snaží svůj obor sblížit s historií, tyto dvě disciplíny zůstávají oddělené. Obě tyto disciplíny mají velmi odlišnou historii, a díky tomu i zcela odlišnou metodologii, typ dat i argumenty. Tyto dva obory zkoumají historii z odlišných pohledů.\n\nNěmecký sociolog Max Weber považoval sociologii za vědu, která má velmi blízko k historiografii. Podle Webera bylo k pochopení dynamiky a současných procesů ve společnosti chápat perspektivu dlouhodobou, tedy sahající až 2500 let do minulosti. Weberovo dílo je na rozdíl od děl jeho současníku více analytické a empiricky přesnější, zároveň se stavil proti etablování jednotné teorie historie, spíše se snažil o konstrukci komparativního obrazu organizace a změn společnosti. Přístup Maxe Webera k historické sociologii lze označit za interpretační přístup.\n\nKarla Marxe lze chápat jako filosofa praktikujícího historickou sociologii, jeho propojení teorie sociálních změn a historie je z Marxova díla zcela evidentní. Marx podobně, jako Max Weber, neviděl jasný rozdíl mezi historickou a sociologickou analýzou. Marxův dopad na historickou sociologii byl zásadní.\n\nHistorická sociologie je systematické zkoumání minulosti s cílem informovat a rekonstruovat empirická zjištění a teorie o světě a je stejně stará jako samotná sociologie. Prakticky všichni klasičtí zakladatelé disciplíny, včetně Auguste Comteho, Harriet Martineauové, Karla Marxe, Maxe Webera, Emile Durkheima, Georga Simmela a Du Bois se odkazovali na, a analyzovali historii ve svých argumentech o povaze a osudu moderních sociálních vztahů. Toto zapojení do dějin zůstává jádrem historické sociologie, i když je doplněno formálnějšími a abstraktnějšími metodologickými úvahami o roli času a posloupnosti v procesech společenských změn.\n\nV rámci historické sociologie se při výzkumu používají postupy a zdroje, které se podobají těm užívaných historickou vědou. Historici rozlišují mezi primárními a sekundárními zdroji. Pokud studované historické procesy přímo generovaly zdroje, považují se za primární; administrativní korespondence, architektonické památky, nástroje řemeslníků a současné portréty mohou sloužit jako primární zdroje. Sekundární zdroje zahrnují pozdější úsilí o rekonstrukci toho, co se stalo, zejména úsilí jiných historiků. Rozdíl mezi těmito zdroji není zcela vymezen, protože kroniky, autobiografie, expedice velvyslanců do jejich domovských zemí, noviny a podobné zdroje zabírají střední půdu mezi oběma formami zdrojů.\n\nV historické sociologii byl rozsah (obecnost) a analytická síla minimalizována a nahrazena popisnou přesností. Nezajímají se o kauzální vztahy a mechanismy, které mohou tyto vztahy vytvářet. Historičtí sociologové jsou induktivní.\n\n"}
{"id": "1542144", "url": "https://cs.wikipedia.org/wiki?curid=1542144", "title": "Pip (Python)", "text": "Pip (Python)\n\npip je správce balíčků pro moduly programovacího jazyka Python. Jeho hlavním repozitářem je PyPI. Jeho název je anglickou rekurzivní zkratkou (doslova \"Pip instaluje balíčky\"). Klientský program je napsaný v Pythonu a uvolněný pod licencí MIT. Nabízí rozhraní příkazového řádku, přičemž základním použitím je volání typu\n\npro instalaci balíku a volání typu\n\npro odinstalaci balíku.\n\n"}
{"id": "1542146", "url": "https://cs.wikipedia.org/wiki?curid=1542146", "title": "Pip", "text": "Pip\n\nPip může být:\n"}
{"id": "1542148", "url": "https://cs.wikipedia.org/wiki?curid=1542148", "title": "Budovicium (planetka)", "text": "Budovicium (planetka)\n\nProzatímně byla v roce 1981 označena jako Q1 QB1. Následně byla pojmenována Budovicium na počest města České Budějovice podle jeho latinského jména.\n\n\n"}
{"id": "1542152", "url": "https://cs.wikipedia.org/wiki?curid=1542152", "title": "Caproni Vizzola F.5", "text": "Caproni Vizzola F.5\n\nCaproni Vizzola F.5 byl italský jednomístný jednomotorový dolnoplošník smíšené konstrtukce z období druhé světové války.\n\nStíhací letoun F.5 vznikl na základě návrhů F.4 až F.6 inženýra Francesca Fabriziho v pobočce Vizzola společnosti Caproni. Projekt F.4 počítal s vidlicovým dvanáctiválcem Isotta-Fraschini Asso 121 RC 40 o výkonu 706 kW, F.5 s hvězdicovým čtrnáctiválcem Fiat A.74 RC 38 o výkonu 640 kW a F.6 s teprve vyvíjenými výkonnějšími motory. Hrabě Caproni v roce 1938 typy F.4 a F.5 přihlásil do soutěže na pozemní stíhací-záchytný letoun. F.4 byl odmínut pro koncepčně zastaralou pohonnou jednotku, F.5 byl přijat. Po úmrtí F. Fabriziho v roce 1938 při letecké nehodě začala na projektu pracovat dvojice nových leteckých konstruktérů I. Baldessari a C. Riparbelli. První prototyp F.5 (ev. ozn. M.M.392) firma dokončila již na konci roku 1938 na oficiální objednávku č. 3491. První let provedl pilot Giuseppe Pancera 19. února 1939 ve Varese. Nový stroj byl byl vyzbrojen dvěma synchronizovanými kulomety Breda-SAFAT ráže 12,7 mm instalovanými v trupu nad kořeny křídla. Motor FIAT A.74 roztáčel třílistou stavitelnou vrtuli FIAT/Hamilton o průměru 3 m bez vrtulového kužele. Podvozek ostruhového typu byl zatahovací. V létě 1940 úspěšně proběhli vojenské testy.\n\nDne 8. ledna 1940 vzlétl druhý prototyp F.5 (M.M.413) vzniklý z rozestavěného F.4. Od prvního stroje se odlišoval novým překrytem kabiny a větší svislou ocasní plochou. Kontraktem č. 4424 bylo objednáno dvanáct kusů (M.M.5921-M.M.5932), přičemž série navazovala na druhý prototyp. Kokpit sériových strojů zůstal otevřený krytý pouze čelním stítkem. Italské letectvo převzalo 11 exemplářů, M.M.5932 zůstal v mateřské továrně, kde se z něj stal prototyp F.5bis (vojenské označení F.4). Poprvé vzlétl v červenci 1940 s německým dvanáctiválcem Daimler-Benz DB 601A-l o výkonu 846 kW. Sériově se nestavěl, ale posloužil při vývoji typu F.6. Krátce byl také zařazen do stavu 303. squadriglie.\n\nPlánovaná dvousetkusová druhá série F.5 byla stornovaná.\n\nLetouny F.5 byly zařazeny k 300. squadriglii dislokované na římském letišti Ciampino. Účastnila se akcí v Albánii ve válce s Řeckem, poté byla stažena zpět do Říma. Zde se stala součástí smíšené 167. Gruppo Intercettori, vyčleněné od května 1942 k obraně hlavního města před nočními nálety Spojenců. K 9. červenci 1943 bylo ve stavu ještě 10 F.5, polovina z nich však neletuschopná.\n\nÚdaje dle\n\n\n"}
{"id": "1542157", "url": "https://cs.wikipedia.org/wiki?curid=1542157", "title": "Heinrich Gärtner (malíř)", "text": "Heinrich Gärtner (malíř)\n\nHeinrich Gärtner, křtěný \"Heinrich Friedrich Johann Starck\", (* 22.února 1828, Ballin − 19. února 1909, Drážďany) byl německý malíř období romantismu a realismu, především krajinář. \n\nNarodil se ve vsi Lindetal v Meklenbursku, dětství prožil v tamním rezidenčním městě Neustrelitz. Základům kresby a rytectví ho naučil rytec Ferdinand Ruscheweyh nebo jeho bratr, učitel kreslení a malíř dekorací Wilhelm Ruscheweyh. Po studijní cestě do Říma z roku 1832 se vrátil domů. Roku 1845 odjel do Berlína ke studiu krajinomalby do ateliéru Wilhelma Schirmera. Dále se vzdělával v Drážďanech u Ludwiga Richtera a opět v Římě, kde jej prof. Cornelius vedl ke studiu malby starých mistrů. Pracoval po celý život intenzivně na malbách velkých formátů. Zemřel v roce 1909 v Městském léčebném a ošetřovatelském ústavu v Drážďanech a byl pohřben na starém Anenském hřbitově.\nUsiloval o spojení klasického pojetí krajinomalby (kompozice ve třech plánech: popředí, prostředí, pozadí) s živou barevností, ale nepřesáhl dobové konvence a tradici své generace. Nedosáhl kvalit plenérového pojetí impresionistů. V interiérech pracoval staromistrovsky dokonale technikami \"al fresco\", \"al secco\", enkaustikou i olejomalbou (obrazy vsazené do nástěnných rámů). Jeho dílo v Německu utrpělo zejména při bombardování budov za druhé světové války. Zakázky pro Vojtěcha Lannu mladšího tím byly povýšeny mezi jeho nejvýznamnější nástěnné malby.\n\nRaná díla tvoří cykly krajinomaleb s figurální stafáží pro domy bohatých podnikatelů:\n\nPokračoval veřejnými zakázkami, vyšel vítězně ze soutěží:\n\n"}
{"id": "1542161", "url": "https://cs.wikipedia.org/wiki?curid=1542161", "title": "Filtrát", "text": "Filtrát\n\nFiltrát je přefiltrovaná látka (plyn či kapalina). \nPři filtraci projdou částice jedné složky směsi filtrem, zatímco částice složky druhé se ve filtru zachytí. Právě částice složky které filtr propustí se nazývají filtrát.\n\n"}
{"id": "1542167", "url": "https://cs.wikipedia.org/wiki?curid=1542167", "title": "Thom Hoffman", "text": "Thom Hoffman\n\nThom Hoffman, vlastním jménem Thomas Antonius Cornelis Ancion, (* 3. března 1957 Wassenaar) je nizozemský herec a fotograf. Jeho otcem byl hokejista Jules Ancion. Herectví nikdy nestudoval. Svou kariéru zahájil počátkem osmdesátých let. Hrál v několika desítkách filmů a seriálů. Roku 1992 získal filmovou cenu Gouden Kalf. Počátkem devadesátých let se začal věnovat také fotografování. V roce 2005 se oženil s herečkou Giam Kwee.\n\n\n"}
{"id": "1542170", "url": "https://cs.wikipedia.org/wiki?curid=1542170", "title": "NGC 506", "text": "NGC 506\n\nNGC 506 je hvězda v souhvězdí Ryb. Na základě pozorování Lawrence Parsonse ze 7. listopadu 1874 ji John Dreyer zařadil do katalogu NGC jako mlhovinu. \n\n"}
{"id": "1542173", "url": "https://cs.wikipedia.org/wiki?curid=1542173", "title": "Stařešina", "text": "Stařešina\n\nStařešina bývá nejstarší člen rodiny nebo jiného širšího společenství. U Jihoslovanů se takto označoval hospodář, nejstarší a nejzkušenější člen zádruhy, majetkového společenství i několika příbuzensky blízkých rodin, pod jehož vedením ostatní pracovali a dělili se o výtěžek své práce. Jindy se jím nazýval nejstarší člen dynastie, který měl z tohoto důvodu nárok na trůn, pokud ovšem byl uznáván tzv. řád stařešinstva (seniorát). Tak tomu bylo např. u nejstarších Přemyslovců, kdy českému státu měl vládnout vždy nejstarší člen tohoto rodu bez ohledu na rodinné vazby. Ještě Břetislav I. se takový řád snažil v roce 1055 obnovit, prosadil se však nakonec nárok nejstaršího syna vládnoucího panovníka (primogenitura).\n"}
{"id": "1542174", "url": "https://cs.wikipedia.org/wiki?curid=1542174", "title": "Maurizio Sarri", "text": "Maurizio Sarri\n\nMaurizio Sarri (* 10. ledna 1959) je italský fotbalový trenér. Od léta 2019 vede italský velkoklub Juventus.\n\nOd roku 2012 do roku 2015 vedl italský celek Empoli. V ročníku 2013/14 dovedl Empoli na příčky zajišťující postup do Serie A. V premiérové sezóně mezi elitními týmy dovedl Empoli k 15. místu a zachránil tak tým v první lize. Během svého působení v Empoli obvykle preferoval rozestavení 4-3-1-2, tedy se třemi středopolaři.\n\nDo rodné Neapole se vrátil jako trenér v červnu 2015, místo převzal po Rafaelu Benítezovi.\nSezóna 2015/16 byla teprve jeho druhou v roli prvoligového trenéra.\nStřed pole vystužil příchodem Brazilce Allana z Udinese,\ndalšími posilami se stali Elseid Hysaj a gólman Pepe Reina. Z předchozího působiště si Sarri přivedl středopolaře Valdifioriho, naopak středopolaři Gargano s Inlerem klub opustili.\n\nNeapol se neobjevila v Lize mistrů, nýbrž „pouze“ v Evropské lize. Ve skupině Neapol vyhrála všech šest utkání hlavní díky ofenzivní trojici Callejón, Higuaín, Mertens.\nV šestnáctifinále Neapol nestačila na španělský Villarreal. V italské nejvyšší soutěži sice Neapol nepředskočila Juventus, ale díky druhé příčce si zajistila Ligu mistrů pro další rok.\n\nV letním přestupovém období odešel za rekordní částku produktivní útočník Gonzalo Higuaín. Jeho náhradou se měl stát polský útočník Arkadiusz Milik za částku 35 milionů €.\nByl to opět Juventus kdo opanoval italskou ligu. Na konci třetí Neapol na turínského rivala v konečné tabulce ztrácela deset bodů a pouhý bod na AS Řím. Cesta Ligou mistrů skončila v osmifinále, kde Neapol podlehla Realu Madrid dvakrát 1:3.\n\nLigová sezóna začala pro Neapol svižně, když po 12 zápasech měl na kontě rovnou 10 vítězství.\nNa tom měla podíl rovněž Sarriho volba změnit pozici Driese Mertense z křídla na více hrotového útočníka.\n\nLondýnská Chelsea představila 59letého Sarriho jako svého nového kouče 14. července 2018, a to den poté, co vyhodila Antonia Conteho. Sarri podepsal kontrakt na tři roky.\nPrvním zápasem v jeho novém angažmá se stalo klání s Manchesterem City kouče Pepa Guardioly v rámci Community Shield, které Chelsea prohrála 0:2.\nMužstvo posílil – přes zájem Manchesteru City – brazilský záložník Jorginho, na kterého Sarri spoléhal už v Neapoli.\nÚvodní utkání Premier League Sarri zvládl, neboť Chelsea zvítězila 3:0 na hřišti Huddersfieldu.\nSarri se zapsal do dějin Premier League, když jako první trenér dokázal neprohrát během svých prvních 12 ligových zápasech.\nPrvní porážku zaznamenal až na konci listopadu s Tottenhamem 1:3.\n\nZdroj:\n\n\n\n"}
{"id": "1542176", "url": "https://cs.wikipedia.org/wiki?curid=1542176", "title": "Risografie", "text": "Risografie\n\nRisograf (Risograph) je digitální vysokorychlostní tiskařský systém vyrobený společností Riso Kagaku Corporation. Původní zaměření na objemné kopírování je časem stále více nahrazené orientací na objemný tisk ať už z lokálního počítače nebo v síťovém prostředí. Mezi základní výhody Risografů patří jejich rychlost a spolehlivost v kombinaci s dlouhou životností a nízkými provozními náklady. Zmíněné nižší náklady oproti tisku na běžné inkoustové nebo laserové tiskárně dosahuje Risograf při tisku cca 30 a více stejných výtisků.\n\nZáklad technologie je velmi podobný tzv. mimeografu. Zahrnuje více procesů, které byly předtím vykonávané manuálně, například používání Riso Print Gocco systému nebo Gestetner systému.\n\nNa základě naskenovaného originálu se vytvoří master (matrice), do kterého se pomocí termohlavy vypálí dírky, které vytvoří žádaný obraz. Tento master se poté navine na válec, z kterého je skrz vypálené dírky na masteru vtlačena barva. Rotačním pohybem válce v kontaktu s papírem se na papíru vytváří požadovaný obraz.\n\nJednoduchá technologie je zároveň v porovnání se standardní kopírkou resp. tiskárnou vysoce spolehlivá a zároveň dosahuje vysoké rychlosti (aktuálně max. 180 stran formátu A3 za minutu) při nízkých provozních nákladech. Během své běžné životnosti může obvykle RISO vytvořit cca 100 000 masterů a zhruba 8 000 000 tisků.\n\nZpůsob vytváření masterů je vyvinutý společností Toshiba. Zařízení pracující na podobném principu jako Risograf vyrábějí také společnosti Duplo a Ricoh s obchodními značkami Gestetner, Rex Rotary, Nashuatec.\n\nJelikož je v procesu tisku tak, jako v ofsetovém tiskovém zařízení použitá barva pro dosáhnutí požadovaného výsledku, není potřeba tepelné fixování barvy na papír na rozdíl od laserových tiskáren – tisk z Risografu může být dál zpracovaný jakoukoliv jinou tiskařskou metodou. V praxi to znamená, že např. výstup z Risografu může být následně přetisknutý v laserové tiskárně a naopak.\n\nPro školy, kluby, firmy, organizace, na politické kampaně, oběžníky, tiskopisy, skripta, manuály a jiné jednorázové tiskové úlohy Risograf překonává propast mezi standardními stolovými tiskárnami a velkokapacitními ofsetovými tiskovými zařízeními.\n\nRisografy mají obvykle vyměnitelné tiskové válce, které umožňují použití více základních barev v rámci jednoho tisku. Modely série MZ mají ve standardní výbavě dva atramentové válce, které umožňují přímo dvoubarevný dokument během jednoho průchodu strojem.\n\nNovější modely série HC využívají odlišnou technologii tisku podobnou klasickým atramentovým tiskárnám s cílem dosáhnout plnobarevný tisk (CMYK) při extrémně vysokých rychlostech tisku – až 120 stran (CMYK) za minutu.\n\nModely série HC využívají digitální piezoelektrickou ink-jetovou technologii tisku ForceJet, vyvinutou společností Olympus. Jde o takzvanou Line Ink-Jet Unit, což jsou v podstatě čtyři vysokorychlostní tiskové hlavy v podobě tyčovitých segmentů (pro každou tiskovou barvu jedna) pevně umístěných nad dráhou potiskovaného média. Šířka těchto segmentů odpovídá šířce maximální tiskové plochy. Tyto hlavy hlavy se nepohybují, ale dělají postupný nástřik atramentu na tisknuté médium v jeho plné šířce, což umožňuje extrémně vysokou produkční rychlost tisku. Tisk probíhá speciálním atramentem RISO HC Ink s podílem sójových olejů. Jejich zásobníky mají objem 1 litr a jsou umístěné v nejvyšší místě tiskového stroje, takže do tiskových hlav atrament stéká samospádem a proto není nutné používat jakékoliv pumpy.\n\nPřímými nástupci série HC jsou nejnovější modely série CC (ComColor) – modely 3050/3010, 7050/7010, stejně jako vlajková loď celé série – model ComColor 9050.\n\nRisograf se stal také oblíbenou tiskařskou technikou pro autorské tisky a plakáty. V nultých letech nového století zaznamenal velký nárůst oblíbenosti v západní Evropě na scéně vydávaní tzv. zinů – nízkonákladových DIY časopisů.\n\nV Praze působící Lukáš Parolek založil na risografické technologii nakladatelství Kudla Press (nebo také Kudla Wekstatt), kde vyrábí autorské publikace i publikace ve spolupráci na různých úrovních, jež se mnohdy ukazuje pro podobu finálního tiskového díla jako klíčová. Někdy navrhuje podobu knihy nebo sešitu, skladbu listů, vazbu, jindy dostane jenom pár kreseb a textový soubor. Často také spolupracuje s grafickými designéry. Doplňuje risografový tisk o další technologie, zejména ruční sítotisk, do vazby vkládá různé typy papíru, nebo tisky jinými technologiemi. Jeho práce se vyznačuje jednoduchostí a precizním zpracováním. Lukáš Parolek představuje zvláštní místo mezi různými světy – mezi uměním a řemeslem, ilustrací a konceptuálním uměním, DIY zinovou scénou a oficiální knižní kulturou. \n\nMezi umělci, se kterými Kudla Press spolupracuje, najdeme především absolventy z Vysoké školy uměleckoprůmyslové v Praze, jako např. Juliána Chomová, Martin Prudil, David Krňanský nebo Martin Lukáč, mezi další patří třeba Pavla Malinová, Tomáš Roubal nebo Eva Jaroňová. Dalšími subjekty instituce, které tisknou v dílně Kudla Press jsou například galerii Etc., galerii Ferdinanda Baumanna, Berlinskej model, Nevan Contempo nebo Centrum pro současné umění Futura a jiné. Knihy vyrobené pomocí risografie několikrát získali ocenění Nejkrásnější kniha roku.\n"}
{"id": "1542179", "url": "https://cs.wikipedia.org/wiki?curid=1542179", "title": "Arno Frisch", "text": "Arno Frisch\n\nArno Frisch (* 13. listopadu 1975 Vídeň) je rakouský herec. Svou kariéru zahájil počátkem devadesátých let. Jeho první roli byla hlavní postava ve filmu \"Benny's Video\" režiséra Michaela Hanekeho. Roku 1997 ztvárnil jednoho ze sadistických mladíků, kteří týrali rodinu v Henekově snímku \"Funny Games\". Mezi jeho další filmy patří \"Falco\" (2008; ztvárnil zde Falcova otce Aloise Hölzela), \"Life Guidance\" (2017) a \"Prélude\" (2019). Rovněž hrál v několika televizních seriálech.\n\n"}
{"id": "1542185", "url": "https://cs.wikipedia.org/wiki?curid=1542185", "title": "Populistická strana (USA)", "text": "Populistická strana (USA)\n\nLidová strana (anglicky \"People’s Party\"), běžně však nazývána Populistická strana (\"Populist party\") byla agrární politická levicová strana ve Spojených státech amerických. Vnikla v roce 1892 na základech Aliance farmářů (\"Farmers’ Alliance\"), zemědělského hnutí, které se po volbách ve zmíněném roce přeměnilo na plnohodnotnou politickou stranu. Vedle ruského hnutí Národnictví je Populistická strana považována za jedno z prvních organizovaných populistických uskupení. \n\nStrana byla velmi populární na jihozápadě USA, v několika volbách získala i své zástupce ve Sněmovně reprezentantů a v Senátu. Kromě podpory prohibice a protikorupčních opatření prosazovala také zestátnění železnic a telegrafních sítí, dotační programy pro zemědělce, přímou volbu senátorů či osmihodinovou pracovní dobu. \n\nZa občanské války se vláda odklonila od zlatého standardu a začala emitovat nekryté bankovky, známé jako Greenbacks. Po skončení války se vládní administrativa přikláněla ke znovuzavedení zlatého standardu, jelikož věřila, že peníze kryté zlatem budu mít větší vnitřní hodnotu, stejně jako pozdější vládní dluhopisy. To však způsobilo deflaci, která zasáhla jižanské zemědělce; museli produkovat větší množství plodin za stejný zisk.  \n\nNespokojení farmáři si přáli návrat k vydávání nekrytých bankovek. Pro své požadavky však nenašli pochopení ani u Demokratické strany, ani u strany Republikánské, které již tehdy byly hegemony americké politické scény. Hájit zájmy farmářů a dalších podporovatelů Greenbacks se pokusila tzv. Greenback party, založená v 70. letech 19. století. Kvůli nedostatečné podpoře však ukončila činnost již v následující dekádě. \n\nAliance farmářů (\"Farmers’ Alliance\") byla zemědělská skupina vytvořená roku 1877 v Lampasasu v Texasu, která se velmi rychle rozšířila do okolních států. Cílem bylo podporovat kolektivní hospodářskou akci zemědělců s cílem vypořádat se se zástavním režimem, který nechával ekonomickou moc v rukou obchodních elit, která poskytovala úvěry. Aliance farmářů se snažila zlepšovat jak ekonomické podmínky pro zemědělce vytvořením družstev, tak jejich politickou obhajobu. Hnutí bylo tvořeno četnými místními organizacemi, které se sloučily do tří velkých uskupení. \n\nNa americkém západě a středozápadě bylo zemědělství na konci 19. století ztíženo kombinací sucha a vysokých poplatků za skladování a přepravu zemědělského zboží na trh, úrokové sazby z půjček byly navíc taktéž značné. Zemědělci následně vytvořili různá sdružení, která se těmito otázkami zabývala. Jednou takovou organizací byla Národní zemědělská aliance (nazývaná také Severní aliance), dále na jihu Národní Aliance farmářů a Průmyslová Unie (též Jižní Aliance). Afroameričané na jihu, kterým bylo zakázáno členství v jižní alianci, vytvořili Národní Alianci a Družstevní Unii Colored Farmers. Tato organizace měla mnoho stejných cílů jako její bílý protějšek. První národní organizaci založil v roce 1880 farmářský novinář Milton George v Chicagu. Četné místní organizace vytvořili státních uskupení Národní Aliance farmářů. (National Farmers’ Alliance).  \n\nAliance farmářů podporovala ještě ve volbách roku 1890 mnohé úspěšné kandidáty zejména Demokratické strany. Dialog s demokraty a republikány byl však obtížný a v Alianci tak postupně sílila touha po vytvoření samostatné politické strany. Tak došlo roku 1892 k založení tzv. People’s Party, čili Lidové strany, obecně označované jako strana populistická. Její představitelé se ostře vymezili vůči ostatním stranám, kritizovali poměry ve společnosti a jako svůj cíl vyhlásili návrat moci do rukou prostého lidu. \n\nTéhož roku 1892 se rovněž konal nominační sněm strany v Omaze, který se kromě výběru prezidentského kandidáta věnoval i vytvoření programu. Ve finanční oblasti byla důležitým požadavkem například státem regulovaná měna, odklon od krytí bankovek rezervami, či progresivní zdanění příjmů. Železnice měla být vlastněna i provozována státem a půda oproštěna od spekulantů a zahraničních investorů tak, aby mohla být opravdovým zdrojem bohatství státu. \n\nKandidátem Populistické strany v prezidentských volbách roku 1892 se stal generál James Weaver, který byl však poražen svým soupeřem z Demokratické strany. A ačkoliv populisté získali své zástupce alespoň v Kongresu, jejich počet nebyl dostatečný k přímému ovlivnění celoamerické politiky. Další těžkou zkouškou byl vznik hnutí takzvaných Silveritů, kteří podporovali volnou těžbu stříbra za účelem navýšení nabídky peněz v ekonomice a tudíž vyřešení sociálních problémů plynoucích z nerovnosti. Otázka podpory tohoto hnutí rozdělila Populistickou stranu na dva tábory. Nakonec se v roce 1896 rozhodla podpořit demokratického prezidentského kandidáta a silveritu Williama Jenningse Bryana, který však prohrál s republikánským soupeřem a předznamenal tím postupný rozpad první americké populistické strany. \n\nOd roku 1896 se populisté už nikdy nepostavili na nohy. Zánik byl převážně způsoben národním sjednocením s Demokratickou stranou. Populistická strana upadala po celých Spojených státech, ať už to bylo kvůli fúzi s demokraty nebo kvůli klesajícímu počtu členů ve straně. Populistická strana byla rozdělena i názorově, zda bojovat proti regionálnímu nepříteli (demokratům), nebo nepříteli celostátnímu (republikánům a Wall Street).  \n\nV Severní Karolíně došlo dokonce k drsné propagandě mířené silně proti zdejším populistům. Výsledkem byl suverénní návrat demokratů k moci roku 1898. \n\nV roce 1900 většina populistů ve volbách podporovala znovu Bryana, zbytek populistů se pokusil o nominaci svých  kandidátů Whartona Barkera a Ignatia L. Donnellyho. Ovšem zcela neúspěšně. Strana se znovu rozpadla. Mnoho populistů již úplně odešlo z politiky, někteří se připojili k Socialistické straně. \n\nPosledním pokusem populistů o prosazení byly prezidentské volby v roce 1904 a 1908, kdy kandidoval Thomas E. Watson. Poté se strana kompletně rozpustila. \n\nČást programové agendy populistů přejala pozdější Pokroková strana. \n\n\n\n\n"}
{"id": "1542186", "url": "https://cs.wikipedia.org/wiki?curid=1542186", "title": "Listopad 2019", "text": "Listopad 2019\n\n\n\n\n\n\n"}
{"id": "1542190", "url": "https://cs.wikipedia.org/wiki?curid=1542190", "title": "Chellah", "text": "Chellah\n\nChellah nebo Shalla (berbersky: \"Sla\" nebo \"Calla\"; arabsky شالة‎) je středověké opevněné muslimské pohřebiště v blízkosti města Rabat v Maroku, na jihu po levé straně řeky Bou Regreg. Na tomto místě Féničané založili obchodní centrum. Později se stalo součástí římské kolonie a spadalo pod provincii Mauretania Tingitana.\n\nMísto dostalo název Sala od muslimských dobyvatelů severní Afriky, pravděpodobně v době Almohadů, poté bylo přebudováno ve 13. století. Ruiny středověké tvrze stále stojí. Berberští Almohadové využívali toto místo k pohřbívání členů královských rodin. Marínovci z místa vytvořili svaté pohřebiště zvané \"Chellah\" a vybudovali zde komplex včetně mešity, minaretu a královských hrobek. Minaret dnes již zruinované mešity, vybudovaný z kamene a dlaždic stále stojí. \n\nFéničané zřídili hned několik kolonií v místech, kde se dnes nachází stát Maroko. Usídlení podél břehů řeky Bou Regreg bylo známé jako \"Shalat\". Později bylo pod kontrolou Kartága. \n\nŘímané zde později vybudovali vlastní město Sala téměř na stejném místě. Římské město bylo podle Ptolemaia zváno Sala. Podle archeologických nálezů zde stálo město s typickou římskou architekturou; stála zde císařská cesta, Decumanus Maximus, fórum a vítězný oblouk. Sala byla centrem křesťanství již od 2. století\n\nŘímský hřbitov byl poté ve městě \"Latin\". \n\nJedna ze dvou hlavní římských silnic v Mauretania Tingitana spojovala přes Atlantik města Iulia Constantia Zilil (Asilah), Lixus (Larache) a kolonii Sala. Další cesty byly pravděpodobně budovány směrem na jih, ze Saly do dnešní Casablanky, v té době zvané \"Anfa\". Římané měli dvě hlavní přístavní města u Atlantiku na březích provincie; u kolonie Sala a města Lixus. Přístav Sala (dnes již neexistující) byl využíván pro obchodní lodě a byli zastávkou před Anfaou (Casablancou) a \"Insula Purpuraria\" (ostrov Mogador) \n\nSala náležela Římanům i po velkém rozpadu říše ve 4. století. Byla okupována římskými legionáři, stejně jako většina území kolonie Mauretania Tingitana. Římská vojska pobývala na tomto území až do konce 5. století. Archeologické nálezy z dob Vizigótů a Byzance byly také nalezeny v okolí Saly, čímž byl prokázán kontakt mezi Salou a Římskou říší a také byla důležitá při vzniku Byzantské říše během 7. století \n\nSala nadále existovala jako město, kde ji spravovali křesťanští Berbeři. V 7. století, kdy místo dobyli muslimští Arabové, však byla víceméně zničená. Byzantský guvernér této oblasti, hrabě \"Julián\", kapituloval ve prospěch Uqba ibn Nafi v roce 683. Okolo roku 1030 byla Sala centrem rodiny \"Banu 'Ašhara\". Po zániku Umájovské dynastie v roce 1031, obsadili Maghreb (dnešní Tunisko, Alžírsko a Maroko) Almoravci a vystavěli ve Sale nové budovy. Vybudovali na místě staré mešity Velkou mešitu v roce 1196. \n\nV roce 1147 byli Almoravci sesazeni berberskými Almohady, kteří využili toto místo jako pohřebiště králů. Ve 13. století pak bylo vybudováno velké pohřebiště; muslimské centrum s mešitou, minaretem a královskými hrobkami bylo vybudováno v roce 1284 Abu Yusuf Yaqub ibn Abd al-Haqqem. Vysoký minaret dnes již zničené mešity stále stojí. Nedaleko minaretu je hrobka marínovského vládce Abu al-Hasan Ali ibn Othmana, známého jako Černý sultán. \n\nVětšina budov na tomto místě bylo zničeno v roce 1755 během Lisabonského zemětřesení. Místo se poté stalo zahradami a turistickou atrakcí. Dnes je součástí metropole Rabat. \n\nOd roku 2005 se na ruinách Chellahu koná mezinárodní jazzový festival každý rok, zvaný \"Jazz au Chellah.\" Je také centrem každoročně pořádaného festivalu Mawazine v Rabatu, kde se hraje jazzová hudba, tradiční hudba, ale také další současně populární žánry. \n"}
{"id": "1542191", "url": "https://cs.wikipedia.org/wiki?curid=1542191", "title": "Metropolie Gortyn a Arkádie", "text": "Metropolie Gortyn a Arkádie\n\nMetropolie Gortyn a Arkádie je jedna z metropolií Krétské pravoslavné církve pod jurisdikcí Konstantinopolského patriarchátu.\n\nV 1. století nařídil apoštol Pavel svému učedníku Titovi aby odešel hlásat křesťanství na Krétu a stal se biskupem města Gortyn.\n\nNejznámějším biskupem tohoto města je svatý Ondřej Krétský.\nZa vlády císaře Justiniána byla v Gortyně postavena velkolepá bazilika svatého Tita.\n\nRoku 828 byla Gortyna ovládnuta Araby. Od zničení města Araby je známo 27 jmen biskupů tohoto města. \n\nDne 16. března 1961 byl poprvé Timotheos (Papoutsakis) titulován biskupem Gortyn a Arkádie.\n\nDne 25. září 1962 získala eparchie titul metropolie.\n\n\n"}
{"id": "1542193", "url": "https://cs.wikipedia.org/wiki?curid=1542193", "title": "Breda Ba.44", "text": "Breda Ba.44\n\nBreda Ba.44 byl italský dvoumotorový dopravní dvouplošník, který vyráběla od poloviny 30. let 20. století společnost Breda (Società Italiana Ernesto Breda per Costruzioni Meccaniche). Jednalo se původně o licenci letounu de Havilland DH.89 Dragon Rapide, avšak v Itálii byl letoun ing. Giuseppem Panzerim významně přepracován.\nV roce 1934 získala italská společnost Breda licenci na výrobu britských letadel de Havilland DH.89 Dragon Rapide. Tým pod vedením konstruktéra Giuseppa Panzeriho připravil upravenou verzi letadla, kde hlavními změnami byly: zdvojené řízení, zvětšení plochy zasklení kokpitu a kabiny, SOP byla zmenšena a získala trojúhelníkový tvar, namísto britských motorů byly použity italské motory Colombo S.63.\n\nPrvní letoun Ba.44 (N.C. 4303, MM.267, později I-AERE) vzlétl v červnu 1934 pod kontrolou pilota Ambrogia Colomba z milánského letiště Bresso (nyní letiště Aero Club Milano) . Testy byly obecně úspěšné, ale italské motory se ukázaly jako slabé, proto byly použity původní, výkonnější motory de Havilland Gipsy Six. V roce 1935 byla postavena další 4 letadla, která obdržela imatrikulace I-EURO (NC. 4304), I-AURA (NC. 4305), I-ARIA (NC. 4301) a I-ORIO (NC. 4306).\n\nV letech 1936-1937 byly britské motory na dvou nebo třech letadlech nahrazeny československými motory Walter Major 6 (205 k). Celkem bylo těchto letounů vyrobeno 6.\n\nAčkoli byla určena pro komerční letecký trh, po vypuknutí druhé světové války našla uplatnění také v královském letectvu Regia Aeronautica.\nBreda 44 byl dopravní dvoumotorový dvouplošník s konfigurací křídel \"sesquiplane (\"volně „jeden a půl“ křídla)\".\" Takto byly označovány letouny s výrazným rozdílem nosné plochy horního křídla oproti spodnímu\".\" Mimo svého licenčního vzoru jsou na něm patrné i vlivy školních letadel Breda B.25, resp. B.26. \n\nKřídla byla dřevěná, potažená plátnem. Trup a ocasní plochy byly svařeny z ocelových trubek a potaženy plátnem. Trup měl obdélníkový průřez, ve kterém byl kokpit se dvěma vedle sebe umístěnými sedadly pro piloty a kabina s prostorem pro 6-9 cestujících. Podvozek o značném rozchodu kol byl opatřen olejo-pneumatickými tlumiči. Horizontální ocasní plocha byla za letu ovladatelná. Benzinové nádrže byly v horním křídle a v horní části trupu. Motory byly namontovány ve dvou gondolách na dolním křídle.\n\nK dispozici byla i sanitní verze pro přepravu 4 zraněných. Jeden takový letoun Ba.44 (NC. 4302) byl v roce 1935 prodán do Paraguaye.\n\nČtyři letouny zaregistrované v roce 1935 používala letecká společnost Ala Littoria především pro dopravu v Albánii (z letiště Tirana). Pouze první prototyp (I-AERE později přeimatrikulovaný na I-ORSA) byl odeslán do Libye, kde jej provozovala Società Aerea Mediterranea, ale prakticky jej měla k dispozici Sq. SM Comando Aeronautica della Libia (letka Vysokého velení italského letectva v Libyi) a byl používán k přepravě různých důležitých osob, mj. jako osobní letoun libyjského guvernéra, generála letectví Italo Balba. Tento letoun byl na podzim 1935 přestavěn na sanitní verzi. \n\nParaguayský sanitní letoun létal s imatrikulací T-15 (FAP T-1) nejprve u Escuadrón de Transporte paraguayského letectva ve válce o Gran Chaco a později u civilní letecké společnosti Lineas Aéreas de Transporte Nacional až do roku 1947.\n\nPo útoku Itálie na Albánii byly letouny 6.-7. dubna 1939 nasazeny pro zásobování invazních sil. Se vstupem Itálie do druhé světové války bylo 16. června 1940 pět letounů vyrobených pro Ala Littoria před italskou invazí do Řecka převedeno pod královské letectvo a ve vojenském registru dostala čísla MM60422 - 60426. Byla opatřena vojenskou kamufláží a byla používána 611. transportní letkou Regia Aeronautica. Letoun I-ORSA (MM.60426) havaroval 9. března 1941 krátce po startu poblíž Tirany a tříčlenná posádky zahynula a letoun I-EURO (MM60423) byl omylem 15. dubna 1941 poškozen italskou stíhačkou Fiat CR.42 \"Falco\" a v plamenech se zřítil do pole nedaleko Pogradče. Poslední dva letouny pak byly používány od dubnové války v Jugoslávii až do září 1943.\n\n\n\nÚdaje dle\n\n\n\n\n\n"}
{"id": "1542194", "url": "https://cs.wikipedia.org/wiki?curid=1542194", "title": "Lou Pearlman", "text": "Lou Pearlman\n\nLouis Jay Pearlman (19. června 1954 - 19. srpna 2016) byl americký producent a podvodník. Byl manažerem úspěšných chlapeckých kapel z 90. let, jako jsou Backstreet Boys a 'N Sync, byl fascinován úspěchem New Kids On The Block, který vydělal stovky milionů dolarů na rekordních turné a prodej zboží. \n\nČlenové Backstreet Boys byli první, kteří podali žalobu proti Pearlmanovi, protože měli pocit, že jejich smlouva-podle které Pearlman vybíral jako správce i producent-byla nespravedlivá. V roce 2006 byl obviněn z provozování jednoho z největších a nejdéle fungujících Ponziho schémat v historii, přičemž dluhy zůstaly více než 300 milionů dolarů. Poté, co byl zatčen, přiznal se jako viník špinavých peněz a během bankrotu učinil nepravdivá prohlášení. V roce 2008 byl Pearlman odsouzen k 25 let vězení. Zemřel ve federální vazbě v roce 2016.\n"}
{"id": "1542195", "url": "https://cs.wikipedia.org/wiki?curid=1542195", "title": "Wencke Myhre", "text": "Wencke Myhre\n\nWencke Myhre, vlastním jménem Wenche Synnøve Myhre (* 15. února 1947 Kjelsås) je norská zpěvačka a herečka.\n\nV roce 1960 zvítězila v talentové soutěži listu \"Verdens Gang\". V šestnácti letech měla tři písně v první desítce norské hitparády, v roce 1965 vyhrála Internationales Schlagerfestival der Ostseeländer v Rostocku, nazpívala oficiální píseň mistrovství světa v klasickém lyžování 1966. V letech 1964 a 1966 usilovala neúspěšně o norskou nominaci na Eurovision Song Contest, kde reprezentovala v roce 1968 Německo a obsadila šesté místo. Od roku 1974 uváděla na televizní stanici ZDF hudební pořad \"Das ist meine Welt\". S Karlem Gottem nazpívala píseň \"Unterwegs in die Freiheit\". Spolupracovala také s Jamesem Lastem a Povelem Ramelem, hrála ve filmu \"Unsere Pauker gehen in die Luft\".\n\nByla jí udělena cena Spellemannprisen a Řád svatého Olafa.\n\n"}
{"id": "1542196", "url": "https://cs.wikipedia.org/wiki?curid=1542196", "title": "Langhe", "text": "Langhe\n\nLanghe je název kopcovitého kraje v provincii Cuneo, regionu Piemontu. Rozkládá se jihovýchodně od řeky Tanaro. Je známý produkcí vína, sýrů a lanýžů, ovoce a ořechů. Mezi zdejší vína opatřená známkami DOC (\"„Denominazione di origine controllata“\", denominace kontrolovaného původu) a DOCG (\"„Denominazione di origine controllata e garantita“\", denominace kontrolovaného původu a garance) patří Barolo, Barbaresco, Langhe Arneis, Langhe Chardonnay, Langhe Chardonnay Vigna, Langhe Dolcetto, Langhe Favorita, Langhe Favorita Vigna, Langhe Freisa, Langhe Freisa Vigna, Langhe Nebbiolo, Langhe bianco, Langhe rosso a další. V roce 2014 byla vinařská krajina Piemontu v oblastí Langhe-Roero a Monferrato zapsána na seznam světového kulturního dědictví UNESCO. \n"}
{"id": "1542197", "url": "https://cs.wikipedia.org/wiki?curid=1542197", "title": "Svatý Jeroným v pustině (Dürer)", "text": "Svatý Jeroným v pustině (Dürer)\n\nSvatý Jeroným v pustině je oboustranný obraz, olej na desce z hruškového dřeva německého renesančního umělce Albrechta Dürera, vytvořený kolem roku 1496, nyní ve sbírkách Národní galerie v Londýně. Velikost obrazu je 23,1 cm × 17,4 cm.\n\nPráce byla přisouzena Dürerovi v roce 1957 na základě podobnosti mezi zobrazením lva a podobným zvířetem na kresbě z umělcovy druhé cesty do Benátek, nyní ve sbírkách Hamburger Kunsthalle. Lev byl téměř jistě zobrazen podle podoby lva svatého Marka v Benátkách. \n\nObraz byl dříve ve Fitzwilliamově muzeu v Cambridge a později jej koupilo londýnské muzeum. \n\nSvatý Jeroným byl v té době běžným námětem uměleckých děl. Dürera k tomuto obrazu pravděpodobně inspiroval podobnou tvorbou Giovanni Bellini nebo jiní umělci, jež ovlivnil Andrea Mantegna.\n\nJeroným je zobrazen před svou poustevnou, obklopen všemi symboly, které mu byly tradičně připisovány: zkrotlý lev, klobouk a kardinálský oděv na zemi (symbol odmítnutí pozemských poct), kniha (Jeroným byl překladatelem Vulgáty), kámen, kterým se zraňoval, a krucifix, který používal při modlitbách. \n\nVyobrazení přírody je typické pro severoevropské umění, s četnými detaily, jako jsou malí ptáci, bílý motýl ve spodní části, jakož i jemné vykreslení kůry kmene nebo zobrazení stébel trávy. Obloha v pozadí je podobná Dürerově akvarelu \"Rybník v lese\", který se dnes nachází ve sbírkách Britského muzea. \n\nNa zadní straně obrazu je zajímavý výjev, pravděpodobně meteor nebo kometa. Dürerovou inspirací mohlo být zobrazení komety v \"Norimberské kronice\" z roku 1493. Tyto dřevoryty jsou však velmi stylizované a nemají za účel zobrazit skutečnou podobu komety, zatímco Dürerův obraz vyvolává dojem skutečného pozorování, stejně jako planoucí hvězda v Dürerově tajemné rytině \"Melancholie I\", publikované v roce 1514. \n\nJestliže Dürerův obraz představuje skutečný nebeský úkaz, přicházejí v úvahu tři možné náměty: \n\nPrvním námětem je kometa z roku 1491. Dr. Sten Odenwald uvedl, že „pravděpodoně šlo o kometu 1491 B1 v únoru toho roku, ale oběžné dráhy této komety jsou velmi nejisté“; Web NASA souhlasí s Odenwaldovým komentářem k oběžné dráze.\n\nDruhým možným námětem je Ensisheimův meteorit. Toto vysvětlení navrhla Ursula B. Marvin ve vztahu k rytině \"Melencolia I.\" Meteorit dopadl v Alsasku dne 7. listopadu 1492. \n\nTřetím možným námětem je kometa z roku 1493, uvedená v hesle \"Chronologie\" díla Sira Davida Brewstera \"Edinburská encyklopedie,\" k níž autor upřesňuje, že „kometa byla viditelná před a po průchodu poledníkem.“\n\n"}
{"id": "1542198", "url": "https://cs.wikipedia.org/wiki?curid=1542198", "title": "Vodní elektrárna Jaguara", "text": "Vodní elektrárna Jaguara\n\nVodní elektrárna Jaguara (portugalsky \"Usina Hidrelétrica Jaguara\") je vodní dílo na řece Rio Grande ve východní Brazílii. Nalézá se na hranicích států Minas Gerais a Sao Paulo mezi městy Sacramento a Rifaina. \n\nPřehradní systém se skládá z kamenité sypané hráze o výšce 40 metrů a délce 325 metrů o objemu 800 000 m. Nadmořská výška koruny hráze je 561 metrů. Dílo se nalézá v říčním místě o ploše povodí 62 700 km.  Vyšší stupně na řece zajišťují vyrovnaný roční chod průtoku o průměrné hodnotě 1 043 m/s. Projekt přehrady tak již nezohledňoval požadavky na užitečný objem nádrže. Přehradní nádrž o ploše 34,6 km poskytuje pracovní objem pouhých 90 milionů m.\n\nKapacita přelivového systému o šesti polích je 14 100 m/s. \n\nVe strojovně pracují při optimálním spádu 45 metrů čtyři Francisovy turbíny o hltnosti 265,5 m/s, které poskytují celkový výkon 424 MW. \n\nPrvní práce byly započaty v roce 1966, první jednotka byla zprovozněna v roce 1971. Výstup je napojen na soustavu 345 kV.\n\n\n"}
{"id": "1542200", "url": "https://cs.wikipedia.org/wiki?curid=1542200", "title": "Alokační efektivnost", "text": "Alokační efektivnost\n\nAlokační efektivnost je takový ekonomický výsledek, při němž nemůže dojít k žádnému přeskupení výroby, které by zvýšilo užitek neb uspokojení jednoho subjektu, aniž sníží užitek nebo uspokojení jiného subjektu. Tohoto výsledku může dosáhnout dokonale konkurenční ekonomika.\n\nAlokace (z lat. \"locus\", místo) znamená přidělení omezených zdrojů nějakému projektu, procesu, instituci a podobně. Důležitým prostředkem alokace zdrojů v hospodářství je trh. Alokační efektivnost je tedy komplexní proces, s virtuálně nekonečno možnostmi, při kterém podniky rozdělují své zdroje kapitálu na další procesy, lidi a projekty. Účelem je optimalizovat alokaci takovým způsobem, aby vynášela co největší zisk pro akcionáře.\n\nProblémem často nebývá, jakými cestami se vydat, ale spíše jak namixovat poměr alokovaného kapitálu pro jednotlivé cesty tak, aby každá cesta vedla k benefitu akcionáře. Nejtěžší však často bývá určit, kolik peněz ze zisku by mělo připadnout na danou aktivitu, jestli chceme maximalizovat hodnotu pro akcionáře.\n\nAlokační efektivnost nastává také v momentu, kdy se cena produktu rovná mezní hodnotě, kterou jsou zákazníci ochotni zaplatit. Tím dochází k vyrovnání mezních nákladů na produkci prostředků, které jsou kupující ochotni vynaložit na koupi dodatečné produkce.\n\nProduktivní efektivnost nastává, kdy se produkt dodává za co nejnižší možnou cenu. Příkladem mohou být firmy, které na průměrné cenové křivce dosáhnou minima.\nPokud ovšem chceme mluvit o alokační efektivnosti, tak se musíme zaměřit i na správnou míru produkce. Ekonomické zdroje jsou totiž nedostatkové, jejich přerozdělení do různých odvětví průmyslu, musí proto být bezchybné. Efektivnosti lze dosáhnout vyrovnanosti marginálních nákladů a průměrným výnosům. O této situace mluvit pouze v moment, pokud se na trhu nachází dokonalá konkurence. \n\nTaková situace nastává pouze na hranici produkčních možností. Což znamená, že pokud se nějaké firmě zlepší situace, jiné se musí naopak zhoršit. Výsledku dokonale konkurenční ekonomiky lze dosáhnout po splnění tří proměnných.\nDokonalá konkurence nesmí obsahovat monopoly a oligopoly, jinak by ceny byli příliš vysoké a výstup příliš nízký. \nKrom alokační efektivnosti může dojít i k efektivnosti výrobní, která se značně liší. Mluvíme o momentu, kdy je výstup vyroben s minimálními náklady, což snižuje jeho kvalitu. Pokud jsou například firmy schopny si tento trend dlouhodobě udržet, mluvíme o monopolu.\n\nMonopol, jako jeden ze zástupců nedokonalé konkurence, se od dokonalé konkurence liší. Nedokonale konkurenční firma bude v bodě své rovnováhy nabízet méně množství za vyšší cenu než dokonale konkurenční firma.\nTím pádem přebytek spotřebitelů je menší, a naopak přebytek výrobce větší, než tomu je u dokonalé konkurence.\n\nRozdíly nedokonalé (viz obrázek vpravo) od dokonalé konkurence (viz obrázek vlevo) zapříčiňují u monopolu výskyt mrtvé ztráty neboli nákladů mrtvé váhy. \nMrtvá ztráta zjednodušeně řečeno zobrazuje přebytek výrobce a spotřebitele, který nenáleží ani jedné straně. \nMrtvé ztráty tudíž zapříčiňují, že je monopol alokačně neefektivní. Firmy snažící se co nejvíce snížit tyto mrtvé ztráty se často uchylují například k výprodejům nebo slevám, za účelem dosažení co nejvyššího dodatečného zisku.\n\n"}
{"id": "1542203", "url": "https://cs.wikipedia.org/wiki?curid=1542203", "title": "Metropolie Rethymno a Avlopotamos", "text": "Metropolie Rethymno a Avlopotamos\n\nMetropolie Rethymno a Avlopotamos je jedna z metropolií Krétské pravoslavné církve pod jurisdikcí Konstantinopolského patriarchátu.\n\nRoku 1646 byla obnovena eparchie Agrion a její sídlo bylo přeneseno do města Rethymno. O několik let později byla přejmenována na Rethymno.\n\nRoku 1838 došlo ke spojení eparchie Rethymno a eparchií Avlopotamos.\n\nRoku 1932 byla k území připojena eparchie Lambi a eparchie se nazývala jen jménem Rethymno, to však bylo zrušeno o tři roky později. \n\nDne 25. září 1962 byla eparchie povýšena na metropolii.\n\n\n"}
{"id": "1542204", "url": "https://cs.wikipedia.org/wiki?curid=1542204", "title": "Giulia Gonzaga", "text": "Giulia Gonzaga\n\nGiulia Gonzaga (1513 – 16. dubna 1566) byla renesanční italská šlechtična. \n\nGiulia se narodila v Gazzuolo (nedaleko Mantua) v roce 1513. Byla dcerou Ludovica Gonzaga, lorda ze Sabbionety a Bozzoly a \"Francesca Fieschi\". V roce 1526 (ve věku 14 let) byla provdána za Vespasiano Colonna (1480-1528), hraběte z Fondi a vévody z Traetta (dnešní Minturno). Po té, co její manžel zemřel 3 roky po sňatku, utvořila Giulia ze svého paláce centrum kultury, čímž přilákala pozornost svých vrstevníků. I přestože byla krásná a žádaná, odmítla se provdat znovu. Měla milostný poměr s kardinálem Ippolito de' Medici z Florencie, který zemřel v Intri (jižní Lazio) poté, co se setkal s ní. \n\nV noci z 8. na 9. srpna 1534, byla napadena ve městě \"Fondi\" námořníkem Barborossou, který byl poslán, aby ji unesl a daroval sultánovi Sulejmanovi I., svému vládci. Barbarossa byl vyslán na příkaz Ibrahima Paši, osmanského velkovezíra. Pašův plán byl přidat ji do sultánova harému a nahradit tak Hürrem Sultan, sultánovu manželku. Při únosu však utekla a frustrovaný Barbarossa poté provedl brutální útok na obyvatele města. Utekla spolu s jedním rytířem do noci. Později byl rytíř zabit, jelikož ji viděl během útěku nahou. Existují také spekulace o tom, že byl Barbarossa namotivován rodinou Colonna, která chtěla po smrti Vespasiana Colonny zpět své majetky. \n\nGiulia Gonzaga vstoupila v roce 1535 do kláštera v Neapoli (ve věku 22 let) a zde v roce 1536 potkala Juana de Valdés. To započalo mezi nimi rozsáhlou korespondenci a díky tomu se mohla dostat k vysoce postaveným osobnostem. V roce 1533 si například psala s kardinálem Ercole Gonzagou, ten jí povolil stýkat se s Juanem. \n\nGiulia Gonzaga zemřela ve věku 53 let v roce 1566. Po její smrti byla nalezena korespondence s Pietro Carnesecchim, která byla následně roku 1567 spálena. \n"}
{"id": "1542205", "url": "https://cs.wikipedia.org/wiki?curid=1542205", "title": "Bharat Ratna", "text": "Bharat Ratna\n\nBharat Ratna (což znamená v hindštině Šperk Indie) je nejvyšším civilním vyznamenáním v Indii.\n\nToto ocenění bylo zavedeno 2. ledna 1954. Uděluje se každoročně jako „uznání výjimečné služby, nebo ohromného výkonu“ bez ohledu na rasu, pohlaví, povolání nebo sociální status.\n\nCena se původně omezovala jen na určité směry a udílela se pouze za zásluhy v oblasti literatury, umění, vědy a veřejných služeb, ale později (přesněji v prosinci 2011) bylo ocenění rozšířeno indickou vládou a začalo se udílet za jakoukoliv „oblast lidského úsilí“.\n\nNominace na ocenění Bharat Ratna vytváří předseda vlády a posílá je prezidentovi, přičemž každoročně mohou být touto cenou vyznamenáni nanejvýše tři lidé. Vítězové obdrží Sanad (speciální diplom) podepsaný prezidentem a medailon ve tvaru listu fíkovníku posvátného. S touto cenou není spojena žádná finanční odměna. Nositelé ceny Bharat Ratna se automaticky zařadí na sedmou příčku v indickém řádu přednosti (Indian order of precendence; což je protokol určující hierarchii společnosti podle důležitosti postavení v indické vládě).\nPrvní trojici takto oceněných tvořili politik Čakravartí Rádžagópálačárí, filozof Sarvepalli Rádhakrišnan a vědec Chandrasekhara Venkata Raman. Ti dostali cenu v roce 1954. Od té doby byla cena udělena 48 jednotlivcům, z nich 16 posmrtně. Původně sice cenu nebylo možno udílet již zesnulým lidem, ale již v lednu roku 1955 byl předpis upraven a oceňování lidí im memoriam povoleno. Prvním posmrtně oceněným byl předseda vlády Lál Bahádur Šastrí. V roce 2014 se kriketový hráč Sačin Tendulkar, tehdy 40letý, stal nejmladším příjemcem ceny Bharat Ratna. Naopak sociální reformátor Dhondo Keshav Karve dostal cenu ke 100. narozeninám. Cena se většinou udílí indickým občanům, ovšem občas je připuštěna výjimka. Do roku 2019 byla cena udělena třem lidem bez indického občanství, jde o matku Terezu, Nelsona Mandelu a pákistánského státníka Khan Abdul Ghaffar Khana. Dne 25. ledna 2019 vláda udělila cenu sociálnímu aktivistovi Nanaji Deshmukhovi (posmrtně), režisérovi Bhupenovi Hazarikovi (posmrtně) a bývalému prezidentovi Pranabovi Mukherdžímu.\n\nBharat Ratna se, stejně jako další civilní ocenění, mezi lety 1977 a 1980 neudílela, kvůli radikálním změnám ve vládě. Druhá pauza nastala mezi lety 1992 a 1995, kdy několik soudních sporů ve věci veřejného zájmu zpochybnilo ústavní platnost cen. Navzdory tomu byla v roce 1992 udělena - dostal ji bez souhlasu vlády Subháš Čandra Bós (posmrtně). O pět let později (tedy roku 1997) však soud rozhodl, že toto ocenění není platné a rodina zesnulého musela medaili vrátit. \n\nUdílení ceny Bharat Ratna se několikrát setkalo se silnou kritikou.\n\nV roce 1988 byla posmrtně udělena M. G. Ramachandranovi; lidé považovali ocenění za strategický tah prezidenta, který mu měl zajistit přízeň voličů v následujících volbách.  V roce 1991 byla posmrtně udělena Vallabhbhaí Patélovi; tehdy byli Indové proti, protože oceněný zemřel ještě před zavedením ceny. Stejný důvod ke kritice přineslo v roce 2015 ocenění Madana Mohana Malaviji. \n\n"}
{"id": "1542208", "url": "https://cs.wikipedia.org/wiki?curid=1542208", "title": "Tržní anarchismus", "text": "Tržní anarchismus\n\nVolnotržní anarchismus, tržní anarchismus, také známý jako volnotržní antikapitalismus nebo volnotržní socialismus je odvětví anarchismu, které obhajuje hospodářský systém volného trhu založený na dobrovolných interakcích bez jakéhokoliv zapojení státu. Tato forma individualistického anarchismu je z části založená na ekonomických teoriích mutualismu a amerického individualistického anarchismu 19. století. Levicový tržní anarchismus je moderní odvětví volnotržního anarchismu, které je založeno na oživení takových anarchistických teorií volného trhu. Je spojován především s americkými internacionalisty a levicovými libertariány, jako jsou Kevin A. Carson a Gary Chartier, kteří sami sebe považují za antikapitalisty a identifikují se jako součást socialistického hnutí.\n\nAgorismus Samuela Edwarda Konkina III je filozofie levicového tržního anarchismu, která je spojovaná s levicovým libertarianismem ve Spojených státech, přičemž jejím hlavním prostředkem je kontraekonomika, která propaguje účast na šedé ekonomice a černém trhu. Tržní anarchismus bývá často zaměňován s anarchokapitalismem, který zdůrazňuje a upřednostňuje legitimitu soukromého vlastnictví a popisuje jej jako nedílnou součást individuálních práv a tržní ekonomiky. V anarchismu se však ozývá silný proud, který nepovažuje anarchokapitalismus za součást anarchistického hnutí, protože anarchismus je historicky antikapitalistickým hnutím a z tohoto důvodu tvrdí, že anarchismus není slučitelný s kapitalistickými formami.\n\nVe výsledku může být tento termín používán jako odkaz na různorodá ekonomická a politická pojetí, která byla navržena individualistickými anarchisty a liberálními socialisty, kterými jsou Evropané Thomas Hodgskin a Pierre-Joseph Proudhon, nebo Američané Stephen Pearl Andrews, William Batchelder Greene, Lysander Spooner, Benjamin Tucker a Josiah Warren a další; a alternativní anarchokapitalisté jako Murray Rothbard a David D. Friedman nebo antikapitalisté a levicoví libertariáni jako Samuel Edward Konkin III, Kevin A. Carson, Roderick T. Long, Charles W. Johnson, Brad Spangler, Sheldon Richman a Chris Matthew Sciabarra.\n\nJosiah Warren je všeobecně považován za jednoho z prvních amerických anarchistů. Během roku 1833 editoval čtyřstránkový týdeník, \"The Peaceful Revolutionist\", což byl vůbec první anarchistický časopis. Pro tento počin si dokonce postavil vlastní tiskařský lis a vyrobil ofsetové tiskové desky. Warren byl stoupencem Roberta Owena a připojil se k Owenově komunitě v New Harmony v Indianě. Josiah Warren pojmenoval frázi „náklady limitu ceny“, přičemž „náklady“ se zde nevztahují na zaplacenou peněžní sumu, nýbrž na práci, která byla vynaložena na výrobu položky. Proto „navrhnul systém, aby lidé platili certifikáty, na kterých bylo uvedeno kolik hodin práci vykonávali. Mohli si vyměnit bankovky v místních obchodech za zboží, jehož výroba odpovídala stejnému množství času“. Svou teorii podrobil zkoušce a zavedl tak experimentální „laboratoře práce pro práci“ nazvané „Cincinnati Time Store“, kde bylo obchodování usnadněno bankovkami podloženým příslibem vykonávat práci. Tento obchod se osvědčil a fungoval tři roky, než byl zavřen, aby mohl Warren věnovat své úsilí vytvářením kolonií založených na idejích mutualismu. Jednalo se o Utopii a Modern Times. Warren tvrdil, že kniha \"The Science of Society\" Stephena Pearla Andrewse, vydaná roku 1852, byla nejvíce přehledným a kompletním výkladem Warrenových vlastních teorií. Katalánský historik Xavier Diez uvádí, že tyto záměrné komunální experimenty propagované Warrenem výrazně ovlivnily evropské individualistické anarchisty koncem 19. a počátku 20. století, mezi které patřil například Emile Armand.\n\nMutualismus vznikal v anglickém a francouzském dělnickém hnutí v 18. století, než přejal anarchistickou formu spojenou s Pierrem Josephem Proudhonem ve Francii a dalšími představiteli ze Spojených států. Proudhon mluví o tzv. spontánním pořádku, v němž lidská organizace žije bez centrální autority. Pojmenoval tedy „pozitivní anarchii“, kde vzniká pořádek, když si každý dělá „to, co si přeje a jen to, co si přeje“ a kde „obchodní transakce samy o sobě vytvářejí společenský řád“. Je důležité si uvědomit, že Proudhon viděl zásadní rozdíly mezi ideálními politickými možnostmi a skutečnou vládou. Z tohoto důvodu byly Proudhonovy myšlenky, na rozdíl od některých jeho teoretických výroků týkajících se samovolné samosprávy, silně zapojeny do francouzské parlamentní politiky a samotný Proudhon se spojil se socialistickými frakcemi dělnických hnutí. Také obhajoval státem chráněné stanovy dělnického družstva a podporoval jistá schémata znárodnění během svého života ve veřejné službě. Mutualistický anarchismus se týká reciprocity, svobodného sdružování, dobrovolné smlouvy a úvěrové a měnové reformy. Podle amerického internacionalisty Williama Batcheldera Greena by měl každý pracovník v mutualistickém systému nárok na „spravedlivou a přesnou odměnu za svou práci; služby rovnocenné v nákladech směnitelné za služby rovnocenné nákladům, bez zisku nebo slevy“. Mutualismus byl retrospektivně charakterizován jako ideologicky situovaný mezi individualistickou a kolektivistickou formou anarchismu. Sám Proudhon nejprve charakterizoval svůj cíl jako „třetí formu společnosti – syntézu komunismu a vlastnictví“ .\n\nPierre-Joseph Proudhon byl francouzský aktivista a teoretik, zakladatel mutualistické filozofie, ekonom a levicový libertarián. Byl prvním člověkem, který se prohlásil za anarchistu, a patří mezi jeho nejvlivnější teoretiky, možná právě proto je mnohými nazýván „otcem anarchismu“. Po revoluci v roce 1848 se stal členem francouzského parlamentu, poté se nazýval federalistou. Jeho nejznámější tvrzení je „majetek je krádež“ (v angličtině Property is Theft!), obsažené v jeho prvním velkém díle, \"What is Property? Or, an Inquiry into the Principle of Right and Government\" (v originále Qu'est-ce que la propriété? Recherche sur le principe du droit et du gouvernement), vydaném v roce 1840. Publikace knihy přitahovala pozornost nejenom francouzských úřadů, ale i Karla Marxe, který si s autorem začal korespondovat. Oba se vzájemně ovlivňovali: setkali se v Paříži, kde pobýval Marx v exilu. Jejich přátelství nakonec skončilo, když Marx reagoval na Proudhonovu knihu \"The System of Economic Contradictions, or The Philosophy of Poverty\" provokativním titulem \"The Poverty of Philosophy.\" Spor se stal jednou z příčin rozdělení mezi anarchistickým a marxistickým křídlem První Internacionály. Proudhon upřednostňoval dělnickou radu nebo družstva, stejně tak i individuální vlastnictví dělníků/rolníků před soukromým vlastnictvím nebo znárodněním půdy a pracovišť. Sociální revoluci považoval za dosažitelnou mírovou cestou. V díle \"The Confessions of a Revolutionary\" tvrdil, že „anarchie je řád bez moci“. Neúspěšně se pokusil vytvořit národní banku, která by byla financována zdaněním kapitalistů a akcionářů. Národní banka by podobně jako družstevní záložna poskytovala bezúročné půjčky.\n\nWilliam Batchelder Greene byl v 19. století zástupcem mutualstického individulistického anarchismu. Dále byl unitářským farářem, vojákem a zastáncem volného bankovnictví ve Spojených státech. Jeho nejznámějšími díly jsou \"Mutual banking\" (1850), ve kterém navrhoval bezúročný systém bankovnictví; a \"Transcendentalism,\" kritika New Englandského filozofického učení. Eunice Minette Schuster, americký historik anarchismu, říká: “Je zřejmé, že Proudhoniánský anarchismus existoval ve Spojených státech nejdříve již v roce 1848, ale jeho podobnost s individualistickým anarchismem Josiah Warrena a Stephena Perarl Andrewse nebyla vědomá. William B. Greene představil Proudhoniánský mutualismus v jeho nejčistší a nejsystematičtější podobě.” Po roce 1850 se aktivně zasazoval v otázce reformy práce a byl zvolen viceprezidentem \"New Englandského svazu pro reformu práce\" (New England Labor Reform League), převážná většina členů tohoto svazu byla zastáncem Proudhonova schématu mutualistického bankovnictví. V roce 1869 byl zvolen prezidentem massachusettského labouristického svazu (Labor union). Poté Green publikoval dílo \"Socialistic, Mutualistic, and Financial Fragments\" (1875). Vnímal mutualismus jako spojení “svobody a řádu”. Jeho asocianismus je kontrolován individulismem. “Starej se o sebe”, “Nesuď a nebudeš souzen.” V záležitostech, které jsou čistě osobní, jako je například morální chování, je jednotlivec suverénní i nad tím, co sám vytváří. Z tohoto důvodu požaduje v manželství jistou „vzájemnost“ (mutualismus) - rovné právo ženy na vlastní osobní svobodu a majetek.\n\nDle bostonských anarchistů byla ve Spojených státech vytvořena forma individualistického anarchismu. Někteří bostonští anarchisté, nevyjímaje Benjamina Tucekra a Lysandera Spoonera, se identifikovali jako socialisté, jakožto oddaní bojovníci za zlepšení pracovních podmínek dělnické třídy. Bostonští anarchisté, jako například Tucker, a jeho následovníci, jsou navíc považováni za socialisty na základě jejich nesouhlasu s lichvou. Rozkvět individualistického anarchismu ustal zhruba na začátku 20. století, na druhou stranu ale historik anarchismu, George Woodcock, popisuje Spoonerovu esej jako \"výmluvné zpracování” Josiah Warrena a brzkého vývoje Prouhonových idejí, a spojuje jeho práci s prací Stephena Pearl Andrewse. Woodcock také zmiňuje, že Spooner i Greene byli oba členy socialistické První internacionály.\n\nAmerický individualistický anarchista Benjamin Tucker tvrdil, že eliminací toho, co nazýval “čtyři monopoly”, jmenovitě půdní monopol, peněžní a bankovní monopol, monopolní pravomoci udělené patenty a kvazi-monopolní účinky cel, by byla podryta moc velkých a bohatých podniků, bylo by rozšířena větší možnost vlastnictví majetku a zvýšeny mzdy běžným občanům, přičemž by se minimalizovala síla budoucích osob ve vedoucích pozicích a došlo by k dosažení socialistických cílů bez zásahu státu.Tucker ovlivňoval a spolupracoval s anarchistickými současníky, včetně Spoonera, Voltairine de Cleyre, Dyera D. Luma a Williama B. Greene, kteří později různými způsoby ovlivnili levicově liberální myšlení. Kevin Carson charakterizuje americké individualistické anarchisty takto: “Na rozdíl od zbytku socialistických hnutí, individualističtí anarchisté věřili, že přirozená mzda za práci na volném trhu je jeho produktem, a že jediný způsob, jak může docházet k ekonomickému vykořisťování je, pokud kapitalisté a vlastníci půdy využívají moci sátu ve svůj prospěch. Tedy, individualistický anarchismus je alternativou jak ke vzrůstající statistice mainstreamového socialistického hnutí, tak k liberálnímu hnutí, které směřovalo k tomu být pouhou výmluvou moci velkých podnikatelů. Dva individualističtí anarchisté, Joseph Labadie a Dyer Lum, kteří byli spolupisateli Tuckerovy knihy \"Liberty\", byli zároveň důležitými labouristickými organizátory (tzn. nabádali dělníky k připojení se ke spolku). Kevin Carson ocenil Dyer Lumovu fúzi individualistické laissez-faire ekonomie s radikálním aktivismem práce jako „kreativní“ a označil ho za „významnějšího než kterýkoli další z Bostonské skupiny“.\n\nV pozdějším období této éry někteří ze skupiny amerických individualistických anarchistů, například i Benjamin Tucker, se vzdali svých přirozených práv a konvertovali k egoistickému anarchismu dle Maxe Stirnera. Odmítajíce ideu morálních práv, Tucker tvrdil, že existují pouze dvě práva: \"právo síly (také moci)\" a \"právo smlouvy\". Po přestupu k egoistickému individualismu také říkal: “V minulosti bylo mým zvykem mluvit bezmyšlenkovitě o \"právu člověka k půdě\". Byl to zlozvyk a již dávno jsem se ho zbavil. Jediným právem člověka k půdě je jeho moc nad ní.” V důsledku přijmutí ideje Stirneho egoismu v roce 1886, Tucker odmítal přirozená práva, jenž byla dlouhou dobu považována za základ libertarianismu. Tento odpor podnítil ve hnutí prudké debaty, ve kterých zastánci přirozených práv obviňují egoisty ze zničení samotného libertarianismu. Konflikt byl tak závažný, že řada zastánců přirozených práv na protest vystoupila ze stránek \"Liberty\", přestože dosud patřili mezi její časté přispěvatele. Od té doby \"Liberty\" upřednostňovala egoismus, i když se jeho obecný obsah významně nezměnil.\n\nEkonomické stanovisko nazývané geoismus bylo konstruktem Henryho George a existovalo v rámci evropského individualistického anarchismu - Geolibertarianismu. Libertariánská forma filozofie Henryho Georgea zvaná geoismus, je považována za levicově liberální, protože předpokládá, že půda bude původně vlastněna společně, tedy pokud je pozemek soukromě přivlastněn, majitel zaplatí nájemné komunitě. Geolibertariáni obecně obhajují rozdělení nájemného půdy mezi komunitu prostřednictvím daně z hodnoty půdy, jak navrhl Henry George a další před ním. Fred E. Foldvary vytvořil slovo \"geo-libertarianismus\" v článku nazvaném \"Land and Liberty.\" V případě geoanarchismu, dobrovolné formy geolibertarianismu, jak popsal Foldvary, by nájemné vybíraly soukromé asociace.\n\nPodobné ekonomické postoje existovaly také v evropském individualistickém anarchismu. Francouzský individualistický anarchista Émile Armand prokazuje jasnou opozici vůči kapitalismu a centralizovaným ekonomikám, když řekl, že individualistický anarchista: „zůstává vnitřně žáruvzdorný - smrtelně žáruvzdorný - morálně, intelektuálně, ekonomicky (kapitalistická ekonomika, řízená ekonomika a spekulanti jsou stejně odporní).\" Při obhajování pluralistické ekonomie tvrdil: „Tu a tam se všechno děje - tady všichni dostávají to, co potřebují, tam každý dostane všechno, co je potřeba podle jejich vlastních schopností. Zde, dar a směna - jeden produkt za druhý; tam, výměna produktu za reprezentativní hodnotu. Zde je výrobcem vlastník produktu, tam je produkt uveden do vlastnictví kolektivu.\"\n\nŠpanělský individualistický anarchista Miguel Giménez Igualada tvrdil, že „kapitalismus je efektem vlády; pokud vláda vymizí z obrazu, kapitalismus se zhroutí. To, co my nazýváme kapitalismem, není nic než produkt státu, v němž je jedinou podporovanou hodnotou zisk - bez ohledu na to, jakým způsobem je nabyt. Tedy boj proti kapitalismu je bezúčelným, neboť ať už se jedná o jakýkoliv druh kapitalismu, dokud je na místě vláda, vykořisťování kapitálu nevymizí.” Jeho pohled na třídní dělení a technokracii je následující: “Pokud pro sebe lidé nebudou pracovat navzájem, profitující bohatstvím se ztratí, stejně jako se ztratí vláda, pokud nikdo nebude věnovat pozornost těm, kteří se na univerzitách dozvěděli hrstku znalostí a nyní předstírají, že vládnou lidem. Velké průmyslové podniky budou přeměněny muži z velkých sdružení, v nichž bude každý pracovat a užívat si produkt své práce. A těmito jednoduchými a krásnými problémy se zabývá anarchismus. To, co musí být pro anarchistu prioritou je, že nikdo nesmí nikoho vykořisťovat, protože toto nevykořisťování povede k omezení majetku na individuální potřeby.\"\n\nDoyen moderního tržně orientovaného libertarianismu, ekonom Rakouské školy Murray Rothbard, byl zpočátku nadšeným přívržencem Starého práva, zejména kvůli jeho všeobecnému odporu vůči válce a imperialismu. Rothbard nicméně dlouhou dobu prosazoval výklad americké historie, který zdůrazňoval roli elitního privilegia při formování právních a politických institucí – to bylo mnohým levicovým osobnostem přirozeně sympatické a v 60. letech se stále častěji usilovalo o spojenectví v levici, zejména mezi členy Nové levice.\n\nPři práci s dalšími radikály, jako byl například Ronald Radosh či Karl Hess, Rothard zdůrazňoval, že konsenzuální pohled na americkou ekonomickou historii, podle kterého vláda využívala svou moc k tomu, aby čelila korporátní predaci, je zásadně chybný. Spíše tvrdil, že vládní ekonomické intervence z velké části prospívaly „zkušeným hráčům“ na úkor marginalizovaných skupin a tedy i na úkor svobody a rovnosti. Navíc dodával, že doba \"loupeživých baronů\", kteří byli oslavováni pravicí a levice jimi opovrhovala jakožto vrcholem laissez-fair ekonomie, se laissez-fair ekonomií vůbec nevyznačovala, jednalo se spíše o období obrovského státního privilegia uděleného kapitálu. V návaznosti na zdůrazňování důvěrného propojení mezi státem a korporátní mocí Rothard obhajoval zabavení korporací závislých na státní štědrosti pracujících i ostatních společností.\n\nRothard se nadobro odloučil od levice a namísto toho se spojil se vzkvétajícím paleokonzervativním hnutím. Někteří myslitelé z oblasti tržně orientovaného amerického libertarianismu se v návaznosti na Rothbardovy práce během jeho spojenectví s levicí stále častěji identifikovali s levicí v řadě názorů, které zahrnovaly například odpor k válce, ke korporátním oligopolům či ke státně-korporátním partnerstvím. Jednalo se ale také o afinitu ke kulturnímu liberalismu. Jedním z odvětví tohoto libertarianismu byl znovuožívající mutualismus, který zahrnoval moderní ekonomické myšlenky (jako například teorii mezního užitku) do mutualistické teorie. Jedním z mutualistů, který se zasloužil o stimulaci růstu „renovovaného“ mutualismu, byl Kevin Carson, který ve svém díle \"Studies in Mutualist Political Economy\" formuloval verzi pracovní teorie hodnoty.\n\nLevicový tržní anarchismus je soudobá forma levicového libertarianismu a jakési oživení anarchistických teorií mutualismu a individualistického anarchismu 19. století. Jsou s ním spojováni učenci jako například Kevin Carson, Roderick T. Long, Charles W. Johnson, Samuel Edward Konkin III, Sheldon Richman, Chris Matthew Sciabarra či Gary Chartier, kteří zdůrazňují hodnotu radikálně volných trhů a kteří rozlišili volné trhy od společného pojetí, jež je propleteno se statistickými a kapitalistickými privilegii. Zastánci tohoto přístupu, též označovaní jako anarchisté levicově orientovaného trhu, sami sebe odlišují od pravicových libertariánů a zastávají myšlenku individuálního vlastnictví a volných trhů vycházející z klasického liberalismu. Svými myšlenkami významně podporují antikapitalistické, antikorporátní a antihierarchické pozice v ekonomice; antiimperialismus v zahraniční politice; a obecně liberální nebo radikální postoje týkající se kulturních otázek jako je gender, sexualita či rasa. Tento proud levicového libertarianismu má kořeny buď v ekonomice mutualismu (Pierre-Joseph Proudhon) nebo v myšlenkách Murrayho Rothbarda. Sheldon Richman uvádí, že: Levicoví libertariáni upřednostňují solidaritu pracovníků vůči šéfům, podporují squatting chudých ve vládním či opuštěném majetku, a upřednostňují zrušení korporátních privilegií ještě před vytvořením regulatorních omezení, která by určovala, jak mohou být tato privilegia uplatněna. Považují Walmart za symbol korporátního favoritismu podporovaný dotacemi význačných domén; nahlížejí na fiktivní osobnost korporací s podezřením; a pochybují, že „otrokářské dílny“ třetího světa by byly dobrou alternativou v případě absence vládní manipulace. Levicoví libertariáni mají tendeci vyhýbat se volební politice, jelikož nemají dostatečný přehled o vládních strategiích. Preferují vytváření alternativních metod a institucí.Dále je možné do této skupiny zařadit také některé formy geolibertarianismu, ovšem ne všichni geoisté se přiklání k pojmům jako je antikapitalismus či socialismus. I přesto, že přijímají známé libertariánské názory, tedy například odpor vůči drogové prohibici, ovládání zbraní, porušování občanské svobody či válce, jsou levicoví libertariáni více odtažití vůči některým levicovým postojům k problémům jako je feminismus, gender a sexualita, třídy, imigrace či environmentalismus. Současní levicoví libertariáni volného trhu vykazují značně více sympatií vůči rozličným kulturním hnutím, která zpochybňují nevládní mocenské vztahy než klasičtí či paleolibertariáni. Jako příklad může sloužit snaha levicových libertariánů Rodericka T. Longa a Charlese W. Johnsona o znovuobnovení aliance mezi radikálním liberalismem a feminismem.\nProfesor Houstonské univerzity David McNally v rámci marxistické tradice odporuje, že logika trhu ze své podstaty vytváří nespravedlivé výsledky a vede k nerovným výměnám. Uvádí, že morální záměr a filozofie Adama Smithe týkající se rovné výměny byla narušena praxí volného trhu, kterou prosazoval. Rozvoj tržní ekonomiky dle McNallyho zahrnoval nátlak, zneužívání a násilí, které Smithova morální filozofie nemohla čelit. McNally kritizuje anarchismus volného trhu za jeho víru v možnost existence spravedlivého trhu založeného na rovných výměnách, které musí být dosaženo vymazáním parazitických prvků z tržního hospodářství. Za parazitický prvek označuje například soukromé vlastnictví výrobních prostředků, jež je podle něho v tržním socialismu nesmyslné a odporuje definici socialismu, která ho označuje za konec mzdové práce.\n"}
{"id": "1542209", "url": "https://cs.wikipedia.org/wiki?curid=1542209", "title": "Vodní elektrárna Ilha Solteira", "text": "Vodní elektrárna Ilha Solteira\n\nVodní elektrárna Ilha de Solteira (portugalsky \"Usina Hidrelétrica Ilha de Solteira\") je vodní dílo na řece Paraná v Brazílii. Instalovaným výkonem patří mezi největší vodní elektrárny v zemi i ve světě. \n\nParaná vzniká soutokem řek Paranaiba a Rio Grande, které přitékají do přehradní nádrže. Veletok Paraná tak vzniká v objemu této nádrže. \n\nPřehradní těleso sestává z pravobřežní zemní sypané části o délce 3 400 m a výšce 73 m, centrální gravitační betonové části o délce 975 m a výšce 78 m a levobřežní sypné části o výšce 73 m a délce 1230 m. Celková délka přehradního systému je 5 605 metrů. \n\nPřelivová část o 19 polích umožňuje převod 38 000 m/s.\n\nVe strojovně pracuje 20 Francisových turbín o sestavě 11 x 170 MW, 5 x 174 MW a 4x 176 MW. Celkový výkon elektrárny je 3 444 MW. Turbíny pracují na optimálním spádu 41,5 metrů.\n\nPřehradní nádrž o rozloze 1 195 km a pracovním objemu 21,2 km je spojena 9,6 km dlouhým a 70 m širokým kanálem s přehradní nádrží elektrárny Tres Irmaos na řece Tiete, která se do Paraná vlévá níže pod hrází. Systém tak umožňuje převést velké vody východního povodí s odtokem ze západních oblastí. Pracovní spodní hladinou je horní hladina elektrárny Jupiá.\n\nDlouhodobá roční výroba je 17,9 miliard kWh, spolu s elektrárnou Tres Irmaos 20,5 miliard kWh. \n\nStavba byla zahájena v roce 1967, první agregáty byly spuštěny v roce 1973.\n\nVodní dopravu umožňuje dvoukomorový jednocestný systém na přehradě Tres Irmaos.\n\n\n"}
{"id": "1542213", "url": "https://cs.wikipedia.org/wiki?curid=1542213", "title": "Velodrom Letná", "text": "Velodrom Letná\n\nVelodrom Letná je zaniklá cyklistická dráha, která se nacházela spolu s dalšími sportovišti na Letenské pláni v Praze 7 mezi ulicemi Milady Horákové a jižním svahem Letenských sadů. Přes jeden kilometr dlouhá dráha byla situována ve směru jihozápad-severovýchod.\n\nKlopená cyklistická dráha na Letné byla postavena roku 1921 a jednalo se o dosud nejdelší dráhu v Praze (1 125 m). Uvnitř tohoto oválu byly pořádány také klusácké závody. Velodrom byl součástí velkého sportovního areálu, kde se hrál fotbal, hokej a tenis, dráhu zde měli atleti a na Letné každé čtyři roky pořádal Sokol své slety.\n\nVelodrom i další sportoviště byly zrušeny roku 1932, na místě fotbalových hřišť S.K. Slavie, D.F.C. a L.T.C. Letná stojí budovy Ministerstva vnitra (1938), Národního technického muzea (výstavba 1938–1941) a Gymnázia Nad Štolou (1961–1963), pod bývalým areálem byl v letech 1949–1953 vybudován Letenský tunel.\n\n\n\n"}
{"id": "1542214", "url": "https://cs.wikipedia.org/wiki?curid=1542214", "title": "Jůza", "text": "Jůza\n\nPříjmení Jůza může označovat:\n\n"}
{"id": "1542215", "url": "https://cs.wikipedia.org/wiki?curid=1542215", "title": "Vodní elektrárna Santo Antônio", "text": "Vodní elektrárna Santo Antônio\n\nVodní elektrárna Santo Antônio (portugalsky \"Usina Hidrelétrica Santo Antônio\") je vodní dílo na řece Madeira v Brazílii. Spolu se vodní elektrárnou Jirau, vytváří kaskádu elektráren, které patří mezi nejvýkonnější v Brazílii i ve světě. Kaskáda využívá vodního toku jedné z nejvodnatějších řek světa na malém spádu bez vytvoření velkého přehradního jezera. Principem vysoké účinnosti využití vodního toku bez akumulační schopnosti nádrže je vysoký počet turbín, schopných zpracovat širokou škálu průtoků včetně běžných povodní. Kaskáda umožňuje splavnění Madeiry až do vnitrozemských přístavů v Bolívii. \n\nŘeka je přehrazena v délce přes 2,5 km kombinací zemní sypané hráze, původního skalního masivu říčních ostrovů a gravitačních betonových částí. Tři strojovny se nacházejí při obou březích a uprostřed. Při budování suchých stavebních jam byly použity říční ostrovy. Hlavní přeliv umožňuje převod 84 000 m/s. Vedlejší dvoukomorové přelivy umožňují přepad velkých kusů plovoucích dřev. \n\nPrůměrný průtok řeky je 19 000 m/s, běžné roční minimum 4 000 m/s a běžné roční maximum 40 000 m/s. Hltnost elektrárny je 20 000 ms. \n\nVe strojovnách je instalováno 44 horizontálních Kaplanových turbín o výkonech 76,1 MW, pracujících v rozmezí spádů 14 -14,7 m. Jejich výkon napájí soustavu 600 kV pro rozvod na vzdálenosti do 2 000 km v západní Amazonii. Sestavu doplňuje šest turbín pro spotřebu v kraji Rondonia s rozvodem 230 kV. Celkový instalovaný výkon elektrárny je 3 580 MW. \n\nPrůměrná roční výroba k roku 2018 je 21,236 miliard kWh, což představuje průměrný výkon 2 424 MW. Z toho vyplývá vysoká hodnota využití maximálního výkonu 67 %. Vzhledem k ploše přehradní nádrže, která odpovídá ploše běžně dříve zaplavovaného území, dosahuje vodní dílo plošného výkonu 9 MW/km. Elektrárna tak představuje moderní systém výroby vodní energie bez velkých ploch akumulačních nádrží. \n\nVodní dílo obsahuje plavební propust a rybí přesmyk.\n\n\n"}
{"id": "1542216", "url": "https://cs.wikipedia.org/wiki?curid=1542216", "title": "Seznam kulturních památek ve Strmilově", "text": "Seznam kulturních památek ve Strmilově\n\n"}
{"id": "1542217", "url": "https://cs.wikipedia.org/wiki?curid=1542217", "title": "Andrýsek", "text": "Andrýsek\n\nPříjmení Andrýsek může označovat:\n\n"}
{"id": "1542218", "url": "https://cs.wikipedia.org/wiki?curid=1542218", "title": "Devizy a valuty", "text": "Devizy a valuty\n\nV dřívější době se devizy definovaly zejména jako pohledávky a závazky znějící na cizí měnu a splatné v zahraničí. Druhá část této definice (tj. „splatné v zahraničí“) již není díky plné směnitelnosti (konvertibilitě) české koruny nezbytná.\n\nDevizy (ale i valuty) se přepočítávají na tuzemskou měnu obvykle kurzem České národní banky, a to buď kurzem denním (platným v den vzniku devizové pohledávky či závazku), nebo kurzem fixním, což je kurz ČNB k libovolnému dni účetního období, který se pro přepočet používá předem stanovenou dobou, maximálně však 1 účetní období.\n\nOperace s hotovostí (valutou) jsou nákladnější než operace s devizemi, proto si toto banky promítají do horšího kurzu na valutách v porovnání s kurzem deviz.\n\nDeviza je bezhotovostní forma cizích peněz. Obsáhlejší definice devize je, že devizy jsou peníze v cizí měně na bankovních účtech a pohledávky znějící na cizí měnu.\n\nMezi devizy řadíme například akcie, cenné papíry, dluhopis, šeky a směnky. Převažující formou deviz jsou vklady tuzemských bank u zahraničních bank v cizí měně.\n\nSlovo deviza je odvozeno ze starofrancouzského slova „\"devise\"“ nebo „\"divise\"“, jehož význam byl heslo na znaku panovníka nebo šlechtice a jeho původ je v latinském „\"dividere\"“, které v překladu znamená „rozdělit“, „oddělit“. Z tohoto základy vzniklo slovo devíza ve smyslu hesla nebo zásady a v přeneseném smyslu se deviza používá také ve významu jako „výhoda“, nebo „hodnota navíc“.\n\nValuty jsou hotovostním protějškem deviz, představují tedy cizí měnu v hotovosti (tj. bankovky a mince).\n\nPeníze devizového trhu jsou v bezhotovostní formě, které se zapisují na bankovní účet nebo do elektronického zápisu, zatímco valuty jsou hotovostní formou cizí měny. Devizový kurz (směnný kurz bezhotovostních transakcí) se vytváří na základě poptávky a nabídky v rozpětí max. 0,1%, valutový kurz (směnný kurz hotovostních transakcí) se pohybuje v rozmezí 4-5%, v praxi proto platí, že devizový kurz je výhodnější než valutový. Devize spadá jak pod klientský, tak bankovní trh, kdežto valutový jen pod klientský.\n\nDevizový trh zajišťuje následující funkce:\n\n\ninvestování, turistiky a dalších mezinárodních aktivit ekonomických subjektů\n\n\nMimořádný význam devizového trhu dokumentuje i skutečnost, že jde o největší finanční trh ve světě. Podle banky pro mezinárodní platby jeho denní obrat v roce 2013 dosáhl 5,3 bil. USD. Obchody se koncentrují zejména v největších finančních centrech. Objem obchodů ve Velké Británii si dlouhodobě udržuje prvořadé postavení.\n\nDevizový trh je nejrozsáhlejší finanční trh ve světě, protože je přístupný celý rok kromě víkendů, Vánoc a Nového roku 24 hodin denně. Obchodní týden začíná v neděli o 22.00h Greenwich Mean Time – GMT a končí v pátek o 22.00h GMT v New Yorku. Začátek a konec obchodního týdne je doprovázen nízkou likviditou (změna objemu obchodů) a volatilitou (změna ceny aktiva) na trzích. To celkově znamená, že trh je klidnější a celkově se mění pomaleji. Obchodní den začíná v Asii (asijské obchodování), posouvá se do Evropy (evropské obchodování) a končí v Severní Americe (severoamerické obchodování). Obchodník může tuto časovou osu využívat nepřetržitě. Banky jsou otevřeny ve světě standardně od 9:00h ráno až do 16:00h odpoledne.\n\nZ hlediska významu pro forexový trh se měny dělí na:\n\na) hlavní měny (forex majors)\n\nb) vedlejší měny\n\nc) exotické měny\n\nZa hlavní měny se považují měny, které plní všechny funkce peněz v mezinárodním měnovém systému, tedy funkci výměny, zúčtovacího prostředku a uchovatele hodnot. Jde o měny vyspělých zemí, které jsou bez omezení používané při mezinárodních finančních vztazích, např. americký dolar (USD), euro (EUR), anglická libra (GBP), japonský jen (JPY), švýcarský frank (CHF), kanadský dolar (CAD) a australský dolar (AUD).\n\nNa druhé straně vedlejší měny jsou takové, jejichž použití je do jisté míry omezené, tzn. jsou méně obchodované, např. maďarský forint (HUF), česká koruna (CZK), polský zlotý (PLN), norská koruna (NOK), švédská koruna (SEK).\n\nPoužití exotických měn v mezinárodních finančních vztazích není až tak rozšířené. Většinou jde o měny rozvojových nebo rozvíjejících se zemí, např. singapurský dolar (SGD), thajský baht (THB). Některé zdroje uvádějí, že sem patří i CZK a PLN. Zařazení měn do jednotlivých skupin není standardní. V závislosti na příslušnosti trhu k danému regionu se mění i skladba měn v jednotlivých kategoriích.\n\nKonvertibilita měny je směnitelnost měny za jinou měnu. Vnitřní konvertibilita znamená, že si můžeme za naši měnu nakupovat cizí měnu na našem území, ale v zahraničí se naše měna nepřijímá. Vnější konvertibilita na druhou stranu znamená, že naší měnu můžeme směnit i v zahraničí. Konvertibilní měny jsou takové, které můžeme po světe volně měnit, zatímco nesměnitelné měny nejsou obchodovány na devizových trzích. Jejich cena (směnný kurs) nemůže být tím pádem tržní. Česká koruna je v současnosti plně konvertibilní tzn. vnitřní i vnější.\n\nNejvíce obchodovanou měnou je USD s 86% všech transakcí na Forexu. Euro se podílí na objemu přibližně 37%, japonský yen jako třetí se 17%.\n"}
{"id": "1542219", "url": "https://cs.wikipedia.org/wiki?curid=1542219", "title": "Kroutil", "text": "Kroutil\n\nPříjmení Kroutil může označovat:\n\n"}
{"id": "1542220", "url": "https://cs.wikipedia.org/wiki?curid=1542220", "title": "Kohut", "text": "Kohut\n\nPříjmení Kohut může označovat:\n\n"}
{"id": "1542222", "url": "https://cs.wikipedia.org/wiki?curid=1542222", "title": "Suchan", "text": "Suchan\n\nPříjmení Suchan může označovat:\n\n"}
{"id": "1542223", "url": "https://cs.wikipedia.org/wiki?curid=1542223", "title": "Šuba", "text": "Šuba\n\nPříjmení Šuba může označovat:\n\n"}
{"id": "1542224", "url": "https://cs.wikipedia.org/wiki?curid=1542224", "title": "Kopáček", "text": "Kopáček\n\nPříjmení Kopáček může označovat:\n\n"}
{"id": "1542225", "url": "https://cs.wikipedia.org/wiki?curid=1542225", "title": "Falta", "text": "Falta\n\nPříjmení Falta může označovat:\n\n"}
{"id": "1542227", "url": "https://cs.wikipedia.org/wiki?curid=1542227", "title": "Nekola", "text": "Nekola\n\nPříjmení Nekola může označovat:\n\n"}
{"id": "1542229", "url": "https://cs.wikipedia.org/wiki?curid=1542229", "title": "Tino Chrupalla", "text": "Tino Chrupalla\n\nTino Chrupalla (* 14. dubna 1975 Weißwasser) je německý politik za Aternativu pro Německo (AfD), za kterou je od voleb v roce 2017 poslancem Spolkového sněmu. Od prosince 2019 je spolupředsedou strany společně s Jörgem Meuthenem. Do Spolkového sněmu byl zvolen v saském spolkovém volebním obvodě Zhořelec, kde porazil pozdějšího saského premiéra Michaela Kretschmera z Křesťanskodemokratické unie (CDU), který obvod reprezentoval v předchozích čtyřech volebních obdobích.\n\nV letech 1991 až 1994 se vyučil malířem pokojů. V letech 2000 až 2003 pracoval v tomto oboru ve Zhořelci a v Drážďanech a v roce 2003 složil mistrovskou zkoušku. Poté provozoval vlastní řemeslnickou firmu.\n\nV letech 1990 až 1992 byl členem Mladých křesťanských demokratů (\"Junge Union\") a dle vlastního prohlášení byl následně ještě dlouho voličem Křesťanskodemokratické unie (CDU). Do AfD vstoupil v roce 2015.\n\nJe ženatý, má tři děti a žije v Gablenzu.\n"}
{"id": "1542230", "url": "https://cs.wikipedia.org/wiki?curid=1542230", "title": "Dolák", "text": "Dolák\n\nPříjmení Dolák může označovat:\n\n"}
{"id": "1542231", "url": "https://cs.wikipedia.org/wiki?curid=1542231", "title": "Bastl", "text": "Bastl\n\nPříjmení Bastl může označovat:\n\n"}
{"id": "1542232", "url": "https://cs.wikipedia.org/wiki?curid=1542232", "title": "Bartoníček", "text": "Bartoníček\n\nPříjmení Bartoníček může označovat:\n\n"}
{"id": "1542233", "url": "https://cs.wikipedia.org/wiki?curid=1542233", "title": "Šefl", "text": "Šefl\n\nPříjmení Šefl může označovat:\n\n"}
{"id": "1542237", "url": "https://cs.wikipedia.org/wiki?curid=1542237", "title": "Vokurka", "text": "Vokurka\n\nPříjmení Vokurka může označovat:\n\n"}
{"id": "1542239", "url": "https://cs.wikipedia.org/wiki?curid=1542239", "title": "Snášel", "text": "Snášel\n\nPříjmení Snášel může označovat:\n\n"}
{"id": "1542240", "url": "https://cs.wikipedia.org/wiki?curid=1542240", "title": "Pavliš", "text": "Pavliš\n\nPříjmení Pavliš nosí více významných osobností:\n\n"}
{"id": "1542241", "url": "https://cs.wikipedia.org/wiki?curid=1542241", "title": "Běhal", "text": "Běhal\n\nPříjmení Běhal nosí více významných osobností:\n\n"}
{"id": "1542243", "url": "https://cs.wikipedia.org/wiki?curid=1542243", "title": "Brhel", "text": "Brhel\n\nPříjmení Brhel nosí více významných osobností:\n\n"}
{"id": "1542249", "url": "https://cs.wikipedia.org/wiki?curid=1542249", "title": "Sejkora", "text": "Sejkora\n\nPříjmení Sejkora může označovat:\n\n"}
{"id": "1542253", "url": "https://cs.wikipedia.org/wiki?curid=1542253", "title": "Jurák", "text": "Jurák\n\nPříjmení Jurák nosí více významných osobností:\n\n"}
{"id": "1542257", "url": "https://cs.wikipedia.org/wiki?curid=1542257", "title": "Strakoš", "text": "Strakoš\n\nStrakoš může být:\n\n\n"}
{"id": "1542258", "url": "https://cs.wikipedia.org/wiki?curid=1542258", "title": "Kulíšek", "text": "Kulíšek\n\nPříjmení Kulíšek nosí více významných osobností:\n\n"}
{"id": "1542259", "url": "https://cs.wikipedia.org/wiki?curid=1542259", "title": "Robert Torrens", "text": "Robert Torrens\n\nRobert Torrens (1780 Derry – 27. května 1864 Londýn) byl britský ekonom, který jako první popsal princip komparativní výhody v mezinárodním obchodu. Mimo to byl důstojníkem Královského námořnictva, částečným vlastníkem novin Globe a předsedou Jižní australské kolonizační komise se sídlem v Londýně, která měla dohlížet na novou kolonii Jižní Austrálie (předsedal jí do té doby, než v roce 1841 zkrachovala a Torrens byl vyhozen.) Jeho syn, Sir Robert Richard Torrens, strávil v Jižní Austrálii mnoho let a po krátkou dobu byl dokonce premiérem státu.\n\nTorrens se narodil v Hervey Hill, v Irsku do místní prominentní rozvětvené rodiny. V roce 1766 vstoupil do Royal Marines – jedné z pěti armád Britského královského námořnictva. Byl dvakrát ženatý. První ženu, Charity, ti vzal v roce 1801 v Dublinu, podruhé se oženil v Anglii o 19 let později. Se svojí druhou ženou, Ester Sarah měl syna Roberta Richarda Torrense, úředníka a politika v kolonii Jižní Austrálie, vynálezce Torrentova titulu. Za svůj život se zúčastnil několika námořních bitev a napsal mnoho spisů z oblasti politické ekonomie. Zemřel ve věku 84 let, 27. května 1864 v Londýně. \n\nRobert Torrens jako první popsal princip komparativní výhody v mezinárodním obchodu a to ve stati \"Essay on the External Corn Trade\" (1815). Prvenství v tomto objevu je sice někdy připisovánu Davidu Ricardovi, který jej popsal v knize \"Principy politické ekonomie a zdanění\" z roku 1817 a zasadil se o rozšíření pojmu. Prvenství však patří Torrensovi. \n\nV prosinci roku 1818 byl Robert Torrens zvolen členem Královské společnosti. Torrens byl zakládajícím členem Klubu politické ekonomie a byl také jedním z prvních, kdo začal teoretizovat o \"optimálním tarifu\", který o jedenáct let později rozvedl J. S. Mill. Torres obhajoval princip vzájemnosti, spíše než ničím nepodmíněný volný obchod, což byla poměrně kontroverzní myšlenka – později tak na něj bylo poukazováno, jakožto na prekurzor Chamberlainovy tarifové reformy. \n\nSilně také obhajoval státem sponzorovanou emigraci z Británie, která měla ulevit populačnímu tlaku (hlavně v Irsku).\n\nTorrens byl třikrát zvolen do dolní komory britského parlamentu. V roce 1826 za Ipswich, Suffolk, v roce 1831 za Ashburton, Devon a mezi lety 1832 a 1835 zastupoval i nově ustanovený okres Bolton v Lancashiru.\n"}
{"id": "1542265", "url": "https://cs.wikipedia.org/wiki?curid=1542265", "title": "Kracík", "text": "Kracík\n\nPříjmení Kracík nosí více významných osobností:\n\n"}
{"id": "1542270", "url": "https://cs.wikipedia.org/wiki?curid=1542270", "title": "Zítka", "text": "Zítka\n\nPříjmení Zítka nosí více významných osobností:\n\n"}
{"id": "1542272", "url": "https://cs.wikipedia.org/wiki?curid=1542272", "title": "Vlášek", "text": "Vlášek\n\nPříjmení Vlášek nosí více významných osobností:\n\n"}
{"id": "1542274", "url": "https://cs.wikipedia.org/wiki?curid=1542274", "title": "Paták", "text": "Paták\n\nPříjmení Paták nosí více významných osobností:\n\n"}
{"id": "1542275", "url": "https://cs.wikipedia.org/wiki?curid=1542275", "title": "Tajemství Karmy", "text": "Tajemství Karmy\n\nTajemství Karmy (v anglickém originále The Secret of Karma) původně pojmenovaný Za Oponou Noci (v anglickém originále Behind the Curtain of Night) je připravovaný americko-český romantický film, natáčený v nemocnici v Ostrově, lázeňském hotelu Radium Palace v Jáchymově, u divadla, na letišti a motodromu v Mostě, Kamenickém Šenově, Jirkově a Ústí nad Labem.. Ve filmu hrají Brendan Fraser a Marcia Crossová..\n\n"}
{"id": "1542277", "url": "https://cs.wikipedia.org/wiki?curid=1542277", "title": "Nožička", "text": "Nožička\n\nPříjmení Nožička nosí více významných osobností:\n\n"}
{"id": "1542278", "url": "https://cs.wikipedia.org/wiki?curid=1542278", "title": "Francesco Falaschi", "text": "Francesco Falaschi\n\nFrancesco Falaschi (* 6. srpna 1961, Grosseto, Itálie) je italský režisér a scenárista. \n\nV roce 1999 získal cenu Donatellův David za krátký film \"Quasi fratelli\". \n\n"}
{"id": "1542279", "url": "https://cs.wikipedia.org/wiki?curid=1542279", "title": "Liliová (Prachatice)", "text": "Liliová (Prachatice)\n\nUlice vznikla v letech 1952 - 1955 výstavbou jednopatrových bytových domů prvního prachatického sídliště v ulici Pod Hradbami. V Liliové ulici bylo postaveno 6 dvoupodlažních domů čísel popisných 429, 437 - 441.Vede v severojižním směru souběžně s ulicí Hradební na východ a Růžovou ulicí na západ. Její začátek tvoří křižovatka s ulicí SNP severozápadně od Štěpánčina parku a končí jako slepá ulice u nynější budovy Městského úřadu Prachatice v Hradební ulici.Většina bytů v Liliové ulici (na celém sídlišti v Hradební ulici celkem 122 bytových jednotek) byla určena pro důstojníky ČSLA a jejich výstavba souvisela s vytvářením 62. motostřeleckého pluku jako vševojskového útvaru prvního sledu na státní hranici se Spolkovou republikou Německo. Požadavku stálé bojové pohotovosti odpovídala i poloha nového sídliště ve bezprostřední blízkosti hlavní brány nově budovaných kasáren. Návaznost Liliové ulice a celého sídliště v Hradební ulici na postupně rozšiřovaný areál Nových kasáren je hmotným dokladem \"militarizace\" Prachatic a jejich přeměny v typické poválečné pohraniční posádkové město na jihozápadní a západní hranici Československa.\n\nUlice po svém vzniku delší dobu neměla název. Teprve v roce 1968 Městský národní výbor v Prachaticích na svém XXIV. plenárním zasedání 2. 4. 1968 rozhodl pojmenovat celou ulici jako Obránců míru. V roce 1991 byla schválena změna názvu na Liliová.\nLiliová ulice v Prachaticích tvoří součást uliční sítě navazující na městskou památkovou rezervaci a historické jádro města.Je hmotným dokladem novodobé poválečné zástavby Prachatic, neboť prochází prvním prachatickým sídlištěm v Hradební ulici (První bytový okresek).Archivní výzkum dějin ulice v kontextu historie Horního předměstí Prachatic je významným dokladem o urbanistickém vývoji města v období po roce 1948. Sídliště v Hradební ulici bylo celé postaveno v nastupujícím stylu socialistického realismu.Domy v Liliové ulici vyjadřují architektonický ideál padesátých let poskytnout ekonomicky úsporným způsobem „co největšímu\npočtu obyvatel účelné, pohodlné a krásné bydlení.“Všechny stavby v ulici využívají ekonomicky šetrné typizace s minimem zdobných architektonických prvků. Stavby jsou jednoduché, s tradičními sedlovými střechami, obdélnými půdorysy a hladkou omítkou.\nNa socialistický realismus bytových domů Liliové ulice (a celého sídliště v ulici Pod Hradbami) jednoznačně odkazují architektonické detaily inspirované historismem (českou novorenesancí) a českou renesancí: klasicizující portály domovních vchodů a průchodů, ozdobné prvky fasády. Na všech domech jsou plastická ostění oken, konzoly nesoucí balkony a na střechách vikýře.\n\n\n\n"}
{"id": "1542282", "url": "https://cs.wikipedia.org/wiki?curid=1542282", "title": "Luigi Fedele", "text": "Luigi Fedele\n\nLuigi Fedele (* 1998, Pisa, Itálie) je italský herec.\n\n"}
{"id": "1542283", "url": "https://cs.wikipedia.org/wiki?curid=1542283", "title": "Pika (nemoc)", "text": "Pika (nemoc)\n\nPika je porucha příjmu potravy, při níž postižený pojídá předměty bez nutriční hodnoty, které nejsou považovány za jídlo, např. papír, ostré předměty, vlákna (látky, chomáčky vlasů, vlny…), led, kov, kamínky, hlínu aj. Tyto předměty v zažívacím traktu tvoří tzv. cizí těleso, které často způsobuje komplikace, jako např. obstrukci či mechanické poškození zažívacího traktu.\n"}
{"id": "1542284", "url": "https://cs.wikipedia.org/wiki?curid=1542284", "title": "Lublaňská (Praha)", "text": "Lublaňská (Praha)\n\nLublaňská je název ulice v Praze 2. Ulice vede severně od parku Folimanka na Vinohradech a ústí na náměstí I. P. Pavlova (Nové Město) u vchodu do stanice metra C s názvem I. P. Pavlova. \n\nTímto směrem je také číslovaná. Ulici ve stejném směru protínají také ulice Wenzigova, Koubkova, Tyršova a Rumunská.\n\nAdministrativně tvoří část Lublaňské předěl mezi Novým Městem a Vinohrady. Pod Nové Město pražské spadá úsek Wenzigova-Rumunská vlevo.\n\nUlice měří 670 m a je 15 m široká.\n\nLublaňská začíná u Nuselského mostu. Je pokračováním ulice Boženy Němcové, která je v tomto místě ale slepá protože ji protíná magistrála. Na začátku Lublaňské se nachází park Nad Vinohradskou a Odtahové parkoviště Legerova. Z tohoto místa jde ulice na severovýchod a u schodiště do Bělehradské se láme více na sever. V této části jsou domy pouze nalevo, napravo je park a následně volné prostranství koleje Budeč, která je první stavbou napravo těsně před křížením s ulici Wenzigovou. Tak vzniká asymetrické číslování Lublaňské.\n\nZa křižovatkou Lublaňská x Wenzigova jsou již domy obytné po obou stranách. Jedinou výjimkou je proluka mezi domy číslo orientační 6 a 8 na pravé straně. Za křížením s ulicí Koubkova se Lublaňská láme doleva a nabírá severozápadní směr. V těchto místech nalevo se nachází neorenesanční dům č.o. 33 ve kterém sídlí diagnostický ústav. Dům má v přízemí na fasádě plastickou bosáž a v patrech malovaná sgrafita. Zhruba naproti v domě se zelenými obkladačkami č. 18 sídlí Dům dětí a mládeže, Praha 2. Následuje křižovatka s Tyršovou ulicí. Tyršova Lublaňskou nekříží, protože v ní končí, přichází zleva od západu. Na pravo v čísle 34 sídlí distributor knih Kosmas (dříve nakladatelství).\n\nDalší křížení je s ulicí Rumunskou. Zde na levém rohu se nachází restaurace Na Břežance. Před vstupem do restaurace je umístěna pamětní deska Martina Kukučína od sochaře Jiřího Harcuby. Napravo v čísle 44 se nachází ubytovna Kongregace Školských sester svatého Fratniška. Následně vlevo v čísle 55 je vjezd do garáží. Dále napravo u čísla 48 je tzv. Tylova pasáž spojující Lublaňskou s Tylovým náměstím. Vlevo v čísle 65 sídlí houslařský ateliér Vávra. Následně Lublaňská ústí do Jugoslávské, v nárožním domě vlevo je průchod do stanice metra C I. P. Pavlova.\n\nUlice Lublaňská je jednosměrně průjezdná z Jugoslávské, pouze v úseku Wenzigova - Boženy Němcové je obousměrně průjezdná. V celé délce Lublaňské je po obou stranách chodník, auta zde parkují v režimu rezidenční parkování (modrá parkovací zóna).\n\nJak ukazuje mapa z roku 1769, dnešní Lublaňská se nacházela za barokními hradbami Nového města Pražského, pod jehož bastiony procházela cesta, která v místech dnešní koleje Budeč ústila do Staré Linecké cesty (dnešní Bělehradská). Ulice založena před rokem 1884 jako \"Puchmajerova\". Označení Puchmajerova nesla podle básníka a kněze Antonína Jaroslav Puchmajera. Ulice začíná ve Wenzigové a končí v Jugoslávské. Jsou zde zachyceny již některé parcely s domy, ale i zbytky barokních bastionů. Z tohoto důvodu není ulice rovná, ale tvoří jakousi střechu trojúhelníka tak, aby se vyhla oněm bastionům. V celé své délce je ulice zakreslena na Orientačním plánu Prahy z let 1909 až 1914. Jsou zde již také všechny domy, vyjma kolejí Budeč, ty se objeví až na orientačním plánu Prahy z roku 1938.\n\nSoučasný název byl zaveden v roce 1926 podle hlavního města Slovinska. Pojmenována byla na počest mírového uspořádání Evropy po první světové válce, díky čemuž vzniklo i Československo. Této dějinné události odpovídá i pojmenování některých ulic podle států tzv. Dohody (Spojené království, Francie, Rusko se spojily na základě Dohody) – např. Americká, Francouzská, ...; a k nim se přidaly po vypuknutí války Itálie, USA, Srbsko a další státy). Některé další ulice se jmenují po hlavních městech států Dohody (Římská, Bruselská, Záhřebská atd.), které bojovaly až do konce války proti tzv. centrálním mocnostem.\n"}
{"id": "1542285", "url": "https://cs.wikipedia.org/wiki?curid=1542285", "title": "Taraba", "text": "Taraba\n\nTaraba je stát ve východní části Nigérie. Má rozlohu 54 473 km² (třetí největší stát Nigérie). Podle odhadu z roku 2016 v něm žije okolo tří milionů obyvatel. Nejpočetnějšími etniky jsou Džukunové a Mabillové. Hlavním městem státu je Jalingo (118 000 obyvatel). Funkci guvernéra zastává Darius Ishaku (Lidovědemokratická strana Nigérie). Státním heslem je „Nature's Gift to the Nation“ („Dar přírody národu“).\n\nStát vznikl v roce 1991 rozdělením státu Gongola na Adamawu a Tarabu. Byl pojmenován podle řeky Taraby, přítoku Benue.\n\nTaraba sousedí s Kamerunem a nigerijskými státy Nassarawa, Benue, Plateau, Bauchi, Gombe a Adamawa. Na jejím území převažuje lesnatá savana, nachází se zde vysočina Mambilla Plateau s nejvyšší nigerijskou horou Chappal Waddi (2419 m n. m.). Obyvatelé se živí převážně zemědělstvím: pěstuje se kasava, kukuřice, rýže, proso a podzemnice olejná, chová se hovězí dobytek a kozy.\n\nStát je rozdělen na šestnáct správních oblastí: \n\n\n"}
{"id": "1542288", "url": "https://cs.wikipedia.org/wiki?curid=1542288", "title": "Bristol Perseus", "text": "Bristol Perseus\n\nBristol Perseus byl britský devítiválcový hvězdicový motor vyráběný firmou Bristol od roku 1932. Šlo o první letecký motor se šoupátkovým rozvodem.\n\n\n\n"}
{"id": "1542289", "url": "https://cs.wikipedia.org/wiki?curid=1542289", "title": "S chutí Toskánska", "text": "S chutí Toskánska\n\nS chutí Toskánska (v originále Quanto basta) je italský film z roku 2018. \n\nArturo (Vinicio Marchioni) byl uznávaný michelinský šéfkuchař. Jeho výbušná povaha ho však přivede do vězení. Po propuštění musí ještě pracovat v sociálních službách, a učí tak vařit skupinu lidí s Aspergerovým syndromem. Nejprve je zcela neangažovaný a zaměřený na sebe. Jednomu z jeho studentů, Guidovi (Luigi Fedele), se však podaří dostat do kulinářské soutěže a Arturo jej na ni doprovází. Přebírá tak za něj zodpovědnost. Postupně přijímá nutnost podřizovat se specifickému chování chlapce, je vtahován do jeho světa a začne mu na něm záležet. Zamiluje se přitom do psycholožky Anny (Valeria Solarino), která se o Guida stará. Nakonec s ní začne žít a Guida, který má jen prarodiče a potřebuje se postavit na vlastní nohy, zaměstná ve své restauraci.\n"}
{"id": "1542290", "url": "https://cs.wikipedia.org/wiki?curid=1542290", "title": "Benátská (Praha)", "text": "Benátská (Praha)\n\nBenátská je název ulice v Praze 2 na Vinohradech. Ulice vede západně od křižovatky ulic Trojická, Vyšehradská a Na Slupi a ústí v křižovatku ulic Pod Větrovem a Kateřinská.\n\nTímto směrem je také číslovaná. Rušnou Benátskou a Vyšehradskou ulici spojuje pravoúhlá ulička Na Hrádku, založená v roce 1890.\n\nJeště na počátku 19. století existovaly na Novém Městě dvě Benátské ulice – Velká a Malá Benátská. Velká Benátská zanikla při úpravách botanické zahrady dnes spravované Přírodovědeckou fakultou Univerzity Karlovy a následnou zástavbou. Dnešní Benátská ulice vede přibližně po půdorysu někdejší Malé Benátské. V minulosti zde bývaly mokřiny a bažiny, takže název snad upomínal na italské město, které vyrostlo v podobných nepřístupných podmínkách v zálivu Jaderského moře.\n\nV domě č. p. 3 se 6. července 1907 narodil spisovatel Jaroslav Foglar, který zde žil v letech 1907 až 1910. Poté se jako tříletý chlapec se svou rodinou odstěhoval do Předlic nad Labem. Mezi dvěma světovými válkami se z části domu stala hudební škola. Dům byl postaven v roce 1890.\n"}
{"id": "1542291", "url": "https://cs.wikipedia.org/wiki?curid=1542291", "title": "Eunuchové v Číně", "text": "Eunuchové v Číně\n\nEunuchové v Číně existovali na dvorech prakticky všech panovníků čínských států a říší. Mnozí vládci využívali eunuchy nejenom k obsluze svých harémů, ale i k plnění různých úkolů hospodářského a politického charakteru, takže někdy plnili významné role ve správě státu. V některých případech, zvláště za vlády nezletilých panovníků, eunuchové zaujímali klíčové pozice ve vládě.\n\nKastrace v Číně zahrnovala jak odstranění varlat, tak penisu, obojí bylo současně odříznuto nožem.\n\nVětšina eunuchů sloužila panovníkovi, nicméně nezřídka vlastními eunuchy disponovali i příbuzní panovníků, regionální představitelé a velcí pozemkoví vlastníci.\n\nPanovnický dvůr, případně jiní páni mohli eunuchy získat různými způsoby:\n\nV některých čínských státech a obdobích byla takováto dobrovolná kastrace možná a státem regulovaná, v mingské době byla naopak zakázána už prvním císařem Chung-wuem; jeho vnuk, císař Chung-si, takové dobrovolné eunuchy měl za příživníky a posílal je do pohraničních vojsk. To ovšem chudáky bez životních perspektiv v širším zázemí Pekingu neodstrašovalo a od 70. let 15. století přicházeli sami se vykastrovavší eunuchové žádat o práci v Zakázaném městě po desítkách a stovkách, v pozdněmingském období i po tisících. Jistotu úspěchu neměli, ale v 16. a počátkem 17. století je císařové, mimo jiné v obavách z nepokojů způsobených davy tisíců jinak nezaměstnatelných kastrátů, čas od času masově přijímali do služby a případně rozdávali knížatům z císařského rodu.\n\nVýznam eunuchů plynul z jejich těsného a pravidelného styku s panovníkem, jehož osobním potřebám sloužili. Jejich použití bylo výhodné; protože za prvé mohli mít přístup k panovníkovým ženám (což byl původní důvod jejich zavedení a důvod proč vzdělanci přes výpady proti nim uznávali jejich potřebnost a nenavrhovali jejich zrušení); za druhé, v čínské společnosti, fixované na zachování rodu, z jejich fyzického postižení plynula sociální podřadnost a proto neměli naději na slušné postavení, natožpak moc nebo prestiž, mimo panovnickou domácnost. Z toho plynula jejich takřka otrocká závislost na panovníkovi. Panovníci si jich cenili i proto že eunuši nemohli zaujmout jejich místo a založit vlastní dynastii.\n\nPodle čínského historika Po Janga (1920–2008) byla v čínských dějinách tři období růstu počtů a vlivu eunuchů na stát, a sice\n\nEunuchové existovali patrně už za Šangů, bezpečně jsou doloženi za Čouů. Pevnou pozici získali až v chanském období za císaře Wu-tiho, který zvýšil množství svých konkubín z dvacítky na několik tisíc a adekvátně i počet eunuchů; rovněž je používal jako špehy a ke kancelářské práci a předávání císařských příkazů úředníkům. Umožnil tak jejich pozdější vzestup. V pozdní Chan jejich moc souvisela s izolací císaře ve vnitřním paláci, kam neměli úředníci přístup. Za Tchangů od poloviny 8. století moc eunuchů zesílila oproti raně tchangské dobám a v pozdnětchangském období moc eunuchů převýšila i moc císařů. Totiž koncem tchangské doby eunuchové převzali velení nad armádou a zejména palácovou gardou a získali rozhodující vliv na řešení nástupnictví. Za Sungů byla situace úplně jiná: zakladatel dynastie omezil počet eunuchů na padesát a zakázal jim vstupovat do politiky. Dodržování zákona a vliv byrokracie zabránily opakování tchangské zkušenosti. Také v říši Jüan byly počet a funkce eunuchů pod osobní kontrolou císařů. I první mingský císař Chung-wu se chtěl omezit pouze na několik stovek eunuchů s jasně stanovenými úkoly. Avšak už po svržení druhého mingského císaře Ťien-wena třetím (Jung-lem) roku 1402 počet eunuchů začal růst a jejich úkoly rozšiřovat, protože nový císař se opíral spíše o eunuchy než o úředníky, mnohdy ho považujícími za uzurpátora. Počet eunuchů v mingské říši rostl i za pozdějších císařů, takže ke konci 15. století jich císaři a knížatům z císařského rodu sloužilo na 10 tisíc a před zánikem mingské říše jejich počet dosáhl snad až 100 tisíc.\n\nŘadoví eunuchové vykonávali všemožné povinnosti služebnictva v panovníkově paláci, včetně obsluhy panovníkových žen a konkubín. Ještě více eunuchů zajišťovalo provoz císařského paláce, pro který vyráběli nábytek, hračky, šperky, oděvy a obuv, ale i zbraně, zpracovávali dodávané potraviny, ze surovin vyráběli potřeby pro provoz císařových kanceláří i například toaletní papír. Zajišťovali opravy a údržbu budov a zahrad palácového areálu, čistotu a pořádek tamtéž, starali se o hrobky císařských předků, zajišťovali dřevo pro topení a vodu pro mytí a vaření, starali se o panovnický zvěřinec i jeho koně. Sloužili k panovníkově zábavě jako herci, hudebníci, doprovázeli ho při výjezdech mimo Zakázané město. Eunuchové vyučovali panovníkovy děti, včetně následníka trůnu; takto vzniklé blízké vztahy mohly přetrvat do dospělosti císařů a princů.\n\nV mingském obobí byli eunuchové v širokém měřítku vysíláni jako osobní císařovi pověřenci i mimo Zakázané město, v regionech kontrolovali výběr daní, dohlíželi na těžbu drahých kovů , výrobu a distribuci soli, výběr cel a různých poplatků. Významnou roli hráli v mingské diplomacii, působili jako vyslanci. Při válečných taženích byli eunuchové jmenováni zástupci velitelů vojsk, přičemž měli dozor nad střelnými zbraněmi, děly a puškami. \n\n"}
{"id": "1542292", "url": "https://cs.wikipedia.org/wiki?curid=1542292", "title": "Ekologická daň", "text": "Ekologická daň\n\nEkologická daň (angl. ecological taxation) označována také jako energetická daň, environmentální daň či eko-daň je jedním z pěti ekonomických nástrojů politiky životního prostředí. K ekologickým účelům je možné daně využít dvojím způsobem – za prvé jako zvýhodnění, např. v podobě daňových úlev, za druhé jako znevýhodnění, což jsou právě ekologické daně. Hlavním účelem těchto daní je omezit poptávku po statcích s negativním dopadem a stimulovat alternativní řešení. \n\nEkologické daně spadají do daní nepřímých, přesněji do selektivních. \n\nI když existuje vícero definic ekologické daně, každý tento pojem vymezuje rozdílně. Na tento fakt poukazuje i vyjádření Evropské komise, která upozorňuje, že každý členský stát EU vysvětluje a chápe pojem ekologické daně odlišně. I v českém právním řádu neexistuje legální definice tohoto pojmu, a proto si pod tímto termínem můžeme představit následující:\n\n\nMezi nejvyužívanější patří společná definice OECD (Organizace pro hospodářskou spolupráci a rozvoj) a EEA (Evropská agentura pro životní prostředí), která zní „jakékoli povinné neopětované platby státu uvalené ve formě daní, kterým je připisován určitý vztah k životnímu prostředí“. Pod slovem neopětované je myšleno, že užitek poskytovaný daňovému poplatníkovi státem běžně neodpovídá jeho odvodům. Opětované platby, jako jsou různé typy poplatků uvalené v poměru k poskytované službě (např. objem svozu a zpracování odpadů).\nDalší často používaná definice pochází z Eurostatu (Evropského statistického úřadu) a zní „daně, jejichž daňový základ je fyzická jednotka (případně její zástupní jednotka) něčeho, co má určitý prokázaný negativní vliv na životní prostředí“.\n\n\nVýnos z těchto daní je využíván k odstranění negativních dopadů na životní prostředí, které zaviňuje chování určitého daňového subjektu. Příkladem může být svoz domovního odpadu.\n\n\nStimulační daně mají za úkol měnit a upravovat chování daňových subjektů tak, aby bylo prospěšné pro životní prostředí.\n\nÚkolem fiskálních daní je získat co nejvyšší fiskální výnos. \n\n\nTato daň získala své jméno dle anglického ekonoma Arthura C. Pigoua a vychází z teorie externalit. Tato teorie je založena na myšlence, že daň by se platila za každou jednotku znečištění v takové výši, aby vyrovnala mezní náklady výroby. Účelem daně je tedy zdaňování přímých příčin, které způsobují zhoršování životního prostředí. Vyvstává problém se stanovením výše daně, jelikož je výpočet externích nákladů obtížný, což vysvětluje, proč jsou tyto daně používány pouze jako teoretický koncept.\n\n\nNepřímé ekologické daně jsou uvalovány za účelem příznivého ovlivnění životního prostředí, avšak i zde je problém se stanovením výše daně. U těchto daní se nezdaňuje emisní jednotka (jako i čisté Pigouvské daně), ale výrobky způsobující ekologickou škodu. Jako příklad můžeme uvést daň z ropných produktů.\n\n\nJak již napovídá sám název, jedná o daně, jejichž vytvoření nebylo za účelem ochrany životního prostředí, ale nakonec na něj vliv mají. Jedná se například o sníženou sazbu daně z přidané hodnoty.\n\nDo této kategorie spadají všechny daně, jejichž výnos či alespoň jeho část je vázána na financování ochrany životního prostředí. \n\nKteré slouží k ochraně životního prostředí:\n\n\nJedná se fiskálně nejdůležitější ekologickou daň. Spadá zde zdaňování motorových paliv všeobecnými spotřebními daněmi a daní z přidané hodnoty.\n\nDo daní z automobilů spadají tři skupiny daní – daň z prodeje motorových vozidel, roční poplatky související s vlastnictvím nebo užíváním motorového vozidla a daň uvalená na automobily právnických osob či podnikajících fyzických osob používaná k nepodnikatelským účelům.\n\nDo této kategorie spadají daně z uhlí, lehkých a těžkých topných olejů, zemního plynu a elektrické energie.\n\nZde můžeme zařadit poplatky za těžbu nerostných surovin a platby za využívání životního prostředí.\n\nTedy podle techniky, jakou jsou uloženy a v praxi zdaňovány:\n\n\nTato daň je placená přímo z emisí, přičemž je očekáváno, že budou mít přímý vliv na pokles množství škodlivých látek.\n\nV případě výrobkových daní se jedná o daně, jež jsou uvaleny na výrobky, u kterých jejich spotřeba, výroba, použití či likvidace působí na znečišťování životního prostředí.\n\nUživatelské poplatky slouží k pokrytí nákladů vynaložených na poskytování určitých veřejných služeb, například za sběr a likvidaci odpadů. Převážně bývají tyto poplatky vybírány samosprávnými celky.\n\nTento typ poplatků je vybírán v souvislosti se speciálním povolením.\n\nOdčitatelné daňové položky neřadíme do klasických daňových nástrojů, avšak jejich vliv na ochranu životní prostředí je pozitivní. \nEkologickým daním přisuzujeme dvě hlavní funkce – fiskální a stimulační. Pod fiskální funkcí rozumíme získávání dostatečných finančních prostředků pro financování veřejných statků, stimulační funkce pozitivně působí na změnu chování ekonomických subjektů. \n\nEkonomické snahy o ochranu životního prostředí se na našem území objevují už v 60. letech. Patřily mezi ně například poplatky za znečišťování ovzduší a takzvané náhrady nebo úplaty za vypouštění odpadních vod do vod povrchových. S postupem času byly zaváděny i další platby za znečišťování životního prostředí a využívání přírodních zdrojů.\n\nSe zavedením ekologických daní se počítá od roku 1992, kdy vstoupil v platnost zákon č. 212/1992 Sb. Tento zákon obsahoval takzvané daně k ochraně prostředí, které ale po dobu jeho účinnosti nebyly nikdy implementovány.\nK zavedení ekologických daní v ČR zásadně přispěla směrnice 2003/96/ES, která zavazuje členské státy Evropské unie k zavedení minimální sazby spotřebních daní pro energetické produkty (elektřina, uhlí a zemní plyn). Ekologické daně byly v České republice zavedeny k 1.1. 2008, kdy vstoupil v účinnost zákon č. 261/2007 Sb. o stabilizaci veřejných rozpočtů.\n\n\nSpotřební daně byly do zavedení tří nových ekologických daní zákonem č. 261/2007 Sb. největším zdrojem příjmů z ekologických daní.\n\n\n\n\n\n"}
{"id": "1542296", "url": "https://cs.wikipedia.org/wiki?curid=1542296", "title": "Růžová daň", "text": "Růžová daň\n\nRůžová daň (z angl. \"pink tax\") je ekonomický fenomén, kterému jsou připisovány charakteristiky genderové diskriminace. Poprvé se pojem „růžová daň“ objevil v roce 1990 v Kalifornii pod názvem „Woman tax“ (ženská daň). Jméno je odvozeno od faktu, že většina produktů, kterých se růžová daň týká, se vyrábí v růžových barvách. Tato daň není zavedený úřední termín, nýbrž označení jevu, kdy výrobky, které jsou prodávány jako výrobky speciálně pro ženy, stojí více než ekvivalentní výrobky pro muže. Newyorská organizace pro ochranu práv pracovníků a spotřebitelů – The New York City department of Consumer and Worker protection (DCWP) provedla studii, ze které vyplývá, že výrobky označené jako „pro ženy“ jsou obecně dražší, než výrobky označené jako „pro muže“ – a to bez smysluplného důvodu. Příčiny tohoto jevu jsou různé a patří mezi ně například tzv. tamponová daň, produktová diferenciace, nebo názor, že ženy jsou méně cenově elastické než muži. \n\nProdukty označené jako „pro ženy“ jsou podle studie DCWP v průměru o 7 % dražší než výrobky označené jako „pro muže“. Tento rozdíl v ceně je patrný u výrobků jako jsou oděvy, hračky, hygienické potřeby nebo zdravá výživa. V případě hraček studie porovnává koloběžku firmy Radio Flyer (americká společnost vyrábějící dětské hračky), přičemž červená koloběžka stojí 25 amerických dolarů (zhruba 575 korun) a růžová skoro jednou tolik, 49 amerických dolarů (zhruba 1126 korun). V oddělení oblečení pro děti bylo dívčí oblečení o 4 % dražší než chlapecké. V oddělení pro dospělé bylo oblečení pro ženy o 8 % dražší než mužské. Nejmarkantnější rozdíl byl v hygieně, kdy výrobky pro ženy stály průměrně o 13 % více než výrobky pro muže.\n\nPříčin růžové daně může být mnoho, například cla, produktová diskriminace nebo produktová diferenciace.\n\nProduktová diferenciace může být zčásti důvodem pro rozdílnou cenu výrobků a služeb pro ženy a muže. Výrobky jako koloběžka Radio Flyer mohou stát více kvůli mírné změně výrobku. Například růžová koloběžka může stát více než červená z toho důvodu, že je dražší nabarvit koloběžku na růžovo než na červeno, protože červených koloběžek se prodá více než růžových.\n\nPodobně můžeme nahlížet i na jiné oblasti výroby či služeb, například na kadeřnictví nebo čistírny. Ženské kadeřnictví může být dražší proto, že ženské účesy vyžadují více práce a zaberou více času. Co se týče čistíren, mužské oblečení je často jednoduššího střihu než ženské a vyžaduje méně práce a času, což může být důvodem nižší ceny. Čisticí stroje byly také původně vyráběny pro mužské oblečení, proto může být náročnější – a tím pádem dražší – ženské prádlo čistit.\n\nDůvodem, proč je růžová daň, podle lidí angažujících se proti ní, tak problematická, je její diskriminační princip. Tito kritici říkají, že například mužské a ženské holicí žiletky jsou v podstatě identické a rozlišování dle pohlaví je pouze marketingová strategie. Zatímco fyzický rozdíl mezi ženskými a mužskými žiletkami je minimální, ten marketingový je obrovský. Marketingoví odborníci zjistili, že ženy se méně zaobírají cenou výrobků, což znamená že jsou obecně ochotnější zaplatit vyšší cenu než muži. Dalším důvodem, proč ženy platí za určité výrobky více je potřebnost řečených výrobků. Lidé, kteří daný produkt nutně potřebují jsou ochotni platit mnohem víc, což zase vede k cenové diskriminaci. Tomuto jsou vystaveny například ženy na trhu hygienických potřeb. Ženy bezpodmínečně potřebují vložky nebo tampony, a proto si obchodník může nastavit vysokou cenu, protože svoje výrobky prodá. Pro obchodníky a marketingové odborníky jsou ženy méně elastické než muži, což znamená, že se míně zabývají cenou produktu než muži. \n\nPřestože v zemích Evropské unie platí od roku 2007 evropské právo, které umožňuje „tampónovou daň“ snížit na minimální hranici 5 %, třináct členských zemí stále využívá standardní DPH, kterou se v dané zemi zdaňují produkty považovány za luxusní zboží jako třeba šperky, tabák nebo alkohol. Česká republika, Skandinávské země, Maďarsko, Švýcarsko a Chorvatsko pak patří k 10 zemím, kde zdanění těchto produktů přesahuje 20 %. Ovšem existují i výjimky, například ve Francii daň na ženské hygienické produkty klesla z 20 % na 5,5 %, ve Španělsku a Německu se již v roce 2020 budou vložky a tampony považovat za „nezbytné produkty“ a jejich daň se taktéž sníží. Vláda Velké Británie, kde se tato daň doposud pohybovala na minimální povolené hranici, plánuje po ujednání Brexitu její úplné zrušení.\n\nV celosvětovém rámci je na tom nejlépe Keňa, která v roce 2004 jako první zrušila zdanění tamponů a podobných potřeb a nyní zdarma poskytuje menstruační pomůcky pro mladé dívky. Od zdanění je pak osvobozena například i Kanada, Indie, Uganda či Nikaragua.\n\nVe Spojených státech opět není žádná oficiální úřední daň na tampony a jiné hygienické pomůcky pro ženy. Ve státech, kde jsou vybírány daně z obratu, hygienické pomůcky pro ženy jsou zdaněny stejně jako ostatní výrobky, které nebyly od daní osvobozeny. V poslední době byl ve Spojených státech vyvíjen tlak na zahrnutí hygienických pomůcek pro ženy do produktů osvobozených od daně. S postupem času narůstá však počet států, kde se daň na tampony již neplatí. V roce 2019 je to aktuálně 18 mezi nimž je například: Connecticut, Florida, Maryland, Massachusetts, Pensylvánie, Minnesota, New Jersey, Illinois a New York. Od roku 2015 je navíc v New Yorku, a později i ve státě Illionois, zavedeno opatření, díky kterému jsou všechny tamní veřejné školy povinny nabízet hygienické potřeby zdarma.\n\nEkonomický dopad růžové daně je hlavně v nižší kupní síle žen, zvláště ve spojení s pay-gapem. Rozdíl v odměnách mezi muži a ženami již teď staví ženy do nevýhodného postavení, co se týče kupní síly. Dle dokumentu zveřejněném 31. října 2019 Evropskou komisí ženy v České republice vydělávají o 21,1 % méně než muži, což je výrazně nad průměrem Evropské unie s 16 % a staví tak Česko na druhou příčku zemí EU s největším genderovým pay-gapem (Na prvním místě je Estonsko s 25,6 %). Taktéž ve Spojených státech statistiky ukazují, že ženy vydělají v průměru 89 centů za každý 1 americký dolar, co vydělají muži. Ženy mají tedy průměrně méně peněz než muži a tím pádem menší kupní sílu. Růžová daň následně přispívá k ekonomické nerovnosti mezi muži a ženami. To, že ženy platí za produkty více, a přitom vydělávají méně peněz znamená, že muži mají v ekonomice drtivou většinu kupní síly. Daně na produkty, které si ženy kupovat musí a muži ne, nadále k rozdílu v kupní síle přispívají.\n\nOsmého července 2016 kongresmanka Jackie Speier představila H.R 5686, vyhlášku o zrušení růžové daně, to the House floor. Obecný záměr vyhlášky o zrušení růžové daně bylo ukončení cenové diskriminace založené na genderové diskriminaci. Jackie Speier byla hlavní představitelkou a tato vyhláška byl považována za první verzi.\n\n10. dubna roku 2018, Speier představila upravenou verzi vyhlášky o zrušení růžové daně, H.R. 5464. Očekávalo se, že sto patnáctý kongres posoudí verzi z roku 2018. Skopos Labs, společnost, která předpovídá rizika a možnosti, přiřadila vyhlášce 1% šanci na schválení. Vyhláška o zrušení růžové daně měla zajistit, že jakékoliv srovnatelné produkty pro ženy a muže budou naceněny stejně. Vyhláška schválena nebyla. I když sama Speier se nechala slyšet, že nečekala, že by zákon prošel, alespoň se díky němu pokusila rozpoutat diskuzi o genderové cenové diskriminaci.\n\nKdyž byla Speier na shromáždění ve státě Kalifornie, představila v roce 1995 vyhlášku číslo 1088, také známou jako vyhláška o zrušení genderové daně. Byla velmi podobná vyhlášce o zrušení růžové daně, na rozdíl od té se však soustředila na genderovou cenovou diskriminaci ve službách. Vyhláška ustanovovala, že podniky jako krejčovství, kadeřnictví, čistírny nesmí cenit své standardní služby podle pohlaví zákazníka nebo podle pohlaví, pro které je oblečení určeno bez validního, podloženého a viditelně umístěného upozornění. Vyhláška prošla a nabyla účinnosti. Podobná vyhláška zaměřená na produkty byla navržena brzy po té první, ta se však setkala s velkým odporem výrobních firem. Hlavním argumentem proti vyhlášce byl ten, že uvedení vyhlášky do praxe by vedlo k soudním sporům a zvýšení cen.\n\nKritici principu růžové daně vycházejí z přesvědčení, že pokud by růžová daň byla reálná, pak by to znamenalo, že ženy jsou tak jednoduše zmanipulovatelné marketingem, že volí cenově dražší a kvalitou srovnatelné výrobky jen kvůli tomu, že jsou označené jako „ženské“. Namísto toho přisuzují rozdíl v cenách tržním vlivům a říkají, že pokud ženy pokračují v nákupu dražších „ženských“ výrobků, je to proto, že v těchto výrobcích vidí smysl a jsou ochotné si je koupit i přes jejich vyšší cenu za vědomí toho, že ekvivalent pro muže je levnější. Výrazné rozdíly v ceně naznačují rozdíly v prodejnosti různých produktů.\n\nOdpor proti aktu zrušení růžové daně přicházel od maloobchodníků a výrobců dámských produktů a oblečení. Hlavní argument proti aktu zrušení růžové daně říkal, že tento akt by bylo složité legislativně prosadit a následovaly by soudní spory. Další argument říká, že rozdíl mezi mužskými a ženskými produkty není vždy rozeznatelný, a proto by odstranění cenového rozdílu bylo subjektivní. Zrušení růžové daně a s tím spojené snížení ceny ženských výrobků by údajně vedlo k propouštění zaměstnanců.\n\nV USA konzervativní Republikánská strana svůj odpor proti zrušení tamponové daně ve Virginii podpořila argumentem, že daňovou diskriminaci ženských produktů je nutné vyřešit obecně daňovou reformou. Dodávají však, že podporují celkové odstranění daně z obratu.\n\nSatirická karetní hra „Cards against humanity“ (Karty proti lidskosti) vydala speciální edici „for Her“ (pro ni), která je ve všech ohledech úplně stejná, až na to, že je zbarvená do růžova a je dražší. Vydání této edice byla satirou právě na růžovou daň s cílem podpořit EMILY’s List, což je politický výbor ze Spojených států, která podporuje ženské pro-choice (názor obhajující právo žen se rozhodnout pro potrat) demokratické kandidáty.\n"}
{"id": "1542299", "url": "https://cs.wikipedia.org/wiki?curid=1542299", "title": "Waitstill Sharp", "text": "Waitstill Sharp\n\nWaitstill Hastings Sharp (1. května 1902 Boston – 1. ledna 1984 Greenfield) byl unitářský duchovní, který se během druhé světové války zabýval humanitární činností a zachraňováním lidí z Československa a jižní Evropy. V roce 2005 byli Sharp a jeho žena Martha oceněni izraelským vyznamenáním spravedlivý mezi národy, jako druhý a třetí člověk z pěti lidí v USA.\n"}
{"id": "1542300", "url": "https://cs.wikipedia.org/wiki?curid=1542300", "title": "Japonský hospodářský zázrak", "text": "Japonský hospodářský zázrak\n\nJaponský zázrak je termín, který označuje období rapidního a trvalého ekonomického růstu Japonska, který se odehrál od konce druhé světové války do poloviny 70. let 20. století. Každoroční růst HDP v té době dosahoval přes 10 %. Během tohoto období se Japonsko, oproti očekávání, stalo třetím ekonomicky nejsilnějším státem na světě.\n\nNa konci druhé světové války se Japonsko ocitlo zničené a demoralizované, ztratilo až 1,85 milionů obyvatel (okolo 4 % z celkového počtu) a přes 25 % národního bohatství. Výrobní činnost klesla na jednu pětinu předválečné úrovně.\n\nJaponsko se po válce rovněž potýkalo s vysokou nezaměstnaností. Po demobilizaci vojenských sil zůstalo přes 7 milionů nezaměstnaných vojáků a další 4 miliony lidí se ocitlo bez práce po paralyzování zbrojního průmyslu. Celkový počet nezaměstnaných činil bezprostředně po válce přes 13 milionů lidí. \n\nDalším problémem byly zdroje a nefunkční zemědělství. Během války se těžba soustředila na výrobu oceli, tu však těžili hlavně Korejci a Číňané, kteří k tomu byli nuceni, což po válce nebylo možné. Produkce oceli po válce klesla z průměrné měsíční produkce 3–4 milionů tun pod hranici 1 milionu.\n\nTřetím významným problémem se stala rapidní inflace. Tu pomohl stabilizovat americký ekonom Joseph Dodge se svým plánem na hospodářskou obnovu z roku 1949 (tzv. Dodgovou linií) – připnutím hodnoty jenu k americkému dolaru v poměru 360:1, stabilizací rozpočtu a redukcí státních zásahů do ekonomiky.\n\nPoválečný vývoj lze rozdělit do dvou etap, jejichž rozmezím je rok 1955.\n\nV první etapě došlo k obnovení těžebního průmyslu, jež úzce souvisí s válkou na Korejském poloostrově, rostla poptávka po lodích a težkém průmyslu. Japonsko bylo blízko epicentru konfliktu, díky čemuž mohlo dodat levně a rychle. První rok po válce (1946) HDP činil 1,3 miliardy USD. Do roku 1950 vzrostlo na 10,9 miliardy USD a poté na 15,1 miliardy USD v prvním roce korejské války (1953). \n\nV druhé etapě od roku 1956 Japonsko vykazovalo vysoký růst HDP, který v průměru dosahoval přes 10 % a umožnil reformu hospodářství. Postupný přesun ekonomické činnosti z primární sféry do sekundární, kde nejvýznamnějším ekonomickým motorem byl těžký a chemický průmysl.\n\nZemědělská produkce rovněž zaznamenala nárůst, ale ne tak převratný. Zvětšovaly se především sklizně rýže, díky inovacím a účinnějším metodám (umělá hnojiva, prostředky proti hmyzu, nové odrůdy).\n\nVe druhé etapě zaznamenalo růst hned několik sektorů po několik let, vznikl volný trh a s ním i noví obchodníci jako například Honda, nebo Sony. \n\nV roce 1962 celková hodnota roční produkce činila 60,72 miliard USD, o dva roky později 81,7 miliard USD, tehdy Japonsko zaujalo 5. místo v pořadí největších světových výrobců. \n\nRozvíjí se petrochemický, ocelářský, automobilový, chemický a lodní průmysl. Díky těmto sektorům HDP vzrostlo v roce 1965 na 90,9 miliard USD o více než 11 %. Lodní průmysl představoval 47 % světové produkce, zemědělství vyprodukovalo 12 700 000 tun rýže, celostátní výroba se oproti roku 1960 téměř zdvojnásobila. Za téměř dvacet let Japonsko zaujalo první místo ve výrobě lodí, druhé místo ve výrobě aut (za USA), počítačů i televizorů a třetí ve výrobě oceli. \n\nProběhla výstavba tisíců rafinérií, dálnic, nejrychlejší železnice na světě, letecké sítě, hutí a cementáren. Japonsko se stalo velmocí ve výrobě tankerů a dalších velkých nákladních plavidel.\n\nDemilitarizace společnosti spočívala mimo převod hospodářské válečné výroby na výrobu mírovou rovněž v absolutním omezení výdajů na zbrojení a zrušení ozbrojených sil novou ústavou. Obranu ostrovů od té doby zajišťovaly americké vojenské jednotky. Důsledkem toho byl v dlouhém období pozitivní vliv na ekonomiku, protože Japonsko od té doby nevynakládalo v podstatě již žádné neproduktivní výdaje v oblasti udržování vlastní armády a mohlo tak zdroje využit efektivněji. \n\nOd skončení druhé světové války až do počátku 50. let v Japonsku fakticky vládla americká okupační správa pomocí nově sestavené vlády vedené odpůrcem předchozího režimu Šigeru Jošidou. Tato vláda vedla Japonsko k nastolení podmínek vhodných pro svobodné podnikání. Dekartelizace a zavedení protimonopolního zákona či také pozemková reforma vedly k nastolení podmínek volné soutěže a konkurenčního prostředí v ekonomice. \n\nPo válce si velká část obyvatelstva nemohla dovolit pořídit si klasické auto, nýbrž pouze skútr či menší motocykl. To přivedlo tehdejší ministerstvo pro mezinárodní průmysl a obchod k vytvoření nové třídy aut, takzvaných Kei-cars. Šlo o auta s nejmenšími na silnici povolenými parametry a také o novou alternativu pro obyvatele. Vytvoření této nové, dodnes velmi oblíbené třídy aut napomohlo nejen rozvoji automobilového průmyslu, ale částečně přispělo i k redukci nezaměstnanosti, ať už vytvořením nových pracovních míst, nebo i oživením přepravy zboží. \n\nV průběhu šedesátých let se japonský export zaměřil na vývoz železných produktů a lodí.\n\nV průběhu agrární reformy byla zabavena půda vlastníkům, kteří na ní nehospodařili (více než polovina). \n\nV letech 1946–1948 proběhl po celém Japonsku odprodej půdy, kdy vlastnictví přecházelo z rukou vlastníků do rukou rolníků (přes 2 miliony hektarů polí).\n\nRapidní ekonomický růst byl podpořen hned několika různými procesy, zejména rozšířením soukromých investic do zemědělství a inovací, přesunem pracovní síly z primární a tericiární do sekundární sféry a zvýšenou produktivitou způsobenou technologiemi. Dále spoluprací politiky a hospodářství, uvolněním trhu, úlevou od daní pro investory, mechanizací a rozmachem průmyslu. \n\n\n"}
{"id": "1542301", "url": "https://cs.wikipedia.org/wiki?curid=1542301", "title": "Oocysta", "text": "Oocysta\n\nOocysta (množné číslo: oocysty, z řečtiny Oos, vejce a cysta, močový měchýř) je mikroskopicky viditelné vývojové stádium jednobuněčných alveolátních organismů (Apicomplexa).\n\nV závislosti na typu sporulace obsahuje určitý počet sporocyst, které zase obsahují určitý počet sporozoitů. Například v rodu Eimeria jsou to 4 sporocysty, z nichž každý obsahuje 2 sporozoity. Oocysty rodů Isospora nebo Toxoplasma obsahují sporocysty a sporozoity v inverzním poměru, tj. 2 sporocysty se 4 sporozoity. Po dozrání oocyst, (sporulaci), uvolněné sporozoity aktivně invazují jaderné hostitelské buňky a rozmnožují se tam.\n"}
{"id": "1542303", "url": "https://cs.wikipedia.org/wiki?curid=1542303", "title": "Sweatshop", "text": "Sweatshop\n\nSweatshop (nebo sweat factory) je pejorativní označení podniku, který pravidelně porušuje pracovněprávní předpisy. Dělníci zde pracují za nízké mzdy a v nebezpečných podmínkách. Lze použít i výraz „chronický“ porušovatel pracovněprávních předpisů nebo vícenásobný porušovatel pracovněprávních předpisů. Nejčastější porušené předpisy se týkají výše minimální mzdy, přesčasů, dětské práce. Nevládní reformní organizace tuto definici také rozšiřují na práci pod dohledem surových nadřízených a práci, kde je upřena možnost si vzít nemocenské volno nebo dovolenou. \n\nTermín sweatshop je především spojen s textilním a oděvním průmyslem.\n\nTermín „sweatshop“ je původně městské označení nákladnického systému.\n\nObydlí zároveň plnilo funkci pracoviště a mnohdy zapojovalo činnost celé rodiny. Toto spojení s sebou neslo snížení životní úrovně a závažná zdravotní rizika. S nástupem průmyslové revoluce se výroba přesunula do továren. Existence přilehlých ubytoven ovšem stále vyloučila striktní oddělení práce a domova. Tovární výroba s sebou přinesla nová rizika, jako práci v blízkosti strojů. Elektrifikace výroby zvýšila riziko požáru. Nové továrny sice splňovaly stavební předpisy, které ale stále nedostatečně snižovaly pracovní rizika. Zejména nové vícepatrové budovy výrazně znesnadňovaly likvidaci požáru. V novém prostředí byli dělníci vystaveni zvýšenému týrání z řad zaměstnavatelů. Konverzace mezi zaměstnanci byla zakázána. V pracovní době byl vchod uzamčen.\n\nRozvoj fotografie a žurnalistiky umožnil lepší poznání pracovních podmínek dělnické třídy. Vyšla řada publikací s dělnickou tematikou. Pokus zlepšit pracovní podmínky dělníků s sebou nesl i negativní aspekty, například likvidaci bydliště v rámci asanace.\nOrganizovaná společenství zasazujících se o zlepšení pracovních podmínek začala vznikat až ke konci 19. století. Navzdory reformám v roce 1911 došlo k požáru v továrně Triangle Shirtwaist, který si vyžádal 146 obětí.\n\nV sedmdesátých letech se textilní výroba ve Spojených státech přesunula do jižních států a v osmdesátých letech do Latinské Ameriky. \nZačátkem devadesátých let 20. století konkurenční tlaky maloobchodníků na výrobce vedly k vzniku nových sweatshopů v textilním a oděvním průmyslu. Rozvoj elektronické komunikace zpřístupnil výrobcům efektivní řízení výroby v místech s nižší mzdou. Uzavření vlastních pracovišť pak umožnilo přenést právní odpovědnost za pracovní podmínky na subdodavatele. Tento rozvoj v zemích subdodavatelů zpravidla nevedl k vzniku dalších podniků, ale rozvoji již těch existujících. Snadnost, se kterou bylo a je možné přesunout výrobní operace dává firmám lepší pozici při vyjednávání se zaměstnanci a odbory.\n\nPočátkem devadesátých let 20. století se protestní kampaně proti sweatshop zaměřily primárně na pracovní podmínky v Indonésii. Americké firmy jako Nike, Adidas a Reebok využívaly místní pracovní sílu skrze japonské, korejské a tchajwanské prostředníky. Veřejný zájem o tuto problematiku vzbudila série odhalení v první polovině devadesátých let. Studentská hnutí a protesty udržely zájem médií. Výskyt článků s tématikou dětské práce se zdvihl o 400 %. Počet článků o sweatshopech narostl o 300 %.\n\nHrozba zrušení výhodných exportních tarifů se Spojenými státy donutila indonéskou vládu zvýšit minimální mzdu. V reakci na tuto událost se velká část výroby přesunuta do okolních států, jako je Čína, Vietnam a Kambodža. V roce 2010 se Čína a Vietnam stali největšími výrobci značky Nike. Anti Sweatshop hnutí dnes řeší problém, jak zlepšit životní podmínky dělníků, bez podnícení masivního uzavření továren.\n\nV roce 2014 vznikla norská reality show „Sweatshop“, dokumentující zážitky módních blogerů v oděvní továrně v Kambodži. \n"}
{"id": "1542307", "url": "https://cs.wikipedia.org/wiki?curid=1542307", "title": "Provincie Florida", "text": "Provincie Florida\n\nFlorida je provincie v departementu Santa Cruz v Bolívii. Hlavním městem provincie je Samaipata. Provincie byla zřízena na základě zákona z 15. prosince 1924. Vznikla rozdělením provincie Vallegrande. Název provincie je odvozen od bitvy bolivijské války za nezávislost, která se odehrála u \"La Floridy\" v sousední provincii Cordillera 25. května 1814.\n\nProvincie se člení na čtyři \"municipia,\" která jsou dále rozdělena na \"kantony\". \n"}
{"id": "1542310", "url": "https://cs.wikipedia.org/wiki?curid=1542310", "title": "Mount Isa", "text": "Mount Isa\n\nMount Isa je hornické město v Austrálii. Nachází se na Leichhardtově řece v severozápadní části státu Queensland, od Brisbane je vzdáleno 1800 km. Žije v něm obyvatel.\n\nMěsto se nachází na území domorodého kmene Kalkadoonů. V roce 1923 zde prospektor John Campbell Miles objevil bohatá naleziště kovových rud, což vedlo k založení osady. V roce 1968 byla Mount Isa povýšena na město. Firma Mount Isa Mines produkuje stříbro, olovo, zinek a měď. Podle statistiky z roku 2011 pracuje v těžebním průmyslu 28 % obyvatel města. Výzkumy prokázaly u místních dětí zvýšenou hladinu těžkých kovů v organismu. Okolí Mount Isy je dobytkářskou oblastí, ve městě se pořádá největší australské rodeo.\n\nMount Isa leží v nadmořské výšce 356 m. Oblast má semiaridní podnebí, jako zdroj pitné vody byla vybudována přehrada Moondarra. Významnými turistickými atrakcemi v okolí města jsou národní park Boodjamulla a archeologická lokalita Riversleigh. Městem prochází dálnice Barkly Highway.\n\nMěsto Mount Isa zaujímá rozlohu 43 188 km². Je proto uvedeno v Guinnessově knize rekordů jako sídlo s největší plochou na světě a cesta z centra na předměstí Camooweal, dlouhá 189 km, je pokládána za nejdelší místní komunikaci na světě.\n\n\n"}
{"id": "1542314", "url": "https://cs.wikipedia.org/wiki?curid=1542314", "title": "Cambridgeská škola", "text": "Cambridgeská škola\n\nCambridgeská škola je škola ekonomického myšlení patřící do neoklasické ekonomie a její vznik je spojován s takzvanou marginalistickou revolucí – změnou paradigmatu v ekonomické vědě, kdy se v ekonomii začaly používat mezní veličiny. Kromě cambridgeské školy vznikly na stejném základě také lausannská a rakouská subjektivně psychologická škola. \nHlavním zakladatelem Cambridgeské školy byl Alfred Marshall, jehož hlavní snahou bylo zachování klasické anglické politické ekonomie, přičemž škola je zaměřena na rovnováhu nabídky a poptávky na určitém trhu. Mezi Marshallova díla, která se stala základem cambridgeské školy, patří „Zásady ekonomie“ z roku 1890, jež byla ve své době jednou z nejvíce používaných učebnic ekonomie. V této knize se Marshallovi povedlo sepsat obě základní teorie neoklasické ekonomické školy – teorii mezní produktivity a teorii mezního užitku.  Mezi další jeho díla spadající do Cambridgeské ekonomické školy patří „Průmysl a obchod “ (1919) a „Peníze, úvěr a obchod“ (1923), ve kterých se snažil popsat své představy tržní ekonomiky, která podle něj má být pozitivní a hybnou silou ekonomického růstu se má stát konkurence.\n\nNejvýznamnějším Marshallovým nástupcem v rámci Cambridgeské školy byl Arthur C. Pigou, který se proslavil díky své teorii blahobytu, kterou popsal v dílech „Bohatství a blahobyt“ (1912) a „Ekonomie a blahobyt“ (1920). Je také autorem Pigouova efektu. Tato teorie tvrdí, že pokles cenové hladiny přispívá k nárůstu peněžních zůstatků, což má za následek zvýšení zaměstnanosti a produkce v krizi.\nMezi další významné představitele tohoto směru patří například Dennis H. Robertson, podílející se na rozpracování tzv. teorie peněz a na tvorbě tzv. teorie hospodářských cyklů. V počátcích své kariéry byli členy Cambridgeské ekonomické školy také Joan Robinsonová, autorka tzv. teorie nedokonalé konkurence, nebo John M. Keynes. Oba se sice později od Cambridgeské školy odchýlili k ekonomickému myšlení zaměřenému především na makroekonomickou analýzu, přesto však je v jejich pozdější tvorbě inklinace k tomuto směru jasně patrná.\n\nAž do 30. let 20. století šlo Cambridgeskou ekonomickou školu nazývat také školou anglickou, neboť šlo o školu v Anglii té doby nejvýznamnější. Z významných anglických ekonomů té doby pouze John R. Hicks neměl sklony přiklánět se ke Cambridgeské škole, neboť inklinoval spíše ke škole lausannské .\n\nMezi nejvýznamnější znaky Cambridgeské školy patřilo úsilí o zachování tradice klasických anglických ekonomů Adama Smitha, Davida Ricarda a Johna Stuarta Milla. Proto se pro ní vžilo označení neoklasická, navzdory tomu se později tento pojem rozšířil také na lausannskou školu a také na většinu amerických i evropských marginalistů (s výjimkou rakouské školy).\n\nCambridgeskou školu se školou lausannskou spojuje pozornost zaměřená na ekonomický blahobyt a ekonomickou rovnováhu, avšak hlavní rozdíl mezi nimi je v metodě zkoumání tržní rovnováhy. Cambridgeská škola se na rozdíl od laussanské (která rozvíjela především metodu všeobecné rovnováhy) zaměřila na metodu dílčí rovnováhy – v této metodě sledovala poptávku a nabídku v rovnováze určitého trhu ceteris partibus (předpoklad toho, že ostatní trhy probíhají beze změny)\n\nJedna z teorií, která byla v rámci Cambridgeské ekonomické školy rozvíjena, byla teorie firem. Touto teorií se zabýval jak Marshall, nejvíce ve čtvrté knize svého díla Principy ekonomiky, tak také jeho následovník Arthur Pigou.\n\nMarshall si byl vědom toho, že aby bylo možné důsledně pochopit fungování trhu, tak není možné zaměřit se pouze na jednoho tržního aktéra. Na rozdíl od školy rakouské, která se ve svých myšlenkách soustředila hlavně na chování spotřebitele, začal Marshall analyzovat i chování jednotlivých firem, které vytváří trh stejně tak jako spotřebitelé.  Dle Cambridgeské školy je hlavním racionálním cílem jednotlivých firem snaha o maximalizaci zisku. \n\nMarshall rozděluje fungování firem podle období. Jinak vnímá vývoj firem v krátké časové periodě, jinak pak v dlouhé. Růst firmy je dle Marshalla úměrně závislý výši mezních nákladů. V krátkém časovém období Marshall rozděluje firmy na ,Marginální“ a ,intramarginální“. Intramarginální firmy mají oproti marginálním firmám výhodu v lepších výrobních faktorech – mají například výrobnu blíže trhu, což snižuje jejich náklady na dopravu. Intramarginální firmy tedy v krátkodobém období získávají větší zisk než firmy marginální. V dlouhodobém horizontu se ale výhody intramarginálních firem mohou rozplynout – firma přijde o pozemky, zručné zaměstnance, čímž vznikne konkurence i s marginálními firmami. V dlouhodobém horizontu lze tedy dle Marshalla očekávat vyrovnávání zisků.\n\nV rámci teorie firem se Marshall taktéž soustředil na motivaci a koloběh firem v rámci trhu. Marshall analogicky přirovnává vztah firem k průmyslu jako vztah stromů k lesu. Jednotlivé firmy dle tohoto přesvědčení vzniknou, časem dosáhnou své maximální velikosti a následně zaniknou, stejně tak jako stromy, které časem vyrostou do své maximální výšky a následně zemřou, aby byly časem nahrazeny dalším stromem. Průmysl, který se nachází v rovině ekonomické rovnováhy, je tedy dle Marshalla tvořen statickým počtem i statickou velikostí firem, i když se jednotliví aktéři mění – nedochází k odlivu ani přílivu firem. Marshall tedy zpochybňuje myšlenku, že by dokázaly firmy ovládnout trh a zničit konkurenci, vzhledem k tomu, že je jejich růst omezen. Tato analogie ale byla následně kritizována Marshallovými nástupci, Pigouem a Robertsonem, kteří naopak tvrdí, že čím bude docházet ke zvětšování trhu, tím větší se v něm budou vyskytovat firmy a tím se bude i zvětšovat jejich produkce.\n\nNa Marshallovo ekonomické učení navazoval Arthur C. Pigou. Byl jeho studentem a zajímal se o témata, která se dala spíše uchopit z praktického či politického hlediska. Nejdříve se věnoval například problémům trhu práce a později také daňové politice. Do Cambridgeské školy ovšem přispěl nejvíce svojí \"teorií blahobytu.\" Tato teorie se objevila už v roce 1912 v knize „Bohatství a blahobyt“, kterou později zdokonalil a vydal své nejznámější dílo „Ekonomie blahobytu“ z roku 1920.\n\nTeorie blahobytu se zaměřuje na otázku, zda je tržní systém efektivní. Pigoua zajímalo, zda v případě rovnováhy dochází k maximálnímu uspokojení potřeb pomocí daných zdrojů. Jeho závěrem bylo, že tomu ne vždy musí tak být. \n\nV teorii navazuje na dva pojmy od Marshalla, na \"spotřebitelův přebytek\" a na \"výrobcův přebytek.\" Součtem těchto přebytků lze měřit \"ekonomický blahobyt\" z daného statku\".\" V případě tržní rovnováhy na konkurenčním trhu je tento součet maximalizován, naopak při nerovnováze se je součet nižší (tzv. \"mrtvá ztráta\" nebo \"mrtvé náklady\"). Také vypozoroval, že pokud na trhu existuje \"monopol\", dochází k situaci, kdy součet spotřebitelova a výrobcova přebytku k maximalizaci nevede.\n\nZásadním přínosem Arthura C. Pigoua bylo rozdělení \"soukromých nákladů\" a \"společenských nákladů\", dále pak i odlišení \"soukromého užitku a společenského užitku.\" Na základě toho přišel s pojmem \"externalit\", které mohou být negativní nebo pozitivní. Ty v zásadě představují selhání trhu – ve chvíli, kdy se ukazují rozdíly mezi soukromými a společenskými náklady (případně mezi soukromým a společenským užitkem), nedochází k efektivní alokaci zdrojů, z toho důvodu nemůže být naplňován \"společenský blahobyt\". Pigoutovo řešení je intervence státu do tržního procesu ve formě daní a subvencí, které by napomohly k odstranění nesouladu soukromých a společenských nákladů (případně soukromého a společenského užitku).\n"}
{"id": "1542316", "url": "https://cs.wikipedia.org/wiki?curid=1542316", "title": "Náměšť na Hané (nádraží)", "text": "Náměšť na Hané (nádraží)\n\nNáměšť na Hané je železniční zastávka (dříve stanice) na trati 273.\n\nV roce 1882 započala mezi Náměští a Drahanovicemi stavba tratě Olomouc–Čelechovice, v Náměšti byla během roku 1882 a 1883 vybudována patrová budova se sklepem a skladem. Součástí stanice byly i 3 koleje. Provoz na dráze byl zahájen 1. června 1883. \n\nOd 10. června 1883 začaly do Náměště jezdi speciální zábavní vlaky z Olomouce, ty jezdily v neděli a ve svátky.\n\nV roce 1889 je prodlouženo a rozšířeno kolejiště ve stanici, v roce 1905 postavena vodárna.\n\nV 60. letech 20. století získává budova současnou podobu. \n\nV 70. letech 20. století byla k budově přistavěn velký přístřešek pro návštěvníky Hanáckých slavností (dožínek). Po roce 1989 budova stále fungovala a byla obsazená, úpadek začínal postupně. Nejprve skončil ve stanici nákladní provoz, následně se ze 4 kolejí stala pouze jedna, následoval konec prodeje jízdenek, odchod nájemníka z bytu a poslední ranou bylo i zavření čekárny. Na počátku roku 2017 začala aktivita záchrany nádražní budovy, kdy její vlastník ji chtěl prodat a při nezájmu demolovat. Po několika různých jednáních a nejasných informacích se počátkem roku 2019 celá situace změnila a z demolice prozatím sešlo.\n\nV roce 2019 také vznikl spolek Nádraží Náměšť který chce budově vrátit život.\n\n"}
{"id": "1542317", "url": "https://cs.wikipedia.org/wiki?curid=1542317", "title": "Duncan J. Watts", "text": "Duncan J. Watts\n\nDuncan James Watts (* 20. února 1971 Guelph, Kanada) je australský sociolog a profesor na Pensylvánské univerzitě. Působil jako výzkumný pracovník v Yahoo! Research a Microsoft Research. Zabývá se výzkumy kolektivní dynamiky a sociálních sítí.\n\nNedlouho po jeho narození odjel s rodinou do Skotska, kde měl jeho otec působit jako postdoktorant na Univerzitě v Abereenu. Po několika letech ve Skotsku se přestěhoval do Austrálie, rodné země jeho rodičů. Zde v roce 1987 odmaturoval na Toowoomba Grammar School a přidal se k námořnictvu. Po čtyřech letech působení na Australian Defence Force Academy v Canbeře, získal bakalářský titul věd z fyziky a hodnost důstojníka v Australském královském námořnictvu. Pokračoval ve studiu na Cornellově univerzitě, kde obdržel doktorský titul z teoretické a aplikované mechaniky. Jeho poradcem zde byl matematik Steven Strogatz.\n\nOd roku 2019 působí Duncan watts jako 23. PIN profesor (Penn Integrates Knowledge) na Pensylvánské univerzitě. Působí na fakultách komunikace, ekonomie a inženýrství.\n\nPřed nástupem na Pensylvánskou univerzitu v roce 2019, působil jako externí fakultní člen institutu v Santa Fe a mezi lety 2000-2007 byl předním profesorem sociologie na Kolumbijské univerzitě, kde vedl skupinu kolektivní dynamiky. \n\nPůsobil jako AD White Professor at Large na Cornellově univerzitě. Andrew Dickson White Professor-at-Large je titul pro řádné členy Cornellovy univerzity a jejich funkční je období je šest let. Cílem je oživení kulturního a intelektuálního života na univerzitě.\n\nDo dubna 2012 byl výzkumným vědcem v Yahoo! Research, kde měl na starosti Human Social Dynamics group. V květnu se připojil k Microsoft Research jako hlavní výzkumný pracovník. Patří mezi zakládající členy Microsoft Research laboratoře v New Yorku (MSR-NYC lab).\n\nJeho výzkumy sociálních sítí a kolektivní dynamiky byly publikovány v odborných časopisech jako Science, Physical Review Letters, Nature, the American Journal of Sociology nebo Harvard Business Review. Za svoji práci obdržel mnoho ocenění. V roce 2009 získal ocenění mladých vědců německé fyzikální společnosti, cenu Everetta M. Rogerse za rok 2014 a v roce 2018 byl jmenován členem Network Science Society.\n\nDuncan Watts je autorem tří knih: \"Six Degrees: The Science of a Connected Age\" (2003), \"Small Worlds: The Dynamics of Networks between Order and Randomness\" (1999) a Everything is \"Obvious: Once You Know The Answer\" (2011). V knize \"Six Degrees: The Science of a Connected Age\" popisuje Duncan Watts svoji cestu při vytváření nové vědy. Snaží se vysvětlit fungovaní naší propojené planety a představuje nové pole znalostí. Kniha \"Small Worlds: The Dynamics of Networks between Order and Randomness\" se zabývá šířením informací prostřednictvím sociálních sítí a také rozvojem spolupráce ve velkých skupinách. V jeho třetí knize Everything is \"Obvious: Once You Know The Answer\" tvrdí, že jen při pochopení toho, jak a kdy selhává náš selský rozum, můžeme vylepšit plánování budoucnosti a zároveň pochopit přítomnost-teze, která je důležitá v politice, byznysu, marketingu, ale také v každodenním životě.\n"}
{"id": "1542320", "url": "https://cs.wikipedia.org/wiki?curid=1542320", "title": "Çağlar Söyüncü", "text": "Çağlar Söyüncü\n\nÇağlar Söyüncü (* 23. května 1996, Izmir) je turecký fotbalista hrající na postu stopera za anglický Leicester a za tureckou fotbalovou reprezentaci.\n\nSöyüncü započal svoji fotbalovou kariéru v TFF 1. Lig (turecké 2. lize), v týmu Altınordu FK. V průběhu sezony 2015/16 bylo jeho jméno spojováno s týmy jako Beşiktaş JK, Galatasaray SK nebo Sevilla FC, Söyüncü si ale vybral bundesligový SC Freiburg, jelikož si myslel, že to pro jeho budoucnost bude nejlepší volbou.\n\nV květnu 2016 Söyüncü přestoupil do Freiburgu. Stal se prvním tureckým fotbalistou, který přestoupil z TFF 1. lig přímo do Bundesligy. V Bundeslize debutoval 28. srpna 2016 v 1. kole proti Herthě.\n"}
{"id": "1542324", "url": "https://cs.wikipedia.org/wiki?curid=1542324", "title": "Nicola Vizzoni", "text": "Nicola Vizzoni\n\nNicola Vizzoni (* 4. listopadu 1973 Pietrasanta) je bývalý italský reprezentant v hodu kladivem. V letech 1992 až 2013 byl členem policejního týmu Gruppi Sportivi Fiamme Gialle. Startoval na devíti světových šampionátech. Měří 193 cm a váží 126 kg.\nZískal stříbrnou medaili na Letních olympijských hrách 2000. Vyhrál Univerziádu v roce 2001, Středomořské hry 2001 a 2009 a Evropský zimní vrhačský pohár 2010. Obsadil druhé místo na mistrovství Evropy v atletice 2010. Jeho osobní rekord byl 80,50 m. Získal 28 titulů mistra Itálie v hodu kladivem (čtrnáct na otevřeném stadionu a čtrnáct v hale).\n\nJeho snoubenkou je oštěpařka Claudia Coslovichová.\n"}
{"id": "1542327", "url": "https://cs.wikipedia.org/wiki?curid=1542327", "title": "SeaBIOS", "text": "SeaBIOS\n\nSeaBIOS je svobodná implementace BIOSu pro 16bitovou variantu platformy x86 počínaje procesory 386, která se snaží nabízet alternativní svobodný firmware pro tuto platformu, přičemž zachovává rozhraní typicky implementovaná proprietárními BIOSy.\n\nKromě možnosti pustit SeaBIOS přímo na hardware (například pomocí corebootu) je také možno jej používat v emulátorech, například v QEMU, v KVM nebo v Bochsu.\n\nSeaBIOS je naprogramován v Céčku, k sestavení předpokládá sestavu nástrojů GNU a je uvolněn pod licencí GNU LGPL.\n\n"}
{"id": "1542332", "url": "https://cs.wikipedia.org/wiki?curid=1542332", "title": "NGC 507", "text": "NGC 507\n\nNGC 507 je čočková galaxie v souhvězdí Ryb. Její zdánlivá jasnost je 11,3 a úhlová velikost 2,5′ × 2,5′. Galaxii objevil 12. srpna 1784 astronom William Herschel. Spolu se sousední galaxií NGC 508 ji Halton Arp v roce 1966 zahrnul do katalogu pekuliárních galaxií a k NGC 507 poznamenal, že ji obklopují kruhové prstence s malým vzájemným rozdílem hustoty.\n\nGalaxie je od Země vzdálená 210 milionů světelných let a je nejjasnějším členem skupiny několika desítek galaxií, která má označení LGG 26. Tato skupina je součástí Nadkupy galaxií Perseus–Pisces.\n\n"}
{"id": "1542335", "url": "https://cs.wikipedia.org/wiki?curid=1542335", "title": "Mexická ekonomická krize", "text": "Mexická ekonomická krize\n\nMexická ekonomická krize nebo též Mexická finanční krize započala v 80. letech 20. století. Jejími hlavními příčinami byla neschopnost udržet platební bilanci běžného účtu, zanechání poskytování úvěrů Rozvojovým zemím a financování zahraničního dluhu krátkodobými půjčkami. Během 90. let mexická vláda věřila v levnější půjčky nahrazené dluhem denominovaným v dolarech. Na to tehdejší měnová politika nedokázala reagovat a ignorovala pokles poptávky po domácí měně, kterou ponechávala stále ve stejné výši. Mexiko se ze své krize pomalu dostalo kolem roku 1996.\n\nPočátky mexické finanční krize v 80. letech, která měla obrovský dopad na tehdejší rozvojové ekonomiky, se datuje k roku 1982, kdy Mexiko vyhlašuje moratorium za účelem splacení svého zahraničního dluhu. Příčinou této krize bylo ukončení poskytování úvěrů rozvojovým zemím. Toto odstartovalo úpadek hospodářského růstu.\n\nMexiko se pokusilo stabilizaci trhu, plán moratoriem však selhal, a tak roku 1987 vyhlásila nový stabilizační program. Jedním z mnoha aspektů neúspěšného programu byla také změna vlády v letech 1982–1988.\n\nStabilizační program se týkal restriktivní měnové a fiskální politiky, fixního měnového trhu a také urychlení strukturálních reforem. Program však selhal roku 1988. Toto selhání zapříčinilo zvýšení schodku běžného účtu a platební bilance.\n\nRoku 1988 byla pro novou vládu prioritou nastavit fiskální restrikce a důchodová politika prioritou, z důvodu zamezení nadměrného růstu mezd. Následovalo modifikování kurzového režimu a byl zaveden tzv. posuvný kurz, kde se vyhlašovala míra devalvace. Vláda se také zaměřila na privatizaci, deregulaci a finanční liberalizaci, kterou podpořil mezinárodní měnový fond (MMF).\n\nBěhem pěti let (1987–1992) se míra inflace ze 160 % snížila na 12 %, a tak byla hrozba hyperinflace odvrácena. Pokles inflace doprovázel hospodářský růst. Ovšem schodek platební bilance se nadále prohluboval a to tak, že roku 1992 byl schodek 7,5 % HDP a to z důvodu silného růstu importu. Stabilizační program sice dokázal zlepšit finanční pozici veřejných rozpočtů, ale ne u běžných účtů.\n\nPříčinou špatného vývoje běžného účtu platební bilance byl kurzový režim. Tento režim sloužil jako nástroj ke snížení míry inflace, která měla vyšší rozsah periodických devalvací pesa. Zhodnocení kurzu dosáhlo v letech 1988–1992 až 60 procent. Důvodem neřešeného narůstajícího schodku běžného účtu bylo, že v 90. letech bylo Mexiko podporováno zahraničními investory. Růst schodku byl ještě doprovázen růstem přímých zahraničních investic. Věřilo se v tzv. Lawsonovy doktríny. Jedna pětina přílivu kapitálu do rozvojových zemí, 91 miliard dolarů byla obdržena Mexikem mezi lety 1990–1993, dvě třetiny tohoto přílivu byly portfoliové investice. Ceny na mexické burze vzrostly v daném období o 500 %, a to z důvodu nákupu 22 miliard mexických investic.\n\nLawsonova doktrína tvrdila, že veřejný rozpočet je v přebytku, a tak se schodek běžného účtu týká pouze soukromého sektoru a je výsledkem rozhodnutí v rámci soukromých ekonomických subjektů.Tímto způsobem mělo dojít k vyrovnání bez zásahu vlády. Soukromé úspory během období 1987 až 1992 poklesly o 7 % HDP. To bylo vnímáno jako jev dočasný, protože ke korekci skutečně došlo, ale způsobem, který doktrína nepředvídala. \n\nRoku 1993 došlo ke zpomalení hospodářského růstu na 0,6 %, zároveň zhodnocení efektivního kurzu pesa o dalších 7 %. Zranitelnost mexické ekonomiky a nedostatečně rychlá korekce v soukromém sektoru však nebyla dostatečně připravená na události, které přišly roku 1994.\n\nUdálosti působící na mexickou ekonomiku v průběhu roku 1994, jako byl třeba atentát na prezidentského kandidáta, neudržitelnost platební bilance běžného účtu a financování zahraničního dluhu krátkodobými půjčkami. Hospodářská politika reagovala negativně i na události vnější. V únoru 1994 došlo ke zvýšení americké úrokové sazby na 3,25 %, do listopadu 1994 přicházely zvýšení další, dokud úroková sazba dosáhla 5,5 %. Domácí scéna to nesla těžce, začátkem roku 1994 vypuklo povstání ve státě Chiapas. Následně v březnu 1994, byl spáchán atentát na prezidentského kandidáta Louise Colosia. Stabilizovaná situace byla narušena dalším atentátem v září a to na generálního tajemníka vládnoucí strany Jose Massieu. \n\nV této době se nevědělo o 11 miliardách, které představovaly pokles rezerv centrální banky. Centrální banka se proto rozhodla pro sterilizaci likvidity, která se ukázala být úplnou, a tak došlo k udržování zásob domácí měny. Pokles poptávky po domácí měně, vyšších zahraničních úrokových sazeb se pokusili vyrovnat zvýšením domácích úrokových sazeb. Mexická vláda doufala v levnější půjčky nahrazením dluhem denominovaným v dolarech. Zahraniční investoři se tak nemuseli bát kupovat mexický dluh, protože nemohlo dojít ke ztrátám poklesu hodnoty pesa.\n\nV únoru 1994 bylo pouze 6 % vládního dluhu denominovaným v dolarech (tzv. Tesobonos) a téhož roku v listopadu to byla pouze polovina. Mexická centrální banka ovšem nadále držela nabídku domácího pesa stabilní a nebrala ohled na klesající poptávku po domácí měně. Nedostatečně restriktivní měnová politika, a také růst domácího úvěru vedl opět ke zvýšení schodku běžného účtu platební bilance z důvodu obnovení dovozů. Nakonec schodek překročil 8 % HDP.\n\nOd dubna do října roku 1994 byla mexická ekonomika stabilizována, stejně jako rezervy centrální banky, které se ustálily na 17 miliardách dolarů. V listopadu rezervy klesly o 5 miliard dolarů, peso bylo opět v nebezpečí a nastal velký odliv kapitálu do zahraničí. Mexická centrální banka zveřejňovala rozsah poklesu devizových rezerv s velkým zpožděním a tak o poklesu nevěděl ani Mezinárodní měnový fond (MMF).\n\n20. prosince 1994 se rozšířila horní hranice fluktuačního pásma pesa o 15 %. Peso tak najednou kleslo o 12 %, přičemž nebyl připraven žádný program pro snížení vnější rovnováhy. Z 20. na 21. prosince tak mexické rezervy klesly o 4 miliardy, a tak se od 22. prosince nechalo peso volně plynout a byla oznámena aktivace swapových linek se Spojenými státy a Kanadou v hodnotě 7 miliard USD. Následující den peso kleslo o 20 % na 4,8 pesa za dolar, po vánočních svátcích to bylo 5,7 pesa za dolar. Úrokové sazby domácího dluhu vzrostly a cena akcií zase klesla.\n\nMexický dluh v domácí měně byl přeměněn během měsíce z 82 na 149 miliard pesa. Devizové rezervy 6 miliard dolarů nebyly dostatečné pro splacení 10 miliard dolarů dluhů, které se byly splatné v prvním čtvrtletí následujícího roku.\n\n2. ledna 1995 byl vyhlášen mezinárodní program finanční pomoci Mexiku, který činil 18 miliard dolarů. Obory a podnikatelé se zavázali k mzdové zdrženlivosti pro zamezení inflační spirály znehodnocením pesa. Mexická vláda oznámila program privatizace a liberalizace zahraničních bank, které mohly v té chvíli získat až stoprocentní podíl v mexických bankách. To vše nebylo dostatečné, a tak americké ministerstvo financí připravilo rozsáhlejší program, který dosáhl částky 50 miliard dolarů.Cílem tohoto programu mělo být obnovení důvěry zahraničních investorů v mexickou měnu, která měla přestat klesat a také obnovit národní úspory.\n\nKrize se projevila i v dalších zemích Latinské Ameriky a v Asii. Obrat nastal až na počátku března 1995, kdy byl vydán mexickou vládou nový stabilizační program. Program se zabýval zvýšením rozpočtových příjmů, snížením rozpočtových výdajů a mezd. Nakonec tedy došlo k zastavení poklesu kurzu a zároveň ke snížení úrokových sazeb.\n\nSnížení domácí poptávky vedlo k přeměně schodku běžného účtu a platební bilance během let 1994 a 1995 ze 7 % na 0,6 % HDP. K tomu přispěla fiskální a mzdová restrikce, která zamezila růstu inflace a znehodnocování měny. Zároveň ovšem poklesla ekonomická aktivita a zaměstnanost. V roce 1995 reálný HDP klesl o 6 % a míra nezaměstnanosti se zdvojnásobila na 7,5 %. Mnoho firem si vzaly půjčky v dolarovém kurzu,které nebyly kryty proti kurzovému riziku, proto nebyly schopné splácet úvěry.\n\nV roce 1996 se zlepšila situace investiční aktivity o exportu, zároveň HDP vzrostl o 5 %. Restriktivní měnová politika pokračovala, a tak se inflace snížila na 25 % z původních 52 % přestože schodek běžného účtu platební bilance zůstávala na 0,6 % HDP.\n\nNegativních vlivů na mexickou ekonomiku v průběhu roku 1994 bylo mnoho, např. atentát na prezidentského kandidáta, neudržitelnost platební bilance běžného účtu a financování zahraničního zadlužení krátkodobými půjčkami. Krizi ještě prohloubila hospodářská politika, která nevhodně zareagovala na vnější problémy. Pokud by totiž došlo k přísnější měnové politice a včasnému rozšíření fluktuačního pásma, pak by ke krizi nemuselo dojít. Dalším problémem bylo meziobdobí, kdy se zvolil nový prezident.\n\nPředevším šlo o vznik diskuze mezi akademiky, novináři a tvůrci tržních ekonomik na téma příčin a poučení z dané krize. Proběhla také pečlivá analýza činnosti MMF a ustanovila se opatření, proto aby podobná situace už nenastala.\n\nFinanční podpora ve výši 20 miliard byla vůbec nejvyšší, jakou kdy členská země od MMF získala. Finanční pomoc byla řešená velmi rychle, a tak se MMF setkala s kritikou ostatních členských států, se kterými nebyla tato pomoc prokonzultována. Navíc se předpokládá, že finanční pomoc od MMF proběhla především pod nadvládou amerických úřadů. Další kritikou byla nedostatečná informovanost MMF o mexické ekonomické situaci, která vedla k dalšímu předstírání mexické vlády, že je vše v pořádku. Následným zjištění stavu mexické ekonomiky došlo k šoku investorů a ztráty jejich důvěry. MMF se tak po mexické krizi rozhodl zvýšit svojí informovanost, otevřít diskusi s členskými zeměmi a hlídat možnou zranitelnost. Hluboké nedostatky MMF však byly nadále objevovány v dalších finančních krizích.\n\n"}
{"id": "1542337", "url": "https://cs.wikipedia.org/wiki?curid=1542337", "title": "Evoluční teorie her", "text": "Evoluční teorie her\n\nEvoluční teorie her je aplikace teorie her na rozvíjení populací v biologii. Definuje rámec soubojů, strategie a analýz, do kterých může být promítána darwinovská konkurence. Vzniká v roce 1973 formalizací soubojů analyzovaných jako strategie a matematickými kritérii, které mohou předpovědět výsledek soutěživých strategií.\n\nEvoluční teorie her se liší od klasické teorie her větším zaměřením na dynamiku strategické změny. To je především ovlivněno frekvencí soutěžících strategií v populaci.\n\nEvoluční teorie her tak pomohla vysvětlit základy altruistického chování v Darwinově evoluční teorii. Díky tomu se o ni začali zajímat ekonomové, sociologové a filosofové. \n\nKlasickou nekooperativní teorii her představil John von Neumann, aby zjistil nejlepší možné strategie v soutěžích mezi protivníky. Souboj zahrnuje hráče, kteří mají soubor tahů a možností. Hra může být jednokolová, nebo se může opakovat. Přístup, který si hráč zvolí k dané hře, tvoří jeho strategii. Pravidla určují výsledky tahů učiněných hráči a výsledky pro hráče zaručují určité zisky – pravidla a následné zisky mohou být vyjádřeny jako „stromy rozhodnutí“ nebo jako „payoff matrix“. Klasická teorie her nutí hráče k racionálním rozhodnutím. K tomu, aby hráč mohl učinit své kroky, musí brát v potaz analýzu strategie svých protivníků.\n\nEvoluční teorie her začala s otázkou, jak vysvětlit ritualizované chování zvířat v konfliktní situaci – „Proč se zvířata chovají tak gentlemansky, nebo dámsky v souboji o zásoby?”. Jedni z předních etologů Niko Tinbergen a Konrad Lorenz navrhli, že takové chování existuje kvůli prospěchu druhů. John Maynard Smith to považoval za neslučitelné s darwinovskou myšlenkou, kde selekce probíhá na individuální úrovni, takže je samolibost odměněna, a naopak snaha o společné dobro není. Maynard Smith, matematický biolog, se dostal k teorii her doporučením od George Price, i když již pokusy Richarda Lewontina využít tuto teorii selhaly.\n\nMaynard Smith si uvědomil to, že evoluční verze teorie her nepožaduje po hráčích, aby hráli racionálně. Požaduje pouze to, aby měli strategii. Výsledek hry ukazuje, jak dobrá zvolená strategie byla – stejně jako evoluce neustále testuje alternativní strategie pro přežití a rozmnožování. V biologii jsou strategie geneticky zděděné vlastnosti, které ovládají rozhodování jedince. Úspěšnost strategie závisí na jejím projevení v soutěživém prostředí s jinými strategiemi a jejich frekvencí. Maynard Smith popsal svůj výzkum v knize „Evoluce a teorie her“.\n\nHráči se snaží co nejvíce rozmnožovat, kvůli možnosti přežití. Vždy je to hra o více hráčích s několika protivníky. Pravidla zahrnují replikační model – vhodnější hráč má více potomků, zatímco méně kvalitní hráč jich má méně. Replikační model zahrnuje dědičnost, ale ne mutace, a kvůli jednoduchosti se zakládá na asexuální reprodukci. Hry jsou opakovány stále dokola bez konečných podmínek. Výsledky vypovídají o změnách v populacích, úspěších strategií a jakékoliv nastolení rovnováhy. Oproti klasické teorii her si hráči nevybírají svoji strategii a nemohou ji změnit. Se strategií se rodí, a stejně tak i jejich potomci dědí stejnou strategii.\n\nEvoluční teorie her zahrnuje Darwinovu evoluci včetně soutěže, přirozeného výběru a dědičnosti. Evoluční teorie her přispěla k hlubšímu poznání výběru skupiny, rozmnožovacího výběru, altruismu, rodičovské péče, koevoluce a ekologické dynamiky. Mnoho nelogických situací v těchto oblastech bylo vysvětleno použitím těchto modelů.\n\nBěžný způsob výzkumu evolučních dynamik v hrách probíhá skrze replikační rovnice. Ty ukazují růst proporcí hráčů využívajících jednu strategii a to, že jsou proporce rovny rozdílu mezi průměrným ziskem ze strategie u jedince a průměrným ziskem ze strategie u celkové populace. Navazující replikační rovnice pracují s nekonečnou populací, nepřetržitým časem a čistokrevnou strategií. Atraktory neboli pevné body rovnice jsou obdobou evolučního stabilního prostředí. Strategie, která může přežít všechny mutantní strategie, je považována za evolučně stabilní. V kontextu chování živočichů to znamená, že takové strategie jsou naprogramovány a silně ovlivněny genetikou, tudíž předurčují jakoukoli strategii hráčů dopředu.\n\nEvoluční hry jsou matematické objekty s rozdílnými pravidly, zisky a matematickým chováním. Každá hra představuje rozdílné problémy, se kterými se hráči musí vypořádat, a strategie, které si mohou osvojit za účelem přežití a reprodukce. \n\nExistuje několik druhů evolučních her: Jestřáb a holub, War of Attrition („Vyhlazovací válka“), Stag Hunt („Lov jelenů“), Tragedy of the Commons („Tragédie lidu“), Vězňovo dilema. Rozdílné strategie si konkurují v určitých pravidlech podle dané hry a ke zjištění výsledků a chování hráčů se používá matematika.\n\nVe hře „Jestřáb a holub“ je možno sdílet zdroje, díky čemuž získají výhody oba párově soupeřící holubi. Když není možné sdílet zdroje, ale je možné získat náhradní ucouvnutím nebo jiným snažením, je hra “Jestřáb a holub” méně účinná. Pokud je nesdílný zdroj zkombinovaný s vysokou pravděpodobností prohry souboje (zranění, nebo smrt), šance na zisk obou (jestřába a holuba) se ještě více zmenšuje. Jako bezpečnější strategie se nabízí blufování. Hra se tak stane hrou na výdrž. Kdo toho více vydrží, ten z toho těží, zatímco ten, který prohrál, nemá žádný zisk. Výsledná evoluční teorie hry matematikou tedy vede k nejlepší možné strategii načasovaného blufování.\n\nVe hře „War of Attrition“ se musí hrát s tzv. „poker face“, tedy nedávat protivníkovi najevo své úmysly, jinak by toho mohl zneužít. Avšak existuje mutantní strategie, která může vylepšit blufování pomocí vhodné asymetrie – strategie buržoazní. Buržoa využívá asymetrie k prolomení patové situace. V přírodě je jednou z možných asymetrií vlastnictví zdroje. Strategie je hrát jestřába, pokud je hráč v pozici s vlastnictvím zdroje. Pokud není, má nejdříve blufovat, a potom utéct. Ačkoliv to vyžaduje daleko větší kognitivní schopnosti než hraní jestřába, je buržoazní strategie běžná u mnoha zvířecích soubojů.\n\nHry jako „Jestřáb a holub“ a „War of Attrition“ představují soutěž mezi jednotlivci a nemají žádnou sociální interakci. Pokud se uplatňují sociální vlivy, mají hráči čtyři možné alternativy pro zapojení strategií. Toto se projevuje na přiřazené hodnotě, kde kladné znaménko (plus) znamená určitý zisk a záporné (mínus) určité výdaje.\n\nKromě hledání odpovědi na otázku „Proč altruismus existuje ve většině vyvinutých organismů“, se Darwin také zabýval jiným problémem – proč má tak podstatné číslo druhů fenotypické znaky, které jsou evidentně znevýhodňující pro jejich přežití, a měly by být přírodním výběrem odstraněny (např. nevhodná struktura per na ocase páva).\n\nProblémy biologického života po analýze nejsou natolik rozlišné od problémů, které definují ekonomii – jezení (získání zdroje a správa zdrojů), přežití (soutěžící strategie) a reprodukce (investice, risk a návratnost). Teorie her byla originálně pojata jako matematická analýza ekonomických procesů. To se osvědčilo i v aplikaci na vysvětlení biologického chování.  Další důležitá úprava modelu evoluční teorie hry, která má ekonomické náznaky, se opírá o analýzu nákladů. Jednoduchý model nákladů předpokládá, že všichni hráči trpí stejným postihem nákladů hry, to ale není tento případ. Úspěšnější hráči nasbírají větší rezervy bohatství než méně úspěšní hráči. Tento efekt bohatství je v evoluční teorii her zastupován matematicky jako „potenciál dostupných zdrojů (PDZ)“ a ukazuje, že efektivní náklady pro hráče s vyšším PDZ nejsou tak velké jako náklady pro hráče s nižším PDZ. Jednotlivec, který má více PDZ, je tedy žádanějším partnerem k rozmnožování. Z toho vychází, že se sexuálním výběrem podle PDZ, se museli hráči naučit dávat to pravdivě najevo. Amotz Zahavi představil myšlenku principu handicapu, kde lepší hráči dávají najevo svou vyšší kvalitu nákladnou ukázkou. Tím, že si jedinci s vyšším PDZ mohou takové náklady dovolit, stává se taková ukázka pravdivou, a může být přijata. Nikde jinde v přírodě není tato teorie lépe vidět než na nádherných pavích perech. Matematický důkaz principu handicapu vyvinul Alan Grafen s použitím modelu evoluční teorie her.\n"}
{"id": "1542338", "url": "https://cs.wikipedia.org/wiki?curid=1542338", "title": "Madona se zvířátky", "text": "Madona se zvířátky\n\nMadona se zvířátky je kresba asi z roku 1503, jejímž autorem je Albrecht Dürer. Dílo má rozměry 32 × 24 cm. Kresba je částečně doplněna akvarelem. Kresba je součástí sbírek galerie Albertina ve Vídni. \n\nMadona je zobrazena sedíc v krajině s knihou na klíně. Ježíšek na jejím klíně se ale zajímá daleko více o ptáky a zvířátka, která se nacházejí v jeho okolí.\n\n"}
{"id": "1542344", "url": "https://cs.wikipedia.org/wiki?curid=1542344", "title": "Ekonomika měst a obchod ve středověké Anglii", "text": "Ekonomika měst a obchod ve středověké Anglii\n\nEkonomika měst a obchod ve středověké Anglii začíná od normanské invaze v roce 1066, až po smrt Jindřicha VII. V roce 1509. Ačkoli anglická ekonomika byla po celé období převážně zemědělsky založena, i přes normanskou invazí byla pro výrobce tržní ekonomika velmi důležitá. Všechny normanské instituce, včetně nevolnictví, byly zakotveny ve vyspělé síti dobře zřízených měst, které byly zapojeny do mezinárodního obchodu. Během následujících pěti století anglická ekonomika nejprve vzrůstala a potom utrpěla akutní krizi, která by vedla k významným politickým a ekonomickým změnám. Přes hospodářskou dislokací v městských oblastech, včetně změn v držitelích velkého bohatství a umístění těchto ekonomik, se ekonomická produkce měst v tomto období rozvíjela a zintenzivňovala. Na konci období měla Anglie slabší, stále ranější, nicméně moderní vládu, která dohlížela na ekonomiku zahrnující prosperující komunitu a to jak, domorodých anglických obchodníků tak korporací.\n\nAnglie měla množství starých, ekonomicky důležitých měst v 1066, ačkoli byly tyto města primárně na venkově.[1] Valná část obchodu byla uskutečňována přes východní města, včetně Londýna, Yorku, Winchesteru, Lincolnu, Norwiche, Ipswichu a Thetfordu.[2]  Většina z tohoto obchodu byla s Francií, Německem nebo primitivními zeměmi, ale například severovýchodní Anglie obchodovala s partnery, kteří byli tak daleko jako kupříkladu Švédsko.[3]\n\nMěsta zažila rozsáhlou demolici domů, aby se vytvořil prostor pro nové opevnění, jak tomu bylo například v Lincolnu.[4] Normanská invaze také přinesla významné ekonomické změny s příchodem prvních Židů do anglických měst.[5]William I přivezl z Normandie bohaté Židy, aby se usadili v Londýně a pravděpodobně taky kvůli tomu, aby prováděli finanční služby pro korunu.[6] V letech bezprostředně po invazi bylo normanskými panovníky, různými způsoby,vytaženo a vykompenzováno mnoho bohatství Anglie a investovali do Normandie, čímž se stal William, jako samostatný vládce nesmírně bohatý.[7]\n\nRažba mincí byla v saském období decentralizována; každá čtvrť byla pověřena mít vlastní mincovnu, a z toho důvodu i centrum pro obchod s drahokamy.[8] Nicméně, byla zde velmi přísná královská kontrola nad lidmi, co mince razili a mince mohly být raženy jen v Londýně.[9] William udržel toto uspořádání a také udržoval vysoký standard mincí, který vedl k používání termínu šterlink pro normanské stříbrné mince.[10]\n\nVilém I. zdědil anglosaský systém, ve kterém panovník čerpal své příjmy z různých míst. Například zisky z opětovného ražení mincí; pokut; zisky z jeho vlastních pozemků, nebo z anglického systému pozemního danění, který se nazýval \"geld\".[11] William tento systém znovu potvrdil tím, že prosadil výběr \"geldu\" prostřednictvím svého nového systému šerifů a zvýšil daně z obchodu.[12] William byl také známý tím, uvedl do provozuknihu Domesday roku 1086, což byl obrovský dokument, který se pokoušel zaznamenat ekonomický stav jeho nově zřízeného království.\nAnglie prošla během 12. a 13. století obdobím obrovského ekonomického růstu. Populace Anglie vzrostla z přibližně jednoho a půl milionu v roce 1086 na přibližně čtyři nebo pět milionů v roce 1300, což podnítilo zvýšení zemědělské produkce a vývoz surovin do Evropy.[13] Na rozdíl od předchozích dvou století byla Anglie od invaze relativně bezpečná. S výjimkou let anarchie měla většina vojenských konfliktů pouze lokalitní ekonomický dopad. Anglické ekonomické myšlení zůstalo konzervativní a vidělo ekonomiku jako tři skupiny: šlechta nebo ti kteří bojovali; ti, kteří pracovali, zejména rolnictvo; ti, kdo se modlili, nebo duchovní.[14] Obchod a obchodníci hráli v tomto modelu malou roli a byli často hanobeni na začátku tohoto období, nicméně čím víc se blížil konec 13. století tím více se toleranci k nik zvyšovala.[15]\n\nPrvní anglické spolky se objevily na začátku 12. století.[16] Tato společenstva byla bratrskými spolky řemeslníků, kteří se rozhodli začít řídit své místní záležitosti včetně: „cen, zpracování, dobrých životních podmínek svých pracovníků a potlačování vetřelců a ostrých praktik“[17]. Mezi těmito spolky se vyjímali tzv. „obchodníci cechů“, kteří ve městech provozovali lokální trhy a zastupovali obchodní komunitu na jednání s královskou rodinou.[18] Jiné rané cechy zahrnovaly „řemeslné cechy“, představující speciální obchody. Roku 1130 byl hlavním cechem spolek tkalcovský, který byl dominantou v šesti anglických městech.[19] Během nadcházejících desetiletí se vytvářelo více a více spolků, které se častěji zapojovaly do vnitrostátní i mezinárodní politiky, třebaže jejich zástupci byly z velké míry nahrazováni oficiálními skupinami založenými novými královskými smlouvami.[20]\n\nAby řemeslné cechy fungovaly efektivně, požadovaly stabilní trh a rovnost příjmu a příležitosti mezi svými členy.[21] Během 14.století byly takovéto podmínky velmi neobvyklé.[22] Vzrůstající napětí bylo poprvé možno vidět v Londýně, kde se starý cechový systém začal hroutit – obchod byl mnohem více řízen na národní úrovni, což řemeslníkům ztěžovalo jak výrobu zboží, tak obchod, a rozdíly mezi příjmy chudých a bohatších řemeslníků narůstaly.[23] Výsledkem bylo, že během vlády Edvarda III se z mnohých cechů staly přepravní společnosti, autorizované společnosti se zaměřením na obchod a finance (správa velkého množství peněz), přičemž struktury spolků nechávaly zastupovat zájmy menších, chudších výrobců.[24]\n\nTržnici v Bridgnorthu, jednomu z mnoha středověkých anglických měst, bylo uděleno právo pořádat každoroční trhy na svátek svatého Leonarda.\n\nTato doba také spatřovala vývoj autorizovaného trhu v Anglii, který dosáhl svého rozkvětu ve 13. století.[25] Od 12. století mnoho anglických měst nabylo od hlavy státu listiny, která jim umožnila pořádat každoroční trh, který obvykle sloužil regionální nebo lokální zákaznické základně, trvající po dobu dvou až třech dní. Toto fungování se v dalším století rozšířilo a mezi lety 1200 až 1270 angličtí panovníci vydali přes dalších 2200 opravňujících listin.[26] Trhy nabíraly na popularitě s vzrůstajícím mezinárodním obchodem s vlnou. Trhy umožňovaly anglickým producentům vlny, aby se zapojili do navštěvování zahraničních obchodníků, kteří navštěvovali anglické obchodníky v Londýně se záměrem zisku jako prostředníci.[27] Ve stejné době začali zámožní spotřebitelé v Anglii využívat nového trhu jako způsobu, jak nakupovat cenného zboží, jako bylo koření, vosk, konzervované ryby a cizí látky ve velkém od mezinárodních obchodníků na trzích, a to pak rozprodávat londýnským obchodníkům.[28]\n\nNěkteré trhy se až na významné mezinárodní události pořádané během nejdůležitějších období hospodářského roku, jako například veletrh Stamfordběhem půstu, St Iveso Velikonocích, Boston's v červenci, Winchester's v září a Northampton's v listopadu, s mnoha menšími trhy mimo tato období.[29] Ačkoli nebyly významné tak, jako slavné šampaňské trhy ve Francii, tyto anglické „velké trhy“ byly stále obrovskými událostmi. Například „St Ives' Great Fair“ přitahoval obchodníky z Flander, Brabant, Norska, Německa a Francie na každoroční čtyřtýdenní akci, z níž se obvykle malé městečko proměnilo v „hlavní obchodní centrum“.[30]\n\nStruktura trhů odrážela význam zahraničních obchodníků v anglické ekonomice a do roku 1273 byla pouze jedna třetina anglického obchodu s vlnou doopravdy ovládána anglickými obchodníky.[31] Mezi lety 1280–1320 na trhu dominovali především italští obchodníci, avšak začátkem 14. století začali pro Italy představovat vážnou konkurenci obchodníci z Německa.[32] Němci vytvořili v Londýně samosprávný svazek obchodníků s názvem „Hanse oftheSteelyard“ a jejich role byla potvrzena „Velkou listinou“ z roku 1303, která je osvobodila od placení obvyklých poplatků zahraničních obchodníků.[33]Reakcí na tento počin bylo vytvoření „CompanyofStample“, skupina obchodníků založená v angličtině-držel Calais v 1314 s královským souhlasem, kdo byl udělen monopol na prodej vlny do Evropy.[34]\n\nV roce 1066, krátce po invazi, měl král Vilém Dobyvatel zabezpečené příjmy ze svých vlastních zemí a z anglosaských daní. Následující králové pak potřebovali vyšší příjmy zejména na placení žoldáku.[35] Zavedení feudálního systému nebo placení poplatků králi namísto poskytnutí armády od zeměpánu byly dva ze spousty způsobů, jak těchto příjmů dosáhnout.[36] Na druhé straně, placení daní se stávalo stále méně efektivní zejména kvůli mnoha výjimkám. Navzdory tomuto faktu, mnoho následujících králů zavedlo různé pozemkové daně, které byly tak neoblíbené, až byly zrušeny v dokumentu Magna Charta (1215).\n\nKrálovské příjmy pořád nedosahovaly očekávaných částek a od poloviny 13. století došlo k posunu od dřívějšího pozemního daňového systému k systému založenému na kombinaci nepřímého a přímého zdanění.[37] Ve stejném období, král Jindřich III. Plantagenet zasedl s vedoucími šlechtici a snažil se o dohodu o změně příštího daňového systému. Tohle zasedání mělo za následek, že anglický parlament se shodl na zavedení daní, budou-li nevyhnutné. Dodatečné daně pak byly zavedené například v letech 1275, 1303 a 1347.[38]\n\nV anglických městech byly poplatky za městské majetky zavedeny už v brzkém středověku. Tento systém byl postaven zejména na faktu, že nájemci platili za nájem penězi a ne prací.[39] Další daně zavedené v městech byly daně za opravu hradeb, za výstavbu městských cest a dočasná daň za opravu mostů.[40] Tento daňový systém v kombinaci s \"lex mercatoria\", což byl soubor kodexů a obvyklých praktik upravující obchodování. Toto poskytlo dobrý základ pro ekonomickou správu měst.[41]\n\nVelký hladomor v roce 1315 způsobil rozsáhlou krizi v anglické zemědělské ekonomice. Hladomor začal selháním sklizně v letech 1315, 1316 a 1321, v kombinaci s vypuknutím moru mezi ovcemi a voly v letech 1319–1321. Během hladomoru zemřelo mnoho lidí a rolníci byli nuceni jíst koně, psy a kočky, mluvilo se i o kanibalismu na dětech, i když tato zpráva je obvykle považována za přehnanou.[42] Počet ovcí a dobytku se snížil až na polovinu, čímž se významně snížila dostupnost vlny a masa a ceny potravin se téměř zdvojnásobily. Tyto ceny potravin se pak nezměnily téměř celou další dekádu.[43]\n\nMnoho faktorů ještě zhoršilo tuto krizi. Hospodářský růst se začal výrazně snižovat a anglické venkovské obyvatelstvo bylo stále více pod hospodářským stresem, přičemž se odhaduje, že přibližně polovina rolnictva neměla dostatečné množství půdy, aby jim zajistila potřebnou obživu.[44] Zlé počasí také velmi negativně ovlivnilo tuhle situaci. V letech 1315, 1316 a 1318 prožívala země přívalové deště a kruté zimy, po kterých následovalo velké sucho v roce 1320. Nepříznivé počasí v kombinaci se šířící se chorobou, která postihla jak bohaté, tak chudé, mělo fatální následky na populaci, sklizeň, půdu, zásoby jídla i krajinu. Začátek stoleté války s Francií v roce 1337 jen prodloužil ekonomické problémy.[45]\n\nUdálosti a krize v letech 1290 až 1348 a následné epidemie znamenaly pro anglickou ekonomiku mnoho potíží. Tahle napjatá situace měla za následek rolnickou vzpouru v roce 1381.[46] Ačkoli byla vzpoura potlačena, podkopala mnoho pozůstatků feudálního ekonomického systému a na venkově začaly dominovat organizované statky, často vlastněné novou ekonomickou třídou zvanou \"venkovská šlechta\". Anglická zemědělská ekonomika zůstala v problémech během 15. století, přičemž problémy pocházely zejména z výrazně zvýšeného obchodu s textilními látkami a průmyslové výroby v Anglii.[47] Ekonomické důsledky se v jednotlivých regionech lišily, obecně však oblasti Londýna, Jihu a Západu prosperovaly na úkor východních a starších měst.[48] Role obchodníků a obchodu se pro zemi stala důležitější, přičemž anglické ekonomické myšlení, bylo stále více ovlivňováno renesančními humanistickými teoriemi.[49]\n\nVýznam přístavů na východě Anglie klesal. Hlavním důvodem tohoto poklesu bylo stále častější využívání obchodních cest na západě. Přestože Anglie měla rozsáhlou síť silnic, dovážet zboží lodí bylo mnohem levnější. Z tohoto důvodu se stala výroba lodí hlavním předmětem průmyslu, zejména na jihozápadě. Investice do nákladních lodí, se pak stala jednou z největších středověkých investicí vůbec.[50]\n\nTextilní výroba v Anglii v 15. a 16. století silně dominovala na evropském trhu.[51] Export oblečení v roce 1347 byl téměř nulový. Do roku 1400 však Anglie exportovala kolem 40,000 kusů oblečení. Během 15. století byl na trhu s textilem nejúspěšnější rok 1447, kdy se exportovalo téměř 60,000 kusů oblečení.[52] Obchod s vlnou a oblečením byl z velké části (83%) vlastněn rozenými Angličany a nikoliv cizinci.\n\n"}
{"id": "1542349", "url": "https://cs.wikipedia.org/wiki?curid=1542349", "title": "Synergie (ekonomie)", "text": "Synergie (ekonomie)\n\nSynergie v ekonomickém smyslu představuje, v souladu s obecnou definicí synergie, koncept, kdy dvě spolupracující společnosti mají mít ekonomicky větší potenciál (často vyjadřovaný hodnotou akcií společnosti), než kdyby každá působila zvlášť. Synergie se dosahuje především prostřednictvím fúzí a akvizicí. Může se však jednat také o negativní efekt, kdy může dojít ke konfliktu dvou odlišných manažerských struktur či kulturních zvyklostí u fúzujících společností.\n\nFinanční synergie je založena na centralizovaném rozmisťování zdrojů. Typickým příkladem bývají holdingové firmy, které jsou tvořeny jednotlivými firmami. Tyto sdružené firmy se podílejí na synergii prostřednictvím finančních výsledků a postupů. Obvykle holdingové firmy působí v různých odvětvích na různých trzích. \n\nPro rychlejší uvedení výrobku na trh dnes firmy volí souběžný týmový vývoj nových produktů. Fáze vývoje neprobíhají v tomto případě samostatně, avšak jednotlivá oddělení úzce spolupracují. Tím dochází k časovým úsporám, přičemž výzkum a vývoj často přináší vyšší efektivnost. \n\nDle J. Plamínka je synergie zvláštní efekt, jenž lidé objevili při týmové spolupráci, který bourá běžné představy o sčítání. V synergickém pojetí neplatí jednoduchá rovnice 1 + 1 = 2, nýbrž 1 + 1 = 2 + v, kdy (v) reprezentuje vzájemné vztahy členů skupiny. Jsou-li vztahy špatné, pak (v) představuje záporná čísla a výsledkem může být jakási „antiergie“, kdy lidé ve skupině nespolupracují, ale mnoho energie plýtvá vzájemným soutěžením. Pakliže jsou vztahy neutrální, lze sčítat hodnoty dle běžných aritmetických zvyklostí, tedy že 1 + 1 = 2. Avšak dobré vztahy ve skupině pomáhají vytvářet nové hodnoty, jelikož síly členů se vzájemně podporují, v tomto případě mluvíme o synergii. Prostředí, kde se synergie může projevit, je právě skupina vzájemně závislých lidí, tedy tým. Může jít o rodinu, pracovní tým, sportovní družstvo nebo jakékoli obdobný útvar. \n\nTaké v marketingu je synergie důležitým nástrojem pro zvýšení efektivity obchodních korporací. Každá podnikatelská jednotka v globální korporaci rozhoduje o tom, jaký výrobek bude prodávat, pod kterou značkou, na které trhy bude cílit a pomocí jakých distribučních kanálu tak bude činit. Vzhledem ke složitosti problému musí každá z těchto podnikatelských jednotek tvořit rozhodnutí sama za sebe bez ohledu na ostatní jednotky. Korporátní marketing zde může přidat hodnotu tím, že přezkoumá portfolio výrobků, značek, kanálů, zákaznických segmentů, trhů společnosti a bude klást otázky nikoli z pohledu individuálních jednotek, avšak z perspektivy globální korporace. Korporátní marketing pak může být hnacím motorem změny myšlení z vertikálního, zaměřeného na jednotlivé země a výrobkové divize, na horizontální, soustředěné na potřeby zákazníků. \n\nProvozní synergie je dosahováno úsporami z rozsahu, nebo pomocí tzv. pricing power, která vyjadřuje schopnost společnosti udržovat výšku ceny produktu a tím zvyšovat své zisky. To může z nákupu v rámci trhu učinit strategickou záležitost a finální cena pak nemusí odpovídat reálné hodnotě firmy\n\nJako příklad fungování synergie může posloužit akvizice firmy Keystone firmou LKQ. Keystone se zabývala především prodejem náhradních dílů (aftermarket parts), kdežto LKQ díly použitými (used parts). Po akvizici byla schopná LKQ využít již existující distribuční sítě firmy Keystone, což znamenalo synergii hned na dvou úrovních – provozní, při rozšíření působnosti a marketingové při kombinované nabídce více produktů. \n"}
{"id": "1542351", "url": "https://cs.wikipedia.org/wiki?curid=1542351", "title": "Toky kapitálu", "text": "Toky kapitálu\n\nTok kapitálu () představuje pohyb peněz sloužících k investování či obchodním záležitostem formou investičního kapitálu, což je kapitál určený pro provoz, výzkum a vývoj. Z makroekonomického pohledu tedy vláda vkládá prostředky z daňových příjmů do svých programů a do zahraničního obchodu. Soukromí investoři přesouvají ušetřený kapitál a investice do cenných papírů jako jsou akcie, podílové fondy a dluhopisy\n\nProstřednictvím kapitálového toku se dá obecně určit síla nebo slabost kapitálového trhu, a to především v uzavřených prostředích (jako akciový trh nebo federální rozpočet). Dále investoři mohou při zkoumání např. tempa růstu některých kapitálových toků (rizikových kapitálů, kapitálových výdajů) odhadnout budoucí investiční příležitosti i případná rizika.\n\nZa posledních dvě stě let jsou světovými dominantními mezinárodními investory západoevropské národy, zejména Spojené království, Nizozemsko a Švýcarsko. Kapitál z těchto zemí byl investován do jejich vlastních a dalších evropských kolonií a dalších rozvojových zemí, nejprve na západní polokouli a nedávno na celém světě, zejména v Číně a Brazílii. Během 19. století Britové financovali transkontinentální železnice ve Spojených státech a Kanadě a stavěli obrovské zemědělské plantáže v Africe a Asii. Velká Británie a Nizozemsko dnes, stejně jako od koloniální doby, patří mezi největší přímé investory ve Spojených státech: Británie je největší, následovaná Japonskem, Německem, Nizozemskem a Francií. \n\nPo první světové válce se USA staly převládajícím přímým investorem na světě a hrubě to tak zůstává. Od roku 2003 byla přímá zahraniční aktiva v USA více než dvojnásobná ve srovnání se Spojeným královstvím, dalším největším držitelem aktiv ve výši 2,7 bilionu USD a zatímco závazky z přímých zahraničních investic v USA činily 2,4 bilionu USD, což znamená čistou pozici přímých zahraničních investic ve výši 300 miliard USD. Během posledních dvou desetiletí se Spojené království opět stalo největším čistým přímým zahraničním investorem na světě, přičemž v roce 2003 převládalo okolo 600 miliard USD v čistých držbách za směnné kurzy. Po Spojeném království jsou Spojené státy, Japonsko, Švýcarsko a Nizozemí. Toky přímých zahraničních investic se kumulovaly s obrovskými mezinárodními podíly těchto pěti hlavních investorů.\n\nPohyby třídy aktiv se měří jako kapitálové toky mezi hotovostí, akciemi, dluhopisy a jinými finančními nástroji, zatímco změny rizikového kapitálu v souvislosti s investicemi do začínajících podniků. Toky vzájemných fondů sledují čisté přírůstky nebo výběry hotovosti ze širokých tříd fondů. Rozpočty kapitálových výdajů jsou zkoumány na podnikové úrovni za účelem sledování plánů růstu, zatímco federální rozpočty se řídí vládními výdajovými plány.\n\nJeden z největších investičních trendů posledních několika let zahrnuje obrovské množství kapitálového toku z aktivního řízení do pasivních strategií, jako jsou fondy obchodované na burze (ETF). Za leden 2018 do investičních pasivních fondů USA teklo 41,2 miliard dolarů investora kapitálu, což v prosinci překonalo příliv 22,5 miliard dolarů. Mezitím z aktivních zdrojů vyteklo 24,1 miliard dolarů ve srovnání s 16,3 miliardami dolarů v prosinci. Cesta kapitálových toků se také přesunula do jiných tříd aktiv. Například kategorie zdanitelných dluhopisů se ukázala jako nejoblíbenější v lednu, když zaznamenala příliv 47,0 miliard dolarů, přičemž aktivní a pasivní čerpání téměř stejného kapitálu.\n\nPříliv kapitálu (anglicky \"capital inflow\") nebo také příliv peněz či přiliv zisků je jev, při kterém se finance ve formě investic přesouvají do prosperujícího státu. Země, která je příjemcem přílivu, se nejčastěji nazývá hostitelská země. Státy, které posílají nebo investují počáteční prostředky se nejčastěji nazývají země původu. \n\nK přílivu kapitálu dosahují země čtyřmi způsoby, k přímým zahraničním investicím dochází, když nadnárodní společnosti nakupují hmotný majetek v hostitelské zemi, například ve formě nákupu přímo místní společnosti nebo výstavby místního výrobního závodu. Může se také jednat o portfoliové investice do cenných papírů hostitelské země, to by zahrnovalo dluhopisy a akcie, které mohou nakupovat například mezinárodní banky, zahraniční rezidenti, pojišťovny, penzijní fondy. Třetím způsobem k tomu dochází, když jsou hostitelské vlády nuceny půjčit si peníze od vlád jiných států nebo od zahraničních banek, aby mohli zaplatit deficit platební bilance. Poslední forma přílivu kapitálu nastane, když má hostitelská země vyšší úrokové sazby než odpovídající sazby zdrojových zemí. V tomto scénáři budou krátkodobé vklady často spadat do nástrojů bank a peněžního trhu hostitelské země.\n\n\"Související informace naleznete také v článku\" Odliv kaptálu\nOdliv kapitálu (anglicky \"capital outflow\") nebo také odliv peněz či odliv zisků je ekonomický pojem popisující přesun financí z prosperujícího státu.\n\nOdliv kapitálu je považován za nežádoucí, protože je často výsledkem politické nebo ekonomické nestability. K úniku aktiv dochází, když zahraniční a domácí investoři odprodávají své podíly v konkrétní zemi kvůli vnímané slabosti v národní ekonomice a přesvědčení, že v zahraničí existují lepší příležitosti.\n\n\n"}
{"id": "1542352", "url": "https://cs.wikipedia.org/wiki?curid=1542352", "title": "Tituly a vyznamenání Knuta Dánského", "text": "Tituly a vyznamenání Knuta Dánského\n\nDědičný princ Knut Dánský během svého života obdržel řadu vyznamenání a titulů.\n\n\n\nZahraniční vyznamenání Knuta Dánského:\n\n"}
{"id": "1542354", "url": "https://cs.wikipedia.org/wiki?curid=1542354", "title": "Metoda měřičského stolu", "text": "Metoda měřičského stolu\n\nMetoda měřičského stolu (\"mensula tabula praetoriana\") nebo jen (\"mensula praetoriana\") je měřičská metoda k zobrazování polohopisu, pocházející z 16. století. Metoda podrobného měření, při kterém se pomocí eklimetru přímo na stanovisku v terénu vyznačují na zajištěném papíru upevněném na měřickém stole směry a vzdálenosti z tohoto stanoviska na určovaný bod.\n\nRoku 1576 vynalezl tuto metodu jáchymovský rodák Jan Praetorius (profesor v Alttorfu) a vyvíjela se až do roku 1590. V některé literatuře je uváděn i rok 1616. Popsána byla tato metoda v knize Daniela Schmentnera, která vyšla roku 1718.\n\nV důsledku bitvy na Bílé Hoře roku 1620 došlo k velkým majetkovým změnám. Neefektivnost poddanského a robotního systému se projevila v 18. století nespokojeností a selskými vzpourami. Roku 1775 navrhl František Antonín Raab Marii Terezii systém robotní abolice, spočívající v rozdělení panské půdy do pachtu poddaným. V Čechách byly metodou měřičského stolu vyhotoveny mapy 1:2520.\n\nV důsledku vývoje autoredukčních optických dálkoměrů se v 19. století přešlo na jiné měřičské metody, jako byla nitková tachymetrie nebo číselná tachymetrie.\n\n\nZeměměřič přišel do terénu se stole, který byl tvořen dřevěnou deskou asi 60 x 60 cm, připevněnou na měřičský stativ (trojnohý stativ). Pomocí libely urovnal stůl do vodorovné polohy. Na stole byl připevněn tzv. mapový podklad, což byl list papíru, na kterém byly zakresleny dané body (trigonometrické apod.). Dále byl na papíře vykreslen rám v určitém měřítku. Měřič se se stolem přemisťoval z bodu na další body a z každého prováděl měření na měřičskou lať, se kterou chodil v terénu jeho spolupracovník. Měření se provádělo přístrojem zvaným eklimetr, což je pravítko se sklopným dalekohledem. Později byl tento dalekohled vybaven i výškovým kruhem a dálkoměrnými nitěmi, tudíž bylo možné měřit i výškové úhly a vzdálenosti. Při jednom procesu měření byl měřič schopen určovat vzdálenost a převýšení bodů, což umožnilo pořízení polohopisu i výškopisu. Díky tomuto vylepšení se s klasické stolové metody stala stolová tachymetrie a ve své doba byla nejefektivnější mapovací metodou.\n"}
{"id": "1542357", "url": "https://cs.wikipedia.org/wiki?curid=1542357", "title": "Mediální systém České republiky", "text": "Mediální systém České republiky\n\nMediální systém České republiky se nachází na pomezí severo/středoevropského a středomořského mediálního modelu. I když český mediální systém má mnoho společného se systémy Německa a Rakouska, zatím nedosahuje jejich kvalit. Od těchto systémů se liší především ve dvou kritériích, a to v politickém paralelismu a v preferenci typu médií. Jeden z důvodů je i bývalá totalitní minulost České republiky a následná privatizace médií.\n\nMediální systém České republiky je nezatížen cenzurou, a tudíž je velmi rozvětvený. Obsahuje všechny důležité druhy médií:\n\n\nSložky mediálního systému dále dělíme, dle vlastníka na dvě skupiny: vlastněné státem (veřejnoprávní) a média vlastněná soukromými osobami. V České republice jsou veřejnoprávní média spíše výjimkou a naprostá většina z nich je majetkem soukromých osob.\n\nHlavní funkce veřejnoprávních médií je vzdělávací a kulturní a díky této charakteristice u nich převyšuje tento zájem nad cílem, co největšího zisku. Tato média musí tedy získávat své prostředky primárně z koncesionářských poplatků, které platí každá právnická i fyzická osoba vlastnící televizní a rozhlasový přijímač. To zajišťuje těmto médiím určitou svobodu a nestrannost, protože se nemusí podřizovat ekonomickým a politickým zájmům svých vlastníků. I z těchto důvodů patří Česká televize a Český rozhlas mezi nejoblíbenější česká média a zároveň se těší veliké důvěře. Poslední z českých veřejnoprávních médií je Česká tisková kancelář, národní tisková a informační agentura, nestranně popisující události ve světě. Slouží také jako častý zdroj ostatním médiím.\n\nSoukromá média naopak musí plnit již zmíněné vzdělávací a kulturní funkce zároveň s maximalizací zisků. Již z toho důvodu média v soukromém vlastnictví nedosahují úrovně nestrannosti veřejnoprávních médií. V souvislosti s tím je nutno zmínit pojem politický paralelismus. Stav, kdy se média vlastněná politickými aktéry stávají prostředkem ke změně pohledu občanů na danou událost. Například koupě nakladatelství MAFRA Andrejem Babišem, po které mnohá média spadající pod tuto firmu změnila názor na pozitivní ohledně svého nového vlastníka či se k bývalým událostem stala neutrálními i přes svůj předešlý kritický názor. V souvislosti s politickým paralelismem jsou také zmiňováni další mediální magnáti: Zdeněk Bakala a Jaromír Soukup.\n\nČeská žurnalistika se začala utvářet v období Národního obrození, tedy na přelomu 18. a 19. století. V té době se stále více mluvilo o obnovení českého jazyka a české kultury. Tištěná média v té činnosti hrála klíčovou roli, protože ze začátku obsahovala brusičství českého jazyka, čímž ho pomáhala rozvíjet.\n\nNejdůležitější postavou vývoje českých médií byl Václav Matěj Kramerius. Roku 1791 založil Krameriovy vlastenecké noviny, které byly psány srozumitelnou češtinou, aby jim každý mohl rozumět. Zasadil se také o etický přístup k žurnalistice. V jeho novinách byla kontrolována pravdivost informací a v případě zveřejnění nepravdivé informace, byla vydána opravná zpráva.\n\nMezi další důležité české žurnalisty patřil také Karel Havlíček Borovský. Kvůli kritice režimu měl velké problémy s cenzurou a nakonec byl kvůli ní deportován do Brixenu. Především se však zasadil o literární kritiku, která by podle Havlíčka měla být vždy objektivní. K rozvoji české žurnalistiky za Rakouska-Uherska ještě velmi přispěl Jan Neruda. Byl to literární kritik a redaktor v Národních listech, který vytvořil moderní podobu fejetonu.\n\nPo vzniku Československa roku 1918 se média musela transformovat, protože se najednou stala jediným zdrojem informací pro československou společnost. V tomto období také vznikla Československá tisková kancelář, se kterou začala spolupracovat většina československých médií. Meziválečné období bylo typické tím, že většina médií byla spojena s nějakou politickou stranou. Z toho důvodu měly naprosto klíčové postavení Lidové noviny, což byly jediné seriózní nadstranické noviny. Působili v nich velmi známí redaktoři, jako Karel Čapek,  Karel Poláček, Ferdinand Peroutka a mnoho dalších.    \n\nZměna nastala za 2. světové války a následně také po nástupu komunistů k moci. Velká část československých novin a časopisů byla zakázána. V tomto období fungovala na našem území tvrdá cenzura, a to jak předběžná, tak i dodatečná. Vytvořila se ale také svobodná rádia, která vysílala do Československa. Především šlo o rádio Svobodná Evropa, které vysílalo z Mnichova a rádio Hlas Ameriky, které vysílalo z Vídně. Po roce 1968 však nastal velký rozvoj československých undergroundových deníků, které vycházely samizdatově. Především šlo o skupinu spisovatelů a novinářů kolem Charty 77. Roku 1988 začaly znovu samizdatově vycházet Lidové noviny. Ty před Sametovou revolucí publikovaly články o komunistickém režimu, což předcházelo konci režimu roku 1989.\n\nPo Sametové revoluci nastalo několik změn, které velmi ovlivnily vývoj médií v České republice. Jednou z nich byl zákaz cenzury, který proběhl na začátku roku 1990. Dále se pak jedná o privatizaci médií umožněnou díky zrušení zákazu vydávání novin či časopisů soukromými osobami. Během několika dalších let probíhal ve třech různých formách proces odstátnění (vznik na státu nezávislých) médií.\n\nJedním způsobem odstátnění tištěných médií byla transformace již existujících titulů, jenž byly odkoupeny zahraničními investory, kteří měli více zkušeností s jejich řízením a také větší kapitál na potřebnou modernizaci distribuční sítě. Charakteristická pro tuto formu byla změna názvu. Ze současných listů můžeme jako příklad uvést deník \"Právo\" (původně \"Rudé právo\") či \"Mladou frontu Dnes\" (původně jen \"Mladá fronta\").\n\nDruhým způsobem odstátnění bylo obnovení za socialismu zakázaných titulů, kam se rovněž řadí tituly, které ačkoli byly zakázané, vycházely alespoň samizdatově (např. \"Lidové noviny\").\n\nTřetím způsobem bylo zakládání zcela nových titulů, kterých vzniklo v prvních letech po Sametové revoluci poměrně velké množství. Většina z nich se snažila zaujmout určitý politický postoj, zpravidla pravicový. Nakonec však spousta z nich zanikla.\n\nPři zkoumání mediálního systému a snaze o jeho přiřazení k jednomu z typů mediálních modelů podle D.C.  Hallina a P. Manciniho je nutné se zaměřit na tato kritéria: vývoj a vlastnická struktura, politický paralelismus, profesionalizace žurnalistiky a role státu v mediálním systému.\n\nMediální systém ČR se od severo/středoevropského nejvíce odlišuje v preferencích typů médií z pohledu odběratelů a v míře politického paralelismu. Na rozdíl od většiny zemí spadajících do severo/středoevropského systému, jako například Německo a Rakousko, je tisk v České republice nejméně populární složkou mediálního systému a řadí se až za rozhlas a televizní vysílání. Z hlediska žebříčku preferencí médií se tedy ČR téměř shoduje se středomořským modelem, kromě značné oblíbenosti bulvárního tisku v Česku, kterou jižní Evropa příliš nedisponuje. Česká média mají zpravidla tendenci také prezentovat své politické názory, avšak je zde jejich nerovnoměrné zastoupení napříč politickým spektrem. V otázce politického paralelismu se náš mediální systém rovněž blíží středomořskému.\n\nZ hlediska profesionalizace žurnalistiky v Českých zemích je na základě výše zmíněné bohaté mediální historie patrné, že se blíží modelu severo/středoevropskému, jeho plné kvality však na základě posudku českých mediálních expertů v současné době nedosahuje. Tento model  je charakteristický důrazem na kvalitní vysokoškolské vzdělání žurnalistů a dodržování etických norem v oblasti médií, na které dohlíží ustanovení tiskové rady. Role státu v severo/středoevropském, rovněž v českém mediálním systému, spočívá především v poskytování finanční podpory médiím a v ochraně lidských práv a svobod.\n"}
{"id": "1542364", "url": "https://cs.wikipedia.org/wiki?curid=1542364", "title": "Jemnice (nádraží)", "text": "Jemnice (nádraží)\n\nJemnice je dopravna (někdejší železniční stanice) v jihovýchodní části města Jemnice v okrese Třebíč v Kraji Vysočina nedaleko říčky Želetavky. Leží na neelektrizované jednokolejné trati 243, Moravské Budějovice – Jemnice. Přibližně 100 metrů západně je umístěno městské autobusové nádraží.\n\n9. listopadu 1896 otevřela společnost \"Místní dráha Moravské Budějovice-Jemnice\" trať z Moravských Budějovic, kudy od roku 1871 procházela trať společnosti Rakouská severozápadní dráha (\"ÖNWB\", společnost zajišťovala dopravu po trati) spojující primárně Vídeň a Berlín. Nově postavené nádraží v Jemnici zde vzniklo jako koncová stanice, dle typizovaného stavebního vzoru.\n\nTrať byla přitom jen malým úsekem plánované rozsáhlejší železniční sítě na jihozápadní Moravě, zbylé části však nebyly nikdy dokončeny. Původním záměrem bylo propojení Rakouské severozápadní dráhy a Dráhy císaře Františka Josefa (\"KFJB\"), a to v trase Moravské Budějovice - Jemnice - Slavonice - Nová Bystřice - Třeboň se dvěma plánovanými odbočkami (Slavonice - Dačice - Telč - Kostelec u Jihlavy a Slavonice - Waidhofen - Schwarzenau).\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno nekryté jednostranné nástupiště, k příchodu k vlakům slouží přechody přes koleje.\n\n"}
{"id": "1542371", "url": "https://cs.wikipedia.org/wiki?curid=1542371", "title": "Bučovice (nádraží)", "text": "Bučovice (nádraží)\n\nBučovice je železniční stanice v jihozápadní části města Bučovice v okrese Vyškov v Jihomoravském kraji nedaleko řeky Litavy. Leží na neelektrizované části dvoukolejné Vlárské dráhy. Nedaleko stanice se nachází také městské autobusové nádraží.\n\nStanice byla otevřena 10. října 1887 společností Českomoravská transverzální dráha (\"BMTB\") na traťovém úseku z Brna do Kyjova, kde navázala na železnici z roku 1884 z Moravského Písku, kudy procházela trať podél řeky Moravy spojující Vídeň a Dolní Slezsko, původně budovaná a provozovaná firmou Oskar baron Lazarini z Grazu. \"BMTB\" usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Projekt byl završen 28. října 1888 prodloužením tzv. Vlárské dráhy směrem na Slovensko prostřednictvím Rakouské společnosti státní dráhy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZe stanice odbočuje několik vleček. Rekonstrukce budovy železniční stanice a prostranství před ní proběhla okolo roku 2015. Nachází se zde čtyři jednostranná nástupiště, stanice je vybavena elektronickým informačním systémem pro cestující. K příchodu na nástupiště slouží přechody přes koleje. Dlouhodobě se počítá s rekonstrukcí a elektrizací Vlárské dráhy.\n\n"}
{"id": "1542373", "url": "https://cs.wikipedia.org/wiki?curid=1542373", "title": "Polná (nádraží)", "text": "Polná (nádraží)\n\nPolná je dopravna (někdejší železniční stanice) v západní části města Polná v okrese Jihlava v Kraji Vysočina nedaleko rybníka Peklo. Leží na neelektrifikované jednokolejné trati 242. Pravidelná osobní přeprava byla ukončena roku 1982 a trať se dlouhodobě nachází ve špatném technickém stavu (2019).\n\n17. listopadu 1904 otevřela společnost Rakouská severozápadní dráha (\"ÖNWB\") šestikilometrovou odbočnou trať z Dobronína, kudy od roku 1871 procházela hlavní trasa dráhy spojující primárně Vídeň a Berlín přes Jihlava a Havlíčkova Brodu, odkud mohly vlaky po již dokončené trati pokračovat do Kolína. Nově postavené nádraží v Polné zde vzniklo jako koncová stanice, dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\n22. května 1982 zde byla přerušena pravidelná přeprava cestujících. Od roku 2011 se na trati příležitostně pořádají jízdy turistických vlaků. Roku 2018 se budova nádraží dočkala opravy.\n\nNachází se zde jedno nekryté jednostranné nástupiště, k příchodu k vlakům slouží přechody přes koleje.\n\n"}
{"id": "1542374", "url": "https://cs.wikipedia.org/wiki?curid=1542374", "title": "Snort", "text": "Snort\n\nSnort je svobodný systém detekce průniku a systém prevence průniku. Původně jej vytvořil v roce 1998 Martin Roesch od roku 2013 je jeho hlavním vývojářem společnost Cisco.\n\nSnort je multiplatformní software napsaný v Céčku a uvolněný pod licencí GNU GPL.\n\nPodstatou práce Snortu je analýza paketů internetového protokolu, kde dokáže detekovat například skenování portů, pokusy o přetečení bufferu a podobně.\n\n"}
{"id": "1542385", "url": "https://cs.wikipedia.org/wiki?curid=1542385", "title": "Jan Bogdan Tarnowski", "text": "Jan Bogdan Tarnowski\n\nJan Bogdan hr. Tarnowski z Tarnowa h. Leliwa (20. srpna 1805, Horochiv – 28. ledna 1850, Sulejów) byl rakouský politik polské národnosti z Haliče, během revolučního roku 1848 poslanec Říšského sněmu,\n\nVystudoval střední školu v Kremenci. V letech 1823–1825 žil v Paříži a doplnil své vzdělání v architektuře. V roce 1831 se přestěhoval do Haliče za účast na listopadovém povstání, kdy ruské úřady zbavily majetek zděděný po jeho matce ve Volyni.\n\nVlastník půdy, v letech 1842–1850, majitel panství v Dzikowě (pokrývající město Tarnobrzeg, vesnice: Dęba, Dzików, Furmany, Grabiny, Miechocin, Przyszów, Sielec, Tarnowska Góra, Trześń, Wielowieś, Zakrzów, Żupawa).\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Rozwadow v Haliči. Uvádí se jako statkář. Patřil ke sněmovní levici. Kvůli neznalosti německého jazyka v parlamentu nemluvil.\n"}
{"id": "1542392", "url": "https://cs.wikipedia.org/wiki?curid=1542392", "title": "Dörte Hansenová", "text": "Dörte Hansenová\n\nDörte Hansen (* 1964 Husum) je německá spisovatelka, novinářka a lingvistka.\n\nDörte Hansenová vyrůstala v domácnosti, kde se mluvilo frísky. Jejím prvním cizím jazykem na základní škole byla „Hochdeutsch“ (čili spisovná němčina). V roce 1984 vystudovala sociální lingvistiku, anglistiku, romanistiku a fríštinu na Christian-Albrechts-Universität v Kielu. \n\n11. listopadu 2019 Dörte Hansenová vystoupila v pražském Goethe-Institutu, kde představila český překlad svého románu \"Mittagsstunde\" (\"Polední hodina\", Host, 2019, přeložila Viktorie Hanišová). \n\nPoté, co Hansenová jako žurnalistka pracovala pro některé veřejnoprávní vysílače (NDR, WDR, SWR), je od roku 2012 spisovatelkou na volné noze. \n\nJejí první román \"Altes Land\" (\"Starý kraj\", Host, 2016, přeložila Viktorie Hanišová), vydaný v roce 2015, kriticky poukazoval na tematiku domova; konkrétně přílišné idealizování venkovského života měšťany. Román je zasazen do historického kontextu poválečného Německa a pojednává o osudu hlavní hrdinky, která se ocitá jakožto válečný uprchlík z východního Pruska bez domova. Román se stal bestsellerem a sklidil pochvalu i od kritiků. \n\nDruhý román Dörte Hansenové, \"Polední hodina\" z roku 2018, sklidil rovněž velký úspěch. Stejně jako prvotina autorky pojednává tento román o životě na venkově. Text zachycuje kulturní a mezilidský vývoj fiktivní severofríské dědiny. Autorka se vyvarovává idealizaci venkova a popisuje venkovský život lakonickým jazykem.\n\n"}
{"id": "1542394", "url": "https://cs.wikipedia.org/wiki?curid=1542394", "title": "Kotel na tuhá paliva", "text": "Kotel na tuhá paliva\n\nKotel na tuhá paliva je druh kotle, který využívá jako palivo využívá látky v pevném skupenství – obvykle uhlí, dřevo nebo biomasu. Moderní kotle na tuhá paliva je obvykle možné ovládat elektronicky, palivo dobře spalují (jen s minimem popela) a mají jen minimální emise. Naopak staré kotle tuhá paliva patří k častým lokálním zdrojům znečištění ovzduší. \n\nKotel na tuhá paliva může být buď automatický, nebo s ručním přikládáním. Automatické kotle na tuhá paliva obvykle spalují dřevní pelety. Ty se dávkují ze zásobníku a do topeniště se dopravují pomocí šnekového zařízení. Automatický kotel na tuhá paliva pro svou činnost potřebuje elektřinu – jeho odběr je obvykle okolo 60 W.\n\nModerní kotel na tuhá paliva se často doplňují o řídicí jednotku, která se stará o spínání i regulaci výkonu. Řídicí jednotka kotle může být zapojena do systémů chytrých domácností.\n\n"}
{"id": "1542400", "url": "https://cs.wikipedia.org/wiki?curid=1542400", "title": "Potěmkinové", "text": "Potěmkinové\n\nPotěmkinové (rusky \"Потёмкины\", tedy vlastně Poťomkinové) je ruský hraběcí a knížecí rod Svaté říše římské.\n\nZ tohoto rodu pocházel také slavný kníže Grigorij Alexandrovič Potěmkin-Tavrický, blízký přítel carevny Kateřiny Veliké. . \n\nRod Potěmkinů pochází z Polska, když do služeb velkoknížete Vasilije Ivanoviče (1505-1533) přišel šlechtic \"Jan/Hans Potępski\". Poté, co přešel k pravoslaví a přijal jméno Tarasij Alexandrovič Potěmkin, velkoknížete mu daroval votčinu, a stal se tak zakladatelem rodu Potěmkinů. \n\nPo přijetí rodu do Smolenského šlechtického shromáždění, byli zapsáni do knihy šlechtických rodů Smolenské gubernie.\n"}
{"id": "1542406", "url": "https://cs.wikipedia.org/wiki?curid=1542406", "title": "Křeslo Wassily", "text": "Křeslo Wassily\n\nKřeslo Wassily, známé také jako křeslo Model B3, bylo navrženo Marcelem Breuerem v letech 1925 až 1926, kdy působil jako pedagog na výtvarné škole Bauhaus v německém Dessau. Jméno modelu \"Wassily\" se vžilo až o desetiletí později, když byla zavedena produkce křesel italským výrobcem Gavinou, který se při zkoumání původu modelu dozvěděl o jejím spojení s Kandinskym.\n\nV roce 1925 si Breuer koupil své první kolo a byl ohromen lehkostí jeho trubkového ocelového rámu. To ho inspirovalo k použití materiálu při designování nábytku.. Jedním z výsledků jeho snažení bylo křeslo ze svařované ohýbané trubkové konstrukce, na které jako čalounění byla použita tkanina Eisengar. Návrh byl technologicky proveditelný pouze proto, že německý výrobce oceli Mannesmann nedlouho předtím zdokonalil proces výroby bezešvých ocelových trubek. Dříve měla ocelová trubka svařený šev, který se při ohýbání trubice zhroutil. Od konce 20. let až do druhé světové války bylo křeslo vyráběno firmou Thonet pod názvem Model B3. \n\nPo válce prodávala nábytek dle Breuerových návrhů firma Standard-Möbel, Lengyel & Co. V roce 1962 se v New Yorku sešel s Breuerem italský obchodník a designér Dino Gavina a přesvědčil ho, aby znovu upravil a realizoval své projekty z 20. let. Upravené křeslo, kdy niklovaný povrch ocelové konstrukce byl nahrazen chromováním a k čalounění byla použita černá kůže pak prodával pod značkou Wassily. Název je připomínkou toho, že velkým obdivovatelem Breuerova díla a prvním majitelem tohoto křesla byl Vasilij Kandinskij.\n\nV roce 1968 ukončila společnost Gavina činnost a některé její značky, mimo jiné křeslo Wassily, byly prodány americké společnosti Knoll. Vzhledem k tomu, že patentová práva již vypršela, můžeme se setkat s řadou napodobenin. Firma Knoll však nadále drží práva ke značce Wassily.\n\n"}
{"id": "1542411", "url": "https://cs.wikipedia.org/wiki?curid=1542411", "title": "Tralkasaurus", "text": "Tralkasaurus\n\nTralkasaurus („hromový ještěr“, z jazyka domorodých Mapučů) byl rod abelisauridního teropoda, žijícího v období rané svrchní křídy (geologický stupeň cenoman až turon, asi před 97 až 93 miliony let) na území dnešní argentinské Patagonie (provincie Río Negro). Formálně byl typový druh \"Tralkasaurus cuyi\" popsán koncem roku 2019.\n\nFosilie tohoto středně velkého abelisaurida byly objeveny ve svrchní části sedimentů souvrství Huincul na lokalitě nazývané Farma Violante. Jedná se již o třetí rod abelisaurida známého z tohoto souvrství, vedle rodů \"Ilokelesia\" a \"Skorpiovenator\". To dokládá, že abelisauridi byli značně diverzifikovaní dravci a měli zřejmě rozdělené své potravní a ekologické niky.\n\n\n"}
{"id": "1542415", "url": "https://cs.wikipedia.org/wiki?curid=1542415", "title": "Milan Rauer", "text": "Milan Rauer\n\nMilan Rauer (* 1947) je bývalý český hokejový útočník. \n\nV československé lize hrál za CHZ Litvínov. Odehrál 2 ligové sezóny, nastoupil ve 31 ligových utkáních a dal 5 ligových gólů. V nižších soutěžích hrál i za TJ Spartak Hradec Králové. \n\n\n"}
{"id": "1542417", "url": "https://cs.wikipedia.org/wiki?curid=1542417", "title": "Filip Řeháček", "text": "Filip Řeháček\n\nFilip Řeháček (* 10. června 2002, Brno), přezdívaný Řehy, je český motocyklový závodník, účastník juniorského Mistrovství světa Moto3.\n\nNa podzim roku 2019 podepsal smlouvu s týmem juniorského Mistrovství světa silničních motocyklů po sezóně v juniorském Mistrovství světa Moto3. Španělský tým Laglisse o jezdce projevil zájem pro dlouhodobou spolupráci s cílem dostat českého pilota do Mistrovství světa silničních motocyklů.\n\nZačal jezdit na motorce relativně pozdě, na minibike usedl poprvé až v 11 letech. Motorsport se stal okamžitě jeho vášní. Motorky si vybral sám, dnes je v paddocku Mistrovství světa prakticky jediným jezdcem, který za sebou nemá rodiče – závodníka nebo alespoň s motocyklovou minulostí.\n\nPo pěti letech na motorkách různých kubatur – od minibiků přes Mini GP (Honda NSF 100) až po motocykly kategorie PreMoto3 a Moto3 – se probojoval do juniorské motocyklové soutěže na světě, Juniorského mistrovství světa Moto3.\n\nRychle se dostal do evropské i do světové juniorské motocyklové špičky. Nemalou část roku tráví na trénincích ve Španělsku. Spolukomentuje závody MotoGP na Nova Sport, dále příležitostně komentuje závody na Masarykově okruhu v Brně.\n\n<nowiki>*</nowiki>Jako jeden z pouhých 4 účastníků bodoval v každém z 8 závodů. Historicky nejlepší výsledek českého závodníka v první sezóně.\n\n"}
{"id": "1542419", "url": "https://cs.wikipedia.org/wiki?curid=1542419", "title": "Jevhen Hucalo", "text": "Jevhen Hucalo\n\nJevhen Pylypovyč Hucalo ( Jevgenij Filippovič Gucalo; 14. ledna 1937 Novožyvotiv – 4. července 1995 Kyjev) byl ukrajinský spisovatel.\n\nPocházel z učitelské rodiny. V roce 1959 absolvoval pedagogický institut v Nižynu. Pracoval jako novinář a nakladatelský redaktor, v roce 1962 vydal první sbírku povídek a stal se členem Svazu spisovatelů Ukrajiny. Patřil ke generaci debutující v šedesátých letech, která se odklonila od socialistického realismu, zaměřil se na lyrické a psychologické prózy z venkovského prostředí. Psal také filmové scénáře, dětské knihy a poezii (jeho básně zhudebnil Oleksandr Bilaš). V roce 1985 mu byla udělena Ševčenkova cena.\n\nV češtině vyšly výbory z jeho povídkové tvorby \"Jablka z podzimní zahrady\" a \"Předtucha radosti\". Podle jeho povídky \"Ivan\" natočil Zdeněk Tyc film \"Vojtěch, řečený sirotek\".\n\n"}
{"id": "1542421", "url": "https://cs.wikipedia.org/wiki?curid=1542421", "title": "Lou Scheper-Berkenkamp", "text": "Lou Scheper-Berkenkamp\n\nLou Scheperová-Berkenkampová (15. května 1901 Wesel – 11. dubna 1976 Berlín), rodným jménem Hermine Luise Berkenkamp, byla německá malířka a designérka. \n\nPo maturitě v roce 1920 se Lou Berkenkamp imatrikulovala v Bauhausu ve Výmaru a navštěvovala vyučování u Johannese Ittena, Paula Kleeho a George Mucheho. Poté, co absolvovala povinný přípravný kurz, začala chodila do dílny nástěnné malby. V roce 1922 Berkenkampová opustila Bauhaus společně s Hinnerkem Scheperem, spolužákem z Bauhausu, za nějž se 24. prosince téhož roku vdala.\n"}
{"id": "1542424", "url": "https://cs.wikipedia.org/wiki?curid=1542424", "title": "Most Blagověščensk – Chej-che", "text": "Most Blagověščensk – Chej-che\n\nMost Blagověščensk – Chej-che, rusky Мост «Благовещенск – Хэйхэ», čínsky 黑河–布拉戈维申斯克界河公路大桥, je přeshraniční silniční most, který překračuje východoasijskou řeku Amur a představuje spojnici mezi Amurskou oblastí Ruské federace a čínskou provincií Chej-lung-ťiang. Most je první přímou silniční spojnicí mezi Ruskem a Čínou a má sloužit především pro nákladní automobilovou dopravu.\n\nZatímco města Chej-che a Blagověščensk leží přímo proti sobě a dělí je jen řeka Amur, jejímž středem prochází státní hranice, most se nachází v poměrně řídce obydlené oblasti zhruba 6 km jižněji od soutoku řek Amuru a Zeje u Blagověščenska. Nejbližším sídlem u nájezdu na most na ruské straně je vesnice Kanikurgan s 233 obyvateli (2018), vzdálená od Blagověščenska asi 13 km, na čínské straně to je ves Čang-fa (长发村).\n\nPrvní úvahy o možnosti přeshraničního spojení mezi Ruskem a Čínou se objevily již na konci 20. století. V roce 2014 podepsali představitelé Amurské oblasti a provincie Chej-lung-ťiang memorandum a záměrech ohledně výstavby přeshraničního mostu. V roce 2015 byla uzavřena mezivládní dohoda mezi Ruskou federací a Čínskou lidovou republikou, na jejímž základě byla 18. prosince 2016 zahájena výstavba mostu. Dne 31. května 2019 došlo ke spojení ruské a čínské části mostu. Dne 29. listopadu 2019 oznámil gubernátor Amurské oblasti Vasilij Orlov, že stavba mostu u Blagověščenska byla dokončena. \n\nV další etapě má do dubna 2020 pokračovat realizace administrativních opatření, spojených se zahájením nákladní automobilové dopravy mezi Ruskem a Čínou. Výstavbu stálých kontrolních pohraničních stanovišť plánuje společnost Rosgranstroj (\"Росгранстрой\") do poloviny roku 2021. Po jejich dokončení bude přes tento hraniční přechod povolena také osobní automobilová doprava.\n\nDélka samotného mostu přes řeku Amur je 1080 metrů, celá stavba i s nájezdy a spojujícími komunikacemi měří 19,5 km, z čehož 13,5 km bylo vybudováno na ruské straně, včetně 278 metrů dlouhého mostu přes kanikurganské rameno Amuru. Výstavba mostu probíhala zároveň z ruské i z čínské strany, v nepřetržitém dvousměnném provozu zde po celou dobu pracovalo kolem 550 stavbařů.\n\nNáklady na celou stavbu byly vyčísleny na 19 miliard rublů. Investorem je rusko-čínská společnost, které poskytla úvěr čínská banka s dobou splatnosti stanovenou na 20 let. Tento úvěr ve výši cca 14 miliard rublů byl poskytnut na výstavbu ruské části mostu, stavba zhruba 6 km dlouhého úseku na čínské straně byla financována přímo Čínskou lidovou republikou ze státních prostředků. Zatímco v roce 2018 představoval objem přepravy zboží mezi zdejšími ruskými a čínskými regiony kolem 300 000 tun, odhaduje se, že po spuštění pravidelné nákladní dopravy přes most u Blagověščenska tento objem vzroste až desetinásobně.\n"}
{"id": "1542434", "url": "https://cs.wikipedia.org/wiki?curid=1542434", "title": "Hnutí basmačů", "text": "Hnutí basmačů\n\nHnutí basmačů neboli Basmačské povstání ( \"Басмачество\" ), oficiální název Turkestánské osvobozenecké hnutí , bylo vojensko-politické a náboženské partyzánské hnutí muslimských národů Střední Asie proti carské a sovětské nadvládě. \n\nKořeny tohoto hnutí lze hledat ve vzpouře proti odvodům ve Střední Asii v roce 1916, jež vypukla, když carská armáda počala odvádět muslimy pro boje v 1. světové válce. V měsících po Říjnové revoluci se bolševici v mnoha částech Ruska chopili moci, čímž začala ruská občanská válka. Politická hnutí turkestánských muslimů se pokoušela vytvořit ve městě Kokandu ve Ferganské kotlině nezávislou vládu. V únoru 1918 však bolševici zaútočili na Kokand a zmasakrovali přitom až 25 000 lidí. Masakr vyvolal podporu basmačského hnutí. Basmači – název pochází z turkického výrazu pro nájezdníky – vedli jak partyzánskou, tak konvenční válku, která zachvátila značnou část Ferganské kotliny a většinu Turkestánu.\nPočátkem 20. let slavilo toto decentralizované hnutí kolísavé úspěchy, avšak rozsáhlá tažení Rudé armády způsobila basmačům do roku 1923 řadu porážek. Po rozsáhlých operacích Rudé armády a ústupcích, jež zavedla sovětská vláda v polovině 20. let a které se týkaly hospodářského a náboženského života, se vojenské štěstí a veřejná podpora začaly od basmačského hnutí odvracet. Odpor vůči ruské vládě a sovětskému vedení se opět více rozhořel v reakci na kolektivizační kampaně počátkem 30. let.\nPřed 1. světovou válkou byla ruská Turkestánská gubernie řízena z Taškentu. Ferganská kotlina, jež leží na východ od něj, byla etnicky různorodá, hustě osídlená oblast, o kterou se dělili usedlí farmáři nazývaní též sartové a kočovníci, což byli převážně Kyrgyzové. Za ruské nadvlády se zní stala významná bavlnářská oblast. Díky ekonomickému rozvoji, který s tím souvisel, zde začala vznikat průmyslová malovýroba. Zaměstnanci dílen z řad místních obyvatel však na tom byli hůř než jejich ruské protějšky a podobně nerovné bylo i rozdělování zisků plynoucích z bavlny. Životní úroveň se celkově nezlepšila a mnozí farmáři se zadlužili. V počátcích basmačského povstání ve Ferganské kotlině mnohdy tvořily jeho základnu organizované zločinecké bandy.\nStanovení pevných cen bavlny během 1. světové války celkovou situaci ještě zhoršilo. Záhy začala vznikat početná třída zproletarizovaných venkovských bezzemků. Muslimské duchovenstvo brojilo proti hazardním hrám a alkoholismu, jež se velice rozmohly a staly se běžným zjevem. Značně se rozrůstala i zločinnost.\nVětší násilnosti propukly v Turkestánské gubernii v roce 1916, když carská vláda ukončila platnost výjimky zprošťující muslimy povinnosti vojenské služby. To vyvolalo středoasijské povstání se střediskem v dnešním Kazachstánu a Uzbekistánu, které bylo potlačeno pomocí stanného práva. Napětí mezi obyvatelstvem Střední Asie, zejména kazašskými a ruskými usedlíky, vedlo na obou stranách k rozsáhlým masakrům. Zemřely tisíce lidí a další statisíce jich uprchly, většinou do sousední Čínské republiky. Středoasijské povstání z roku 1916 byla první masová protiruská vzpoura ve Střední Asii a připravilo scénu pro domorodý odpor po pádu cara Mikuláše II. v následujícím roce.\n\nPotlačení vzpoury bylo záměrným vyhlazovacím tažením proti kazašskému a kyrgyzskému etniku ze strany ruských vojáků a usedlíků. Byly při tom povražděny nebo vypuzeny statisíce Kazachů a Kyrgyzů. Tato etnická čistka měla své kořeny v politice etnické stejnorodosti prováděné carskou vládou.\n\nPo únorové revoluci v Rusku v roce 1917 se začaly muslimské politické síly organizovat. Modernistické křídlo muslimské rady vytvořilo Islámskou radu (Šurá-i Islam), která usilovala o federativní demokratiský stát, v němž by měli muslimové autonomii. Konzervativnější náboženští učenci zformovali Radu duchovenstva (Šurá-i Ulema), jíž záleželo víc na uchování islámských institucí a náboženského práva šaría. Společně pak tito muslimští nacionalisté vytvořili koalici, která se však po Říjnové revoluci rozpadla, když modernisté podpořili bolševiky, kteří se zmocnili vlády. Taškentský sovět ovládaný ruskými železničáři a proletáři z řad ruských osadníků odmítl účast muslimů ve vládě. Islámská rada, jež se cítila podvedená tímto zjevným příklonem k předchozímu ruskému koloniálnímu systému, se opětovně spojila s Radou duchovenstva a společně vytvořily Kokandskou autonomní vládu. To byl základ nezávislého státu v Turkestánu, který se řídil podle islámského zákona šaría.\nTaškentský sovět zpočátku Kokandskou autonomní vládu uznal, ale omezil její pravomoc na muslimskou část starého Taškentu a navíc trval na tom, mít v záležitostech regionálního charakteru poslední slovo. Po bouřlivých nepokojích v Taškentu došlo k rozkolu a přes levicové smýšlení řady členů se vláda přiklonila k Bílému hnutí. Politicky a vojensky slabá muslimská vláda začala hledat ochranu. Proto byla omilostněna skupina bývalých ozbrojených zlodějů vedená Ergašem bejem a naverbována, aby bránili Kokand. Tato jednotka však nebyla s to odolat útoku sil taškentského sovětu. V únoru 1918 vydrancovali vojáci Rudé armády a arménští dašnaci Kokand způsobem, který byl popsán jako pogrom. Zahynulo při něm až 25 000 osob. Tento masakr společně s popravou mnoha ferganských rolníků, které bolševici obvinili z toho, že skrývají zásoby jídla a bavlny, rozlítily muslimské obyvatelstvo. Ergaš bej pozdvihl zbraně proti silám sovětu a prohlásil se za „vrchního velitele islámské armády“. To byl počátek Basmačského povstání.\n\nRudoarmějci mezitím sesadili bucharského emíra Sajda Mohammada Alima chána a dosadili místo něj skupinu levičáckých mladobucharců vedenou Fajzullou Chodžajevem. Obyvatelé Buchary však ruské jednotky po čase drancování vyhnali a emír získal svůj trůn zpět. V Chivském chanátu svrhl basmačský vůdce Džunajd chán ruskou loutku a potlačil modernizační snahy levičáckých mladochivanců.\n\nDuchovenstvo z Ferganské kotliny uznalo Ergaš bejovy nároky na velení armádě věřících, a tak stál záhy v čele značně velkého bojového uskupení. Rozsáhlá znárodňovací tažení vedená z Taškentu způsobila zhroucení ekonomiky a ve Ferganské kotlině zavládl vzhledem k neexistujícímu dovozu obilí hladomor. To vše vedlo lidi, aby se přidávali k basmačům. Taškentský sovět nedokázal povstání potlačit, takže koncem roku 1918 ovládly decentralizované skupiny bojovníků v celkovém počtu asi 20 000 mužů Ferganu a oblast kolem Taškentu. S Ergaš bejem soupeřili další velitelé, jako Madamin bej, kterého podporovaly umírněnější muslimské frakce, ale Ergaš bej si na shromáždění v březnu 1919 podržel formální vedení hnutí.\n\nVzhledem k ožehavé vojenské pozici Taškentského sovětu nechali bolševici ruské osadníky, aby si zorganizovali vlastní obranu vytvořením takzvané Ferganské rolnické armády. Tak basmačské útoky často vyvolávaly brutální odvetné akce spojených sil Rudé a rolnické armády. Tvrdá politika válečného komunismu však způsobila, že rolníci na taškentský sovět nevražili. V květnu 1919 zformoval Madamin bej koalici s osadníky, jejíž součástí byla dohoda o neútočení a koaliční armáda. Noví spojenci plánovali založit rusko-muslimský stát s dohodami o společné účasti na vládě a o kulturních právech pro obě skupiny. Spory ohledně islámské orientace basmačů vedly nicméně k rozpadu koalice a jak Madamin bej, tak osadníci utrpěli porážky od rudé brigády muslimských Povolžských Tatarů. Krutá zima 1919–1920 obyvatelstvo Ferganské kotliny značně vyčerpala a Madamin bej přeběhl v březnu na sovětskou stranu. Mezitím začal díky liberálnější Nové ekonomické politice (NEP) hladomor v oblasti ustupovat a pozemková reforma spolu s amnestií uklidnily obyvatelstvo kotliny. Následně ztratili basmači kontrolu nad nejzalidněnějšími oblastmi a stáhli se na bezpečnější území. \nKlid a pořádek v kotlině však netrvaly dlouho. Během léta 1920 se sověty cítily již natolik bezpečně, že začaly opětovně rekvírovat potraviny a odvádět muslimské brance. Znovu se tedy rozhořelo povstání a vyrojily se nové basmačské skupiny bojující pod praporem islámu. Obnovený konflikt měl za následek rozšíření basmačského hnutí po celém Turkestánu. \n\nV lednu 1920 obsadila Rudá armáda Chivu a nastolila provizorní vládu mladochivanců. Džunajd chán se svými následovníky uprchl do pustiny a tak se zrodilo basmačské hnutí v Chórezmské oblasti. Před koncem roku sesadili rudí vládu mladochivanců a muslimští nacionalisté uprchli k Džunajd chánovi, čímž značně posílili řady jeho bojovníků.\n\nV srpnu téhož roku byl bucharský emír s konečnou platností sesazen, když jednotky Rudé armády dobyly Bucharu. Ze svého afghánského exilu řídil pak emír basmačské hnutí podporované rozhořčeným obyvatelstvem a duchovními. Basmačům, kteří bojovali v emírově zájmu, velel kmenový vůdce Ibrahim bek. Basmačské síly vedly svůj boj v Chivě a Buchaře po delší čas tak úspěšně, že se povstání začalo šířit i do Kazachstánu a na území obývaná Tádžiky a Turkmény.\n\nV listopadu 1921 dorazil do Buchary generál İsmail Enver, bývalý osmanský ministr války a spolu se svými spoluvládci, pašou Talatem a Džamalem, hlavní strůjce arménské genocidy, aby pomohl válečnému úsilí sovětů. Místo toho však uprchl a stal se jedním z nejvýznamnějších basmačských vůdců. Centralizoval a znovuoživil celé hnutí. Enver Paša hodlal vytvořit všeturkickou konfederaci, jež by zahrnovala celou Střední Asii a k tomu i Anatólii a čínská území. Jeho volání po džihádu vyvolalo značnou podporu, jež mu umožnila přeměnit basmačské partyzánské bojové oddíly v armádu čítající 16 000 mužů. Počátkem roku 1922 kontrolovali již basmači významnou část Bucharské lidové sovětské republiky včetně Samarkandu a Dušanbe. Dunganský muslim Magazy Masanči mezitím dával dohromady dunganský jízdní pluk pro boj proti basmačům na straně sovětů.\n\nV obavách o úplnou ztrátu Turkestánu použily sovětské úřady k rozdrcení povstání opět dvojí strategii: politickou smířlivost a kulturní ústupky spolu s ohromnou vojenskou silou. Ke kulturním ústupkům patřilo znovuzavedení islámského práva šaría a obnovení medres, škol koránu, a území vakf. Moskva se snažila využít pro boj více místních obyvatel vytvářením dobrovolnických oddílů zeměbrany složených z muslimských rolníků. Podle odhadů tvořili muslimové 15–25 % bojovníků sovětských jednotek v této oblasti. Sověti se spoléhali především na tisíce rudoarmějců – veteránů z ruské občanské války, kteří nyní měli i leteckou podporu. Strategie ústupků a náletů se ukázala jako úspěšná. Když v květnu 1922 Enver Paša odmítl nabídku míru a vydal ultimátum, v němž vyžadoval, aby se veškeré jednotky Rudé armády stáhly do 15 dní z Turkestánu, byla Moskva na konfrontaci dobře připravená. V červnu 1922 porazily jednotky, jimž velel plukovník Nikolaj Kakurin, basmačské síly v bitvě u Kafrunu, načež začala Rudá armáda vytlačovat povstalce směrem na východ. Podařilo se jí přitom získat zpět rozsáhlá území. Enver Paša padl při posledním zoufalém výpadu jízdy 4. srpna 1922 poblíž Balčuanu v dnešním Tádžikistánu. Jeho nástupce Selim Paša pokračoval v boji, ale nakonec byl v roce 1923 nucen uprchnout do Afghánistánu.\n\nV období červenec–srpen 1923 vytlačily sovětské jednotky v rámci mohutné ofenzivy basmače z tádžického Garmu. Ve Ferganské kotlině zůstali basmačští povstalci až do roku 1924. Těmto bojovníkům velel vůdce Kurširmat, který v roce 1920 obnovil povstání. Podle údajů britské výzvědné služby se počet bojovníků, jimž Kurširmat velel, pohyboval mezi 5000 až 6000 muži. Po letech bojů nicméně podpora basmačského hnutí mezi lidem skomírala. Rolníci se chtěli vrátit k práci, zejména v této době, kdy se díky sovětské politice stal život v Turkestánu opět snesitelný. Počet Kurširmatových mužů se scvrkl na pouhých asi 2000, z nichž mnozí se uchýlili k banditství. Sám Kurširmat záhy uprchl do Afghánistánu. Turkestán byl v té době vyčerpán válkou. Z tádžických území uprchlo na 200 000 lidí a zanechalo 2/3 orné půdy opuštěné. Ve Ferganě bylo možné pozorovat menší škody.\n\nV lednu 1929, poté co se během afghánské občanské války dostal k moci, povolil tehdejší afghánský král Habibullāh Kalakāni basmačským povstalcům, aby vedli svůj boj ze severního Afghánistánu, kde se usazovali v městech jako Chánabád, Talikán a Fajzabád. V polovině března 1929 provedli tito bojovníci dva nájezdy na sovětské území. První do oblasti kolem řeky Amudarja jihozápadně od Kulobu, druhý vedl Kerim Berdoi a zúčastnilo se ho 100 bojovníků. Oba nájezdy byly odraženy. Stejně se vedlo i nájezdům 17. března a 7. dubna. 12. dubna však basmačtí povstalci úspěšně překročili řeku Pandž a obsadili město Togmaj. Následovaly Dzafr a Kevron. 13. dubna pak padl Kalaj-Chumb, poté Gašion a 15. dubna také Vanč, který sověti příštího dne získali zpět. 20. dubna obsadili basmači Kalaj-Liabob a následujícího dne, po zuřivé bitvě, Nimči, 35 km východně od Garmu. Mezi 20. a 22. dubnem překročily sovětské hranice další basmačské oddíly. Jedna skupina postoupila až k Tavildaře, načež byla tamějšími strážními oddíly zatlačena 30. dubna zpět. Dne 22. dubna obsadili basmači Garm, který sověti ještě téhož dne nebo dne následujícího dobyli zpět. 24. dubna začala mohutná sovětská protiofenziva. Téhož dne bylo osvobozeno město Kalaj-Liabob. K 3. květnu ustoupily poslední basmačské síly zpět do Afghánistánu. V období květen–červen 1929 vtrhly sovětské jednotky do Afghánistánu a podstatně přitom snížily schopnost basmačských bojovníků opětovně zaútočit.\n\nProfesor Michael Rywkin charakterizoval basmačské hnutí jako národně osvobozenecký boj, jehož cílem bylo ukončit cizí nadvládu nad středoasijskou oblastí tehdy známou jako Turkestán a současně nad chivským a bucharským protektorátem. Výraz \"basmacı\" se v turkických jazycích údajně vztahuje k banditům či záškodníkům, jako byly bandy zlodějů, které ve zdejších končinách přepadávaly karavany. Toto označení bývalo často pro svůj hanlivý význam používáno v sovětských pramenech.\n\nSověti popisovali hnutí jako lupiče podnícené islámským fundamentalismem, kteří vedou kontrarevoluční válku za podpory britských agentů. Ve skutečnosti tvořili basmači velmi rozmanitou skupinu, jíž se dostávalo nevelké zahraniční pomoci. Západní mocnosti nepohlížely na basmače příliš příznivě. Díky panturkistickým a panislamistickým názorům připisovaným některým z jejich vůdců v nich viděly potenciální nepřátele. Některé basmačské skupiny však dostávaly podporu od britské a turecké tajné služby. Sověti proto vytvářeli speciální maskované vojenské jednotky, jejichž úkolem bylo těmto dodávkám bránit. \nPřestože řada povstaleckých bojovníků byla motivována voláním po džihádu, dostávalo se basmačům podpory z rozličných názorových táborů a od různých skupin obyvatelstva. V určité době tak přitáhli pozornost umírněných sunnitských džadidistů, panturkických ideologů či levicových turkestánských nacionalistů. Zemědělci a kočovníci, kteří dlouho čelili ruské koloniální nadvládě, přijímali s nevraživostí sovětskou protiislámskou politiku a rekvírování potravin a hospodářského zvířectva. Skutečnost, že hlavními nositeli bolševických idejí v Turkestánu byli především ruští kolonisté v Taškentu, způsobovala, že carská a sovětská vláda připadaly zdejším obyvatelům totožné. V řadách basmačů bylo mnoho těch, kteří zůstali díky špatným ekonomickým podmínkám bez práce a těch, kdo pociťovali, že je ohrožen jejich způsob života. První basmačtí bojovníci byli, jak napovídá jejich název, bandité, a jak se hnutí posléze začalo rozpadat, k lupičství se opět vraceli. Ačkoli bylo hnutí v určitých momentech relativně jednotné, celkově trpělo značnou rozdrobeností. Soupeření mezi různými vůdci s sebou přinášelo řadu problémů, ještě vážnější rozpory vznikaly z etnických sporů mezi Kyrgyzy a Uzbeky nebo Turkmény. \nMístní vůdci začali spolupracovat se sovětskou mocí a velké množství Středoasijců vstoupilo do řad sovětské komunistické strany, která uplatňovala leninskou a stalinskou národnostní politiku. Mnozí z nich zaujali vysoká místa ve vládách Uzbecké, Tádžické, Turkmenské a Kyrgyzské a Kazašské sovětské socialistické republiky (SSR) a autonomní sovětské socialistické republiky (ASSR). V průběhu sovětizace Střední Asie se islám stal terčem protináboženských kampaní. Vláda uzavřela většinu mešit, pronásledovala islámské duchovní a zaměřovala se proti symbolům islámské identity, jako je zahalování. Uzbekové, kteří se nevzdali islámu, byli označováni za nacionalisty a často bývali vězněni a popravováni. Stalinistická kolektivizace a industrializace probíhala stejně jako kdekoli jinde v Sovětském svazu. \nPoté co bylo basmačské hnutí jako politická a vojenská síla zlikvidováno, pokračovali bojovníci, kteří se skrývali v hornatých oblastech, v partyzánské válce. Basmačské povstání zaniklo ve většině oblastí Střední Asie do roku 1926, nicméně šarvátky a příležitostné potyčky podél hranic s Afghánistánem pokračovaly až do počátku 30. let. Džunajd chán ohrožoval roku 1926 Chivu, ale byl zatlačen a v roce 1928 s konečnou platností zahnán do exilu. Dva přední basmačtí vůdci, Fajsal Maksum a Ibrahim bek pokračovali v boji ze severního Afghánistánu a v roce 1929 provedli řadu nájezdů na území Tádžické SSR. Ibrahim Bek nakrátko obrodil hnutí, když se zdvihl odpor způsobený násilnou kolektivizací, a podařilo se mu zabrzdit v Turkmenistánu tyto snahy až do roku 1931. Brzy však byl polapen a popraven. Hnutí poté z velké části odeznělo. K poslední velké basmačské akci došlo v říjnu 1933, kdy byly v poušti Karakum rozdrceny Džunajd chánovy síly. Basmačské hnutí tak do roku 1934 zcela skončilo.\nBasmačské povstání bylo námětem několika tzv. „rudých westernů“, jako byly filmy \"Věrný Džulbars\" (1935), \"Bílé slunce pouště\" (1970), \"Sedmá kulka\" (1972), \"Červené máky Issyk-Kulu\" (1972), \"Stalo se v Kokandu\" (1977), \"Nepřemožitelný\" (1983) či TV seriál \"Státní hranice\" (1980).\n"}
{"id": "1542436", "url": "https://cs.wikipedia.org/wiki?curid=1542436", "title": "Živko Gospodinov", "text": "Živko Gospodinov\n\nŽivko Gospodinov (bulharskou cyrilicí Живко Господинов; 6. září 1957 Vladimirovo – 4. května 2015 Varna) byl bulharský fotbalista, záložník. \n\nNa Mistrovství světa ve fotbale 1986 byl členem bulharské reprezentace, nastoupil ve 3 utkáních. Celkem za bulharskou reprezentaci nastoupil v letech 1983–1987 ve 39 utkáních a dal 6 gólů. V bulharské lize hrál za PFK Spartak Varna, PFK Spartak Pleven a PFK Beroe Stara Zagora, nastoupil ve 155 ligových utkáních a dal 41 gólů. Ve 2. bulharské lize hrál i za Vatev Beloslav a PFK Černo More Varna, nastoupil ve 151 utkáních a dal 60 gólů. V portugalské lize hrál za AD Fafe, nastoupil v 18 utkáních a dal 1 gól. V Poháru vítězů pohárů nastoupil ve 4 utkáních. \n\n"}
{"id": "1542449", "url": "https://cs.wikipedia.org/wiki?curid=1542449", "title": "PWS-3", "text": "PWS-3\n\nPWS-3 byl polský dvoumístný sportovní letoun z roku 1927, vyvíjený v roce 1926 společností PWS (Podlaska Wytwórnia Samolotów, Podlaská továrna na letadla). PWS-3 bylo první sportovní letadlo postavené polským leteckým průmyslem.\n\nPrototyp označený PWS-3B byl zalétán 20. května 1927 na letišti v Białe Podlasce. Letoun navrhl Ing. Stanisław Cywiński, který po zalétání navrhl úpravy křídel a řídících ploch. V létě 1927 bylo letadlo představeno na letecké výstavě v Krakově. V roce 1927 byl první prototyp podroben zkouškám v Technickém ústavu letectví (Instytut Badaň Technicznych Lotnictwa). Letoun byl charakteristický zúženým trupem stejně jako krátkým spodním nosníkem, který tvořil součást vzpěrového systému podvozku a křídla. V roce 1928 byl postaven druhý prototyp PWS-3B, upravený ve vztahu k původnímu zaoblením konců křídel, mírným zvětšením jejich rozpětí, zmenšením velikosti křidélek a zaoblením horní části SOP.PWS-3 byl nabízen vojenskému letectví v kurýrní (PWS-3 bis) a sanitní verzi (PWS-3 Sa). Navržené vojenské verze navzdory své univerzálnosti nevzbudily zájem polského ministerstva letectví, takže stroj nevstoupil do sériové výroby. Byly vyrobeny pouze dva prototypy.\n\nZvláštností konstrukce bylo použití speciálního nosníku, který tvořil spodní část trupu. Tento nosník s průřezem 300 x 400 mm byl připojen k trupu. Toto řešení (polský patent č. 13315) by umožnilo stavět různé verze draku v závislosti na potřebách a objednávkách: sportovní (jedno- a dvoumístný), kurýrní, sanitní atp. Druhou inovativní myšlenkou použitou v projektu byla možnost nastavení těžiště letadla (aretací nosníku) podélným posunutím podvozku a křídla namísto běžně používaného stabilizátoru. Konstrukční řešení tohoto nosníku bylo o 2 roky později okopírováno a použito (pravděpodobně v rozporu s patentovými právy) na francouzském letounu Breguet 27.\n\nPWS-3 byl dvousedadlový hornoplošník převážně dřevěné konstrukce. Od nosníku pod trupem byly vedeny dvě šikmé vzpěry podepírající křídlo a dvě vzpěry k trupu. Na horní části trupu bylo křídlo podepřeno pyramidou tvořenou dvěma páry vzpěr z ocelových trubek a jednou tyčovou vedoucí k motorovému loži. Trup byl vyroben ze dřeva a pokryt překližkou vpředu a vzadu plátnem. Motorový prostor byl pokryt duralovým plechem. Obdélníkové křídlo bylo dřevěné, s pevnými povrchy potaženými překližkou a na pohyblivých částech plátnem. Trup měl dva nekryté kokpity v tandemovém uspořádání, s čelními skly a se zdvojeným řízením. Podvozek se skládal z konvenčního podvozku s pevnou dělenou nápravou a zadní ostruhou. Jak hlavní vzpěry podvozku, tak vzpěry křídel byly připevněny k nosníku na spodní straně trupu. \n\nLetoun byl poháněn československým hvězdicovým vzduchem chlazeným pětiválcovým motorem Walter NZ-60. Palivo bylo přepravováno ze dvou nádržích o celkovém objemu 100 l, které byly umístěny ve střední části křídla.\n\nPrototyp PWS 3B získal v srpnu 1927 imatrikulaci P-PWSS, v roce 1929 změněnou na SP-ACJ. Druhý prototyp byl imatrikulován v roce 1929 jako SP-AEA.\n\nLetoun s imatrikulací P-PWSS se zúčastnil 1. polské soutěže turistických letadel ve dnech 6.–9. listopadu 1927 a pilotován Wacławem Makowskim obsadil druhé místo (za letadlem Drzewiecki JD-2). Později byl koupen polovojenskou organizací LOPP (Liga Obrony Powietrznej i Przeciwgazowej, Liga obrany protiletadlové a protiplynové) v Lublinu a využíván k předváděcím letům v leteckém klubu PWS.\n\nV listopadu 1929 byl během přistání vážně poškozen první prototyp SP-ACJ pilotovaný Adamem Karpinským. V roce 1933 bylo poškozené letadlo instalováno ve varšavském muzeu techniky a průmyslu (Muzeum Techniki i Przemysłu).\n\n\nÚdaje pro 1. a (2.) prototyp podle\n\n\n\n\n"}
{"id": "1542452", "url": "https://cs.wikipedia.org/wiki?curid=1542452", "title": "Kobarid", "text": "Kobarid\n\nKobarid (italsky \"Caporetto\", německy \"Karfreit\") je město v Gorickém regionu Slovinska. Má 1092 obyvatel (rok 2019) a je správním centrem Občiny Kobarid, která je nejzápadnější ve Slovinsku. Protéká jím řeka Soča. Obyvatele živí lehký průmysl (mlékárenství) a turistický ruch.\n\nSídlo je poprvé zmíněno v roce 1184 pod názvem \"Kauoretum\", jehož původ je odvozován od latinského výrazu pro kozu \"caper.\" V letech 1420–1919 patřil Kobarid Habsburkům, v letech 1919–1947 Itálii a v letech 1947–1991 Jugoslávii. \n\nV roce 1917 se zde konala bitva u Caporetta. Ve městě se nachází kostnice italských vojáků a muzeum věnované této bitvě.\n\nSeverně od Kobaridu leží archeologické naleziště Tonovcov grad. Okolní krajina je ideální pro vysokohorské túry, byl zde vyhlášen Triglavský národní park.\n"}
{"id": "1542457", "url": "https://cs.wikipedia.org/wiki?curid=1542457", "title": "Marek Gengel", "text": "Marek Gengel\n\nMarek Gengel (* 17. září 1995 Rakovník) je český profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do prosince 2019 dva tituly ve dvouhře a deset ve čtyřhře. \n\nNa žebříčku ATP byl ve dvouhře nejvýše klasifikován v prosinci 2019 na 536. místě a ve čtyřhře pak v prosinci téhož roku na 239. místě.\n\n"}
{"id": "1542465", "url": "https://cs.wikipedia.org/wiki?curid=1542465", "title": "Vodní elektrárna Jirau", "text": "Vodní elektrárna Jirau\n\nVodní elektrárna Jirau (portugalsky \"Usina Hidrelétrica de Jirau\") je vodní dílo na řece Madeira v Brazílii. Spolu s vodní elektrárnou Santo Antonio, vytváří kaskádu elektráren, které patří mezi nejvýkonnější v Brazílii i ve světě. \n\nŘeka Madeira je největším přítokem řeky Amazonky, do které odvádí odvádí část povodí peruánských a bolivijských And. Povodí v místě přítoku do vodního díla Jirau je 972 710 km. Oblast se vyznačuje roční průměrnou teplotou 25,1 ºC a ročním úhrnem srážek 2 174 mm. Dlouhodobý průměrný průtok na vodočtu Jirau je 17 800 m/s. \n\nŘeka Madeira přispívá přibližně polovinou zatížení sedimenty celého povodí Amazonky. Přibližně 70 procent povodí u přehrady Jirau se nachází mimo brazilské území, což ztěžuje monitorování údajů o sedimentech a uplatňování účinných strategií.\n\nPřehradní těleso je vysoké 62 m a dlouhé 1150 metrů. Osmnáct stavidlových bran je schopno přepustit průtok 82 587 m/s. \n\nJirau má dvě elektrárny, levobřežní s 22 jednotkami a pravobřežní s 28 jednotkami. Horizontální Kaplanovy turbíny pracují na optimálním spádu 15,2 metrů s celkovou hltností 27 500 m3/s. Celkový instalovaný výkon je 3 750 MW. \n\nPřehrada vytváří rezervoár dlouhý 142 km s celkovým objemem 2,7 km a užitečným objemem 1,5 km. Nadmořská výška pracovní hladiny se pohybuje v rozmezí 82,5 - 90 metrů. Plocha nádrže se tak mění mezi 21 a 208 km. Maximální plocha nádrže během povodňové sezóny může dosáhnout hodnoty 362 km. \n\nDlouhodobá roční výroba je 19 136 GWh. \n\nVodní dílo umožňuje říční plavební spojení Bolívie s oceánem. Rybí přechod má zajištěný minimální průtok 40 m/s. \n\n\n"}
{"id": "1542470", "url": "https://cs.wikipedia.org/wiki?curid=1542470", "title": "Naum Slutzky", "text": "Naum Slutzky\n\nNaum Slutzky (28. února 1894, Kyjev – 4. listopadu 1965, Stevenage) byl německo-britský umělec ukrajinsko-židovského původu. Mimo jiné působil jako mistr v Bauhausu.\n\nNaum Slutzky se narodil v Kyjevě a pocházel ze staré zlatnické rodiny. Již jeho otec Nachman byl zaměstnán jako řemeslník v kyjevské pobočce dvorního klenotníka Carla Petera Fabergého. Kolem roku 1905 rodina kvůli své židovské víře emigrovala do Vídně. Po vyučení v roce 1912 se Slutzky stal zlatníkem ve Wiener Werkstätte. V roce 1914 studoval na Technické univerzitě ve Vídni. V letech 1917 až 1919 studoval na soukromé umělecké škole Johannese Ittena ve Vídni. V roce 1919 ho Walter Gropius jmenoval pomocným mistrem v Bauhausu ve Výmaru, V roce 1921 se Slutzky stal mladším mistrem kovodělné dílny v Bauhausu a následujícího roku se stal mistrem zlatnického řemesla. Jedním z jeho nejdůležitějších děl v Bauhausu je přívěsek vyrobený v letech 1920 až 1922, který daroval studentce Bauhausu Else Kleinwortové a který byl považován za ztracený až do svého znovuobjevení v roce 2009. Roku 1923 se Slutzky oženil s designérkou interiéru Hedwigou Arnheimovou. V roce 1924 opustil Bauhaus, a pak pracoval jako interiérový designér a designér osvětlení. Od roku 1924 do roku 1927 pobýval Naum Slutzky ve Vídni a Berlíně a pracoval pro \"Dílny výtvarných umění\" Friedla Dickera a Franze Singera. \n\nV roce 1927 se Slutzky usadil v domě rodičů své ženy na adrese Isequai 5 v Hamburku; tam navrhl mj. osvětlení Paláce Emelka pro Karla Schneidera. To byl začátek plodného tvůrčího období. Vystavoval s Hamburskou secesí v Hamburger Kunsthalle a spřátelil se s Maxem Sauerlandtem, ředitelem Muzea umění a řemesel v Hamburku, který ho materiálně a ideově podporoval, dal mu mnoho kontaktů v hanzovním městě a nakonec mu pomohl emigrovat do Velké Británie, V roce 1930 bylo bezdětné manželství s Hedwig Arnheimovou rozvedeno. V roce 1937 padlo mnoho Slutzkyho děl za oběť nacistické akce \"Zvrhlé umění\". \n\nBěhem archeologických vykopávek v rámci příprav nové stanice metra Červená radnice se roku 2010 podařilo najít jedenáct soch různých umělců, které byly v roce 1937 zkonfiskovány v německých muzeích, aby byly ukázány na výstavách \"Zvrhlého umění\". Mezi nimi byla \"Busta ženy\" Nauma Slutzkyho\",\" vzniklá před rokem 1931. S ostatními díly byla uvedena na výstavě \"Berlínský nález soch.\" \"„Zvrhlé umění“ v troskách po bombardování\" na Řeckém nádvoří Nového muzea na Musejním ostrově. Výstava pak pokračovala od dubna do konce září 2012 v Muzeu umění a řemesel v Hamburku. \n\nV roce 1933 emigroval Slutzky do Londýna a od roku 1935 do roku 1940 učil na Dartington Hall School v Totnes v Devonu. Od roku 1946 do roku 1950 se stal učitelem Střední uměleckoprůmyslové školy v Londýně, V roce 1950 založil Katedru produktového designu na Škole průmyslového designu na Královské vysoké škole umění v Londýně. Od roku 1957 do roku 1964 vedl katedru průmyslového designu na College of Arts and Crafts v Birminghamu. V roce 1965 obdržel profesuru na Ravensbourne College of Art. Slutzky zemřel 4. listopadu 1965 ve Stevenage v Hertfordshiru. \n\nSlutzky byl všestranný umělec, jehož dílo zahrnovalo klenoty jako náhrdelníky, náramky, prsteny a brože ve vysoce kvalitním řemeslném zpracování, buď jako unikátní kusy, anebo zejména od roku 1930 také jako modely šperků určených pro průmyslovou výrobu z méně nákladných materiálů. Již během působení v Berlíně kolem roku 1925 navrhoval Slutzky také nábytek, jako jsou křesla, knihovny, stoly a lehátka, které, stejně jako jeho další návrhy, vycházely z designu zaměřeného na jednoduchost, účelnost a vhodně vybraný materiál. V Hamburku se do popředí dostaly průmyslové vzory, jako stolní lampy pro firmu Chr. Zimmermann ve Frankfurtu nad Mohanem a návrh příborů pro firmu J. A. Henckels v Solingenu. Kromě toho se Slutzky zabýval designem osvětlení a kovových předmětů. Mezi jeho hlavní práce v tomto směru patřilo osvětlení kostela Bugenhagenkirche, hlediště Muzea umění a řemesel, Filmového paláce Emelka a Nového židovského chrámu, vše v Hamburku. Dále tvořil i práce z oblasti „volného umění“: jsou známy návrhy soch zvířat a figurálních děl. Během pobytu v Anglii se Slutzky stal učitelem: založil katedry průmyslového designu na uměleckých školách a během 30 let výuky formoval generace britských průmyslových designérů. \n\n\n\n"}
{"id": "1542471", "url": "https://cs.wikipedia.org/wiki?curid=1542471", "title": "Sametová kniha", "text": "Sametová kniha\n\nSametová kniha (\"rusky Бархатная книга\") je někdejší oficiální genealogický seznam nejvýznamnějších rodů Ruska. Kniha je vázána v červeném sametu, odtud pochází její název.\n\nSeznam a kniha byly sestaveny v době panování carevny Žofie Alexejevny (1682–1687), poté, co car Fjodor III. Alexejevič zrušil starý system hodností (\"městničestvo\") a všechny dosavadní staré knihy rodokmenů byly spáleny, aby se předešlo sporům mezi znepřátelenými rodovými klany.\n\nSametová kniha obsahuj starý genealogický seznam z roku 1555 (\"Gosudarev rodoslověc\") obsahující rodokmeny knížecích rodů Rurikovců a Gediminovců. Významný dodatek obsahuje a set of rodokmenů vyhotovil by the neknížecích šlechtických rodů na základě jejich rodových záznamů. Jelikož v té době bylo žádoucí mít v pokrevním příbuzenstvu předky přistěhovalé ze zahraniční, je zde uvedeno značné množství mytických rodokmenů.\n\nSametová kniha byla poprvé vytištěna v roce 1787 na Moskevské univerzitě, vydání vyhotovil Nikolaj Ivanovič Novikov. Úplný seznam rodů zapsaných v Sametové knize je uveden v hesla Seznam šlechtických rodů uvedených v Sametové knize. \n"}
{"id": "1542476", "url": "https://cs.wikipedia.org/wiki?curid=1542476", "title": "Governmentalita", "text": "Governmentalita\n\nGovernmentalita (francouzsky \"gouvernementalité\") je koncept vyvinutý francouzským filozofem Michelem Foucaultem v pozdních letech jeho života, odhadem mezi rokem 1977 a jeho smrtí roku 1984, zejména při svých přednáškách na Collège de France.\n\nVýznam pojmu je mnohoznačný, zpravidla znamená specifický styl vládnutí, teorii vládnutí a také nástroj pro analýzu vládnutí. Michel Foucault v rámci governmentality vychází ze svého pojetí moci jako abstraktního principu prostupujícího celou společností a nedílné součásti všech společenských vztahů: vlivu moci nelze uniknout a uplatňovat moc může každý podle svých schopností a sociálního postavení. Z toho vyplývá, že governmentalita je ukázkou působení moci a vědění ve specifických podmínkách plánování, vedení a řízení živých lidí – populace. Michel Foucault vnímá governmentalitu jako nástroj tzv. biomoci, jím pojmenované formy moci, prostřednictvím které mají biologické procesy těla vliv na fungování a produktivitu celé společnosti.\n\nKoncept byl v sociálních vědách detailněji rozpracován z tzv. anglo-neofoucaultské perspektivy, zejména autory Peterem Millerem, Nikolasem Rosem a Mitchellem Deanem.\n\nVýraz governmentalita je tedy chápán jako: \n\n\nDále může být governmentalita označována jako:\n\n\nTermín governmentalita (gouvernementalité) původně vznikl odvozením francouzského slova „gouvernement“ (vláda) příponou „-al“ (přídavné jméno) a přidáním „-ité“ (abstraktní podstatné jméno). Mnoho lidí termín governmentalita nesprávně považuje za neologismus slov „government“ (vláda) a „mentality“ (mentalita).\n\nVládnutí podle Foucaulta představuje nezbytnou činnost vykonávanou (nejen) v rámci státu. Governmentalita je v tomto ohledu teoretickým konceptem, jímž chtěl Michel Foucault ovlivnit moderní praktiky a techniky vládnutí (ve smyslu uplatňování politické moci). Obrat ke governmentalitě souvisí se skutečností, že v 50. a 60. letech 20. století došlo v sociálních vědách ke snaze opustit „stát“ jako analytický koncept v důsledku výše zmíněných problémů, které s sebou nesl a nese. V souladu s tímto trendem v sociálních vědách obrátil Foucault svoji pozornost od státu k subjektům moci a k moci samotné – předmětem jeho výzkumu se stala problematika populace a distribuce/realizace moci.\n\nKoncept „umění vládnutí“ je jedním z klíčových bodů v dílech filosofa. Ve svých pracích kladl otázky o charakteru moderních sociálních řádů a limitech lidské svobody v rámci státní kontroly. Governmentalita neposkytuje pouze zcela novou perspektivu moci oproti té, jež je založena na shodě mínění, resp. společenského konsenzu, nýbrž také pomáhá rozrůznit moc a převládání. Foucault rozvíjel governmentalitu ve všech svých publikacích a přednáškách věnovaných problematice moci, ale nejzřetelněji v sérii přednášek na Collège de France nazvaných \"Il faut défendre la société\" (v českém překladu „Je třeba bránit společnost“ vyšlo v roce 2006), \"Sécurité, territoire, population\" (v anglickém překladu vyšlo v roce 2007) a \"Naissance de la biopolitique\" (v českém překladu „Zrození biopolitiky“ vyšlo v roce 2009), přičemž nejjednodušeji ji lze charakterizovat jako spojení dvou rovin, jež jsou patrné k názvu konceptu. Teorie o governmentalitě Foucault poté aplikoval na pojem sociální kontroly.\n\nMichel Foucault ve své knize \"Securité, territorie, population\" prohlásil o konceptu: \"\"Pod slovem ‚governmentalita‘ mám na mysli tři věci. Za prvé, ‚governmentalita‘ je souborem institucí, procedur, analýz a reflexí, kalkulací a taktik, které umožnují uplatňovat velmi specifickou, a přesto velmi komplexní, moc, jež má za svůj cíl působení na populaci, používá politickou ekonomii jako zdroj vědění a využívá bezpečnostní aparát jako hlavní technický prostředek. Zadruhé, v ‚governmentalitě‘ vidím trend, posloupnost síly, která se po dlouhou dobu na Západě prosazovala k výsadnímu postavení nad všemi ostatními typy moci – absolutním, disciplinárním a dalším –, která se prosadila v typu moci, jíž říkáme ‚vláda‘, a která na jednu stranu dala vzniknout sadě specifických nástrojů (apparelis) vládnutí a na druhou stranu pak umožnila vznik sady specifických vědomostí (savoirs). A konečně, myslím si, že pod ‚ governmentalitou‘ bychom si měli představit proces nebo spíše výsledek procesu, pomocí něhož se středověký stát spravedlnosti přetransformoval v 15. a 16. století na administrativní stát a byl dále postupně ‚governmentalizován‘.“\"\n\nObecně můžeme rozeznat dvě roviny, respektive dvě základní charakteristiky governmentality.\n\nPrvní rovina směřuje k technikám, strategiím a nástrojům, pomocí nichž aktéři uplatňují moc. Governmentalita je tedy styl vládnutí, který se snaží využít všechny dostupné prostředky. Chápat technologie moci není možné bez analýzy forem politické racionality, která ji podepírá a umožňuje. Foucault ukazuje na vzájemnou sounáležitost technik moci a forem vědění. Mechanismy racionalizace jsou způsoby pojmenování problémů či nakládání s nimi, popř. poskytování argumentů a ospravedlnění. Pro politickou racionalitu neexistuje čisté, neutrální vědění, které jednoduše reprezentuje realitu vládnutí; tato racionalita produkuje také intelektuální nástroje na zpracovávání reality (jednání, procedury, instituce, právní formy), které se poté stávají součástí technologie politiky.\n\nV druhém případě se dá governmentalita použít i v obecnějším smyslu, který naznačuje úzké spojení mezi vztahy moci a procesy subjektivizace, protože idea vládnutí v 19. století neměla pouze politický význam. Označovala také procesy sebekontroly, poučení a rady pro rodiny i děti, organizaci domácnosti, směřování duše apod. Vládnutí je cíleno na chování a jednání občanů, které však není předepsáno, naopak nechává rozhodování na samotném jedinci. Řízení chování a jednání je následně uplatňováno pomocí určení, co je přijatelné a žádoucí a co je nepřijatelné a nežádoucí. V rámci normality je dle společenských konvencí stanoveno, co je ‚normální‘, a jaké jsou normální tužby, zájmy, způsob myšlení atd., a na druhou stranu poukazováno na to, co je abnormální a nežádoucí. Vytyčení normality však není donucováním. Je plně na daném jedinci, jestli se přikloní k dané normalitě, nebo zda si zvolí alternativu. V případě zvolení alternativy však musí počítat s následky své volby, neboť se dostává do pozice devianta, na nějž se zpravidla nahlíží jako na společenskou hrozbu, zejména s ohledem na společenské hodnoty.\n\nGovernmentalita tím pádem dle Foucaulta odkazuje na komplexní formu moci, jež vychází z pojetí populace jako objektu se specifickými vlastnostmi zachytitelnými pomocí statistik (porodnost, úmrtnost atd.), o nějž je potřeba se starat a jemuž je potřeba vládnout ve smyslu správy a dohledu. Předmětem analytických úvah zde nejsou věci nebo jevy, ale způsoby, kterými se společnost zabývá, jak o nich přemýšlí a jak jsou charakterizovány v diskurzivních pojmech a praktikách. Problémy, které společnost řeší, nejsou z pohledu governmentalistů reálné – i když se možná vyskytují, neexistuje způsob, jak je poznat nezprostředkovaně.\n\nFoucaultův přínos je zcela významný pro vývoj nových způsobů pohledu na politické dějiny, ovšem koncept governmentality nebyl příliš známý až do počátku 90. let. Větší publicitu přinesla teorii kniha \"The Foucault Effect. Studies in governmentality: with two lectures by and an interview with Michel Foucault\", poprvé vydaná v roce 1991, kdy na koncept Foucaulta začaly navazovat různé vědecké práce. V angloamerickém prostředí vznikla nová výzkumná oblast – tzv. governmental studies („governmentální studia“). Prudký rozvoj kritického proudu začal až v 21. století. Governmentalitě se věnovaly například časopisy \"Educational Philosophy and Theory\" a \"International\" \"Journal of Qualitative Studies in Education.\"\n"}
{"id": "1542482", "url": "https://cs.wikipedia.org/wiki?curid=1542482", "title": "Spisovná němčina", "text": "Spisovná němčina\n\nSpisovná němčina (německy Standardhochdeutsch, Standarddeutsch, Hochdeutsch nebo Schriftdeutsch) je kodifikovaná, standardizovaná forma němčiny používaná v německy mluvících zemích ve formálním styku, zejména jako jazyk úřední, vědecké a publicistické literatury. \n\nNěmčina je hlavní úřední řečí v Německu, Rakousku a německy mluvící části Švýcarska, přičemž neexistuje společná jazyková autorita, a proto se kodifikace poněkud liší v jednotlivých státech. V Německu o spisovný německý jazyk pečuje zejména Institut für Deutsche Sprache (IDS), v Rakousku ministerstvo školství (BMUKK) a ve Švýcarsku Schweizerische Verein für die deutsche Sprache (SVDS). Základními výkladovými slovníky jsou pro německou variantu spisovného jazyka \"Duden\", pro rakouskou \"Österreichisches Wörterbuch\" (ÖWB) a pro švýcarskou \"Schweizer Wörterbuch der deutschen Sprache\". \n\nExistují však snahy jazyk kodifikovat německý jazyk přes hranice států. K výsledům této spolupráce patří slovník variant \"Variantenwörterbuch des Deutschen\" (VWB). Rada pro německý pravopis (Rat für deutsche Rechtschreibung), v níž spolupracovali zástupci šesti států s německy hovořícím obyvatelstvem, stála za pravopisnou reformou z roku 1996, jež ovšem i nadále podržela určité výjimky pro Rakousko a Švýcarsko.\n\nVznik jednotné německé spisovné výslovnosti od devatenáctého století podporovali především divadelníci. Poprvé byla výslovnost němčiny kodifikována na konferenci germanistů a ředitelů divadel roku 1898 v Berlíně; výsledky shrnula standardní příručka \"Deutsche Bühnenaussprache\" (\"Německá jevištní výslovnost\")\",\" jejímž autorem byl vratislavský profesor germanistiky Theodor Siebs. Od roku 1969 se vydává pod titulem \"Deutsche Aussprache\" (\"Německá výslovnost\").\n"}
{"id": "1542483", "url": "https://cs.wikipedia.org/wiki?curid=1542483", "title": "Sarcelles", "text": "Sarcelles\n\nSarcelles je město ve Francii. Leží v departementu Val-d'Oise 15 km severně od centra Paříže. Žije v něm přibližně 58 000 obyvatel.\n\nVýznamnou památkou je kostel sv. Petra a Pavla ze 12. století. Sarcelles začalo překotně růst po druhé světové válce, kdy se zde stavěly činžáky (habitation à loyer modéré) pro černé nohy vracející se z Afriky. Podle této lokality se sociálním problémům spojeným s velkými sídlišti začalo říkat „sarcellitida“. Později sem přišli Sefardští Židé, kteří se usadili v části zvané „Malý Jeruzalém“. V Sarcelles žijí také Arabové, Asyřané a přistěhovalci z Karibiku. V červenci 2014 zachvátila Sarcelles vlna protižidovských násilností, které byly reakcí na operaci Ochranné ostří.\n\nV letech 1995 až 1997 byl starostou Sarcelles Dominique Strauss-Kahn.\n\n\n\n"}
{"id": "1542484", "url": "https://cs.wikipedia.org/wiki?curid=1542484", "title": "Hochdeutsch", "text": "Hochdeutsch\n\nHochdeutsch [hochdojč] může znamenat:\n"}
{"id": "1542485", "url": "https://cs.wikipedia.org/wiki?curid=1542485", "title": "Seznam šlechtických rodů uvedených v Sametové knize", "text": "Seznam šlechtických rodů uvedených v Sametové knize\n\nToto je seznam šlechtických rodů, uvedených v Sametové knize\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1542495", "url": "https://cs.wikipedia.org/wiki?curid=1542495", "title": "Umělecká škola", "text": "Umělecká škola\n\nUmělecká škola je vzdělávací instituce s primárním zaměřením na výtvarné umění, zejména ilustrací, malířství, fotografie, sochařství a grafického designu. Umělecké školy mohou nabízet základní, střední, postsekundární nebo vysokoškolské programy.\n\nUmělecké školy začaly být vnímány jako legitimní vzdělávací prostředky v 80. letech 20. století. Předtím byly jakékoli umělecké programy brány čistě jako mimoškolní aktivity a neexistovaly žádné metody hodnocení děl. Po 80. letech však byly umělecké programy začleněny do mnoha různých škol a univerzit jako legitimní kurzy, které bylo možné vystudovat. Zatímco někteří tvrdí, že to oslabilo kreativitu mezi studenty moderního umění, jiní to vidí jako způsob, jak povýšit výtvarné umění na úroveň ostatních předmětů.\n\n\n\n\n\n\n\n"}
{"id": "1542496", "url": "https://cs.wikipedia.org/wiki?curid=1542496", "title": "Marianne Brandtová", "text": "Marianne Brandtová\n\nMarianne Brandtová (1. října 1893 Saská Kamenice – 18. června 1983 Kirchberg) byla německá designérka, fotografka, malířka, a sochařka patřící k výtvarné škole Bauhaus založené Walterem Gropiem. \nMarianne Brandtová se narodila v německém městě Chemnitz. Jejím otcem byl uznávaný advokát Franz Bruno Liebe, který se mimo jiné věnoval divadlu a umění. Po něm Marianne zdědila hudební talent a v mládí se věnovala hře na housle. \n\nV osmnácti letech se Marianne přestěhovala do Výmaru, kde navštěvovala uměleckou školu \"Fürstlich Freie Zeichenschule\" pod vedením Huga Flintzera. Následně byla přijata na \"Großherzoglich-Sächsische Kunstschule Weimar\", kde se především zaměřila na studium malířství a plastiky. \n\nV roce 1917 začala svá díla vystavovat v galerii Gerstenberg. Tato vystavovaná díla byla značně ovlivněna expresionismem. V této době se také seznámila se svým budoucím manželem Erikem Brandtem. \n\nBěhem první světové války přerušila studium a společně s Erikem Brandtem opustila Německo. Na krátkou dobu se odstěhovali do norského Osla, kde Erik poprvé vystavoval svá díla ve výtvarném spolku. Marianne se však v Norsku necítila doma, a tak se oba později vydali do Paříže.\n\nV roce 1921 se Marianne vrátila zpět do Výmaru, kde se účastnila seminářů sochařství pod vedením Richarda Engelmanna. V témže roce se její manžel vrátil na rok do Norska. Marianne se rozhodla začít studovat na výtvarné škole Bauhaus, kde se učila pod vedením maďarského profesora László Moholy-Nagyho a amerického malíře německého původu Josefa Alberse. Mimo jiné byla také vyučována Wassilem Kandinskym a Paulem Kleem. Současně se studiem Bauhausu se účastnila kurzů práce s kovy. \n\nV této době se Marianne věnovala tvorbě konviček na čaj, popelníků a čajových servisů, kterými je velmi proslulá. Při tvorbě se držela jednoduchých forem typických pro Bauhaus. Základní geometrické tvary (čtverec, kruh, trojúhelník) tak tvořily bázi pro vznik Marianniných návrhů. Díla Marianne Brandtové měla sloužit především pro běžné užití, neměla být pouhými předměty luxusu.\n\nPo ukončení svého vzdělání se Marianne Brandtová stala zástupkyní vedoucího v kovoobráběcí dílně. Začátky v dílně pro ni nebyly lehké, neboť zde stále panoval názor, že žena do takového pracovního prostředí nepatří. V letech 1928–1929 byla kromě Gunty Stölzl jedinou ženou pracující na vyšším postu ve výtvarné škole Bauhaus.\n\nMnohými návrhy, které Marianne Brandtová v době působení na výtvarné škole Bauhaus vytvořila, se i v dnešní době inspirují někteří designéři. Její díla jsou vystavována v mnoha muzeích po celém světě (například v Londýně, Paříži, New Yorku nebo Cambridgi). \n\nOd roku 1926 iniciovala a organizovala spolupráci s berlínskou firmou na výrobu osvětlení Schwintzer & Gräff a lipskou firmou Körting & Mathiesen, která pod názvem \"Kandem\" vyráběla lampy. Již v roce 1927 se na trhu v rámci spolupráce s již zmíněnými firmami objevovaly první realizace návrhů Marianne Brandt. Na návrzích osvětlení spolupracovala s Hansem Przyremblem. Celkem v této době vytvořila 28 modelů lamp. Světla podle návrhů Marianne Brandtové jsou dnes k vidění například v Museum of Modern Art v New Yorku nebo v British Museum v Londýně. Kromě již zmíněných návrhů se také věnovala fotografování a koláži.\n\nPo roce 1929 pracovala čtyři měsíce jako interiérová designérka v architektonické kanceláři Waltera Gropia. Následně pod jeho vedením vystavovala v Paříži.\n\nKoncem roku 1929 se Brandtová stala vedoucí návrhářského oddělení firmy na kovové předměty Ruppelwerk GmbH v německém městě Gotha. \n\nV době nacionálního socialismu se návrhářka vrátila zpět do svého rodného města Chemnitz. V roce 1935 se rozvedla se svým manželem a začala se více věnovat malířství. Bylo jí umožněno vystavovat v menším ateliéru v Chemnitz a až do roku 1948 byla bez zaměstnání.\n\nV letech 1949 až 1951 vyučovala na univerzitě v Drážďanech. Především se věnovala výuce práce se dřevem, kovem a keramikou.\n\nNa přelomu let 1953 a 1954 pobývala umělkyně v Číně, kde v té době probíhala výstava \"\"Deutsche Angewandte Kunst in der DDR\".\" Po návratu zpět do Německa se Marianne věnovala svobodnému umění a ruční práci.\n\nMarianne Brandtová zemřela 18. června roku 1983 v domově pro seniory v Kirchbergu. Bylo jí 89 let.\n\n\n\n"}
{"id": "1542505", "url": "https://cs.wikipedia.org/wiki?curid=1542505", "title": "Usa (město)", "text": "Usa (město)\n\nUsa () je město v prefektuře Óita v Japonsku. K roku 2019 v něm žilo přes třiapadesát tisíc obyvatel.\n\nUsa leží na severním břehu ostrova Kjúšú východně od Nakacu a západně od Bungo-Takada.\n\nPřes Usu prochází železniční trať Kokura – Kagošima.\n\nUsa je městem od 1. dubna 1967.\n\n"}
{"id": "1542510", "url": "https://cs.wikipedia.org/wiki?curid=1542510", "title": "Max Penson", "text": "Max Penson\n\nMax Penson (17. března 1893 Veliž – 1959 Taškent) byl ruský fotožurnalista a fotograf Sovětského svazu známý svými fotografiemi Uzbekistánu. Jeho fotografie dokumentovaly ekonomickou přeměnu Uzbekistánu z vysoce tradiční feudální společnosti na moderní sovětskou republiku v letech 1920 až 1940. Max Penson je jedním z nejvýznamnějších představitelů uzbecké fotografie. \n\nNarodil se v roce 1893 v židovské rodině chudého knihaře v malém městě Veliž ve Vitebské gubernii (dnešní Smolenská oblast, Rusko). Brzy se přestěhoval do Vilniusu, kde se zapsal do umělecké školy S. N. Juzhanina. V roce 1914 byl jako Žid nucen přestěhovat se svou rodinou do Kokandu v Turkestánu.\n\nPo ruské revoluci v roce 1917 založil v Kokandu uměleckou školu pod vedením Kokandské revoluční komise. Stal se ředitelem a učil kreslení 350 uzbeckých dětí studujících na škole. V roce 1921 se jeho život dramaticky změnil, když získal fotoaparát. V letech 1920–1940 se stal jedním z předních profesionálních fotografů Uzbekistánu, potažmo Sovětského svazu, dokumentoval jeho obyvatele a hospodářský vývoj a do roku 1940 udělal přes 30 000 fotografií.\n\nPřestěhoval se do uzbeckého hlavního města Taškentu a od roku 1926 do roku 1949 pracoval pro největší zpravodajské noviny ve střední Asii, \"Pravda Vostoka\" (\"Pravda východu\"). Během třicátých let byl obzvláště plodný při zachycování veřejných inženýrských prací v Uzbekistánu a industrializaci obchodu s bavlnou v zemi. Pensonovy obrazy šířila sovětská tisková agentura TASS a v třicátých letech jeho fotografie vystupovaly v sovětském časopisu zkoumajícím hospodářský vývoj v Sovětském svazu pod názvem \"SSSR na strojke\".\n\nV roce 1937 se Penson zúčastnil světové výstavy v Paříži a získal cenu Grand Prix za fotografii \"Uzbecká Madona\", portrét mladé uzbecké ženy, která na veřejnosti kojí své dítě. V roce 1939 fotografoval výstavbu Velkého Ferganského kanálu. V roce 1940 se Penson setkal se Sergejem Ejzenštejnem, který o něm řekl: \n\nV roce 1948 kvůli nárůstu antisemitismu pod tlakem Josifa Stalina donutily události Pensona opustit své 25leté postavení v redakci deníku \"Pravda Vostoka\". Zemřel v roce 1959.\n\nV Moskevském domě fotografie je umístěno velké množství Pensonových děl. V roce 2006 ruský miliardář Roman Abramovič sponzoroval výstavu Pensonových fotografií z Uzbekistánu po dohodě s Moskevským domem fotografie dne 29. listopadu 2006 ve sbírce Gilberta v Somersetově domě v Londýně. Abramovič dříve financoval výstavu „Tichý odpor: Ruská piktorialistická fotografie 1900–30“ v téže galerii v roce 2005, kterou pořádal také Moskevský dům fotografie. Další galerií, která se věnovala fotografickému dědictví Maxe Pensona, je Galejevova galerie se samostatnou výstavou Pensonovy práce v Moskvě (21. září – 31. října 2006). Poslední výstavy Pensonových děl byly od 30. listopadu do 2. prosince 2010 v Ruském kulturním středisku v Londýně (běžně známé jako Puškinův dům) a od 5. dubna do 13. května 2011 v newyorské galerii Nailya Alexander.\n\n\n"}
{"id": "1542511", "url": "https://cs.wikipedia.org/wiki?curid=1542511", "title": "Wolfgang Tümpel", "text": "Wolfgang Tümpel\n\nWolfgang Tümpel (1. září 1903 Bielefeld – 12. ledna 1978 Herdecke) byl německý umělecký zlatník, stříbrník a designer kovových uměleckých předmětů. \n\nZa svých učňovských let v dílně zlatníka Augusta Schültra navštěvoval 1921–1922 umělecko-řemeslnou školu (\"Handwerk-Kunstgewerbeschule\") v Bielefeldu. Potom šel studovat do Bauhausu ve Weimaru pod vedením Johanna Ittena, Paula Klee a Nauma Slutzkyho. V roce 1924 byl přijat do dílny uměleckého kovářství, kde byli jeho instruktory Christian Dell a László Moholy-Nagy a také pracoval v divadelní dílně Oscara Schlemmerse. Když se Bauhaus přestěhoval do Dessau, následoval Wolfgang Tümpel svého přítele a učitele Gerharda Marckse do školy užitého umění na hradě Giebichenstein u Halle/Saale, kde pokračoval ve výcviku uměleckého stříbrníka. V roce 1926 tam také složil příslušnou zkoušku. V roce 1927 se stal členem Společnosti pro zlatnícké umění (\"Gesellschaft für Goldschmiedekunst\"). Ve stejném roce si založil svoji první vlastní dílnu s názvem Dílna pro nádoby, šperky a osvětlení v Halle. V roce 1929 přestěhoval dílnu z Halle do Kolína nad Rýnem, ale v roce 1933 se vrátil do rodného Bielefeldu. I když jeho dílo bylo slavné natolik, že za ně získal několik ocenění, mistrovskou zkoušku skládal až v roce 1939. V roce 1951 se přestěhoval do Hamburku, kde si znovu otevřel vlastní dílnu v Hamburg-Ahrensberg a učil jako vedoucí katedry uměleckého kovářství na Zemské umělecké škole (\"Landeskunstschule\") v Hamburku. \n\nTumpel byl umělecký zlatník a stříbrník a jeden z průkopníků nových designů pro průmyslovou produkci. Jeho návrhy se nikdy neopakují, protože se vždy snažil najít dokonalou formu pro své výrobky. K designu vždy přistupoval inovativně a snažil se pokaždé najít novou cestu, jak ho vylepšit. Jeho výrobky ze stříbra (kávové, čajové a liturgické nádobí a jeho šperky) dvacátých až šedesátých let minulého století jsou minimálně stejně dobré jako jeho návrhy pro masovou výrobu. Tümpelův elegantní a funkční design spojuje \"bauhausový\" formální styl s principy vyučovanými na hradě Giebichenstein. Za svého působení v Bauhausu i přes značné úsilí nedokázal vytvořit design, který by prorazil na půdě pro masovou průmyslovou výrobu. To se mu povedlo teprve, když se přestěhoval do Halle, kde svůj návrh prosadil přes svoji dílnu. Sám se neřídil jen jedním stylem, ale dělal svoje návrhy podle volumetrických forem, které se daly jednoduše masově vyrábět. Pracoval podle hesla \"moderně, ale ne podle módy\". Z důležitých zakázek na design pro masovou výrobu můžeme uvést válcovou lampu pro Goldschmied & Schwabe, kovové předměty pro WMF (\"Württembergische Metallwaren Fabrik\") nebo mosaznou a plastovou nádobu na kávu z roku 1962, jichž se pro německou firmu Tchibo vyrobily miliony.. Jeho návrhy nebyli důležité jen pro masovou výrobu, ale i jako umělecké předměty. o čemž svědčí např. zakázka na výrobu svítidel pro hostovský dům Spolkové vlády na Petersbergu v Bonnu. \n\n"}
{"id": "1542522", "url": "https://cs.wikipedia.org/wiki?curid=1542522", "title": "Benu (firma)", "text": "Benu (firma)\n\nBENU Česká republika s.r.o. je česká firma provozující síť lékáren pod obchodní značkou BENU provozovaných společností Společnost byla založena v roce 1993, tehdy pod názvem EUROPHARM s.r.o. Kromě sítě kamenných lékáren provozuje BENU také internetový obchod Benu.cz. Generálním a současně výkonným ředitelem společnosti je v roce 2019 Petr Doležel (před ním Sebastian Ring). Finančním ředitelem je Pavel Kraus. V únoru 2020 změnila společnost právní formu z akciové společnosti na společnost s ručením omezeným.\n\nBENU Česká republika s.r.o. je dceřinou společností obchodní firmy PHOENIX lékárenský velkoobchod, s.r.o. Ta je od roku 1994 součástí nadnárodní skupiny PHOENIX Group, která sídlí v německém Mannheimu. PHOENIX Group působí ve 27 zemích Evropy, kde dohromady provozuje přibližně 1 400 lékáren a zaměstnává přibližně 8 500 zaměstnanců. Za rok obslouží lékárny spadající do této skupiny asi 65 milionů zákazníků. Roční obrat skupiny přesahuje 23 miliard euro (cca 600 miliard Kč).\n\nPHOENIX lékárenský velkoobchod s.r.o. působí v České republice od roku 1992. Léky a farmaceutiky zásobuje společnost přes 4 000 lékáren, nemocnic a výdejen léků. Podle vlastních slov nabízí společnost asi 25 000 sortimentních položek z oblasti farmaceutik, zdravotnického materiálu a doplňkových produktů.\n\nSpolečnost PHOENIX lékárenský velkoobchod s.r.o. provozuje v České republice 6 obchodních center. Centra jsou umístěna ve městech Praha, Brno, Plzeň, Ševětín, Vysoké Mýto, Ostrava. \n\nV srpnu 2019 provozovala společnost 243 kamenných lékáren. S tímto počtem jde o druhou největší lékárenskou sítí na českém trhu. (Nejrozsáhlejší je síť prodejen Dr. Max od společnosti Penta). V roce 2018 obsloužily BENU lékárny asi 1,5 milionu zákazníků. Některé z lékáren BENU jsou provozované formou franšízy.\n\nPod značkou BENU provozuje společnost také internetovou lékárnu Benu.cz, fungující jako e-shop. V roce 2017 využilo služby e-shopu asi 1 500 zákazníků měsíčně, v roce 2018 to bylo 2 000 zákazníků. Tržby z online prodeje činily v roce 2017 asi 200 milionů korun. V roce 2018 vzrostly tržby o 62 % a sice na 315 250 000 Kč. Z celkového ročního výdělku společnosti BENU Česká republika a.s. to bylo asi 6,5 %.\n\nV roce 2017 využívalo 90 % zákazníků možnost vyzvednout si zakoupené zboží v některé z kamenných lékáren. Od října 2018 spolupracuje BENU s českým online prodejcem potravin Rohlik.cz a nabízí možnost nechat si nákup z lékárny dovézt spolu s potravinami do dvou hodin.\n\n"}
{"id": "1542528", "url": "https://cs.wikipedia.org/wiki?curid=1542528", "title": "Dušan Kouřil Jr.", "text": "Dušan Kouřil Jr.\n\nDušan Kouřil junior (* 20. srpna 2002) je český automobilový závodník. Pochází ze závodnické rodiny neboť jeho děd Jaroslav Kouřil i otec Dušan Kouřil jsou bývalými závodníky v českých rally. V sezoně 2019 byl Kouřil v kategorii Touring Car reprezentantem ČR na FIA Motorsport Games. V roce 2019 absolvoval skoro celou sezonu v TCR Eastern Europe Trophy v barvách stáje K2 Engineering.\n"}
{"id": "1542533", "url": "https://cs.wikipedia.org/wiki?curid=1542533", "title": "Metropolie Kydónia a Apokoronas", "text": "Metropolie Kydónia a Apokoronas\n\nMetropolie Kydónia a Apokoronas je jedna z metropolií Krétské pravoslavné církve pod jurisdikcí Konstantinopolského patriarchátu.\n\nEparchie Kydónia existovala už roku 325 jako součást metropolie Gortyn.\n\nRoku 826 byla eparchie zrušena poté co ostrov ovládly Arabové.\n\nRoku 961 byla eparchie obnovena a když ve 12. století byla Kydónia zničena byla eparchie přejmenována na \"Agia\". Tato eparchie byla zrušena roku 1211.\n\nRoku 1645 došlo k obnovení kidónijské eparchie. \n\nRoku 1831 byla k eparchii připojena eparchie Kissamos. Od této nesla jméno \"Kydónia a Kissamos\".\n\nRoku 1860 byla obnovena eparchie Kissamos a eparchie byla přejmenována na \"Kydónia a Apokoronas\".\n\nRoku 1962 získala titul metropolie.\n\n\n"}
{"id": "1542534", "url": "https://cs.wikipedia.org/wiki?curid=1542534", "title": "TCR Eastern Europe Trophy 2019", "text": "TCR Eastern Europe Trophy 2019\n\nTCR Eastern Europe Trophy 2019 (či kvůli sponzorům zvaná 2019 TCR Eastern Europe Trophy powered by ESET) byl automobilový závod. Je první sezonou TCR Eastern Europe, tedy TCR zaměřeného na východní Evropu. Vítězem se stal Srb Milovan Vesnić, následoval Čech Jáchym Galáš.\n\n"}
{"id": "1542535", "url": "https://cs.wikipedia.org/wiki?curid=1542535", "title": "Kyselina dichromová", "text": "Kyselina dichromová\n\nKyselina dichromová je jednou z mála kyselin kovů (k těm patří například ještě kyselina manganistá, kyselina osmičelá, kyselina rhenistá, kyselina zlatitá, kyselina zlatná a kyselina wolframová). Její soli se nazývají dichromany. Existují dvě kyseliny chromové: kyselina chromová, která má vzorec HCrO a kyselina dichromová, jejíž vzorec je HCrO. Dichromany jsou oranžové a jsou stálé v kyselém prostředí. Dichroman draselný KCrO se používá v analytické chemii. Dichroman amonný je termicky nestabilní a rozkládá se za vzniku oxidu chromového:\n\nDichromany se připravují reakcí kyseliny dichromové a hydroxidu, např.:\n"}
{"id": "1542537", "url": "https://cs.wikipedia.org/wiki?curid=1542537", "title": "Den republiky (Turecko)", "text": "Den republiky (Turecko)\n\nDen republiky (turecky: \"Cumhuriyet Bayramı\") je státní svátek v Turecku, během kterého je připomínáno založení Turecké republiky ze dne 29. října 1923. Trvá 35 hodin, začíná vždy v 1 hodinu ráno 28. října\n\nSvátek připomíná události ze dne 29. října 1923, kdy Mustafa Kemal Atatürk prohlásil Turecko za republiku. Turecko bylo de facto republikou již od 23. dubna 1920, dne, kdy proběhlo národní povstání Turků, ale oficiální prohlášení proběhlo až o tři a půl roku později. Toho dne bylo prohlášeno Turecko za nezávislé a oficiálně získalo svůj název (turecky: \"Türkiye Cumhuriyeti\") . Poté proběhly první volby a Atatürk byl zvolen prvním prezidentem Turecka. \n\nDen republiky je státní svátek označován jako patriotický. Stejně jako ostatní podzimní události se oslavy konají venku. Podle zákona č. 2429 z roku 1981 je Den republiky státním svátkem a všechny veřejné instituce musí mít ten den zavřeno. Slaví se také na severu ostrova Kypr. \n\nDekorace (např. transparenty, balónky a oblečení) je vždy sjednoceno do červené a bílé barvy podle turecké vlajky. Anıtkabir je navštíven vždy více než sto tisíci lidmi. Přehlídky začínají většinou hned ráno, zatímco koncerty a ohňostroje jsou na programu až večer a konají se na prostorných místech, např. v parcích, výstavištích nebo náměstích. Ohňostroje poté bývají doplněny národnostní hudbou. V Istanbulu se konají největší ohňostroje z celé země. Vždy se odehrávají nad břehy Bosporu. Další důležitá představení se konají v Ankaře v Ulus a také v Izmiru. \n"}
{"id": "1542539", "url": "https://cs.wikipedia.org/wiki?curid=1542539", "title": "Todd, Todd, Why Hast Thou Forsaken Me?", "text": "Todd, Todd, Why Hast Thou Forsaken Me?\n\nTodd, Todd, Why Hast Thou Forsaken Me? (česky doslovně Todde, Todde, proč jsi mě opustil?) je 9. díl 31. řady amerického animovaného seriálu Simpsonovi. Režiséři dílu byli Tim Long a Miranda Thompsonová, scénář napsal Chris Clements. Ve Spojených státech měl premiéru 1. prosince 2019 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nNed Flanders ukazuje Toddovi několik starých domácích filmů. Ned zjistí, že si Todd nepamatuje jeho zesnulou matku. Když si na ni Todd vzpomene, pochybuje o existenci Boha za to, že ji nezachránil. Proto ho Ned svěřil Simpsonovým, aby jej přiměli znovu se stát křesťanem.\n"}
{"id": "1542542", "url": "https://cs.wikipedia.org/wiki?curid=1542542", "title": "Jiří Janák (závodník)", "text": "Jiří Janák (závodník)\n\nJiří Janák (* 1. srpna 1983 Olomouc) je český automobilový závodník. Janák je nejznámnější díky závodění ve WTCC a Carrera Cupu.\n\nJanák zahájil svoji kariéru v roce 2003 ve Škoda Octavia Cupu ČR, kde skončil na dvanáctém místě. V letech 2005–2006 získal titul šampion v této sérii. V pozdějších letech se objevil také v Mégane Trophy Eurocup, německém poháru Porsche Carrera, italském šampionátu Super Touring Car Championship, Mistrovství světa cestovních vozů, Porsche Supercup, ADAC GT Masters, FIA GT Championship, Toyo Tires 24H Series a FIA GT1 World Championship.\n\nJanák startoval na mistrovství světa cestovních vozů v italské Imole v sezóně 2006. V prvním závodě dojel na 21. místě a ve druhém na osmnáctém.\n"}
{"id": "1542546", "url": "https://cs.wikipedia.org/wiki?curid=1542546", "title": "Jan Vonka", "text": "Jan Vonka\n\nJan Vonka (* 17. května 1963 Praha) je český automobilový závodník. Působí na okruzích, v kopcích a v rally.\n\nVonka začal svou kariéru v 90.letech a v roce 1999 se startoval na Mistrovství ČR na okruzích, kde vyhrál pětkrát. Tím získal titul šampiona série. Ve stejném roce nedokončil závod Night Drive Brno. V pozdějších letech se objevil také v České vytrvalostní trofeji, Mistrovství ČR, Coca Cola Endurance Cup, FIA GT Championship, American Le Mans Series, 12hodinový závod Sebring, Mistrovství světa cestovních vozů, Epilog 6h, BMW 1 Challenge, česky Mezinárodní vytrvalostní šampionát, Grand American Rolex Series a Daytona 24 hodinový závod.\n\nV Mistrovství Světa cestovních vozů jel v Brně v sezóně 2006. V prvním závodě nedojel a ve druhém dojel 21.\n"}
{"id": "1542548", "url": "https://cs.wikipedia.org/wiki?curid=1542548", "title": "Roero", "text": "Roero\n\nRoero je název geografické a historické oblasti Piemontu, která se nachází v severovýchodní části provincie Cuneo. Je pojmenované podle stejnojmenné rodiny Roero, která zde žila již od středověku a po několik staletí dominovala regionu. \n\nRoero je známé pro výrobu vysoce kvalitních vín, např. Roero, Roero Arneis, Horní Roero, Fallegro nebo šumivé víno Roero Arneis. Tato oblast, stejně jako nedaleké Langhe, je také oblíbeným turistickým cílem pro své jídlo, víno a kulturu, hrady a starobylé vesnice, které jsou rozptýlené na malém území. Přibližná rozloha oblasti je 417 km², od sousedního reginu Langhe je oddělená řekou Tanaro. V roce 2014 byla vinařská krajina Piemontu v oblastí Langhe-Roero a Monferrato zapsána na seznam světového kulturního dědictví UNESCO. \n"}
{"id": "1542553", "url": "https://cs.wikipedia.org/wiki?curid=1542553", "title": "Brionna Jonesová", "text": "Brionna Jonesová\n\nBrionna Jonesová nepřechýleně Brionna Jones (* 18. prosince 1995 Baltimore) je americká basketbalistka hrající na pozici pivotmanky. V roce 2017 byla draftována na osmém místě WNBA týmem Marylandské univerzity. Od října 2019 působí v české nejvyšší basketbalové soutěži v týmu ZVVZ USK Praha. V desátém kole stanovila nový střelecký rekord ligy, když na palubovce Slovanky MB nastřílela při vítězství hostujícího týmu 32:121 rovných 50 bodů a překonala tak dosavadní rekord Jany Stejskalové z roku 2005 o 4 body.\n\n"}
{"id": "1542554", "url": "https://cs.wikipedia.org/wiki?curid=1542554", "title": "Adam Kout", "text": "Adam Kout\n\nAdam Kout (* 5. května 1990 Brandýs nad Labem) je český automobilový závodník.\n\nKout začal svou kariéru v mezinárodním automobilovém závodění v roce 2007 startem ve švýcarském Formuli Renault 2.0, kde osmkrát bal druhý a dvakrát první. Se skóre 242 bodů byl první v celkové klasifikaci. V pozdějších letech se také objevil v severoevropské formule Renault 2.0 a Evropské Formuli Renault 2.0. Po roce 2010 začal svou kariéru ve velkých motokárách.\n"}
{"id": "1542558", "url": "https://cs.wikipedia.org/wiki?curid=1542558", "title": "Zelená mešita (İznik)", "text": "Zelená mešita (İznik)\n\nZelená mešita v İzniku (turecky: \"Yeşil Camii\") je historická mešita v tureckém městě İznik. \n\nMešita \"Yeşil\", jeden z raných příkladů osmanské architektury, byla postavena na příkaz velkovezíra Çandarlı Kara Halil Hayreddin Paši, který sloužil za vlády sultána Murada I. Později ji dokončil jeho syn Ali Paša. Nápisy v mešitě datují stavbu do let 780-794 po Hidžře (1378-91 podle gregoriánského kalendáře). Jméno architekta bylo \"Haci bin Musa\". \n\nMešita se nachází v blízkosti brány \"Lefke\" na východním okraji města. Má portikus a samostatnou modlitebnu s malým dómem o průměru 10,5 metru a výškou 17,5 metru. Budova má čtyři okna. Dolní část stěn interiéru je obložena šedými mramorovými deskami. Mešita má samostatný minaret na severovýchodním rohu budovy, zdobený zelenými, žlutými, tyrkysovými a tmavě fialovými terakotovými dlaždicemi. Barevné dlaždice minaretu daly mešitě jméno \"Yeşil\" (turecky \"zelená\"). \n\nTato mešita, zničená v roce 1922 řeckou armádou během turecké války za nezávislost, byla obnovena v letech 1956 až 1969.\n"}
{"id": "1542559", "url": "https://cs.wikipedia.org/wiki?curid=1542559", "title": "Účelová funkce", "text": "Účelová funkce\n\nÚčelová funkce, cílová funkce, kriteriální funkce ( ) je v úlohách matematické optimalizace ta funkce, jejíž hodnotu se podle druhu úlohy snažíme buď maximalizovat (např. zisk) nebo minimalizovat (např. dobu trvání cesty, spotřebu, délku cesty). V některých oborech a v případech, kdy se požaduje minimalizace účelové funkce, se používá také název nákladová funkce ( ).\n\n"}
{"id": "1542562", "url": "https://cs.wikipedia.org/wiki?curid=1542562", "title": "Kostel svatého Emericha", "text": "Kostel svatého Emericha\n\nKostelů zasvěcených svatému Emerichovi či Imrichovi je více: \n\n\n"}
{"id": "1542566", "url": "https://cs.wikipedia.org/wiki?curid=1542566", "title": "NGC 5477", "text": "NGC 5477\n\nNGC 5477 je trpasličí nepravidelná galaxie v souhvězdí Velké medvědice vzdálená od Země 22 milionů světelných let. Její zdánlivá jasnost je 14,0 a úhlová velikost 1,7′ × 1,3′. \nJe členem skupiny galaxií M101. Galaxii objevil 14. dubna 1789 William Herschel.\n\n"}
{"id": "1542569", "url": "https://cs.wikipedia.org/wiki?curid=1542569", "title": "Lípa na Wunderbachu", "text": "Lípa na Wunderbachu\n\nLípa na Wunderbachu je památný strom, který roste jihozápadně od Rejštejna v bývalé osadě Wunderbach (Bystrá) u zaniklého objektu čp. 4. Lípa srdčitá (\"Tilia cordata Mill.\") roste v nadmořské výšce 697 m, je přibližně 250 let stará, obvod kmene 468 cm (měřeno 2012). Lípa je chráněna od 3. října 2012 jako historicky důležitý strom a krajinná dominanta.\n\n"}
{"id": "1542573", "url": "https://cs.wikipedia.org/wiki?curid=1542573", "title": "Kořenohlavci", "text": "Kořenohlavci\n\nKořenohlavci (\"Sacullina\") jsou rod korýšů ze skupiny Rhizocephala. Jedná se o mořské organismy, kteří parazitují na krabech (Brachyura). Díky parazitickému způsobu života mají výrazně redukovanou strukturu těla. Tělo dospělé samičky je tvořeno nečlánkovanou vláknitou strukturou prorůstající tělo hostitele. Odtud také pochází odborný název skupiny Rhizocephala – z řeckého slova kořen (ῥίζα, rhiza) a hlava (κεφαλή, kephalē). Příslušnost ke korýšům je zřejmá především z morfologie larválního naupliového stádia a genetické informace (pomocí níž se v dnešní době většinou rekonstruuje fylogeneze organismů). \n\nSamci a samice mají odlišný životní cyklus.\n\nSamičí vajíčko je malé. Po vylíhnutí larva volně plave a vyhledává hostitele, na kterého usedne. Vytvoří fázi zvanou kentrogon, což je malý přisedlý chitinózní váček. Pomocí ústního ústrojí po několika dnech vstříkne dovnitř těla hostitele své tkáně a ty se uvnitř formují do stádia zvaného interna – vláknitou, houbovitou strukturu, která prorůstá tělem hostitele a získává od něj živiny. Po čase interna vytvoří tzv. externu – váček, který postupně tlačí na tělní stěnu hostitele, až ji naruší a vyhřezne ven. Hostitel o ni pečuje jako o vlastní vajíčka. Zároveň je vykastrován a nesvléká se, dokud externa neodpadne.\n\nSamčí vajíčka jsou větší. Larva vyhledává korýše nakaženého samičkou, která již vytvořila externu. Larva na ni usedne a také se změní v kentrogon, který se následně injikuje do samičky. Zde vytvoří spermie a oplodní vajíčka, ze kterých vzejde další generace.\n\nOd latinského názvu \"Sacculina\" byl odvozen termín sakulinizace – tj. proces, při kterém dochází k výraznému zjednodušování tělní stavby organismu většinou kvůli parazitickému způsobu života. Příkladem dalších skupin, u kterých k sakulinizaci došlo, můžou být řasníci (Strepsiptera), nebo výtrusenky (Myxozoa).\n\nCelý nadřád kořenohlavců (Rhizocephala) řadíme do infratřídy svijonožci (Cirripedia), kam patří společně s vilejši (Thoracica) – ti jsou považováni za sesterskou linii. Celkem obsahují více než 250 popsaných druhů. Samotný rod \"Sacullina\" má přes 100 popsaných druhů.\n\nKořenohlavci, kteří parazitují na hospodářsky významných krabech, mohou být potenciální hospodářští škůdci. Bylo to prokázáno například u druhu \"Sacculina beauforti\" na krabech rodu \"Scylla\" v Malajsii. Kastrací parazitovaných jedinců dochází ke snižování schopnosti reprodukce populace, což vede k nižším hustotám výskytu. To může negativně ovlivnit místní rybářský průmysl.\n\n"}
{"id": "1542594", "url": "https://cs.wikipedia.org/wiki?curid=1542594", "title": "Giuseppe Siri", "text": "Giuseppe Siri\n\nGiuseppe Siri (20. května 1906 Janov – 2. května 1989 tamtéž) byl italský kardinál a katolický arcibiskup Janova. Byl známý obránce věroučné a liturgické tradice Církve a odpůrce totalitních ideologií 20. století, které považoval za neslučitelné s katolickou vírou.\n\nSiri rychle stoupal církevní hierarchií. V 38 letech byl jmenován pomocným biskupem, o dva roky později se stal janovským arcibiskupem a ve 47 letech byl kreován kardinálem. Janovskou diecézi řídil 41 let od roku 1946 do roku 1987. Jeho episkopát byl pravděpodobně nejdelší v dějinách této diecéze. Zúčastnil se čtyř konkláve, při kterých byl vždy považován za papabile. Siri zastával také různé úřady, předsedou Italské biskupské konfernece byl od roku 1959 do roku 1965.\n\nByl znám svým pevným charakterem a neochotou dělat kompromisy a tato houževnatá obhajoba vlastního přesvědčení často rozdělovala veřejné mínění. Měl hodně příznivců, ale na druhou stranu měl i silnou opozici. V Janově, s kterým byl hluboce svázán, založil četné podpůrné, pastorační a kulturní organizace. Byl velmi plodným spisovatelem, jeho obsáhlá tvorba čítá na stovky titulů a obsahuje knihy, pastýřské listy, projevy, homilie, články a zprávy.\n\nJeho rodné město po něm pojmenovalo hlavní vstup do divadla Carlo Felice.\n\n\n\n"}
{"id": "1542605", "url": "https://cs.wikipedia.org/wiki?curid=1542605", "title": "Mešita Perteva Paši", "text": "Mešita Perteva Paši\n\nMešita Mehmeta Perteva Paši, známá také jako \"Yeni Cuma Cami\" (v překladu \"Nová páteční mešita\"), je osmanská mešita z 16. století ve městě Izmit v Turecku. Architektem byl Mimar Sinan. Byla vybudována pro Perteva Mehmeda Pašu, který byl vezírem za vlády Sulejmana I. a Selima II. Dostavěna byla v roce 1579. Mešita je součástí velkého komplexu (Külliye), který původně obsahoval madrasu (školu), hammam (lázně), caravanserai, fontánu a nižší základní školu. Budova má 24 oken a jde o jediný zaklenutý prostor. Minaret byl poškozen během zemětřesení v roce 1999.\n"}
{"id": "1542617", "url": "https://cs.wikipedia.org/wiki?curid=1542617", "title": "William Nordhaus", "text": "William Nordhaus\n\nWilliam Dawbney Nordhaus (* 31. května 1941 Albuquerque) je americký ekonom a profesor ekonomie na Yale University, známý pro svou práci v oblasti ekonomického modelování a změny klimatu. Je jedním z laureátů Nobelovy ceny za ekonomii v roce 2018. Nordhaus získal cenu „za integraci změny klimatu do dlouhodobé makroekonomické analýzy“.\n\nNordhaus se narodil v Albuquerque v Novém Mexiku, matce Virginii (Riggs) a otci Robertu J. Nordhausovi, který spoluzakládal Sandia Peak Tramway. Robert J. Nordhaus pocházel z německé židovské rodiny – jeho otec Max Nordhaus (1865–1936) emigroval z Paderbornu v roce 1883 a byl ředitelem pobočky společnosti Charles Ilfeld v Albuquerque. Nordhaus promoval na Phillips Academy v Andoveru a následně získal titul BA a MA na Yale University v letech 1963 a 1973, kde byl členem vysokoškolskkého klubu Skull a Bones. Je držitelem certifikátu Institut d'Etudes Politiques (1962) a PhD z MIT (1967). V letech 1970–1971 byl hostujícím členem Clare Hall v Cambridge . Byl členem fakulty na Yale od roku 1967, v obou oddělení ekonomie, lesnické školy a environmentálních studií, a také sloužil jako jeho univerzitní administrátor mezi lety 1986–1988 a jako viceprezident pro finance a administrativu mezi lety 1992–1993. Jeho funkce univerzitního administrátora byla jednou z nejkratších v historii univerzity. Od roku 1972 je členem výzkumné skupiny Brookings Panel on Economic Activity . Během Carterovy administrativy byl v letech 1977–1979 Nordhaus členem Rady ekonomických poradců. Nordhaus byl v letech 2014 až 2015 předsedou správní rady Bostonské federální rezervní banky. \n\nNordhaus žije v New Haven v Connecticutu se svou manželkou Barbarou, sociální pracovnicí v Dětském studijním centru univerzity Yale. \n\nNordhaus je autorem nebo editorem více než 20 knih. Jedno z jeho děl, ekonomie, je úvodní učebnice, kterou napsal spolu s ekonomem Paulem Samuelsonem. Dílo bylo vydáno v roce 1948 a objevilo se v devatenácti různých vydáních a sedmnácti různých jazycích. Byla známá jako nejprodávanější učebnice ekonomie po celá desetiletí a je dodnes velmi populární. Kniha byla nazývána „kanonickou učebnicí“ a vývoj hlavního ekonomického myšlení byl sledován porovnáním čtrnácti vydání pod Samuelsonovou editací.\n\nNapsal také několik knih o globálním oteplování a změně klimatu, jedné z jeho hlavních oblastí výzkumu. Mezi tyto knihy patří Managing the Global Commons: The Economics of Climate Change (1994), která získala Cenu 2006 za „Publikaci trvalé kvality“ od Asociace environmentální a zdrojové ekonomiky. Další kniha, s Josephem Boyerem, je Oteplování světa: Ekonomické modely globálního oteplování (2000). Jeho poslední knihou je The Climate Casino: Risk, Uncertainty and Economics for Warming World. V roce 1972 Nordhaus společně s profesorem ekonomiky profesorem Jamesem Tobinem publikoval článek s názvem \"Je růst zastaralý?\", článek, který jako první model pro hodnocení ekonomické udržitelnosti zavedl Opatření pro ekonomický blahobyt (Index udržitelného hospodářského blahobytu).\n\nNordhaus je také známý pro jeho kritiku na aktuální míry národního příjmu. Napsal: „Máme-li získat přesné odhady růstu reálných příjmů za minulé století, musíme nějakým způsobem vytvořit cenové indexy, které zohledňují obrovské změny v kvalitě a rozsahu zboží a služeb, které konzumujeme, které nějakým způsobem porovnávají služby koně s automobilem, Pony Express s faxem, karbonového papíru s kopírkou, temných a osamělých nocí s nocí strávenými sledováním televize a operace mozku s magnetickou rezonancí \"(1997, 30). \n\nPalda shrnuje důležitost poznatku ekonoma Nordhause takto: „Praktickou lekcí, kterou je třeba vyvodit z této fascinující studie osvětlení, je to, že způsob, jakým měříme index spotřebitelských cen, je vážně chybný. Místo uvedení zboží a jeho cen přímo do indexu bychom měli redukovat veškeré zboží na jeho základní vlastnosti. Pak bychom měli vyhodnotit, jak lze toto zboží nejlépe kombinovat, aby se minimalizovaly náklady na spotřebu těchto vlastností. Takový přístup by nám umožnil zahrnout nové zboží do indexu spotřebitelských cen bez obav, zda je dnešní index srovnatelný s indexem před deseti lety, kdy zboží neexistovalo. Takový přístup by vládám také umožnil přesněji vypočítat míru, v níž by se mělo zvýšit sociální a jiné formy pomoci. V současné době takové výpočty mají tendenci přeceňovat životní náklady, protože nezohledňují způsob, jakým zvýšení kvality snižuje peněžní náklady na udržení určité životní úrovně. “ \n\nNordhaus píše o ekonomice změny klimatu . Je vývojářem modelů DICE a RICE, integrovaných modelů hodnocení souhry mezi ekonomikou, spotřebou energie a změnou klimatu.\nOtázka rovnováhy: Vážení možností globálních politik oteplování ISBN   978-0-300-13748-4 byla vydána společností Yale University Press dne 24. června 2008.\nV Úvaze o ekonomii klimatických změn (1993) uvádí: „Lidstvo hraje kostky s přírodním prostředím prostřednictvím mnoha zásahů – vstřikuje do atmosféry stopové plyny, jako jsou skleníkové plyny nebo chemikálie poškozující ozon, inženýrské masivní pozemní používají změny, jako je odlesňování, vyčerpání množství druhů v jejich přirozeném prostředí, a to i při vytváření transgenních v laboratoři, a akumulace dostatečného množství jaderných zbraní k ničení lidských civilizací.“ Podle modelů změny klimatu, které vyvinul, budou obecně ta odvětví ekonomiky, která jsou silně závislá na nespravovaných ekosystémech – tj. Jsou silně závislá na přirozeně se vyskytujících srážkách, odtoku nebo teplotách – nejcitlivější na změnu klimatu. Do této kategorie patří zemědělství, lesnictví, rekreace v přírodě a pobřežní aktivity.“ Společnost Nordhaus bere vážně potenciální katastrofické dopady změny klimatu.\nV roce 2007 Nordhaus, který provedl několik studií o ekonomice globálního oteplování, kritizoval Sternův přezkum za použití nízké diskontní sazby. Jednoznačné závěry recenze o potřebě extrémních okamžitých opatření nepřežijí nahrazení diskontních předpokladů, které jsou v souladu s dnešním trhem. Ústřední otázky týkající se politiky globálního oteplování – kolik, jak rychle a jak nákladné – tedy zůstávají otevřené. Přezkum tyto základní otázky informuje, ale neodpovídá.V roce 2013 Nordhaus předsedal výboru Národní rady pro výzkum, který vypracoval zprávu o dopadu dotací na fosilní paliva na emise skleníkových plynů.\nV diskusním dokumentu z prosince 2016 pro Nadaci Cowles však jeho výzkum využívající aktualizovaný model DICE „... potvrzuje minulé odhady pravděpodobné rychlé změny klimatu v příštím století, pokud neexistují hlavní politiky v oblasti změny klimatu. Navrhuje, že bude velmi obtížné dosáhnout cíle 2 °C mezinárodních dohod, i když budou v blízké budoucnosti zavedeny ambiciózní politiky. Požadovaná cena uhlíku potřebná k dosažení současných cílů se postupem času zvýšila, protože politiky byly zpožděny.“\n\nSpolu s mnoha vyznamenáními je členem Národní akademie věd Spojených států amerických a zvolený zástupce Americké akademie umění a věd. Je také členem Royal Swedish Academy of Engineering Sciences od roku 1999.\n\nV roce 2004, Nordhaus byl jmenován a Váženým členem Americké ekonomické asociace (AEA), spolu s Georg P. Shultzem a William A. Brockem. Průvodní prohlášení AEA se odvolávalo na jeho „talent, který kladl velké otázky ohledně měření hospodářského růstu a pohody, a oslovoval je jednoduchými, ale kreativními vhledy“ mezi nimi i jeho průkopnickou práci na politickém obchodním cyklu, způsoby využití údajů z národních důchodových účtů k navrhování ekonomických opatření odrážejících lepší zdraví, zvýšení délky volného času a délky života a „konstrukci integrovaných ekonomických a vědeckých modelů k určení účinné cesty k řešení změny klimatu“. V roce 2013 se Nordhaus stal zvoleným prezidentem AEA a v letech 2014 až 2015 působil jako prezident sdružení.\n\nNordhaus byl oceněn Nobelova pamětní cena za ekonomii v roce 2018. Tuto cenu sdílel s Paul Romerem. Královská švédská akademie věd podrobně vysvětlila své důvody pro udělení ceny společnosti Nordhaus a výslovně uznala své úsilí vyvinout „integrovaný hodnotící model, tj. Kvantitativní model, který popisuje globální souhru ekonomiky a klimatu. Jeho model integruje teorie a empirické výsledky z fyziky, chemie a ekonomiky. Nordhausův model je nyní široce rozšířen a používá se k simulaci toho, jak se ekonomika a klima vyvíjejí společně.\"\n\nMnoho zpravodajských středisek, které informovaly o Nordhausově ceně, uvedlo, že byl v předstihové vlně ekonomů, kteří jako preferovanou metodu stanovování ceny uhlíku přijali uhlíkovou daň. \n\nEkonom profesor Steve Keen přísně kritizoval Nordhausovu práci a uvedl, že jeho tvrzení, že zvýšení globální teploty o 4 °C nad předindustriální úrovně pouze sníží HDP na obyvatele o 2 až 4 %, je nesmysl. Keen nesouhlasí s tím, že Nordhausova „funkce poškození“ by měla být kvadratická rovnice. Aby ukázal, jak absurdní je, říká, že vzhledem k tomu, že jeho funkce poškozování je symetrická, „předpovídá přesně stejnou úroveň poškození HDP způsobenou například poklesem průměrné globální teploty o 4 °C, jako je tomu v případě nárůstu 4 °C. \" Pokud se pokusíme tuto funkci použít na období, které jsme měli před 20 000 lety, během poslední doby ledové, kde byly země jako Kanada, Irsko, Skotsko, severní Německo, Polsko, Dánsko, Norsko a Švédsko pod kilometrem nebo více ledu, funkce by také odhadovala snížení HDP o 2 % a 4 %. \n\nProfesor Steve Keen's také přednesl prezentaci „Vadné přístupy (a nový přístup) k environmentálním výzvám“ na konferenci OECD „Averting Systemic Collapse“ v Paříži dne 18. září 2019 a podrobně kritizoval, proč věří, že práce Nordhause je fatálně vadná. Na jednom z jeho snímků ukazuje, že oteplení o 4 °C by znamenalo, že zemřelo přibližně 6,7 miliardy lidí, což je neslučitelné s myšlenkou, že HDP by se snížilo pouze o několik procent. \n\nJiní také poukázali na to, že vědci v oblasti klimatu a ekologové mají na Nordhause velmi negativní názor. Dr. Jason Hickel, který zkoumá ekologickou ekonomii, píše, že „Mnozí se domnívají, že neúspěch světových vlád v agresivních opatřeních v oblasti klimatu v posledních několika desetiletích je z velké části způsoben argumenty, které Nordhaus pokročil.“ Jednou z jeho kritik je, že Nordhaus používá velmi vysokou diskontní sazbu, která mu umožňuje tvrdit, že bychom neměli snižovat emise příliš rychle, protože ekonomické náklady pro lidi budou dnes vyšší než výhoda ochrany lidí v budoucnosti. \n"}
{"id": "1542623", "url": "https://cs.wikipedia.org/wiki?curid=1542623", "title": "Teorie komunikace", "text": "Teorie komunikace\n\nTeorie komunikace (z řec. slova theoros, divák ; z lat. slova communicatio, communicare, což znamená spojovat ) se týká oblasti komunikace neboli přenosu informací od určitého jedince nebo skupiny k jiným, přesněji řečeno komunikačních procesů a komunikačního chování účastníků těchto procesů v různých interaktivních systémech. Teorie komunikace formou modelu popisují a vykládají mechanismus komunikačního chování, respektive podstatu komunikační situace. Komunikační chování se odehrává v komunikační situaci, která je určena účastníky komunikace, společným kódem (např. jazykem) a znalostí jeho využívání, komunikačním kanálem a komunikačním záměrem.\n\nZákladem teorie komunikace se stala práce dvou amerických vědců C. E. Shannona a W. Weavera s názvem Matematická teorie komunikace z roku 1949. Jejich působení je spojeno s laboratořemi firmy Bell, kde na svém modelu komunikace pracovali během druhé světové války. Řešili problém, jak měřit, kolik informací je daný kanál schopen přenést a způsob, kterým lze přepravit co nejvíce informací. \n\nShannon a Weaver určili 3 základní roviny problémů při studiu komunikace:\n\n\nVytvořili lineární model komunikace, který zachycuje její základní složky:\nTento model je dnes považován za nedostatečný, jelikož nebral v potaz zpětnou vazbu příjemce čili vzájemnou komunikaci. Také nepracuje s obsahem zprávy, jejím kódováním a dekódováním.\n\nNa lineární model komunikace navázal maďarsko-americký profesor komunikace G. Gerbner, který zdůraznil vazbu sdělení na smysl pro „skutečnost“, který je ovlivněn a pozměňován médii. H. D. Lasswell, americký politolog a teoretik komunikace, vyzdvihl „účinnost“ komunikace a aplikoval model Shannonův a Weaverův na oblast masové komunikace. Lasswell svůj model pojmenoval “ infuzní jehla“, jelikož média svým stálým jednosměrným pulzováním informací působí na veřejné mínění. V roce 1953 se pokusil načrtnout nelineární model komunikace vycházející z představy trojúhelníku, jehož vrcholy jsou: \nTato teorie kriticky přistupuje k myšlenkám, které načrtl F. de Saussure v koncepci sémiologie. V té Saussure definoval jazyk jako systém, který nelze zaměňovat za konkrétní promluvy, jež jsou jeho realizací. Vzniklo zde rozlišení mezi jazykem jako systémem a samotnou mluvou. Toto dílo dále rozpracovali v teorii znaků Ch. S. Peircem a Ch. W. Morrisem. Teorie vycházejí z trojúhelníkového modelu C. K. Ogdena a . Vrcholy tohoto trojúhelníku jsou: \nStrukturální teorie komunikace se tedy zabývá kódem, jehož prostřednictvím se komunikace odehrává, a jazykem jako základním komunikačním kódem v lidské společnosti. Jazyk je tedy odlišen od řeči, která je definována jako užití jazyka v konkrétní komunikační situaci.\n\nTeorie se věnuje vztahům mezi účastníky komunikace. Řeší tři základní otázky: \n\n\nKomunikaci je přisuzován význam poznávací, přesvědčovací, ovlivňovací. \n\nCh. E. Osgood, jeden z předních představitelů kognitivní a behaviorální teorie, se věnoval vzniku komunikačních znaků a snažil se stanovit jejich přesný význam. Mezi další významné průkopníky kognitivního přístupu řadíme lingvistu N. Chomského. Ostatní práce se soustřeďují na celkové pojetí komunikace jako přenosu sdělení, u kterého je důležitý především jeho vliv na chování účastníků komunikace. Klíčové při vzniku těchto „teorií kulturní a sociální reality“ byly práce L. Wittgensteina a A. Schutze.\n\nPETRUSEK, Miloslav, MAŘÍKOVÁ, Hana, VODÁKOVÁ, Alena. Velký sociologický slovník. Praha: Karolinum, 1996. 1627 str. <nowiki>ISBN 8071843113</nowiki>.\n\nLAMSER, Václav. Komunikace a společnost: úvod do teorie společenské komunikace. Praha: Academia, 1969. 300 str.\n\nGIDDENS, Anthony, SUTTON, Philip W., ed. Sociologie. Praha: Argo, 2013. 1052 str. ISBN 9788025708071\n\n[1] „Teorie - Wikipedie,“ 19 9 2019. [Online]. Available: https://cs.wikipedia.org/wiki/Teorie. [Přístup získán 28 11 2019].\n\n[2] „Sociální komunikace - Wikipedie,“ 12 10 2019. [Online]. Available: https://cs.wikipedia.org/wiki/Soci%C3%A1ln%C3%AD_komunikace. [Přístup získán 28 11 2019].\n\n[3] A. Giddens, Sociologie, Praha, Česká republika: Argo, 1999, p. 550.\n\n[4] M. Petrusek, H. Maříková a A. Vodáková, Velký sociologický slovník, Praha: Karolinum, 1996, p. 1293.\n"}
{"id": "1542625", "url": "https://cs.wikipedia.org/wiki?curid=1542625", "title": "Silnice I/11 (Slovensko)", "text": "Silnice I/11 (Slovensko)\n\nSilnice I. třídy 11 (\"I/11\") je silnice I. třídy na trase Ostrava - Svrčinovec, st. hr. - Čadca - Žilina, s celkovou délkou 37 km.\n\nSilnice je součástí E75. Frekventované trase by měla ulehčit budovaná dálnice D3, která bude probíhat souběžně, přičemž některé úseky \"I/11\" budou tvořit jeden jízdní pás dálnice. V současnosti je vybudovaný cca 5,5 km dlouhý úsek jako součást obchvatu Čadce (v polovičním profilu, označený jako I/11A) s tunelem Horelica a probíhá výstavba navazujícího úseku Čadca - Svrčinovec.\n\nNa území Slovenska začíná na hraničním přechodu Svrčinovec jako pokračování české I/11 odkud vede jihovýchodním směrem do obce Svrčinovec s mimoúrovňovou křižovatkou s dálnicí D3. Zároveň tady odbočuje I/12. Dále pokračuje na jih vedle Čierňanky, ke křižovatce se silnicemi do Čadečky a Podzávozu, prochází intravilánem města Čadca. Tady odbočuje II/487. Následně silnice probíhá údolím Kysuce nejdříve východním směrem až k odbočce do obce Oščadnica, potom vede severojižním směrem okrajem města Krásno nad Kysucou, kde odbočuje silnice II/520. Přechází do okresu Kysucké Nové Mesto, kde odbočuje silnice do obce Dunajov a silnice do Krásna a do obce Ochodnica. Dále pokračuje okrajem intravilánů obcí Kysucký Lieskovec s odbočkou do obce Lodno a Povina a prochází územím města Kysucké Nové Mesto. Na križovatce silnice I. třídy se silnicemi III. třídy se silnice do města a do Radole stáčí více na jihozápad, obchází Oškerdu a vchází na území okresu Žilina. Potom vede územím města Žilina, na úseku mezi železničním nadjezdem (u železniční zastávky Brodno) a Budatínom je vedena ve čtyřech proudech. V Brodne je umožněn nájezd na D3 ve směru Hričovské Podhradie. V Budatíne odbočuje silnice II/507 a vzápětí silnice II/583. Nakonec překonává mostem řeku Váh a v Žiline se napojuje na městský okruh I/60.\n\n"}
{"id": "1542626", "url": "https://cs.wikipedia.org/wiki?curid=1542626", "title": "Fotografie v Číně", "text": "Fotografie v Číně\n\nFotografie v Číně sahá až do počátku 19. století, kdy do Macaa dorazili evropští fotografové. V 50. letech 19. století západní fotografové založili studia v pobřežních přístavních městech, ale brzy se jejich čínští asistenti a místní konkurence rozšířili do všech regionů. \n\nDo konce devatenáctého století měla všechna velká města fotografická studia, ve kterých si mohli Číňané střední třídy nechat zhotovit portréty při významných rodinných příležitostech. Západní a čínští fotografové dokumentovali obyčejný pouliční život, zásadní války a významné osobnosti. Zámožní Číňané si oblíbili fotografii jako hobby. Císařovna vdova Cch’-si se nechávala portrétovat opakovaně. Ve dvacátém století byla fotografie v Číně – stejně jako v jiných zemích po celém světě – využívána při rekreaci, vedení záznamů, novinářskou a časopiseckou žurnalistiku, politickou propagandu a výtvarné umění. \n\nPodle učence Meccarelliho je čínská fotografie výsledkem několika faktorů: \n\n\nHodně děl z rané historie fotografie bylo pořízeno zahraničními misionáři, cestovateli a obchodníky. Mezi takové patřil například skotský průkopník fotografie John Thomson (1837–1921). Byl jedním z prvních fotografů, který cestoval na Dálný východ, kde zhruba po dobu deseti let (1862–1872) dokumentoval tamní obyvatele, krajinu a artefakty východních kultur. Po návratu domů dokumentoval život lidí na ulicích Londýna a série snímků je považována za klasický příklad sociálního dokumentu, který položil základy fotožurnalistiky. Založil také fotografický ateliér v Singapuru, kde portrétoval evropské obchodníky a inspiroval v nich zájem o místní obyvatele a pozoruhodnosti. Hodně cestoval po celém kontinentálním území Malajsie a na ostrově Sumatra, putoval po vesnicích, fotografoval přírodní národy a dokumentoval je při jejich činnosti. Strávil dva týdny v Angkoru, kde bohatě dokumentoval rozsáhlý počet míst, čímž vytvořil první fotografické základy dnešního světového kulturního a přírodního dědictví UNESCO. Po krátcé přestávce v Anglii se opět vydal na Dálný východ. Na začátku dubna 1871 přicestoval na strov Tchaj-wan, tehdy Formosa, spolu s misionářem Dr. Laidlawem Maxwellem, když poprvé přistáli na Takao. Oba navštívili tehdejší hlavní město Taiwanfu před cestou k domorodým vesnicím na západních pláních ostrova. Po odchodu z Formosy Thomson strávil další tři měsíce cestováním 3000 mil po řece Jang-c’-ťiang a dosáhl Chu-peje a S’-čchuanu. Thomsonovo cestování po Číně bylo často nebezpečné, protože navštívil vzdálené, téměř neosídlené oblasti daleko ve vnitrozemí. Většina lidí, se kterými se setkal, ještě nikdy neviděla člověka ze Západu, nebo fotoaparát. Jeho expedice byla kvůli fotografování obzvláště náročná. Museli přepravovat objemný dřevěný fotoaparát, mnoho velkých, křehkých skleněných desek a potenciálně výbušné chemikálie. Při fotografování v nejrůznějších podmínkách se často muselo improvizovat, protože chemické látky bylo v tamějších oblastech obtížné získat. Jeho témata byla nesmírně pestrá: od skromných žebráků a pouličních lidí, přes úředníky mandariny po prince a vysoké vládní úředníky, od odlehlých klášterů až po císařské paláce, od jednoduchých vesnic po nádherné krajiny. Thomson se vrátil do Anglie v roce 1872, usadil se v londýnském Brixtonu a během následujících let se věnoval veřejným přednáškám a prezentaci výsledků svých cest po Dálném východě. Jeho publikace začaly nejprve v měsíčnících, později následovaly série velkých, bohatě ilustrovaných fotografických knih. Hodně psal na fotografická témata, přispíval mnoha články do fotografických časopisů, jako například \"British Journal of Photography\". Také přeložil a upravil knihu Gastona Tissandiera \"History and Handbook of Photography\" (\"Fotografie – historie a průvodce\") z roku 1876, ze které se stala standardní referenční práce.\n\nDalším cestovatelem a jeden z prvních fotografů ve východní Asii byl britský fotožurnalista Felice Beato (asi 1834-1907). Je známý svými portréty, pohledy a panoramaty architektury a krajiny z Asie a oblasti Středozemního moře. Beatovy cesty do mnoha zemí mu daly příležitost vytvořit působivý a trvalý obraz zemí, lidí a událostí, které byly neznámé a vzdálené většině lidí v Evropě a Severní Americe. Ve své práci popisuje klíčové obrazy takových událostí jako byla například Druhá opiová válka. Jeho fotografie představují první významné dílo, které dostalo pojmenování fotožurnalismus. V roce 1860 Beato opustil společnost \"Robertson & Beato\", ačkoli Robertson používal společné jméno až do roku 1867. Beato byl vyslán z Indie do Číny, aby tam fotografoval anglo-francouzskou vojenskou výpravu ve druhé opiové válce. Do Hongkongu dorazil v březnu a okamžitě začal fotografovat město a jeho okolí až po Kanton. Beatovy fotografie jsou vůbec jedny z prvních pořízených fotografií v Číně.\n\nV Hongkongu se Beato setkal s Charlesem Wirgmanem, umělcem a korespondentem pro noviny \"Illustrated London News.\" Oba pak doprovázeli anglo-francouzské síly cestující na sever do zálivu u města Ta-lien, poté do Bejtanu a pevnosti Taku v ústí řeky Chaj-che do zátoky Po-chaj ve Žlutém moři a dále do Pekingu a Letního paláce. Pro místa na této trase byly Wirgmanovy ilustrace (a dalších autorů) pro \"Ilustrated London News\" často odvozeny z Beatových fotografií.\n\nBeatovy fotografie druhé opiové války patří mezi první dokumenty vojenské kampaně, které podávají zprávu o tom, jak bitva probíhala a sice prostřednictvím sekvence datovaných a souvisejících fotografií. Snímky pevnosti Taku představují tento přístup ve zmenšeném měřítku a tvoří zprávu o bitvě. Pořadí obrázků ukazuje přibližování se k pevnosti, důsledek bombardování na vnějších zdech a opevnění a konečně devastaci uvnitř pevnosti, včetně těl mrtvých čínských vojáků. Fotografie nebyly pořízeny v tomto pořadí, protože jako první musely být pořízeny fotografie mrtvých Číňanů ještě před odstraněním těl; teprve pak mohl Beato v klidu pořizovat další snímky uvnitř a vně pevností.\n\nBeatovy obrazy čínských mrtvých vojáků a způsob jejich pořízení odhalují zejména ideologické aspekty jeho fotožurnalistiky. Dr. David F. Rennie, člen expedice, ve své zprávě poznamenal: „Obešel jsem hradby na západní straně. Byly silně posety mrtvými - v severozápadním úhlu jich leželo třináct v jedné skupině poblíž palné zbraně. Pan Beato tu scénu prožíval s velkým vzrušením, popisoval ji jako „krásnou“ a prosil, aby se do ní nezasahovalo, dokud nebude zachycena jeho fotografickou aparaturou, což provedl několik minut poté.“\n\nJen mimo Peking fotografoval Beato v Letním paláci, soukromém sídle čínského císaře, který obsahuje palácové pavilony, chrámy, velké umělé jezero a zahrady. Některé z těchto fotografií pořízených mezi 6. a 18. říjnem 1860 jsou unikátní obrazy budov, které byly vypleněny a vypáleny anglo-francouzskými silami počínaje 6. říjnem. Ve dnech 18. a 19. října britská první divize vypálila na příkaz lorda Elgina budovy jako odvetu proti císaři za mučení a smrt dvaceti členů spojenecké diplomatické strany. Bennett píše, že „tyto [fotografie] se zdají být nejstaršími obrazy dosud objeveného Pekingu a mají nejvyšší historický a kulturní význam.“\n\nMezi poslední fotografie, které Beato v této době pořídil v Číně, byly portréty lorda Elgina v Pekingu, který podepsal Pekingskou smlouvu, a knížete Kunga, který ji podepsal jménem čchingské vlády. Beato se vrátil do Anglie v říjnu 1861 a během této zimy prodal 400 svých fotografií z Indie a Číny Henrymu Heringovi, londýnskému komerčnímu portrétnímu fotografovi.\n\nKromě Angličanů v Číně fotografovali také francouzští fotografové. Jules Itier (1802–1877) byl v prosinci 1843 poslán jako doprovod Théodora de Lagreného na jeho cestě do Číny, kam jej vyslal francouzský král Ludvík Filip, aby uzavřel obchodní smlouvu mezi Čínou a Francií. Cesta trvala od roku 1843 do roku 1846, v Číně Itier dokumentoval uzavření Whamponské smlouvy a zhotovil řadu daguerrotypií Číňanů a scenérií v provincii Kuang-tung. Ačkoli v Číně se daguerreotypie objevila během pozdější fáze první opiové války, jsou Itierovy daguerreotypie nejstarší dochované z Číny.\n\nYu Xunling byl od roku 1903 do roku 1905 dvorním fotografem císařovny vdovy Cch’-si a byl jediným fotografem, který měl dovoleno fotografovat císařovnu. Fotografie císařovna věnovala jako dar významným návštěvám ze zahraničí.\n\nMezi další průkopníky fotografie v Číně patří Afong Lai (Číňan, 1839–1900). Dále pak dr. Richard Woosnam, major George Malcoln, Henry Collen (1797–1879), anglický malíř a fotograf nebo Zou Boqi (1819-1869), čínský vědec.\n\nV druhé polovině 19. století byla založena některá čínská fotografická studia, jako například Kung Tai (公 泰 照相 樓) a Sze Yuen Ming (上 洋 耀華 照相) v Šanghaji a Pun Lun (繽 綸) a Lai Afong (赖 阿芳) v Hongkongu.\n\nLai Afong (1839–1890) založil a provozoval Studio Afong, jedno z prvních fotografických studií v Hongkongu. Je považován za jednoho z nejvýznamnějších čínských fotografů devatenáctého století. Jeho studio bylo aktivní od roku 1859 do zhruba čtyřicátých let. Tento podnik pravděpodobně v 90. letech 19. století převzal jeho syn. Témata se pohybovala od portrétů a obrázků společenského života až po městské veduty a krajiny. Laiovu výtvarnou práci a osobu ocenil John Thomson, skotský fotograf pracující v té době v Číně, ve své knize \"The Straits of Malacca, Indo-China, and China\". Laiova zkušenost pocházela zcela od západní společnosti, ale stále obsahovala vazbu na tradiční malbu starodávných mistrů a vnitřního ducha umělce. Podle mnoha jeho fotografických vizitek, fotografoval mimo jiné guvernéra Arthura Kennedyho nebo velkovévodu Alexeje Romanova.\n\n\nZa prvního fotožurnalistu v Číně se považuje Lang Ťing-šan (1892–1995). Byl nazýván “nepochybně nejvýznamnější postavou v historii čínské umělecké fotografie” a „Otcem asijské fotografie“. V roce 1937 se tal členem Královské fotografické společnosti a v roce 1940 získal Associateship a v roce 1942 získal Fellowship. a v roce 1980 ho Americká fotografická společnost jmenovala jedním z deseti největších světových fotografů. Byl prvním čínským fotografem, který pořídil umělecké snímky aktu a byl také známý technikou „kompozitní fotografie“, kterou používal, a která se později stala hojně užívanou i dalšími fotografy. Langova práce byla mnohotvárná. V roce 1928 pořídil snímek dívky \"Meditace\", který je považován za nejstarší dochovanou čínskou uměleckou fotografii aktu. V roce 1930 vydal \"Album of Nude Photographs,\" jako první v Číně. Krátce experimentoval s modernistickým stylem, jako byly fotografie architektury, které zdůrazňovaly abstraktní formy. Na druhé straně textura a kompozice Langovy krajinářské fotografie čerpala z tradiční čínské inkoustové malby scény a krajiny. Těchto efektů dosáhl tím, že přes sebe položil několik obrázků a na tisk použil štětec a inkoust. S komunistickým převzetím pevninské Číny se v létě 1949 přestěhoval na Tchaj-wan, ale většinu svého fotografického vybavení musel opustit.\n\n\nOficiální fotografové Mao Ce-tunga a vysoko postavených členů strany: \n\n\nFotografie v Číně byla vnímána jako propagandistický nástroj socialistických realistů. Li Zhensheng byl jedním z mála fotografů, kterým se během kulturní revoluce podařilo poctivě fotografovat. Subjekty jeho kulturních revolučních fotografií zahrnovaly „negativní“ scény, jako je veřejné ponížení, pouliční násilí, popravy atd., jakož i „pozitivní“ okamžiky, jako jsou lidé studující Maovy práce, zpívající revoluční hesla, tančící věrnostní tance nebo podílející se na farmářské práci, atd. Liovy fotografie kulturní revoluce byly publikovány v knize \"Red-Color News Soldier\", vydané nakladatelstvím Phaidon.\n\nHnutí pátého dubna v roce 1976 zaznamenalo začátek nové fotografické vize v Číně. Během hnutí obyčejní občané (amatérští fotografové) snímali fotoaparáty a dokumentovali veřejné truchlení lidí za čínského premiéra Čou En-laje na náměstí Nebeského klidu v Pekingu. O několik let později byly některé z těchto fotografií publikovány v knize \"People's Mourning\" (\"Lidské smutky\"). Mnoho z těchto amatérských fotografů se stalo profesionály a připojilo se k oficiálnímu tisku. Založili také neoficiální fotoklub s názvem „April Photo Society“. \n\nNásledky kulturní revoluce vedly k hnutí dokumentárních fotografií, které rychle rostlo na síle. Mnoho fotožurnalistů pracovalo pro stát, a proto nevlastní svá autorská práva ve své práci.\n\nZřízení v roce 1993 v oblasti East Village v hlavním městě Pekingu založilo uměleckou komunitní skupinu, která začala používat fotografii jako doplněk k experimentálnímu performančnímu a konceptuálnímu umění. V roce 1994 spoluzakladatel Rong Rong založil první čínský časopis o konceptuální umělecké fotografii \"New Photo\".\n\nMnoho umělců-fotografů mělo úspěch, zejména na západě. Ačkoli jejich práce nebyla tak explicitně politická jako práce velmi podobných konceptuálních umělců na západě, použila stejný repertoár „šoků“; nahota, nadávky, mrtvá miminka a exkrementy slonů, mimo jiné položky, které se nyní staly unavenými klišé. Někteří fotografové také pracují v „čínském kýči“ – někdy nazývaném „Mao goes Pop“ — styl koláže velmi podobný západnímu popartu šedesátých let. V současné době nám připomíná diskursivní autonomii současného čínského umění, které je stále více dovoleno, a je vidět v dílech umělců, jako jsou Xu Zhen, Xing Danwen a Zhang Yue – umělci, kteří nelze snadno shrnout pod záštitou jediné umělecké praxe, jako je „kýč“ nebo „pop“ nebo „šok“. \n\nMezi nejznámější fotografie z Číny patří kromě průkopnických děl Francouzů, Angličanů, Italů nebo Japonců (Felice Beata, Johna Thomsona) celá řada snímků, většinou z bohaté a tradiční kultury, odrážející život v devatenáctém století v Číně a přispívající k šíření znalostí o čínských zvycích a tradicích po celém Západu. Další známé snímky pocházejí často z období válek nebo ozbrojených konfliktů.\n\nWang Xiaoting: \"Krvavá sobota\" zobrazuje plačící čínské dítě v troskách šanghajského Jižního nádraží, dokazující brutalitu Japonců během války v Číně. Snímek byl pořízen několik minut po leteckém útoku, který zasáhl civilisty během bitvy o Šanghaj, 28. srpna 1937. Fotografie byla zveřejněna na podzim roku 1937 a za méně než měsíc ji vidělo více než 136 milionů lidí. Fotografie ukazuje plačící čínské dítě v troskách šanghajského Jižního nádraží, fotografie se stala kulturní ikonou ukazující brutalitu Japonců během války v Číně. Snímek byl pořízen několik minut po leteckém útoku, který zasáhl civilisty během bitvy o Šanghaj. Fotograf společnosti Hearst Corporation, Wang Xiaoting, neznal jméno ani pohlaví zraněného dítěte, jehož matka ležela poblíž. Děťátku se začalo říkat Ping Mei. Fotografie v té době byla velmi rozšířená a způsobila jasnou nespokojenost západního světa ohledně násilí Japonska v Číně. Americký novinář Harold Isaacs nazval snímek \"jedním z nejúspěšnějších „propagandistických“ příkladů všech dob\".\n\n\"Muž před tankem\" je označení pro protestujícího, který se postavil proti řadě tanků ráno 5. června 1989 poté, co čínské ozbrojené složky násilím potlačily demonstrující lid na náměstí Nebeského klidu. Událost se zapsala do mezinárodního povědomí díky videozáznamu a fotografiím. Podle některých svědectví jde pravděpodobně o Wanga Wej-lina, nicméně jeho totožnost nebyla potvrzena. Jeho totožnost zůstává neověřena a není znám ani jeho další osud po události. V dubnu 1998 zařadil americký týdeník \"Time\" tohoto muže (\"Unknown Rebel\") na seznam 100 nejvlivnějších lidí 20. století. Fotografie je dodnes v Číně zakázaná.\n\nMnoho z tisků fotografa Williama Saunderse, zejména scény popravy, byly považovány za nadčasové a byly používány ještě o desetiletí později k ilustraci tehdejších událostí. Jeho fotografie byly velmi populární v celé Číně, kde byly prodávány jinými fotografy. Jsou charakteristické svým obdélníkovým tvarem se zaoblenými rohy a oválnou vinětací.\n\nMezi často citované kolekce patří Loewentheilova sbírka historických čínských fotografií. Loewentheilova sbírka historických čínských fotografií má kořeny v prvních fotografických metodách 19. století - daguerreotypie, carte de visite, albumenové tisky nebo kyanotypie. Časem získala velkou historickou hodnotu se vzácnými exempláři a je největší soukromou sbírku čínských historických fotografií. Sbírka, kterou China Global Television Network označila za „největší, nejvzácnější a nejcennější svého druhu na světě“. Je neocenitelným pohledem do čínské dynastie Čching v období devatenáctého století, před moderním převratem, který neodvolatelně změnil zemi a její obyvatele. Jedním z vrcholů budování sbírky během tří desetiletí bylo získání alba 56 albumenových tisků Felice Beata, která zahrnovala některé z prvních fotografických obrazů Číny na aukci v Pensylvánii v roce 2014. \n\nSbírka, čítající více než 15 000 fotografií zahrnuje díla jak zahraničních, tak čínských fotografů, mezi nimi i italského rodáka Felice Beato; Britského expatriota Thomase Childa nebo Williama Saunderse; skotského cestovatele a fotografa Johna Thomsona; a díly čínských fotografovů Pun Luna, Lai Afonga nebo Tunga Hinga.\n\nLoewentheilova sbírka byla vystavena ve Spojených státech i v dalších zemích. Rozsáhlé sbírky kolekce ranných fotografií Pekingu od Thomase Childa byly vystaveny v listopadu 2015 na China Exchange v Londýně a v roce 2016 v galerii Sidney Mishkin na Baruch College v New Yorku. Child, britský plynárenský inženýr poslaný do Pekingu, aby v roce 1870 pracoval pro Imperiální námořní celní službu, během svých cest vytvořil nejucelenější fotografické zobrazení Pekingu 19. století. Výběr 30 fotografií ze sbírky Historická fotografie Číny, včetně vzácného starého letního paláce Felice Beata, pořízeného těsně před jeho zničením anglo-francouzskými jednotkami ve druhé opiové válce byl vystaven jako součást Asia Week v New Yorku v březnu 2017.\n\nKoncem roku 2018 bylo 120 snímků z Loewentheilovy sbírky vystaveno v Pekingu na Univerzitě Čching-chua a stala se jednou z největších výstav fotografií z 19. století v Číně, a během prvních dvou měsíců přilákala 70.000 diváků. Loewentheil to komentoval, že „veřejnost touží po vystavení vizuálního a výtvarného záznamu konzervativní čínské fotografie.\" Su Dan, viceprezident muzea, popsal výstavu jako „nutnou výstavu pro učence, kteří se zajímají o literaturu, historii, folklór a architekturu a jako slavnost historické kultury a umělecké estetiky“ zatímco mladý čínský divák agentuře Sin-chua poznamenal, že „fotografie jsou při přenosu historie silnější a pravdivější než psaná slova. Skrze ně se cítím, jako bych se mohl dotknout historie.“ V rozhovoru s televizí CNN o výstavě Loewentheil vyjádřil podobný sentiment: „fotografie je největším strážcem historie...“\n\nFotografické společnosti, organizace a instituce v Číně:\n\n\n\n\nKaždý rok se koná výstava \"P&E China\" zaměřená na fotografii a fotografickou techniku.\n\n\n\n\n"}
{"id": "1542634", "url": "https://cs.wikipedia.org/wiki?curid=1542634", "title": "Zkušební mikrotelefon", "text": "Zkušební mikrotelefon\n\nZkušební mikrotelefon je přístroj určený pro servisní techniky, kteří se zabývají zapojováním, údržbou a opravami koncových telekomunikačních zařízení.\n\nPřístroj obvykle umožňuje:\n\n\n"}
{"id": "1542635", "url": "https://cs.wikipedia.org/wiki?curid=1542635", "title": "Milan Tuček", "text": "Milan Tuček\n\nMilan Tuček je sociolog a vyučující na Univerzitě Karlově.\n\n\nZabývá se zejména sociologickým pohledem na společenské nerovnosti, tedy takové, které jsou sociálně-ekonomické (ty se týkají především pravomocí, životní úrovně, životních příležitostí) nebo sociokulturní (mezi muži a ženami).\n\nV CVVM v rámci analytické skupiny zkoumá několik informací z průzkumu veřejného mínění. Průzkum se týká např. toho, jak lidé vnímají hrozby, a to jak globální hrozby, tak i hrozby spojené s různými aktivitami některých skupin. Další tématem jsou individuální obavy jedince směrem do budoucnosti. \n\nNa Fakultě sociálních věd Univerzity Karlovy vyučuje empirické výzkumy a jejich metodologii a sociální strukturu stratifikace.\n\nNa Přírodovědecké fakultě Univerzity Karlovy pak demografii, sociologický pohled na českou společnost a na Univerzitě Hradce Králové metody a praktika, sociologické výzkumy a sociální problém české společnosti.\n\nMilan Tuček zpracovává v CVVM tzv. Tiskové informace z průběžných výzkumů veřejného mínění.\n"}
{"id": "1542636", "url": "https://cs.wikipedia.org/wiki?curid=1542636", "title": "Latinizace v Sovětském svazu", "text": "Latinizace v Sovětském svazu\n\nLatinizace (rusky , \"latinizacija\") je označení pro kampaň probíhající v Sovětském svazu ve 20. a 30. letech 20. století. Úkolem kampaně bylo zajistit převod písem jazyků a národů Sovětského svazu na latinku. Kampaň byla prostředkem, jak zvýšit vzdělanost v národnostně různorodém státě. Kampaň byla úspěšná, pro řadu jazyků (ne jen jazyků Sovětského svazu, ale i jazyků národů pod sovětským vlivem) byla vytvořena zvláštní latinka, ovšem kampaň ve 40. letech ztratila podporu, resp. do té doby latinizované jazyky přešly na cyrilici.\n\n"}
{"id": "1542637", "url": "https://cs.wikipedia.org/wiki?curid=1542637", "title": "Seznam nejlidnatějších sídel v Chorvatsku bez statusu města ani sídla opčiny", "text": "Seznam nejlidnatějších sídel v Chorvatsku bez statusu města ani sídla opčiny\n\nToto je seznam nejlidnatějších chorvatských sídel, která nemají status města ani sídla opčiny, a ve kterých žije více než 1 000 obyvatel. Nejsou zde zahrnuta sídla dohromady tvořící město Kaštela.\n\nSeznam je aktuální k roku 2011.\n"}
{"id": "1542638", "url": "https://cs.wikipedia.org/wiki?curid=1542638", "title": "Çilov adası", "text": "Çilov adası\n\nÇilov adası (též \"Chilov, Zhiloy\" nebo \"Jiloi\") je ostrov v Kaspickém moři, patřící k Ázerbájdžánu. Nachází se přibližně 55 kilometrů od Baku, hlavního města Ázerbájdžánu a přibližně 25 kilometrů od pobřeží Apšeronského poloostrova. Na ostrově se nachází obec Çilov. Na ostrově se těží ropa. Administrativně patří k rajónu Pirallahı.\n\nPůvod názvu je neznámý, historicky se ostrov nazýval \"Çilov-Şahilan\". Persky se ostrov nazýval \"Ronis\". \n\nV roce 1781 tu během své expedice objevil zásoby ropy a zemního plynu ruský admirál srbského původu jménem Marko Vojnovič (1750–1807).\n\nOd 50. let 20. století zde pobývali jednotky Sovětské armády (jednotky protivzdušné obrany). V témže období započala těžba ropy. Sovětské jednotky 1993 ostrov opustily.\n\nJak již bylo zmíněno, ostrov Çilov adası se nachází na Kaspickém moři. Je 11,5 km² velký, má nepravidelný tvar a je cca 4, 5 km dlouhý. Ostrov je pokrytý polopouští. Nadmořská výška nepřesahuje 8 metrů. Na ostrově se nachází poloostrov Urunos (Ázerbájdžánsky: \"Ördək adası\") a mys Cənub Dili.\n\nNa ostrově se nachází vesnice Çilov, v níž (podle údajů z roku 2008) žije 791 obyvatel, ale v minulosti byl počet obyvatel mnohem vyšší. Většina obyvatel pracuje v místních průmyslových podnicích nebo se živí zemědělstvím. Ve vesnici se nachází též škola nebo stanice na odsolování vody.\n\nÇilov adası se nachází na Kaspickém moři a leží v subtropickém podnebném pásu. Průměrná teplota vody během roku je 13 C a průměrné roční srážky činí 150-200 mm. Přímo na ostrově se nachází polopoušť, ale i přes to se zde pěstují ovocné stromy (například třešně, jabloně nebo lísky).\n\nNa ostrov Çilov adası jezdí loď z Baku, mezi pamětihodnosti patří například maják z roku 1800.\n\nNa ostrově jsou bohatá naleziště ropy a zemního plynu. Zásoby byly sice objeveny už v roce 1781, ale těžit ve větším se začalo až okolo roku 1952. Na ostrově bylo v provozu 115 vrtů, v roce 2010 to bylo ale pouze jen 31 vrtů. Ropa je přepravována potrubím do přístavu Dübəndi a denně se vytěží cca 80 tun ropy.\n"}
{"id": "1542641", "url": "https://cs.wikipedia.org/wiki?curid=1542641", "title": "Velodrom Roudnice nad Labem (Slavín)", "text": "Velodrom Roudnice nad Labem (Slavín)\n\nVelodrom Roudnice nad Labem na Slavíně (Šibeňáku) je zaniklá cyklistická dráha, která byla zbudovaná jižně od centra města poblíž železniční zastávky Roudnice nad Labem-Hracholusky. \n\nPrvní závody se na staré cyklistické dráze dlouhé 400 metrů konaly 22. září 1889 za účasti sportovců mnoha českých cyklistických klubů. Nedlouho poté musel velodrom ustoupit stavbě vodojemu a klub vybudoval novou dráhu západně od města poblíž hřbitova v místech garáží ČSAD.\n\n"}
{"id": "1542644", "url": "https://cs.wikipedia.org/wiki?curid=1542644", "title": "Mezinárodní investiční pozice", "text": "Mezinárodní investiční pozice\n\nMezinárodní investiční pozice (dále jen NIIP) je zpravidla chápána jako podíl hodnot zahraničních aktiv vlastněných Čechy a českých aktiv vlastněných cizinci. Jako aktiva chápeme hotovost, zůstatky na bankovních účtech, poskytnuté úvěry (bankou, firmou nebo fyzickou osobou), dluhopisy (vydané bankami, firmami, jednotlivci), akcie a podíly ve firmách a další. Aktiva se dále dělí na české vlastněné Čechy či cizinci a na cizozemské vlastněné Čechy či cizinci. NIIP může v mezinárodní politice sloužit k porovnání s ostatními státy. NIIP působí také jako významný ukazatel finančního stavu a bonity země. K hodnocení NIIP se používají dvě metody – poměr NIIP k HDP a poměr NIIP k celkovým finančním aktivům ekonomiky. V souvislosti NIIP se hovoří o aktivech národní vlády, privátního sektoru a občanů. Podle hodnoty NIIP se pak hodnotí, zda je ta která země dlužníkem, či věřitelem.\n\nPozice jednotlivých států v tabulce hodnot vykazujících NIIP je proměnlivá. Tyto změny lze přičíst ne zcela stabilní globální politické situaci v období studené války, později rapidnímu rozvoji tržní ekonomiky v postsovětském prostoru a stále rozrůstajícímu se hospodářsky integrovanému prostředí. Například ekonomika USA na základě tohoto ukazatele výrazně oslabila a v současnosti se objevuje mezi největšími dlužníky na celém světě, přestože na začátku druhé poloviny 20. století patřila mezi země s nejvyšší hodnotou NIIP. Mezi země s pozitivním NIIP patří evropské západní ekonomiky a jihovýchodní a větší část východní Asie. Při hodnocení NIIP je potřeba brát v potaz nejen ekonomickou soběstačnost daného státu, ale i počet obyvatel. V současnosti jsou na špici žebříčku země východu Asie, což způsobuje vysoká ekonomická vyspělost dané oblasti a tudíž velký počet aktiv držený tamními občany.\n\nNárodní centrální banky členských zemí Evropské unie jsou povinny poskytovat statistiku investiční pozice vůči zahraničí čtvrtletně ve formě stavů na konci období a přecenění z důvodu změn směnných kurzů nebo jiných cenových změn. \n\nNIIP přispívá zejména k hodnocení vnější zranitelnosti členských států a ke sledování toho, jak se vyvíjí držba likvidních aktiv v zahraničí ze strany sektoru držby peněz. Tyto statistické informace jsou klíčem k sestavování účtu zbytku světa ve čtvrtletních finančních účtech eurozóny. Čtvrtletní statistika investiční pozice vůči zahraničí tvoří též základ pro podrobné sledování hospodářství jednotlivých zemí, a to při postupu Evropské komise při makroekonomické nerovnováze. NIIP je významný ekonomický ukazatel hospodářské vyspělosti státu s přirozeným globálně politickým přesahem.\n"}
{"id": "1542646", "url": "https://cs.wikipedia.org/wiki?curid=1542646", "title": "Fourierismus", "text": "Fourierismus\n\nFourierismus je sociální teorie a zároveň také sociální hnutí, jež je postaveno na myšlenkách a pracích Charlese Fouriera (1772–1837). \n\nJako samostatný proud se fourierismus představil ve 30. a 40. letech 19. stol. po červencové revoluci. Po rozšíření po Evropě se rozvinul také v Americe, kde získal rovněž své příznivce.\n\nJedná se o teorii, která představuje nový utopistický svět, jenž je rozdělen do fungujících komunitních jednotek, tzv. falang, ty by měly být schopné naplnit veškeré vrozené vášně člověka a zajistit tak chod harmonické společnosti.\n\nFourierismus významně ovlivnil levicové myšlení, které mělo ve 20. stol. výrazný vliv na dění ve světě důsledkem narůstajících tendencí levicových hnutí.\n\nCelým jménem François Marie Charles Fourier (7. dubna 1772 Besançon – 10. října 1837 Paříž) byl francouzský filosof a myslitel, jenž proslul kritikou raného kapitalismu a výsledků Velké francouzské revoluce.\n\nPůvodně pracoval jako účetní a obchodní cestující. Jelikož svou práci vykonával nerad, mělo to velký vliv na jeho vnímání ekonomiky a společnosti, stala se však oporou pro jeho znalosti v této oblasti. Své názory si začal budovat již v mládí, kdy zjistil, jak jsou rozdílné ceny ve městech a na vesnicích. Vybudoval si averzi vůči obchodu a kapitalismu jako takovému a místo toho se zajímal o umění a prostředí kolem sebe. Snažil se také dosáhnout vyššího vzdělání, to se mu však i přes mnohé pokusy nikdy nepodařilo. Začátkem třicátých let 19. století si vybudoval již značnou část příznivců a díky jejich podpoře mohl zanechat dosavadní práce a žít jako spisovatel v Paříži.\n\nJeho nejvýznamnějším dílem je \"teorie čtyř pohybů\", ve kterém dělí základní princip světa na materiální, organický, animální a sociální a všechny tyto části jsou spolu navzájem provázané. Ve své práci se rovněž zaměřuje na lidské štěstí, které je výsledkem naplnění vrozených vášní, mezi ně patří zdraví a bohatství, ustanovení společenských skupin a obecná jednota. Velký důraz klade také na individuální rozvoj jednotlivce a v neposlední řadě na nutnost emancipace žen, což považuje za bezpodmínečný krok k harmonickému chodu společnosti. Za svůj život vyčníval z běžné společnosti a často ji šokoval svými myšlenkami, které byly na svou dobu často velmi nekonvenční a zároveň v rozporu s tehdejšími mysliteli.\n\nCharles Fourier žil většinu života v post-revolučním období, konkrétně po Velké francouzské revoluci, jež se datuje do let 1789–1799. Toto období dějin s sebou přineslo radikální změny ve společnosti, který měly horentní vliv na průběh 19. století a de facto i století 20.\n\nRozrůstající kapitalismus se stal terčem kritiky narůstajícího levicového smýšlení, jež v období průmyslové revoluce mělo podporu dělnictva, které se cítilo být utlačováno majiteli výrobních prostředků, z čehož vzešlo více myšlenkových směrů, mimo jiné i Marxismus.\n\nFourierismus jako takový, vychází z diverzity naděje před revolučními pohyby a trpkou realitou po ní, kdy nebylo dosaženo slibů, které se definovaly před revolučními změnami. \n\nKritizuje materiální vnímání společnosti, které v sobě třímá nemorální rozhodování v praxi. Lidstvo, dle Ch. F., bylo na počátku ve stavu fungování barbarů a divochů, to se však chodem dějin dynamicky mění na společenský řád harmonie.\n\nPostupný přechod k modernějším společnostem v proměnách času pak doprovází rozpory prvků v chodu vždy té předchozí společnosti s nově vzniklým společenstvím. V civilizaci by pak měl vznikat ekonomický vývoj. Buržoazní nastavení v tehdejší společnosti v 18. století však kritizuje a ohrazuje se proti němu. Odmítá tak materiální pohled na svět, i přes tento názor zachovává myšlenku konceptu soukromého vlastnictví, jež by se mělo ctít. Podle učení Ch. F. by lidé měli vytvářet společenství, která by byla soběstačná, což považoval za důležité a ekonomická situace by měla být podporována převážně zemědělskou výrobou. Tyto autonomní společnosti by nepotřebovaly k naplnění podstaty dělbu práce, jež by byla globalistickou záležitostí. Tovární výroba, jež koreluje s globalistickými postupy by měla být až druhotným způsobem zlepšení ekonomické situace. V těchto společenstvích by měla rodina být dobrovolnou záležitostí, nikoliv společenskou konvencí. Také není nutná monogamie a děti by byly vychovávány mimo rodinu. Ženy by také měly mít rovnoprávné postavení vůči mužům a měly být plně emancipované, včetně možnosti náboženské svobody vyznání. \n\nFourier definuje dějiny jako periodicky opakující se etapy. Zlatý věk je záležitostí nedaleké budoucnosti, když však zlatý věk nabude svého konce, situace ve světě se drasticky změní v přelidnění a postupný úpadek společnosti, následně si bude zpětně procházet týmiž etapami, kterými si prošla cestou k zlatému věku.\n\nZ řec. slova falanga (původně znamenající hustě seřazený vojenský šik kopiníků, tvořících základní taktickou jednotku), Charles Fourier ji využívá jako název pro jednotku základní sociální struktury. Falanga je primární výrobně spotřebitelská jednotka, která je ve všech ohledech soběstačnou komunitou. Falangy by byly umístěny do tzv Falangstér, což jsou velké budovy, které obsahují rozsáhlý komplex obytných i rekreačních prostor, uzpůsobených ideálně pro 1800 osob, nejméně však pro 500 osob a nejvíce pro 2000 osob. K těm by mělo přiléhat kolem 1200 hektarů půdy. Každá falanga by měla disponovat pracovními kolektivy (sériemi), přičemž každá z nich obsahuje minimálně 24 skupin, ve kterých je 7–9 osob (muži, ženy, práceschopné děti).\n\nAby se předešlo mrzačení lidského ducha (jak tomu bylo u kapitalistických společností) a naopak se podpořil rozvoj osobnosti, po půldruhé hodině každý jedinec při změně činnosti pracuje ve více než 40 různorodých sériích podle své svobodné vůle. Práce uvnitř falang byla postavena především na motivaci jedinců a záměrem bylo přeměnit práci na hru, kterou by jedinec vykonával s radostí a jenž by jej naplňovala.\n\nVe Spojených státech  se kolem roku 1840 začaly vytvářet komunity, které svým fungováním vycházely z myšlenek fourierismu. Samotná myšlenka falang byla v zámoří zpopularizovaná prostřednictvím knihy amerického spisovatele Alberta Brisbanea. \n\nAčkoliv valná většina falang zanikla do dvou let fungování, existují však také případy, kdy daná komunita fungovala i sedm let, v případě Silkville dokonce i 23 let.\n\nTyto falangy se nazývaly také jako komuny, což byl základ slova “komunismus”, směr, který Fourier do určité míry ovlivnil.\n"}
{"id": "1542647", "url": "https://cs.wikipedia.org/wiki?curid=1542647", "title": "Evropská spolupráce ve vědeckém a technologickém výzkumu", "text": "Evropská spolupráce ve vědeckém a technologickém výzkumu\n\nEvropská spolupráce ve vědeckém a technologickém výzkumu (European Cooperation in Science and Technology, COST) je organizace financovaná Evropskou unií, jež umožňuje vědcům a inovátorům nejen z Evropy koordinovat společné výzkumy, tzv. COST Actions. \"COST\" slouží jako platforma pro spolupráci a propojování široké škály vědců se stejnými oblastmi zájmu, tyto výzkumy však nejsou přímo financované EU. \"COST\" má za cíl především spojovat a umožňovat tak sdílení informací či zapojení mladých vědců. \"Evropská spolupráce ve vědeckém a technologickém výzkumu\" byla založena v roce 1971 a v současné době má 38 členských států a 1 partnerský stát. \n\nCOST vznikl, aby usnadnil vědecko-politické propojení mezi USA a Evropou, jež scházelo v 60. letech 20. století. Tato organizace byla založena na konferenci ministrů ve Vídni, která se konala 22. a 23. listopadu 1971. Zde byly uzavřeny první mezivládní dohody. COST je nejdéle působící evropskou organizací v oblasti výzkumu, funguje již téměř 50 let. Česká a Slovenská Federativní Republika se stala členem v roce 1991, Česká republika pak v roce 1993. Členy programu COST jsou jednotlivé státy a ne samostatné instituce.V současné době je velmi aktuální vývoj po případném Brexitu bez dohody, který by značně zkomplikoval prohlubování spolupráce na vědecké úrovni. Vláda Velké Británie se zavázala k financování na rok 2020 v programu Horizont, jak řekl ředitel COST ředitel Ronald de Bruin. To zahrnuje například krátkodobé schůzky, školení a další zahraniční činnosti.\n\nCOST v současné době zapojuje okolo 45 000 výzkumníků a inovátorů. Celkově se v průběhu let do COST zapojilo téměř půl milionu vědců. \n\nAby COST zůstal hlavním nástrojem pro vytváření internetových sítí v Evropském výzkumném prostoru (European Research Area, ERA), definoval tři priority, které by měly být zahrnuty ve zbylé části programu Horizon 2020 (historicky největší program Evropské unie pro výzkum a inovace s téměř 80 miliardami k dispozici během let 2014-2020) a také v programu FP9 (program plánovaný na dalších 7 let mezi lety 2021-2027):\n\n\nZájemci o účast na akci COST předkládají své návrhy celoročně v jednokolovém řízení online přes eCOST. V dubnu a v září jsou tyto návrhy shromažďovány a vyhodnocovány, přičemž průměrná roční podpora jednoho projektu činí přibližně 130 tisíc eur. V České republice se o administraci veřejné soutěže stará Odbor strategických programů a projektů Ministerstva školství, mládeže a tělovýchovy. Projekty COST, které veřejnou soutěží projdou, pak mohou být financovány ze státního rozpočtu.\n\nTento program vyšetřuje vzájemné vztahy mezi produkcí obnovitelné energie a kvalitou krajiny a také roli účasti veřejnosti při přijímání systémů obnovitelné energie. Hlavním cílem je rozvíjet lepší povědomí o tom, jak může být ochrana a správa krajiny sladěná se zaváděním obnovitelné energie, aby výsledně socio-environmentálně přispěla k udržitelné transformaci energetických systémů.\n\nCílem tohoto programu je rozvíjet vědecké znalosti o genderových dopadech prodlouženého pracovního života na zdraví a ekonomický blahobyt starších pracujících v Evropě a také podporovat budoucí informovanou politiku, v níž budou výslovně zohledněny rozdílné pracovní potřeby mužů a žen.\n\nTento program má za cíl vytvořit forum, v němž by se syntetizovalo aktuální povědomí a porozumění funkční podzemní biodiverzitě v evropských lesích. Taktéž by byla její role sdělována ve formě vhodné pro modeláře lesů (modelování lesů v současné době postrádá koordinovanou činnost a není prováděno s ohledem na různé podmínky v lesích, jako například rozdílné ekosystémy, rozdíly ve složení půdy, nebo její rozdílné chemické vlastnosti), pro tvůrce politik a pro koncové uživatele.\n\nAsociace COST je podle belgického práva mezinárodní neziskové sdružení se sídlem v Bruselu. Jejím výkonným orgánem je Výbor vyšších úředníku (CSO) při Valném shromáždění oficiálních členů. Výboru předsedá prezident asociace COST, v současnosti je jím Portugalec prof. Paulo Ferrão. Dalším právním orgánem je Výkonná rada (EB), která připravuje všechna rozhodnutí, jež mají být přijata valným shromážděním, a dohlíží na činnost správy COST. V čele rady stojí ředitel COST, v současnosti Belgičan dr. Ronald de Bruin.\n\nČlenské státy COST jsou státy evropské, v současnosti jich je 38:\n\nAlbánie, Belgie, Bosna a Hercegovina, Bulharsko, Černá Hora, Česká republika, Dánsko, Estonsko, Finsko, Francie, Chorvatsko, Irsko, Island, Itálie, Kypr, Litva, Lotyšsko, Lucembursko, Maďarsko, Malta, Moldavská republika, Německo, Nizozemsko, Norsko, Polsko, Portugalsko, Rakousko, Rumunsko, Řecko, Severní Makedonie, Slovensko, Slovinsko, Spojené království, Srbsko, Španělsko, Švédsko, Švýcarsko, Turecko.\n\nTyto státy jsou oficiálními členy COST a prostřednictvím svých zástupců ve Výboru vyšších úředníků (Committee of Senior Officials) na Valném shromáždění asociace celé COST spravují a řídí.\n\nSpeciální postavení má Stát Izrael jako „spolupracující člen“ a také JAR jako „partnerský člen“.\n\nOrganizace COST vybízí ke spolupráci a účasti na všech svých programech i tzv. Blízké sousední země (Near Neighbour Countries) a Mezinárodní partnerské země (International Partner Countries), které nejsou oficiálními členy. Mezi Blízké sousední země patří: Alžírsko, Arménie, Ázerbájdžán, Bělorusko, Egypt, Gruzie, Jordánsko, Libanon, Libye, Maroko, Rusko, Sýrie, Tunisko a Ukrajina (mezi tyto státy se řadí i Kosovo a Palestina, které ovšem nejsou všemi členy uznávány). Tyto země sice nemají hlasovací práva v řídících výborech, ale jejich vědečtí pracovníci se mohou účastnit všech programů COST. Mezinárodní partnerské země jsou zbylé nesousední země, které nejsou uvedené výše v seznamu (jedná se tedy o spolupráci v celosvětovém měřítku). Po schválení jejich členství ve výborech COST zastávají pozici pozorovatelů bez hlasovací práva. Vědečtí pracovníci, kteří jsou napojeni na instituce těchto států a jsou členy COST, navíc nemají právo na finanční úhradu.\n"}
{"id": "1542655", "url": "https://cs.wikipedia.org/wiki?curid=1542655", "title": "Chris Atton", "text": "Chris Atton\n\nChristopher Frank Atton (* 10. března 1959 Rotherham) je profesor médií a kultury na \"School of Arts and Creative Industries\" na Edinburgh Napier University. Je považován za jednoho z předních mezinárodních vědců ve studiu alternativních médií. Je spoluzakladatelem časopisu Journal of Alternative and Community Media. Jeho práce se zaměřuje na alternativní média, kde se jeho příspěvek soustředil na představu o alternativních médiích nikoli jako o nezbytném politickém postavení, ale jako o souboru sociokulturních procesů, které překreslují hranice odborné kultury a mediální moci. Udělal zajímavé studie o fanzinech a médiích nových sociálních hnutí, jakož to kulturní hodnoty avantgardy a dalších „obtížných“ forem populární hudby. Mezi jeho výzkumné zájmy patří mimo jiné kreativní ekonomika, výuka a učení na vysokých školách. Atton napsal knihy, mezi které patří Alternativní média (Sage, 2002), Alternativní internet (2004), Alternativní žurnalistika (Sage, 2008) a Routledge Companion to Alternative and Community Media (2015) a také psal o etice médií a cenzuře. \n\nV roce 1999 Chris Atton obdržel doktorát v oboru britského alternativního tisku. Zároveň je držitelem magisterského titulu v oboru latinských studií na University of Edinburgh a magisterského programu Mass Comunications na University of Leicester.\n\nV roce 1985 se vyučil jako knihovník ve městě Leeds.V roce 1992 byl jmenován vědeckým knihovníkem na Edinburgh Napier University, předtím působil několik let ve vysokoškolských a veřejných knihovnách, kde se začal věnovat překládání latinských renesančních textů. Roku 1995 zakládá Asociace knihoven (UK). V roce 1998 obdržel Pamětní cenu Americké asociace knihoven za uznání vynikajících úspěchů v propagaci alternativních médií v knihovnách, zvanou Jackie Eubanks Memorial Award. Pracoval jako učitel a přednášející, načež byl Attonovi v roce 2007 uděleno členství ve Fellowship of the Higher Academy (britská organizace zaměřena na prominenci vyššího vzdělání) a v říjnu 2008 byl jmenován profesorem na School of Arts and Creative Industries. V roce 2010 působil ve výzkumné radě. \n\nChris Atton je zakládajícím a stále aktivním členem hudební skupinu Certs Ants. Skupina se specializuje především na elektronickou a lidovou hudbu s improvizačními prvky. Mimo jíné Atton působí přes třicet let jako hudební kritik.\n\nAtton se zabývá výzkumem alternativních médií a jejich rozdílným přístupem ke zpravodajství oproti médiím mainstreamovým. Objevuje se pojem občanská média (občanská žurnalistika), jež spočívá v zapojení neprofesionálních žurnalistů do procesu vytváření zpráv a informování občanů. Je kladen důraz na oddělení se od komerčních massmédiií, jejichž cíl je především finanční zisk. Alternativní média se snaží změnit vztah ‘autor-čtenář, tedy možností aby se čtenář více ztotožnil s autorem, což v případě velkých korporací s přesně vymezenou hierarchíí není tak snadné. Se zapojením běžných občanů do vytváření médií ovšem souvisí i jistá úskalí. Odproštěním se od vládou a korporacemi ovládanými médii sice vzniká prostor pro občanský žurnalismus, ale také pro nerelevantní, či zaujatý obsah. Projekt Indymedia umožňuje uživatelům nahrávat své články přímo na web, bez zásahů editorů. Cílem je zvýšení transparentnosti, otevřenosti a svobody projevu. Díky tomu se však mohou objevovat rasistické, či jiné nenávistné články společně s ‘pozitivními’, což snižuje relevantnost celého projektu.\n\nAtton se také zmiňuje o třech účelech alternativního žurnalismu. (1) Slouží jako kritika institucionalizovaného žurnalismu, (2) ukázání jiných možností žurnalismu a (3) nabídka pracovních příležitostí pro zájemce o občanská média.\n"}
{"id": "1542660", "url": "https://cs.wikipedia.org/wiki?curid=1542660", "title": "Departement Potosí", "text": "Departement Potosí\n\nPotosí je departement v jihozápadní Bolívii. Rozloha departementu je 118 218 km², v roce 2012 v něm žilo 823 517 obyvatel. Hlavním městem je Potosí. Region se rozkládá převážně v neúrodné hornaté oblasti s velkou náhorní plošinou na západě, kde se nachází Salar de Uyuni, což je největší solná pláň na světě. \n\nV departementu se nachází také hora Cerro Rico, kde bylo během éry španělské říše vytěženo velké množství stříbra, které bylo dopraveno do Evropy. Odhaduje se, že v dolech zemřelo až 8 milionů lidí. Těžba v okolí města Potosí probíhá i v 21. století (údaj z roku 2018). Těží se stříbro, zinek, měď, cín a olovo. Jedná se o nejstarší doly s nepřetržitým provozem na světě. \n\nDepartement Potosíse člení na 16 provincií, které se dále dělí na 40 \"municipií\" a 219 \"kantonů.\" \n\nNejpoužívanějšími jazyky v departementu jsou kečuánština, španělština a ajmarština. V tabulce jsou uvedeny počty obyvatel hovořící jednotlivými jazyky jak v departementu, tak v celé Bolívii.\n\n\n"}
{"id": "1542665", "url": "https://cs.wikipedia.org/wiki?curid=1542665", "title": "NGC 341", "text": "NGC 341\n\nNGC 341 je spirální galaxie v souhvězdí Velryby od Země vzdálená 210 milionů světelných let. Její zdánlivá jasnost je 13,0 a úhlová velikost 1,2′ × 1,0′. Do Arpova katalogu byla zařazena jako příklad galaxie, která má satelitní galaxii s vysokou plošnou jasností.\nSatelitní galaxie má označení PGC 3627.\n\nGalaxii objevil Édouard Stephan 21. října 1881.\n\n"}
{"id": "1542676", "url": "https://cs.wikipedia.org/wiki?curid=1542676", "title": "Kokand", "text": "Kokand\n\nKokand ( \"Qo‘qon\", \"Қўқон\", قوقان; Кока́нд; خوقند \"Xuqand\"; čagatajsky: خوقند, \"Xuqand\"; Хӯқанд, \"Xökand\") je město ve Ferganské oblasti ve východním Uzbekistánu, na jihozápadním okraji Ferganské kotliny. V roce 2018 zde žilo 246 900 obyvatel.\nMěsto leží 228 km jihovýchodně od Taškentu, 115 km západně od Andižanu a 88 km západně od Fergany. Má přezdívku Město větrů, méně častá je Město divokých prasat. Název Kokand je odvozen od známé kmenové skupiny Kokanů, která patří k uzbeckému kmeni Kongratů.\n\nKokand se nachází na křižovatce dvou starobylých hlavních obchodních cest do Ferganské kotliny, z nichž první vedla přes hory do Taškentu a druhá na západ do Chudžandu. Díky tomu je Kokand hlavní dopravní křižovatkou ve Ferganské kotlině.\n\nDějiny města sahají přinejmenším do 10. století, kdy se nazývalo Chovakand a často se o něm zmiňovaly zprávy cestovatelů po karavanních cestách mezi Střední a východní Asií. \nVojska čínské Dynastie Chan dobyla celou oblast v 1. století př. n. l., Arabové ji později vydobyli zpět od Říše Tchang. Ve 13. století zničili Kokand Mongolové.\n\nSoučasné město vzniklo jako pevnost v roce 1732 na místě starší pevnosti zvané Eski-Kurgan. V roce 1740 se stalo hlavním městem uzbeckého Kokandského chanátu, který sahal na západě až ke Kyzylordě a na severovýchodě k Biškeku. Kokand byl též významným náboženským střediskem Ferganské kotliny, které se mohlo pochlubit více než třemi stovkami mešit.\n\nPoté co Kokand roku 1883 obsadily jednotky carské armády pod vedením generála Skobeljeva, stalo se město součástí Turkestánské gubernie (západního Turkestánu). Po připojení Kokandu a celé Střední Asie k Ruskému impériu, zavládl v oblasti na 40 let klid a pořádek. \n\nV průběhu 1. světové války došlo v Rusku ke dvěma revolucím. Separatisté využili situace k destabilizaci a zabránění uskutečňování revolučních změn. Kokand se tak v období (1917/1918) stal na krátkých 72 dní hlavním městem antibolševické Prozatímní vlády autonomního Turkestánu známé jako Turkestánská či Kokandská autonomie. Autonomie se snažila o spolupráci s kozáckým atamanem Alexandrem Dutovem a s Alašskou autonomií. Její vyslanec k bucharskému emírovi však téměř ničeho nedocílil.\nJe třeba se zmínit, že moderní Kokand vyrostl zejména po připojení města k Turkestánské gubernii.\n"}
{"id": "1542681", "url": "https://cs.wikipedia.org/wiki?curid=1542681", "title": "Bavorov (nádraží)", "text": "Bavorov (nádraží)\n\nBavorov je dopravna (někdejší železniční stanice) v severovýchodní části města Bavorov v okrese Strakonice v Jihočeském kraji nedaleko řeky Blanice. Leží na neelektrizované jednokolejné trati 197. \n\nDne 15. října 1893 otevřela společnost \"Pošumavské místní dráhy\" železniční spojení své trati z Číčenic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Prachatic. Nově postavené nádraží v Bavorově vzniklo dle typizovaného stavebního vzoru. Železniční spojení bylo roku 1899 prodlouženo až do Volar.\n\nDne 23. října 1898 pak projekt společnosti \"Místní dráha Vodňany-Týn nad Vltavou\" propojil trať přes Číčenice s Týnem nad Vltavou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy.\n\nNacházejí se zde dvě nekrytá jednostranná nástupiště, k příchodu k vlakům slouží přechod přes koleje.\n\n"}
{"id": "1542683", "url": "https://cs.wikipedia.org/wiki?curid=1542683", "title": "Kaznějov (nádraží)", "text": "Kaznějov (nádraží)\n\nKaznějov je železniční stanice v centrální části města Kaznějov v okrese Plzeň-sever v Plzeňském kraji, nedaleko Kaznějovského potoka. Leží na neelektrizované jednokolejné trati 160.\n\nStanice byla otevřena 21. ledna 1873 při zahájení provozu trati společnosti Plzeňsko-březenská dráha (\"EPPK\") v úseku z Plzní do Plas. Celistvé dopravní spojení přes Žabokliky do stanice Březno u Chomutova bylo zprovozněno 8. srpna 1873. Budova vznikla dle typizovaného stavebního vzoru.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejíí se zde dvě nekrytá nástupiště, k příchodu k vlakům slouží přechody přes koleje.\n\n"}
{"id": "1542685", "url": "https://cs.wikipedia.org/wiki?curid=1542685", "title": "Náboženská segregace", "text": "Náboženská segregace\n\nNáboženská segregace (občas náboženský apartheid) je druh politické segregace, při které dochází k oddělování lidí rozdílných náboženství. Může se jednat o sociální fenomén, ale také může vycházet přímo ze zákonů státu.\n\nNáboženská segregace na irském ostrově má své kořeny již v 17. století. V tomto období začaly platit zákony, které diskriminovaly katolíky. Tyto legislativní kroky se týkaly například i školství. Některé z nich existují v omezené míře v Severním Irsku doteď. V současné době stále existují oddělené katolické a protestantské školy, i přes snahy vlády tuto „dobrovolnou“ segregaci vymýtit. V Severním Irsku existují dva typy škol – státní veřejné školy a katolické školy spadající pod církev. Státní školy v drtivé většině navštěvují protestanté, zatímco katolické katolíci. Ve školách se také liší vyučovací informace. V katolických školách se klade důraz na irskou suverenitu, jazyk a historii, kdežto v protestantských osnovách se vyzdvihuje severoirská příslušnost k Velké Británii.\n\nJeště v 90. letech 20. století zaměstnavatelé obvykle dávali možnost pracovat uchazečům stejného křesťanského proudu, britská vláda však poskytla kroky, které tomuto zamezily a dnes jsou severoirská pracoviště více různorodá.\n\nV Íránu je oficiálním státním náboženstvím ší'itský islám, ke kterému se hlásí 75 až 90 % populace. Ačkoli jsou sunnitský islám, křesťanství, judaismus a zarathuštrismus oficiálně uznávány ústavami z let 1906 a 1979 a mají dokonce své zástupce v parlamentu, objevují se případy diskriminace. Sunnitští muslimové v Íránu jsou především Kurdové, Balúčové a Turkméni, tudíž jakékoliv perzekuce jsou považovány spíše za etnické, než za náboženské. Ostatní náboženské směry jako například mandejství, sikhismus či víra Bahá´í nejsou vládou povoleny a není znám ani počet jejich vyznavačů, jelikož je Írán nezahrnuje ani do dotazníků sčítání lidu. Vyznavači této víry jsou považováni za odpadlíky islámu a kacíře. Nejsou jim uznávány svatby, nemají právo na vlastní hřbitovy a historické hřbitovy jsou likvidovány.\n\nJsou zaznamenané případy, že studenti vyznávající směr Bahá´í jsou kvůli své víře vyhazováni z vysokých škol a profesoři vyznávající tento náboženský směr se musí této víry vzdát, pokud chtějí v tomto oboru působit. Ve studentském roce 2006–2007 byla ze škol vyloučena více než polovina studentů vyznávající Bahá´í, poté, co íránské ministerstvo vědy, výzkumu a technologií vydalo příkaz vyloučit ze škol všechny takovéto studenty.\n\nV Egyptě čelí perzekucím věřící víry Bahá´í již od šedesátých let dvacátého století, kdy prezident Gamál Násir uvedl v platnost „Zákon 263“, který označil islám, křesťanství a judaismus za jediné povolené náboženství. To vedlo k zákazu veškerých Bahá´í spolků a institucí. Veškeré veřejné budovy a objekty v jejich vlastnictví (modlitebny, knihovny, společenské budovy, hřbitovy) byly znárodněny. Islámské výzkumné středisko Al-Azhar proti věřícím Bahá´í vydalo také dvě fatvy, označující je za kacíře.\n\nV 90. letech Egypt zavedl nový systém průkazů totožnosti, které nyní musely obsahovat informace o tom, jakého je osoba vyznání – uznávaly se však jen povolené náboženství (islám, křesťanství a judaismus). To znamenalo, že věřícím Bahá´í nebyly vydávány žádné osobní dokumenty jako občanský průkaz, rodný a úmrtní list, cestovní pas či oddací list v případě, že o svém náboženství nelhali, což je ovšem v rozporu s jejich vírou. Bez těchto dokumentů nemohli být zaměstnáni a vyučováni, nemohli volit, cestovat, ani být ošetřeni v nemocnici. Tento problém trval až do srpna roku 2009, kdy položka náboženství přestala být na průkazech totožnosti povinná.\n\nSituace Bahá´í věřících v zemi se zhoršila po Egyptské revoluci v roce 2011, kdy se k moci dostalo Muslimské bratrstvo, které bylo k Bahá´í otevřeně nepřátelské. Došlo k vypalování domů věřících a bylo jim vyhrožováno, že budou souzeni za zradu.\n\nObjevují se i informace o údajné diskriminaci křesťanů v zemi, především ze strany policie.\n\nDo posvátného města Mekka v Saúdské Arábii je vstup povolen pouze lidem muslimského vyznání, nemuslimové mají vstup zakázán. Do posvátného města Medina je vstup povolen i nemuslimům, ti však mají zakázaný přístup do centra města, kde se nachází například náměstí Nabawi s Prorokovou mešitou. Za porušení tohoto zákazu platí trest deportace ze země. Stejně tak nesmí nemuslimové (a ší'ité) působit v politických, diplomatických či vojenských funkcích. V zemi platí zákaz vyobrazování křesťanských, židovských a hinduistických symbolů, zákaz distribuce nemuslimských materiálů jako například Bible a zákaz slavení nemuslimských svátků (např. Vánoc) i na neveřejných místech. \n\nŽidé jsou v zemi zesměšňováni v knihách, novinách i v školních učebnicích. Saudská vláda považuje Protokoly sionských mudrců za faktické a veřejně tvrdí, že se židé pokoušejí o světový převrat. \n\nSaudská vláda 1. března 2004 oficiálně oznámila zákaz vstupu Židů do země (nicméně v praxi k žádnému zákazu nedošlo).\n\nSaúdská Arábie neuznává ši'itský islám a v roce 1988 je tehdejší vrchní islámský duchovní prohlásil za kacíře. Jsou známy případy, kdy bylo ši'tským muslimům bráněno v hadždži. Nemají přístup k rovnému vzdělání, pracovním možnostem a nemohou zastupovat žádnou důležitější státní funkci.\n\nV Pákistánu žije mezi 700 tisíci až 5 milióny ahmadíjských muslimů. Pákistán však ahmadíjský islám neuznává a ahmadíjové svou víru nemohou legálně praktikovat. Nemohou své mešity nazývat mešitami či praktikovat islámský pozdrav. Také nemohou zastupovat žádnou vyšší státní funkci a vyskytly se případy, kdy byli vyučováni ze škol a univerzit.\n\nV Myanmaru působí muslimská menšina, tzv. Rohingyové. Již od počátku existence nezávislé Barmy Rohingyové nemají občanství a volební právo, často jsou terčem perzekuce ze strany vlády a násilí ze strany hinduistické většiny a mají omezený přístup ke zdravotní péči, školství a k pracovním místům. Tato segregace od většinové populace způsobila emigraci velké části zástupců této menšiny, především do Bangladéše.\n"}
{"id": "1542686", "url": "https://cs.wikipedia.org/wiki?curid=1542686", "title": "Arnošt Veselý", "text": "Arnošt Veselý\n\nArnošt Veselý (* 1975) je český pedagog a sociolog působící na Fakultě sociálních věd Univerzity Karlovy. V roce 2001 se stal výzkumným pracovníkem Centra pro sociální a ekonomické strategie FSV UK a od roku 2018 je taky jeho vedoucím. Mezi jeho odborné zaměření patří analýza a tvorba veřejné politiky (policy analysis), sociologie vzdělání, vzdělávací politika, obecná metodologie sociálních věd, metodologie vymezení problémů v rámci veřejné politiky, a též lidský a sociální kapitál. \n\nVeselý se účastnil celé řady projektů. Mimo jiné byl například hlavním řešitelem projektu \"Analytici politiky v ústřední státní správě České republiky: praktiky, profesní hodnoty a identita\" nebo projektu \"Využití výsledků sociálně-vědního výzkumu při analytické činnosti vstupující do rozhodování a strategického řízení veřejné správy.\" Kromě vědeckých projektů se podílel na celé řadě prakticky orientovaných projektů, například na přípravě Strategie vzdělávací politiky České republiky do roku 2020 a na vyhodnocení její realizace.\n\nArnošt Veselý absolvoval do roku 1999 své bakalářské a magisterské studium na Fakultě sociálních věd Univerzity Karlovy. Vystudoval obor veřejná a sociální politika, ve kterém v roce 2010 získal docenturu. V roce 2016 mu byl udělen titul profesora v totožném oboru.\n\nJiž od roku 2001 je výzkumným pracovníkem Centra pro sociální a ekonomické strategie (CESES). V roce 2005 se stal taky akademickým pracovníkem na Katedře veřejné a sociální politiky FSV UK, kde v současnosti vyučuje předměty týkající se veřejné politiky, veřejného sektou a veřejné správy. Navíc v letech 2006–2008 pracoval v Sociologickém ústavu Akademie věd České republiky v oddělení sociologie vzdělání a stratifikace. V letech 2009–2014 byl zástupcem FSV UK v Radě nových škol, dále zastával v letech 2009–2018 posty zástupce ředitele Institutu sociologických studií a vedoucího Katedry veřejné a sociální politiky na FSV UK. V roce 2018 se stal vedoucím Centra pro sociální a ekonomické strategie a byl jmenován členem Vědecké rady Univerzity Karlovy, přičemž obě tyto pozice dodnes zastává. \n\nVeselý se také aktivně podílí na různých projektech týkajících se veřejné a sociální politiky, veřejné správy a společnosti obecně. Aktuálně je od ledna 2019 hlavním řešitelem projektu organizovaného s podporou Grantové agentury České republiky s názvem \"Individuální a kontextuální prediktory postojů k nástrojům veřejných politik.\" Projekt se zabývá empirickou analýzou faktorů ovlivňujících postoje k řešení společenských problémů a ukončení jeho trvání je naplánováno na rok 2021. Stejně tak se zúčastňuje zahraničních stáží jak v Evropě, tak v Severní Americe. V nedávné době se Veselý stal předsedou skupiny pro přípravu materiálu o strategii vzdělávací politiky ČR do roku 2030. Dle Ministerstva školství, mláděže a tělovýchovy se tento text stane základem nově vytvořené strategie vzdělávacího systému ČR pro dalších 10 let. \n\nCESES, jehož je Veselý vedoucím, je interdisciplinární výzkumné a výukové pracoviště rozvíjející teorii, metodologii a praxi zkoumání možných budoucností a uplatnění analýz a prognóz v řídící praxi. Hlavním posláním CESES je definovat a analyzovat společenské problémy. Zejména se zaměřuje na identifikaci klíčových problémů a rozvojových priorit ČR. Jako jedno z mála výzkumných center na území ČR se snaží poskytovat možná řešení těchto problémů. V rámci svých aktivit rozvíjí též dialog s odborníky, politiky, představiteli veřejné správy, občanského sektoru i se samotnými občany.\n\nKonkrétně Arnošt Veselý se z analýzy a tvorby veřejné politiky soustředí na politiku vzdělávání. Tématu vzdělávací politiky je věnovaná především trilogie vydaná v roce 2006 obsahující publikace: \"Vybrané problémy vzdělávací politiky, Teorie a nástroje vzdělávací politiky\" a \"Vzdělávací politika České republiky v globálním kontextu\", v níž společně s Jaroslavem Kalousem popisuje a analyzuje strukturu samostatného českého vzdělávání stejně tak jako globální souvislosti.\n\nMetodám a metodologii analýzy a tvorby veřejné politiky se věnuje například v titulech \"Analýza a tvorba veřejných politik: přístupy, metody a praxe\", \"Veřejná politika\" nebo \"Educational Policy Studies\". Tyto tituly jsou zejména vzdělávacího charakteru, a tedy tvoří vhodný teoretický základ pro výuku odpovídajících předmětů na FSV UK. \n\nArnošt Veselý vydal velké množství dalších publikací, zejména v rámci vědeckých článků při svém působení na CESES.\n\n"}
{"id": "1542687", "url": "https://cs.wikipedia.org/wiki?curid=1542687", "title": "Třemošná u Plzně (nádraží)", "text": "Třemošná u Plzně (nádraží)\n\nTřemošná u Plzně je železniční stanice v severní části města Třemošná v okrese Plzeň-sever v Plzeňském kraji, nedaleko Zlatého potoka. Leží na neelektrizované jednokolejné trati 160.\n\nStanice byla otevřena 21. ledna 1873 při zahájení provozu trati společnosti Plzeňsko-březenská dráha (\"EPPK\") v úseku z Plzní do Plas. Celistvé dopravní spojení přes Žabokliky do stanice Březno u Chomutova bylo zprovozněno 8. srpna 1873. Budova vznikla dle typizovaného stavebního vzoru. \n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě jednostranná nekrytá nástupiště, k příchodu k vlakům slouží přechody přes koleje. \n\n"}
{"id": "1542689", "url": "https://cs.wikipedia.org/wiki?curid=1542689", "title": "Postoloprty (nádraží)", "text": "Postoloprty (nádraží)\n\nPostoloprty je železniční stanice v západní části města Postoloprty v okrese Louny v Ústeckém kraji nedaleko řeky Ohře. Leží na dvoukolejné (dále žateckým směrem jednokolejná) elektrizované trati 123 (3 kV ss) a jednokolejné neelektrizované trati 114. V severní části města vytvářejí položené tratě tří různých směrů železniční trojúhelník.\n\nStaniční budova zde byla zprovozněna 16. září 1872 při budování trati z Žatce do Mostu v rámci projektu propojení mostecké a duchcovské důlní oblasti. Výstavbu a provoz trati financovala a provozovala společnost Soukromá pražsko-duchcovská dráha. Dne 16. září 1895 pak projekt společnosti \"Místní dráha Postoloprty-Louny\" připojil trať z Loun.\n\nPo zestátnění soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde čtyři jednostranná nekrytá nástupiště, k příchodu k vlakům slouží přechody přes koleje. Ze stanice odbočuje jedna průmyslová vlečka. V roce 2018 prošla stanice rekonstrukcí.\n\n"}
{"id": "1542691", "url": "https://cs.wikipedia.org/wiki?curid=1542691", "title": "Bor (nádraží)", "text": "Bor (nádraží)\n\nBor je železniční stanice v severní části města Bor v okrese Tachov v Plzeňském kraji nedaleko Výrovského potoka. Leží na jednokolejných neelektrizovaných tratích č.184 a 186. Dále se ve městě nachází železniční zastávka \"Bor zastávka\".\n\nStanice byla otevřena 20. září 1903 v rámci trati společnosti \"Místní dráha Svojšín-Bor\" vedené ze Svojšína, kudy od roku 1872 vedla trať společnosti Dráhy císaře Františka Josefa (\"KFJB\") spojující Vídeň, České Budějovice a Cheb. 1. srpna 1910 zprovoznila společnost \"Místní dráha Domažlice-Tachov\" železniční spojení Tachova přes Bor s Domažlicemi podél bavorské hranice, napojující se též na existující železnici Planá-Tachov v obci Pasečnice.\n\nPo zestátnění všech soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu stanice přebraly Československé státní dráhy.\n\nNachází se zde tři jednostranná nekrytá nástupiště, k příchodu na nástupiště slouží přechody přes koleje.\n\n"}
{"id": "1542692", "url": "https://cs.wikipedia.org/wiki?curid=1542692", "title": "Clavija", "text": "Clavija\n\nClavija je rod rostlin z čeledi prvosenkovité, kde je řazen do podčeledi \"Theophrastoideae\". Jsou to málo větvené nebo nevětvené malé stromy a keře neobvyklého vzhledu s velkými jednoduchými listy a čtyř nebo pětičetnými květy. Plodem je bobule. Vyskytují se v počtu asi 55 druhů v podrostu tropických lesů Střední a Jižní Ameriky. Význam je spíše okrajový, některé druhy mají jedlé plody nebo jsou využívány v domorodé medicíně. \n\nRostliny rodu \"Clavija\" jsou stálezelené, málo větvené nebo i nevětvené pachykaulní stromy nebo keře. Listy jsou rozměrné, střídavé, jednoduché, řapíkaté, obvykle kožovité a nahloučené na koncích větví či na vrcholu stonku. Čepel je celokrajná nebo na okraji pilovitá. Květy jsou jednopohlavné nebo oboupohlavné, čtyř nebo pětičetné, často nápadné, uspořádané v hroznovitých květenstvích vyrůstajících kauliflorně mezi listy nebo pod nimi. Kalich je srostlý, vytrvalý. Koruna je bledě oranžová, oranžovočervená nebo červená, dužnatá, miskovitá, s krátkou korunní trubkou. Tyčinek je 4 nebo 5 a jsou srostlé do trubičky. Staminodia v samičích květech jsou srostlá pouze na bázi . Plodem je kulovitá, kožovitá bobule obsahující jedno nebo několik velkých semen. Dužnina obklopující semena je oranžová a sladká.\n\nRod \"Clavija\" zahrnuje asi 56 druhů. Je rozšířen v tropické Americe od jižní Nikaraguy po jižní Brazílii a Paraguay. Druh \"Clavija domingensis\" je endemit Hispanioly. Největší počet druhů roste v západní Amazonii a severních Andách. Rostou v podrostu tropických deštných lesů, řidčeji i opadavých či poloopadavých tropických lesů v oblastech s periodickým obdobím sucha. Většina druhů roste v nadmořských výškách do 1000 metrů, některé však vystupují v montánních lesích až do výšek 2500 metrů.\n\nO opylování květů nejsou dostupné žádné informace.\nPlody mají sladkou dužninu a jsou šířeny zvířaty.\n\nRod \"Clavija\" je v rámci čeledi \"Primulaceae\" řazen do podčeledi \"Theophrastoideae\" a tribu \"Theophrasteae\". V minulosti byl součástí samostatné čeledi \"Theophrastaceae\", která však byla v systému APG III, publikovaném v roce 2009, vřazena do čeledi \"Primulaceae\".\nNejblíže příbuzné rody jsou dle výsledků fylogenetických studií rody \"Neomezia\" (1 druh na západní Kubě) a \"Theophrasta\" (2 druhy v Dominikánské republice a na Haiti), které společně tvoří sesterskou vývojovou větev rodu \"Clavija\".\n\nVýznam rostlin rodu \"Clavija\" je okrajový. Sladká dužnina plodů některých druhů (např. \"Clavija mezii\", \"Clavija procera\") je jedlá a některé domorodé kmeny ji konzumují. Druh \"Clavija mezii\" je v Panamě používán domorodci při léčbě hadího uštknutí. Indiáni kmene Wayapi ve Francouzské Guyaně používají \"Clavija lancifolia\" na obklady při bolestech v krku. Druh \"Clavija nutans\" je v tropech pěstován jako zajímavě vyhlížející, málo větvený stromek. Lze jej pěstovat i v nádobách.\n\n"}
{"id": "1542693", "url": "https://cs.wikipedia.org/wiki?curid=1542693", "title": "Čou-šan (ostrov)", "text": "Čou-šan (ostrov)\n\nČou-šan () je třetí největší ostrov Čínské lidové republiky po Chaj-nanu a Čchung-minu. Patří do souostroví Čou-šan jihovýchodně od zátoky Chang-čou ve Východočínském moři. Ze správního hlediska patří do městské prefektury Čou-šan v provincii Če-ťiang.\n\nRozloha ostrova je přes 502 čtverečních kilometrů, nejvyšším bodem je 503 metrů vysoký Ta-ťien feng. Žije zde přibližně 440 tisíc obyvatel.\n"}
{"id": "1542695", "url": "https://cs.wikipedia.org/wiki?curid=1542695", "title": "Kryry (nádraží)", "text": "Kryry (nádraží)\n\nKryry je železniční stanice v jihozápadní části města Kryry v okrese Louny v Ústeckém kraji nedaleko říčky Blšanky. Leží na neelektrizované jednokolejné trati 160.\n\nStanice byla otevřena 8. srpna 1873 při zahájení provozu trati společnosti Plzeňsko-březenská dráha (\"EPPK\") v úseku z Plas přes Žabokliky do stanice Březno u Chomutova, čímž bylo dokončeno celistvé dopravní spojení s Plzní. Budova vznikla dle typizovaného stavebního vzoru.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě jednostranná nekrytá nástupiště, k příchodu na nástupiště č. 2 slouží přechody přes kolej.\n\n"}
{"id": "1542696", "url": "https://cs.wikipedia.org/wiki?curid=1542696", "title": "Vroutek (nádraží)", "text": "Vroutek (nádraží)\n\nVroutek je železniční stanice v severozápadní části města Vroutek v okrese Louny v Ústeckém kraji nedaleko potoka Podhora. Leží na neelektrizované jednokolejné trati 160.\n\nStanice byla otevřena 8. srpna 1873 při zahájení provozu trati společnosti Plzeňsko-březenská dráha (\"EPPK\") v úseku z Plas přes Žabokliky do stanice Březno u Chomutova, čímž bylo dokončeno celistvé dopravní spojení s Plzní. Budova vznikla dle typizovaného stavebního vzoru.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Ve 2. polovině 20. století byla původní budova nahrazena jednopodlažní novostavbou.\n\nNachází se zde dvě jednostranná nekrytá nástupiště, k příchodu na nástupiště č. 2 slouží přechod přes koleje.\n\n"}
{"id": "1542699", "url": "https://cs.wikipedia.org/wiki?curid=1542699", "title": "Mníšek pod Brdy (nádraží)", "text": "Mníšek pod Brdy (nádraží)\n\nMníšek pod Brdy je železniční stanice v jihovýchodní části města Mníšek pod Brdy v okrese Praha-západ ve Středočeském kraji nedaleko Bojovského potoka. Leží na neelektrizované trati 210 Praha – Vrané nad Vltavou – Čerčany/Dobříš.\n\nDne 22. září 1897 otevřela společnost \"Místní dráha Čerčany-Modřany-Dobříš\" trať z Modřan u Prahy, přes Vrané nad Vltavou do Dobříše budované zejména kvůli dopravě dřeva a kamene z dobříšského a konopišťského panství. Společnost původně vznikla pro železniční obsluhu modřanského cukrovaru. Nově postavené nádraží zde vzniklo jako koncová stanice, dle typizovaného stavebního vzoru.\n\nV roce 1900 došlo k dokončení a zprovoznění úseku trati ze Skochovic u Vraného do Čerčan, kudy od roku 1869 procházela společnosti Dráhy císaře Františka Josefa (\"KFJB\") spojující Vídeň, České Budějovice a Prahu. Po znárodnění všech soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nNachází se zde dvě jednostranná nekrytá nástupiště, k příchodu na nástupiště slouží přechod přes koleje. Roku 2017 byla dokončena rekonstrukce staniční budovy.\n\n"}
{"id": "1542702", "url": "https://cs.wikipedia.org/wiki?curid=1542702", "title": "Slavkov u Brna (nádraží)", "text": "Slavkov u Brna (nádraží)\n\nSlavkov u Brna je železniční stanice v jihozápadní části města Slavkov u Brna v okrese Vyškov v Jihomoravském kraji nedaleko řeky Litavy. Leží na neelektrizované části dvoukolejné Vlárské dráhy. Nedaleko stanice se nachází také městské autobusové nádraží.\n\nStanice byla otevřena 10. října 1887 společností Českomoravská transverzální dráha (\"BMTB\") na traťovém úseku z Brna do Kyjova, kde navázala na železnici z roku 1884 z Moravského Písku, kudy procházela trať podél řeky Moravy spojující Vídeň a Dolní Slezsko, původně budovaná a provozovaná firmou Oskar baron Lazarini z Grazu. \"BMTB\" usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Projekt byl završen 28. října 1888 prodloužením tzv. Vlárské dráhy směrem na Slovensko prostřednictvím Rakouské společnosti státní dráhy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZe stanice odbočují vlečky. Nachází se zde tři jednostranná nástupiště, stanice je vybavena elektronickým informačním systémem pro cestující. K příchodu na nástupiště slouží přechody přes koleje. Dlouhodobě se počítá s rekonstrukcí a elektrizací Vlárské dráhy.\n\n"}
{"id": "1542704", "url": "https://cs.wikipedia.org/wiki?curid=1542704", "title": "Slavičín (nádraží)", "text": "Slavičín (nádraží)\n\nSlavičín je železniční stanice na jižním okraji města Slavičín v okrese Zlín ve Zlínském kraji nedaleko potoka Říka. Leží na neelektrizované a jednokolejné části Vlárské dráhy.\n\nStanice byla otevřena 28. října 1888 při zprovoznění úseku z Uherského Brodu do Trenčianské Teplé v rámci budování tzv. Vlárské dráhy Rakouské společnosti státní dráhy (\"StEG\") směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná nástupiště, k příchodu na nástupiště č. 2 slouží přechod přes kolej. Stanice je vybavena elektronickým informačním systémem pro cestující. Dlouhodobě se uvažuje o rekonstrukci a elektrizaci Vlárské dráhy.\n\n"}
{"id": "1542706", "url": "https://cs.wikipedia.org/wiki?curid=1542706", "title": "Strukturální marxismus", "text": "Strukturální marxismus\n\nStrukturální marxismus je v sociovědním pojetí speciální teorie vycházející z marxistické filozofie a strukturálního funkcionalismu, která se rozvinula ve Francii v 60. letech 20. století. Teorie je založena na rozdělení společnosti do jednotlivých struktur: ekonomická, politická, teologická a teoretická. Všechny čtyři struktury mají přitom osobité vlastnosti, plní konkrétní funkce a řídí se stejnými procesy. Důležité faktory, které podle teorie definují společenské interakce, jsou princip směny a proces produkce. Hlavní představitelé strukturálního marxismu byli francouzský antropolog a filozof Claude Lévi-Strauss (1908–2009) a sociolog Louis Althusser (1918–1990).\n\nCelá teorie je silně provázána s Marxistickou filozofií. Louis Althusser při jejím vývoji čerpá zejména z pozdního období marxismu, ale odmítá Marxův ekonomický determinismus. Ačkoli by se mohlo zdát, že strukturální marxismus je antonymem ke kapitalistickému myšlení, úzce s ním souvisí a některé své myšlenky staví právě na fungování kapitalistické společnosti.\n\nPodle teorie Louise Althussera se všechna společenství skládají ze čtyř rovin (instancí nebo struktur): ekonomická, politická, ideologická a teoretická. Každá z rovin má svůj vlastní způsob „produkce“ a plní odlišnou funkci, kterou jí společnost „zadává“. Instance se často v určitých situacích překrývají a doplňují. Avšak Louis Althusser navázal na myšlenky Strausse, když označil ekonomickou instanci za tu nejdůležitější ze všech a tvrdil, že ostatní instance jí ve finále podléhají, přestože samy mohou být dosti význačné. Proto označujeme ekonomickou rovinu jako „superinstanci“. To znamená, že v určité sociální formaci mohou dominovat jiné instance než hospodářství, ale jejich dominanci stejně musíme vysvětlit ekonomicky.\n\nPodle Althusserova procesu je možné, každý proces popsat pomocí 3 prvků a 2 vztahů. Prvky jsou: \"1. pracovníci, 2. výrobní prostředky, 3. nepracující (přivlastňovatelé nadhodnoty).\" Vztahy jsou: \"1. vztah k vlastnictví, 2. vztah k reálnému nebo materiálnímu přivlastnění.\" Kombinací těchto prvků a vztahů, tedy lze získat jednotlivé formy výrobních procesů.\n\nLouis Althusser i Claude Lévi-Strauss tvrdili, že struktury jsou výsledkem transformačních sil a „třecích ploch“ ve společnosti a jedinec na ně nemá ani nemůže mít žádný vliv. Jedincovo přesvědčení je tedy pouze důsledkem působení ideologie, která v dané kultuře či společnosti působí. Althusser ve spojení s touto myšlenkou mluvil o teoretickém antihumanismu.\n\nZa nejvýznamnějšího strukturálního marxistu je považován francouzský filozof Louis Pierre Althusser. Proslavil se zcela originální a poutavou interpretací Marxových děl i Marxe samotného.\n\n\"Althusserovou celoživotní snahou bylo překonání stalinismu\". Snažil se z Marxova marxismu učinit rovnocennou vědu, \"která by představovala vodítko pro politickou stranu nebo hnutí usilující o praktický humanismus\".\n\nV době, kdy byl hegelianismus na ústupu, hrozilo Marxově filosofii, že se ocitne v pozadí, neboť Marxova filosofie byla spojovaná s Hegelovskou filosofií. Toho se chtěl Althusser vyvarovat. \"Proto vsadil na tehdy populární strukturalismus\" a jasně oddělil Marxe od Hegela, kdy rozděluje Marxe na hegelovského (předvědeckého) a Marxe vědeckého.\n\nTento přechod nazýval epistemologický zlom (převzal od Gastona Bachelarda), který po roce 1845 podle Althussera zakládá vzniku marxistické vědy. Příznakem epistemologického zlomu je podle Althussera \"vznik nové problematiky, metody a proměna terminologie, kdy místo antropologických konceptů nastupují pojmy jako výrobní síly, společenská formace, nebo nadstavba.\" V případě Marxova Kapitálu jde především o použití konceptu nadhodnoty. Právě Kapitál Althusser řadí do Marxova vědeckého období a ve své knize Číst Kapitál se zabýval otázkami vědeckého poznání.\n\nAlthusser byl přesvědčený, že vědecké poznání a založení vědy nemůže být založeno hlavně na subjektu a jeho schopnosti získat poznatky (na kterém právě stojí humanismus), ale na konceptu antihumanismu.       \n\nAntihumanismus podle Petra Kužely (český filozof) nezkoumá lidské potřeby, či podstatu (jak to dělá humanismus), ale \"zkoumá strukturu, která potřeby i lidskou podstatu společensky určuje\". Právě humanismus Althusser kritizuje a říká, že základem už vědeckého marxismu je antihumanismus. Samotný pojem antihumanismus může vyvolávat pocit, že je vyhraněný proti člověku samotnému a nebere ohledy na jednotlivce, ale antihumanismus v pojetí Althussera se právě snaží o opak, o praktický humanismus a ilegitimizaci hrůz stalinismu.\n\nAčkoliv se Althusser proslavil svým strukturálním pojetím Marxe, s jeho dílem je spjata kritika a v dnešní době je Althusserová interpretace pokládána za nepřesvědčivou. Zpochybňováno je taky Althusserovo spojování se strukturalismem, kdy samotný zakladatel strukturalismu Lévi-Strausse prohlásil, že \"příbuznost mezi jeho strukturalismem a tím Althusserovým existovala jenom v představách Pařížanů\", dokonce i sám Althusser se později vůči jeho spojováním se strukturalismem vymezoval.\n\n\n"}
{"id": "1542726", "url": "https://cs.wikipedia.org/wiki?curid=1542726", "title": "Leptotes", "text": "Leptotes\n\nLeptotes je rod epifytických orchidejí. Zahrnuje 10 druhů a je rozšířen výhradně v Jižní Americe. Jsou to drobné rostliny s válcovitými listy a poměrně velkými květy. Některé druhy jsou pěstovány ve specializovaných sbírkách orchidejí.\n\nOrchideje rodu \"Leptotes\" jsou drobné epifytické byliny s malými pahlízami nesoucími po jednou nebo po výjimečně dvou válcovitých listech s okrouhlým průřezem. Oddenky jsou tenké a málo nápadné, s velamenem. Hroznovité květenství je tvořeno 2 až 3, řidčeji až 7 bílými nebo růžovými květy. Květy jsou v poměru k velikosti rostliny poměrně velké. Kališní lístky jsou podlouhlé, korunní bývají užší. Pysk je zřetelně trojlaločný, přirostlý k bázi sloupku. Postranní laloky jsou rozestálé nebo více či méně vztyčené, střední lalok může být sytě růžový, bělavý nebo nažloutlý, kopinatý až zploštěle obvejčitý. Sloupek je vzpřímený, se dvěma oušky. Tyčinka nese dvě větší a čtyři menší pylové brylky.\n\nRod \"Leptotes\" zahrnuje 10 druhů. Je rozšířen výhradně v Jižní Americe v oblasti východní a jižní Brazílie, severovýchodní Argentiny a Paraguaye. Centrum druhové diverzity je ve východní Brazílii. Největší areál mají druhy \"Leptotes bicolor\" (Brazílie, Paraguay) a \"Leptotes unicolor\" (také Argentina).\n\nRod \"Leptotes\" je v rámci čeledi \"Orchidaceae\" řazen do podčeledi \"Epidendroideae\", tribu \"Epidendreae\" a podtribu \"Laeliinae\". Typovým druhem je \"Leptotes bicolor\". Nejblíže příbuzným rodem je dle výsledků fylogenetických studií rod \"Loefgrenianthus\" (jediný druh v jihovýchodní a jižní Brazílii). Oba rody byly spolu v minulosti slučovány do rodu \"Leptotes\".\n\nNěkteré druhy rodu \"Leptotes\" jsou pěstovány ve specializovaných sbírkách orchidejí. vyznačují se drobným růstem a pohlednými, nápadnými květy. Nejčastěji se lze setkat s druhy \"Leptotes bicolor\" a \"Leptotes unicolor\". Rostliny obecně nejlépe prospívají přichycené na korkové kůře, dřevě nebo kmeni stromové kapradiny. Vyhovuje jim polostín a střední vlhkost. Po odkvětu je vhodné vlhkost snížit, období klidu jako takové ale neprodělávají.\n\n"}
{"id": "1542727", "url": "https://cs.wikipedia.org/wiki?curid=1542727", "title": "Ahmad Jalal Abualrub", "text": "Ahmad Jalal Abualrub\n\nAhmad Jalal Abualrub, známý spíše pod iniciály A. J. Abualrub, (* 20. června 1987 Ohio) je americký model.\n\nNarodil se v Ohiu, ale vyrůstal v Kentucky. Z otcovy strany má částečný arabský původ. Na střední škole se věnoval wrestlingu a později se zabýval bojovými uměními. První úspěchy ve světě módy získal poté, co byl v roce 2007 objeven v rámci \"VMAN Ford Models Search\". První větší práci dostal od společnosti Calvin Klein. V roce 2009 pózoval pro časopis \"Vogue Hommes Japan\" (\"Kn'it' Boys\") a roku 2010 pro \"The Modern Standard\", kde pracoval se španělským fotografem Miguelem Reveriegem. Také byl tváří jedné propagační kampaně značky Levi's, pro kterou jej fotografoval Ryan McGinley. V roce 2010 pózoval pro knihu \"No Show\" fotografa Laurence Ellise. V říjnu 2010 jej server Models.com zařadil na 23. příčku v žebříčku padesáti nejlepších mužských modelů.\n\n"}
{"id": "1542734", "url": "https://cs.wikipedia.org/wiki?curid=1542734", "title": "Aiviekste", "text": "Aiviekste\n\nAiviekste je řeka ve východním Lotyšsku. Je dlouhá 114 km, její povodí má rozlohu 9160 km² a tok překonává převýšení 26,9 m. Vytéká z největšího lotyšského jezera Lubanas a vlévá se zprava do Daugavy nedaleko města Pļaviņas. Tok řeky tvoří přirozenou hranici mezi historickými regiony Vidzeme a Latgalsko. Nejvýznamnějšími přítoky jsou Pededze a Balupe. Povodí řeky je lesnaté, s četnými močály. V roce 1925 byla na dolním toku postavena hydroelektrárna. Zdejší ichtyofaunu tvoří především okoun říční, štika obecná a cejn velký. Na řece se provozují vodní sporty.\n"}
{"id": "1542738", "url": "https://cs.wikipedia.org/wiki?curid=1542738", "title": "Politická polarizace", "text": "Politická polarizace\n\nAutorem termínu polarizace je podle Evy Levedové italský politolog a filosof Giovanni Sartori, který ji zkoumal a uváděl její příklady na několika evropských i neevropských zemí v průběhu 20. století. Sartori spolupracoval s profesorem politologie Giacomem Sanim, společně vytvořili stať nazvanou „Polarizace, fragmentace a soutěž v západních demokraciích,“ která byla rozšířením Sartoriho knihy „Strany a stranické systémy.“\n\n„Polarizace není hlasitá hrubost ve výměně politických názorů. I když tento element s ní můžeme (ale nemusíme) spojovat na základě empirických pozorování. Polarizace označuje míru nesouhlasu, ne způsob, jakým je nesouhlas vyjádřen.“ Tvrdí trojice badatelů z Princeton University. Dále také říkají, že polarizace může být jak proces, tak stav společnosti, ke kterému tento proces vede.\n\nInstitut V-Dem, zabývající se stavem demokracie ve světe, hovoří o nárůstu toxické polarizace, jako o nebezpečí pro liberální demokracii.\n\nJiž Sartori viděl rozdíl mezi polarizací elit (zejména těch politických) a polarizací masové úrovně, tedy voličů. S tímto konceptem souhlasí i moderní politologové, a tudíž se polarizace většinou dělí na polarizaci elit a masovou.\n\nPolarizace elit odkazuje na polarizaci uvnitř politické strany, kdy se její členové vnitřně stávají homogenní k politickým pozicím a zároveň se názorově vzdalují od členů ostatních politických stran. Polarizované politické strany a hnutí bývají vnitřně soudržný, spojení a programově a ideologicky vyhrazení. Typicky se nachází v parlamentních systémech demokratických států.\n\nMasová polarizace, nebo také polarizace veřejnosti nastává, pokud politické názory voličů jsou jasně rozděleny do postojů politických stran. V extrémním případě každá strana „konfliktu“ zpochybňuje legitimitu názoru strany opačné nebo ho dokonce považuje za existenciální hrozbu pro vlastní způsob života anebo pro národ jako celek. K tomuto vyhrocení situace může přispívat i zahraniční či vnitřní sabotážní aktivita.\nExistují různé příčiny politické polarizace. Patří mezi ně politické strany, politická ideologie, veřejnost a masová média.\n\nNěkteří tvrdí, že odlišné strany byly jednou z hlavních hnacích sil polarizace, protože politické platformy se staly vzdálenějšími. Tato teorie je založena na trendech v Kongresu Spojených států, kde většina stran upřednostňuje pozice, které jsou nejvíce v souladu s její stranickou platformou a politickou ideologií.\n\nStranická polarizace určuje stupeň ideové rozdílnosti mezi stranami v politickém systému. Podle Sartoriho „extrémně polarizované systémy jsou typické vyšší mírou politických konfliktů a lidových protestů“ (Sartori 2005, s. 140). Russell Dalton se domnívá, že vysoká míra stranické polarizace může destabilizovat politickyé systémy. Zároveň podle něj je polarizace jedním z faktorů, který může přispět ke zhroucení demokracie, uvadí to na příkladu Výmarské republiky. Důvodem nebyl rozpad stranického systému a velký počet stran, ale právě ideologická rozdílnost stran. Rozdílnost byla natolik velká, že nebyly schopné vládnout demokraticky (Dalton 2008, s. 900). Podle výzkumu Pew research center z roku 2014 vyplývá, že politicky je společnost nyní polarizovaná více než před 20 lety a největší je u lidí, kteří se aktivně zapojují do politického dění.\n\nMasmédia se za poslední půl století rozrostla obrovských způsobem. Političtí vědci tvrdí, že to ovlivnilo zejména hlasující veřejnost, protože pomocí nich začaly být poskytovány více polarizované možnosti zpravodajských médií. V současnosti je na výběr mnoho různorodých masmédií, to vyvolalo pohyb veřejnosti od vyvážených médií k jednostranným. Lidé často sledují média s jejichž názory se identifikují. Tyto média mají tendenci oslovovat své čtenáře jako zdroj potvrzení svých ideologií. Kromě toho většina vyhledávačů a sociálních sítí (např. Google, Facebook) nyní využívá počítačové algoritmy jako filtry, které přizpůsobují webový obsah na základě historie vyhledávání uživatele a vytvářejí tak více polarizovaný přístup k informacím, které odfiltrují nesouvisející informace a protichůdné názory. Tato metoda vede k tzv. sociálním (nebo také filtrovým, názorovým) bublinám.\n\nV demokratických státech občané volí politické aktéry, kteří je budou zastupovat. Někteří tvrdí, že politická polarizace odráží názory a ideologii veřejnosti a preference hlasování. Jiní zase, že politická polarizace je přirozený jev.\n\nPolarizace souvisí s polarizací médií a polarizací politickou. Ve společnosti vznikají skupiny s odlišnými názory a pohledy na svět. Důvodem jsou tedy rozdílné postoje k různým tématům.\n\nNáboženské, etnické a jiné kulturní rozdíly ve veřejnosti často ovlivňovaly vznik polarizace. Podle Laymana ideologické rozdělení mezi republikány a demokraty ve Spojených státech amerických také přechází do nábožensko-kulturního rozdělení. Tvrdí, že demokraté byli vždy umírněnější v náboženských názorech, zatímco republikáni se stali tradičnějšími. Političtí vědci ukázali, že ve Spojených státech budou voliči, kteří se identifikují jako republikáni, volit silně evangelického kandidáta spíše, než demokratičtí voliči. To vzájemně souvisí s nárůstem polarizace v USA. Jiná teorie tvrdí, že náboženství nepřispívá k polarizaci celé skupiny, ale spíše polarizaci koalice.\n\nDalší příčinou může být ekonomická nerovnost. Ta může také vést veřejnost k polarizaci.\n\nV některých postkoloniálních zemích může být veřejnost polarizována kvůli bývalým koloniálním režimům. V Jižní Africe na konci 80. let někteří členové konzervativní, pro-apartheidní národní strany Jihoafrické republiky apartheid již nepodporovali. Holandští Afrikánci a domorodí Afričané se rozdělili na základě rasových divizí, což způsobilo polarizaci podle etnické příslušnosti.\n\nDůsledky politické polarizace nejsou zcela jasné a zahrnují výhody i negativní následky. Přestože jsou její dopady sporné, jednoznačně mění politický proces a politické složení široké veřejnosti. Také soudní systémy mohou být ovlivněny důsledky politické polarizace. Zejména pro Spojené státy polarizace znamená snížení potvrzování sazby soudců. Solomon Messing a Sean J. Westwood tvrdí, že jednotlivci nemusí být nutně ovlivněni médii, protože si volí strany podle obsahu, který je jejich názorům nejpodobnější, i zdroje, ze kterých čerpají informace.\n\nNegativní důsledky polarizace v Kongresu Spojených států zahrnují snížení počtu významných schválených právních předpisů. Také podněcuje například zdržovací taktiku a uzavřená pravidla, vyloučení členů menšinových stran z jednání výborů. Stranická polarizace také snižuje nezávislost justice.\n\nPolarizované strany se ale stávají ideologicky sjednocenější a prohlubují znalosti voličů o jejich názorech. Také se stalo pravidlem vést trvalou kampaň.\n\nPanují smíšené názory na dopady politické polarizace.\n\nPolarizace ovlivňuje dárce a aktivisty v souvislosti s podporou kampaní. Dále mění procento volební účasti a zájem o politiku obecně. \n\nV minulosti byla některá témata vyloučená ze stranických sporů, ale jejich začleňování do politických debat prohlubuje polarizaci a názory voličů jednotlivých stran v USA se střetávají  silněji v mnoha případech, například rasové a kulturní obavy, práva homosexuálů, potraty nebo válka v Iráku.\n\nSdělovací prostředky se jeví jako spravedlivé a prezentují všechny strany, ale mnohdy je opak pravdou. Rozdělený mediální trh podporuje polarizaci mířením zpráv na určité skupiny obyvatel a cílený obsah, často až nepřátelský, kvůli lepšímu postavení vůči konkurenci.\n\nPolitická  polarizace může podkopat sjednocenou dohodu o zahraniční politice a poškodit mezinárodní postavení státu. \n\nPolitologové poukazují na dva zásadní důsledky polarizace ve vztahu k zahraniční politice Spojených států. Zaprvé, když USA řídí vztahy v zahraničí a zdají se být rozděleny, spojenci méně důvěřují jejich slibům a zároveň nepřátelé spíše předpovídají slabiny a nejistota postavení země ve světových záležitostech stoupá. Za druhé názory elit mají významný dopad na vnímání veřejnosti a porozumění zahraniční politice.\n"}
{"id": "1542742", "url": "https://cs.wikipedia.org/wiki?curid=1542742", "title": "Nikolaj Ivanovič Andrusov", "text": "Nikolaj Ivanovič Andrusov\n\nNikolaj Ivanovič Andrusov ( \"Николай Иванович Андрусов\", \"Микола Іванович Андрусов\"; 19. prosince 1861, Oděsa – 27. dubna 1924, Praha) byl ukrajinský geolog, stratigraf a paleontolog, člen Ruské akademie věd.\n\nNarodil se v Oděse, tehdy součásti Ruského impéria. Studoval geologii a zoologii na Novoruské univerzitě v Oděse. Poté cestoval po Rusku a Střední Evropě, kde sbíral fosilie.\n\nPři expedici „Challenger“ v letech 1872–1876 studoval procesy na mořském dně. V roce 1889 vydal zápisky z této expedice v \"Gorném žurnalu\" (Hornické listy). Později se věnoval studiu geologie a sedimentů v Pontokaspické stepi.\n\nV letech 1890–1891 se účastnil expedice Ruské zeměpisné společnosti, která se zabývala výzkumem v hluboké vodě Černého moře. Tato expedice odhalila výskyt sulfanů v nižších polohách Černého moře. Andrusov jako první přišel s myšlenkou, že tato substance vznikla biologickým rozkladem živých mikroorganismů (bakterií) obsahujících siřičité sloučeniny.\n\nV roce 1899 se oženil Nadeždou Genrichovnou Schliemannovou, dcerou slavného archeologa Heinricha Schliemanna. V roce 1905 se stal profesorem Kyjevské univerzity. V roce 1914 se stal členem Ruské akademie věd. \n\nKdyž se v roce 1919 se dověděl o úmrtí svého staršího syna utrpěl mozkovou mrtvici, která způsobily ochrnutí jedné strany těla. V roce 1920 odjel na léčení do Francie, kde také převzal dědictví po svém tchánovi. V roce 1922 se z materiálních důvodů přestěhoval do Prahy, kde roku 1924 zemřel. Byl pochován na pravoslavném hřbitově v Praze-Olšanech.\n\nTaké jeho syn, Dimitrij Andrusov, se stal významným geologem a členem Slovenské akademie věd.\n\nPo Andrusovovi je pojmenováno dorsum Dorsa Andrusov (systém hřbetů a vrás) na povrchu Měsíce a Andrusovův hřbet ve Středočernomořské výšině.\n\n\n \n"}
{"id": "1542748", "url": "https://cs.wikipedia.org/wiki?curid=1542748", "title": "Kateřina Lišková", "text": "Kateřina Lišková\n\nKateřina Lišková (* 28. února 1976 Teplice), je česká socioložka, přednáší na oborech genderová studia a sociologie na Fakultě sociálních studií Masarykovy univerzity. Odborně se zaměřuje na otázky genderu, sexuality a sociální organizace intimity, rovněž zkoumá vzdělávání v kontextu genderu a etnicity.\n\nV roce 2001 získala magisterský titul v oboru sociologie na Fakultě sociálních studií Masarykovy univerzity a v roce 2005 nastoupila jako výzkumný pracovník v programu genderových studií na oddělení sociologie na Masarykově univerzitě. Roku 2007 dokončila svůj doktorský studijní program a začala působit jako odborná asistentka na programu genderových studií na Fakultě sociálních studií Masarykovy univerzity.\n\nPůsobila také na Technické univerzitě v Berlíně jako Marie Curie Visiting Scholar. Pracovala jako visiting scholar na Kolumbijské univerzitě a Newyorské univerzitě v New Yorku, jako fulbright scholar působila na New School for Social Research a jako research fellow na Imre Kertész Kolleg v Německu.\n\nPřednášela na několika amerických a britských univerzitách, publikovala v zahraničních monografiích vydaných nakladatelstvími Routledge, SAGE, Palgrave a Blackwell a v žurnálech jako \"Sexualities\" či \"History of the Human Sciences\".\n\nJe úspěšnou řešitelkou evropského výzkumného projektu Constructing Sexuality and Gender in Czechoslovak Sexological Discourses during Communism (1948–1989) v rámci Marie Curie International Outgoing Fellowship – European Commission FP7.\n\nKnihy\n\n\n\nČlánky\n\n\nV roce 1998 získala Open Society Fund Award za svoji bakalařskou práci a také v roce 2001 získala zvláštní cenu za nejlepší diplomovou práci Centra pro genderová studia Univerzity Karlovy v Praze.\n"}
{"id": "1542754", "url": "https://cs.wikipedia.org/wiki?curid=1542754", "title": "Jenny Slateová", "text": "Jenny Slateová\n\nJenny Sarah Slateová (* 25. března 1982 Milton, Massachusetts) je americká herečka a scenáristka, věnující se komediálnímu žánru.\n\nJe židovského původu, její otec Ron Slate je obchodník a básník (v roce 2016 společně vydali vzpomínkovou knihu \"About the House\"). Vystudovala literaturu na Kolumbijské univerzitě, již na škole se začala úspěšně věnovat stand-up comedy. Vytvořila s Gabe Liedmanem komediální duo Gabe & Jenny, vystupovala také s vlastní show \"Jenny Slate: Dead Millionaire\" a účinkovala v televizním pořadu \"Saturday Night Live\". V roce 2010 napsala scénář a namluvila komentář k nezávislému animovanému filmu \"Marcel the Shell with Shoes On\", namluvila také roli Zoe ve filmu \"Alvin a Chipmunkové 3\". Na plátně se poprvé objevila v roce 2012 ve špionážní komedii \"Tohle je válka!\" Za hlavní roli ve filmu \"Náhodná známost\" získala v roce 2015 cenu Critics' Choice Movie Awards pro nejlepší komediální herečku.\n\nV letech 2012 až 2016 byl jejím manželem filmař Dean Fleischer-Camp. \n\n"}
{"id": "1542755", "url": "https://cs.wikipedia.org/wiki?curid=1542755", "title": "Salen", "text": "Salen\n\nSalen je označení pro tetradentátní C symetrický ligand získávaný reakcí salicylaldehydu (sal) s ethylendiaminem (en). Tento název se také používá pro strukturně podobné látky, hlavně pro bis-Schiffovy báze. Salen a podobné ligandy mohou vytvářet komplexy s mnoha různými kovy, čímž lze často připravit stabilní sloučeniny kovů v různých oxidačních číslech. Tyto komplexy salenu s kovy nacházejí využití jako katalyzátory v organické syntéze.\n\nHsalen lze připravit kondenzační reakcí ethylendiaminu se salicylaldehydem.\n\nKomplexy salenu s kationty kovů lze připravit, aniž by byly izolovány z reakční směsi, a to díky vysoké stabilitě komplexu v důsledku chelatace:\n\nNázev „salenové ligandy“ se také používá pro tetradentátní ligandy s podobnou strukturou. Příkladem může být salpn, kde je na můstek spojující atomy dusíku navázána methylová skupina; tato látka se používá jako aditivum v motorových palivech, kde zachytává kovy.\n\nPřítomnost objemných skupin v blízkosti koordinačního centra může navyšovat katalytickou aktivitu komplexu, zabraňovat jeho dimerizaci a navyšovat rozpustnost v nepolárních rozpouštědlech jako je pentan. Tuto vlastnost mají například salenové ligandy odvozené od 3,5-di-\"terc\"-butylsalicylaldehydu. Chirální salenové ligandy lze vytvořit vhodnou substitucí diaminové skupiny, benzenových jader nebo obou těchto částí molekuly; jako příklad lze uvést ligand získaný kondenzací \"trans\"-1,2-diaminocyklohexanu s 3,5-di-\"terc\"-butylsalicylaldehydem. Chirální ligandy je možné využít při asymetrické syntéze, například v Jacobsenově epoxidaci.\n\nReakcí ethylendiaminu s acetylacetonem vznikají tetradentátní ligandy s obecným označením \"acacen\". Komplexy [Co(acacen)L] selektivně inhibují aktivitů proteinů obsahujících histidin skrz výměnu axiálních ligandů. Tyto látky by mohly být využity k inhibici onkogeneze.\n\n\"Salan\" a \"salalenové\" ligandy se strukturou podobají salenovým, ale mají jednu nebo dvě nasycené (aminové namísto iminových) vazby mezi dusíky a aryly. Oproti odpovídajícím salenovým ligandům mají větší elektronovou hudtotu na kovových centrech. Salany lze připravit alkylací příslušného aminu arylhalogenidem. Existují také „polosalenové“ ligandy, ty mají pouze jednu salicyliminovou skupinu. Připravují se reakcemi salicylaldehydu s monoaminy.\n\nJako „salenové ligandy“ nebo ligandy „salenového typu“ se označují jiné ligandy s podobnými strukturami v okolí chelačního místa, konkrétně dva kyselé hydroxyly a dvě Schiffovy báze (aryliminové skupiny). Patří sem mimo jiné salph, který vzniká kondenzací salicylaldehydu s \"o\"-fenylendiaminem a salqu, jenž se vytváří reakcí salicylaldehydu s 2-chinoxalinolem.\n"}
{"id": "1542760", "url": "https://cs.wikipedia.org/wiki?curid=1542760", "title": "Evelyn Pierrepont, 1. vévoda z Kingstonu", "text": "Evelyn Pierrepont, 1. vévoda z Kingstonu\n\nEvelyn Pierrepont, 1. vévoda z Kingstonu (\"Evelyn Pierrepont, 1st Duke of Kingston upon Hull, 1st Marquess of Dorchester, 5th Earl of Kingston upon Hull, 5th Viscount Newark, 5th Baron Pierrepont\") (1665, West Dean, Anglie – 5. března 1726, Holme Pierrepont, Anglie) byl britský politik a dvořan ze staré šlechtické rodiny Pierrepontů. Od roku 1690 zasedal ve Sněmovně lordů, uplatnil se především po nástupu hannoverské dynastie, kdy zastával řadu čestných úřadů, deset let byl také členem britské vlády. V roce 1715 byl povýšen na vévodu a v roce 1719 obdržel Podvazkový řád.\n\nPocházel ze staré šlechtické rodiny, narodil se jako třetí a nejmladší syn Roberta Pierreponta (1635–1669). Studoval ve Westminsteru a v Cambridge, v letech 1689–1690 byl krátce členem Dolní sněmovny, po úmrtí svých starších bratrů zdědil v roce 1690 titul hraběte z Kingstonu a vstoupil do Sněmovny lordů. Veřejně činný byl až od počátku 18. století, kdy patřil k oblíbeným představitelům aristokracie. V roce 1705 byl členem komise pro sloučení Anglie se Skotskem a v roce 1706 získal titul markýze z Dorchesteru (tento titul užívali Pierrepontové v jiné linii již předtím). V letech 1706–1711 byl nejvyšším sudím v hrabství Wiltshire a v roce 1708 byl jmenován členem Tajné rady, po nástupu toryů k moci se musel dočasně stáhnout do ústraní.\n\nJako přední stoupenec whigů se znovu uplatnil po nástupu hannoverské dynastie, znovu se stal nejvyšším sudím ve Wiltshire (1714–1726), zároveň zde byl lordem místodržitelem, v letech 1714–1717 byl též královským sudím v severních hrabstvích (\"Justice in Eyre north of the Trent\"). V roce 1715 byl povýšen na vévodu z Kingstonu a poté se stal členem vlády jako lord strážce tajné pečeti (1716–1719 a 1720–1726), mezitím byl krátce prezidentem Tajné rady (1719–1720). V roce 1719 obdržel Podvazkový řád a v případě nepřítomnosti Jiřího I. v Anglii byl též několikrát členem místodržitelského sboru (1719, 1720, 1723 a 1725–1726).\n\nJeho majetkem po předcích byl zámek \"Holme Pierrepont Hall\" poblíž Nottinghamu, toto panství patřilo Pierrepontům od konce 13. století. Hlavním sídlem v době 1. vévody z Kingstonu byl ale zámek \"Thoresby Hall\" (Nottinghamshire), jehož současná podoba pochází z 19. století. V roce 1708 koupil z majetku markýze z Halifaxu zámek \"Berrymead Priory\" (Middlesex), který se stal jeho oblíbeným sídlem poblíž Londýna a častým hostem zde byl princ waleský.\n\nPoprvé se oženil v roce 1687 s Mary Feilding (1668–1697), dcerou 3. hraběte z Denbighu, jeho druhou manželkou byla od roku 1714 Isabella Bentinck (1688–1727), dcera 1. hraběte z Portlandu. Jediný syn William, hrabě z Kingstonu, zemřel předčasně na neštovice, dědicem titulů a majetku se stal vnuk Evelyn Pierrepont, 2. vévoda z Kingstonu.\n\nPotomstvo:\n\n"}
{"id": "1542761", "url": "https://cs.wikipedia.org/wiki?curid=1542761", "title": "Evelyn Pierrepont, 2. vévoda z Kingstonu", "text": "Evelyn Pierrepont, 2. vévoda z Kingstonu\n\nEvelyn Pierrepont, 2. vévoda z Kingstonu (\"Evelyn Pierrepont, 2nd Duke of Kingston upon Hull, 2nd Marquess of Dorchester, 6th Earl of Kingston upon Hull, 6th Viscount Newark, 6th Baron Pierrepont\") (1711 – 23. září 1773, Bath, Anglie) byl britský dvořan a generál ze staré šlechtické rodiny. V roce 1726 zdědil titul vévody a rozsáhlý majetek v hrabství Nottinghamshire. Jako voják se vyznamenal při potlačení jakobitského povstání v roce 1745, později dosáhl hodnosti generála. Zemřel jako poslední svého rodu, majetek a jméno Pierrepont později převzala spřízněná rodina Medowsů. \nPocházel ze starého šlechtického rodu Pierrepontů, byl vnukem 1. vévody z Kingstonu a narodil se jako syn předčasně zemřelého Williama Pierreponta, hraběte z Kingstonu (1692–1713). Studoval v Etonu a deset let strávil v Evropě, proslul svým nevázaným stylem života a jako hazardní hráč. V roce 1726 zdědil titul vévody z Kingstonu, do Sněmovny lordů vstoupil až po návratu do Anglie v roce 1735. V letech 1738–1744 zastával dvorský post správce smečky královských loveckých psů, od roku 1741 byl komořím Jiřího II. a v roce 1741 získal Podvazkový řád. Jako voják vynikl při likvidaci posledního jakobitského povstání ve Skotsku v roce 1745, později dosáhl hodnosti generálmajora (1753), generálporučíka (1759) a generála (1772). Kromě toho byl lordem místodržitelem v hrabství Nottingham (1763–1765), kde vlastnil statky. \n\nDědictvím po předcích byl zámek \"Holme Pierrepont Hall\" (Nottinghamshire), zdejší panství patřilo Pierrepontům od konce 13. století. Hlavním sídlem byl zámek \"Thoresby Hall\" (Nottinghamshire), který vyhořel v roce 1746 a 2. vévoda z Kingstonu jej nechal přestavět v letech 1767–1772. Zemřel v lázních Bath jako poslední svého rodu a jím zanikl titul vévody z Kingstonu.\n\nV roce 1769 se oženil s Elizabeth Chudleigh (1721–1788), která byla již předtím tajně provdána za 3. hraběte z Bristolu a její první manželství nebylo rozvedeno. Po bezdětné smrti 2. vévody z Kingstonu proti ní zahájili soudní proces příbuzní Medowsové, kteří zpochybnili její nárok na dědictví. První přelíčení ve Westminsteru se konalo za široké účasti veřejnosti v roce 1775, Elizabeth byla nakonec odsouzena za bigamii a uprchla do Německa. Dědické nároky obhájili Medowsové, kteří později přijali jméno Pierrepont. \n"}
{"id": "1542764", "url": "https://cs.wikipedia.org/wiki?curid=1542764", "title": "Footshop", "text": "Footshop\n\nFootshop s.r.o. je český internetový obchod se sídlem v Praze. Specializuje se na prodej tenisek, oblečení, módních doplňků a prémiových značek. Footshop provozuje celkem pět kamenných prodejen v evropských metropolích a jako eshop působí ve více než 150 zemích světa v celkem 13 jazykových mutacích. Kromě retailu se dále věnuje i pořádání kulturních a uměleckých akcí, tvorbě workshopů nebo podpoře influencerů.\n\nOficiálně Footshop založil Peter Hajduček v roce 2012. Inspirací pro jeho vznik byla původně Peterova bakalářská práce. Zpočátku byly k dostání pouze skateboardové siluety tenisek, po příchodu Petera Kováče však přibyla také lifestyleová obuv . Postupem času začal Footshop nabízet značky jako Nike, adidas, Asics nebo Puma.\n\nV roce 2014 Footshop otevřel svou první kamennou prodejnu v Praze na Bubenské. Součástí jejího otevření byl také open-air koncert, kterého se zúčastnili zástupci československé rapové scény.\n\nNa začátku roku 2015 se Footshop stal exkluzivně pro československý trh součástí adidas Consortium, nejvyšší distribuční úrovně tenisek adidas. Krátce poté se Footshop stává jediným tuzemským sneaker storem, na jehož pultech se objevují adidas Yeezy.\n\nNa podzim roku 2018 vznikla v rámci Footshopu historicky první spolupráce československého obchodu s mezinárodní značkou na tenisce, která nesla název Footshop x KangaROOS Ultimate 3. Teniska vyšla s podtitulem City of Hundred Spires s odkazem na místo svého vzniku – stověžatou Prahu. O rok později se spolupráce opakovala a teniska tak vyšla znovu, tentokrát však v novém barevném provedení.\n\nZačátkem roku 2019 Peter Hajduček uvedl, že obchodu se začalo dařit díky Justinovi Bieberovi, který propoagoval většinu tenisek, které Footshop nabízí. Díky němu se v roce 2018 stal Footshop nejvýdělečnějším . \n\nV roce 2019 má Footshop více než 200 členů týmu.\n\nV roce 2014 vznikla první kamenná prodejna Footshopu v Praze na Bubenské, která byla o necelé čtyři roky později přesunuta do nedalekého multifunkčního prostoru Vnitroblock. Na začátku roku 2016 Footshop otevřel také v hlavním městě Slovenska Bratislavě a dále následovala prodejna v Budapešti. V rodném městě také došlo k rozšíření. Přibyla prodejna v Praze Na Příkopě, která nabízí prémiovější a limitovanější produkty. Konec roku 2019 opět patřil expanzi, kdy Footshop otevřel kamenný obchod v rumunské Bukurešti.\n\nKromě obecně dostupných produktů od značek jako Nike, adidas, Vans, Puma nebo Reebok Footshop nabízí také prémiové značky a vyšší produktové řady, ke kterým má přístup jenom omezený počet obchodů z celého světa. Řeč je o adidas Consortium, adidas Originals by Alexander Wang, adidas x Raf Simons, adidas Yeezy, Vault by Vans, Converse QS, Maison Kitsuné, Paccbet nebo Rick Owens.\n\nKromě provozu prodejen a eshopu Footshop organizuje také vlastní akce ve formě koncertů, výstav, workshopů a release parties.\n\nFootshop je první československý sneaker store, který vydal oficiální tenisku ve spolupráci se zahraniční firmou. Výsledkem této kolaborace z roku 2018 je model Footshop x KangaROOS Ultimate 3. O rok později vzniklo při příležitosti výročí 5 let od otevření první kamenné prodejny Footshopu další barevné provedení této boty.\n\nKromě tenisek Footshop spolupracoval také na několika kolekcích oblečení. Například se značkami Life is Porno, Soulland nebo se slovenským rapperem Rytmusem. Společná kolekce se značkou LAFORMELA byla představena v rámci pražského Fashion Weeku.\n"}
{"id": "1542769", "url": "https://cs.wikipedia.org/wiki?curid=1542769", "title": "Shoshana Zuboffová", "text": "Shoshana Zuboffová\n\nShoshana Zuboffová, nepřechýleně Zuboff (* 18. listopadu 1951), je americká spisovatelka a vědkyně.\n\nShoshana Zuboffová získala titul Ph.D. v sociální psychologii na Harvardově univerzitě. Sociální psychologie se zabývá zejména změnami obsahu i formy duševního života člověka pod vlivem sociálních podnětů.[1] Na Chicagské  univerzitě poté také dosáhla titulu B.A. ve filosofii. Na Harvardovu univerzitu nastoupila v roce 1981 a zde se také stala Charles Edward Wilson Professor of Business Administration. V letech 2014 a 2015 působila jako fakultní asistentka v Berkmanově centru pro internet a společnost na Harvardově Právnické fakultě.[2] Její kariéra byla věnována studiu vzestupu digitálu, jeho individuálním, organizačním a sociálním důsledkům a jeho vztahu k historii a budoucnosti kapitalismu. Založila a vedla program vzdělávání vedoucích pracovníků Odyssey: Škola pro druhou polovinu života.\n\nKnihu In the Age of the Smart Machine: The Future of Work and Power napsala v roce 1988. Díky této práci byla nazvána „skutečným prorokem informačního věku“ a dosáhla uznání v akademickém světě. Dostala se i na přední stranu The New York Times Review a dlouho se považuje za definitivní studium informačních technologií na pracovišti. Zabývá se rolí a důsledky informačních technologií na pracovišti a s tím spojenými pojmy, jako: abstrakce práce související s informačními technologiemi, požadavky na dovednosti při vykonávání této práce, dualita informačních technologií, jejich moc atd.\n\nKniha The Support Economy: Why Corporations Are Failing Individuals and the Next Episode of Capitalism byla také vysoce oceněna a přeložena do mnoha světových jazyků. Časopisem Strategy+Bussines byla dokonce označena za jednu z deseti nejlepších obchodních knih roku 2003 a zařadila se jako číslo jedna do příčky kategorie „Values“. Časopis BusinessWeek ji pojmenoval „nápad číslo jedna“ ve svém zvláštním vydání „Dvacet pět nápadů pro měnící se svět“. Časopis Inc. ve svém výročním výročním čísle o podnikání popsal podporu The Support Economy jako „novou novou věc“. Kniha byla uvedena také v desítkách dalších časopisů a novin, včetně časopisu The Economist, Fast Company, The Financial Times, The Times of London, The Boston Globe, The Washington Post a Across Board (The Board Board), stejně jako ve velkých publikacích v Německu, Itálii, Indii, Číně, Brazílii, Finsku, Chorvatsku, Japonsku, Kanadě a Jižní Koreji.\n\nZuboffová začala v polovině 90. let zpochybňovat vizi progresivní korporace zastávané ve většině manažerské literatury. Sledovala tendenci firem využívat informační technologie především pro omezené účely automatizace, úspory nákladů a kontroly a začala zkoumat nové způsoby, jak by informační síla technologie mohla najít své plné uplatnění.\n\nKniha Zuboffové a jejího spoluautora Jamese Maxmina byla tedy výsledkem multidisciplinárního výzkumu integrujícího historii, sociologii, management a ekonomiku. Tvrdí v ní, že nová struktura poptávky spojená s „individualizací spotřeby“ způsobila rozsáhlé institucionální selhání v každé oblasti, včetně rostoucí propasti mezi jednotlivci a komerčními organizacemi, na nichž jsou závislí.\n\nDílo bylo vydané v roce 2002 před uvedením iPodu a rozsháhlým používáním internetu.[3]Tvrdí, že vytváření bohatství v individualizované společnosti by vyžadovalo využití nových digitálních schopností, aby bylo možné dosáhnout „distribuovaného kapitalismu“.[4]\n\nTo znamená posun od primárního zaměření na úspory z rozsahu, intenzifikaci aktiv, koncentraci, centrální kontrolu a anonymní transakce v „organizačním prostoru“ směrem k podpůrným vztahům v „individuálním prostoru“ s produkty a službami konfigurovanými a distribuovanými abychom splnili individualizované přání a potřeby. [5]\n\nPoslední knihou Zuboffové je The Age of Surveillance Capitalism: The Fight for a Human Future at the New Frontier of Power. V této práci rozebírá její celoživotní témata: historický vznik psychologické individuality, podmínky pro lidský rozvoj, digitální revoluci a vývoj kapitalismu. Začíná nejstaršími otázkami: doma nebo v exilu? pán nebo otrok? Zkoumá vznik kapitalismu dohledu jako dominantní formy informačního kapitalismu a jeho důsledky pro jednotlivce, společnost a demokracii v 21. století. Za esej „Big Other: Surveillance Capitalism and the Prospects of an Information Civilization“, který se objevil ve zvláštním čísle časopisu Journal of Information Technology v březnu 2015, získala v roce 2016 ocenění The Best Paper Award.\n\nKapitalismus dohledu je termín, který od roku 2014 používá psycholožka Shoshana Zuboffová. Definuje jej jako formu kapitalistického systému, který využívá sbírání osobních dat uživatelů za účelem získání informací o jejich chování a následné analýzy těchto informací pro vytvoření behaviorální predikce, která se pak využívá k nabývání zisku.  \n\nV eseji Shoshany Zuboffové z roku 2014 \"A Digital Declaration: Big Data as Surveillance Capitalism,\" označila data získána za pomocí sledování jako „sledovací aktiva“ („surveillance assets“), která následně na sebe přitahují významný kapitál a investice, označené jako „sledovací kapitál“ („surveillance capital“). Na základě tohoto charakterizovala kapitalismus dohledu jako „radikálně extraktivní variantu informačního kapitalismu“. [6]\n\nV roce 1993 založila Zuboffová na Harvardské obchodní fakultě vzdělávací program „Odyssey: Škola pro druhou polovinu života“. Program se zabýval otázkami transformace a obnovy kariéry v polovině života. Program Odyssey se stal známým jako první svého druhu na světě. [7] [8]\n\nKromě své akademické práce přinesla Zuboffová své nápady mnoha komerčním a veřejným/soukromým podnikům díky svým veřejným projevům a přímým zapojením se do klíčových projektů, zejména v oblasti sociálního bydlení, zdravotní péče, vzdělávání a péče o seniory.\n\nShoshana Zuboffová také frekventovaně přispívá do Frankfurter Allgemeine Zeitung. K nejnovějším vydaným esejům patří např. The Secrets of Surveillance Capitalism (březen 2016), Disruption’s Tragic Flaw (únor 2015),  The Digital Declaration (září 2014). Od roku 2003 do roku 2005 sdílela Zuboffová své představy o budoucnosti podnikání a společnosti v časopise Fast Company. Od roku 2007 do roku 2009 pracovala jako publicistka pro BusinessWeek.com. Její práce byla představena na CNBC, Reuters International a Today Show, stejně jako v BrandEins, Fortune, Inc., Business Week, US News & World Report, CIO, New York Times, The Financial Times a v mnoha dalších zpravodajstvích. Byla vyslechnuta na více než 200 rozhlasových pořadech, včetně NPR, TechNation, Sound Money, Morning Edition, BBC a BBC World Service.\n\n[1] https://cs.wikipedia.org/wiki/Soci%C3%A1ln%C3%AD_psychologie\n\n[2] http://www.shoshanazuboff.com/new/about/ \n\n[3] https://www.goodreads.com/book/show/1523489.The_Support_Economy/ \n\n[4] http://connection.ebscohost.com/c/interviews/8748784/where-we-go-from-here/\n\n[5]  \"Where We Go From Here\". http://connection.ebscohost.com/c/interviews/8748784/where-we-go-from-here/ \n\n[6] ZUBOFF, Shoshana. Shoshana Zuboff: A Digital Declaration. \"www.faz.net\". Dostupné online [cit. 2019-11-30]. ISSN 0174-4909. (německy) https://www.faz.net/aktuell/feuilleton/debatten/the-digital-debate/shoshan-zuboff-on-big-data-as-surveillance-capitalism-13152525.html\n\n[7] \"Fast Company Magazine Issue 26 JulyAugust 1999 - Business + Innovation\". Archived from the original on 2010-07-16.  https://web.archive.org/web/20100716140239/http://www.fastcompany.com/magazine/26/teacher.html/ \n\n[8] \"The New New Adulthood\". 1 August 2004. https://www.fastcompany.com/49719/new-new-adulthood/\n"}
{"id": "1542771", "url": "https://cs.wikipedia.org/wiki?curid=1542771", "title": "Jindřich Bek", "text": "Jindřich Bek\n\nJindřich Bek (13. června 1927 Hradec Králové – 7. prosince 1992 Praha) přední československý železniční odborník. Technik, později úředník Služby 12 (Odboru) lokomotivního hospodářství Ministerstva dopravy. Dlouholetý spolupracovník Národního technického muzea a ideový tvůrce jeho železniční sbírky.\n\nBiografie\n\nNarodil se v rodině Václava a Anny Bekových, měl mladší sestru Hanu. V roce 1951 uzavřel sňatek s Marií Vopatovou, z manželství se narodili dva synové Jindřich a Zdeněk. \n\nObecnou školu absolvoval v letech 1933 – 1938 v Polubném, dnešním Kořenově. Na měšťanskou školu začal chodit na podzim 1938 v Tanvaldu, ale po zabrání pohraničí nacistickým Německem v říjnu 1938 následkem Mnichovské dohody, byl společně s rodinou odsunut do Hradce Králové. Zde absolvoval jeden rok měšťanské školy, kterou dokončil v České Třebové, kam se rodina přesunula. Na podzim 1943 nastoupil na obchodní akademii v Chocni, avšak od srpna 1944 do května 1945 byl nuceně nasazen ve výtopně v České Třebové. Studium obchodní akademie dokončil v červnu 1948 maturitou. V letech 1959 až 1960 studoval na Fakultě dopravní ČVUT v Praze. Po jejím přemístění do Žiliny absolvoval v letech 1960 až 1965 obor elektrická trakce a energetika v dopravě na zdejší Vysoké škole dopravní. Jazyková znalost: němčina, ruština, srbochorvatština, pasivně francouzština.\n\nV období od srpna 1944 do května 1945 pracoval ve výtopně v České Třebové, v rámci totálního nasazení, jako pomocný dělník. Po maturitě v červnu 1948 nastoupil do Hospodářského družstva v Lanškrouně, kde pracoval v administrativě do svého nástupu na základní vojenskou službu, kterou absolvoval v letech 1949 až 1951. V letech 1951 až 1959 byl zaměstnán v administrativě Severočeských tukových závodů n. p. se sídlem v Ústí nad Labem. Od 1. 7. 1959 začal pracovat v lokomotivním depu Děčín jako technik, po složení zkoušek, jako technik provozu a školař lokomotivních čet. Od začátku roku 1961 byl přeložen k Železniční škole práce v Ústí nad Labem. V obvodu lokomotivních dep Ústí nad Labem a Děčín školil strojvedoucí všech trakcí. Na jaře 1961 absolvoval dvouměsíční kurz v ČKD za účelem získání praxe v oboru motorových lokomotiv. Následně vyučoval v přeškolovacích kurzech v Chřibské a Sněžníku personál lokomotivních dep na eklektickou a motorovou trakci. Pro svou vysokou odbornost byl počátkem roku 1964 pozván k pohovoru na ministerstva dopravy Služba 12 (lokomotivní hospodářství, později Odbor 12). Nabídku na přeložení k S 12 přijal a od 15. 7. 1964 se stal zaměstnancem ministerstva dopravy. Na tomto pracovišti sloužil až do svého odchodu do důchodu 30. 6. 1988.\n\nOdborně historická činnost\n\nOd počátku šedesátých let 20. století do své smrti přispíval odbornými a historickými články do měsíčníku a později týdeníku Železničář. V letech 1961 až 1967 byl členem jeho redakční rady. Mimoto psal populárně vědecké články do mnoha dalších časopisů a novin té doby. Intenzivně se podílel na spolupráci s časopisem ABC, kde jeho příspěvky případně aršíky železničních vozidel oslovily širokou laickou veřejnost a přivedly tak mnoho mladých lidí k zájmu o historii železniční dopravy a o historii jako takovou. V rámci svého oboru rozvíjel kontakty se zahraničními odborníky a vydavateli zejména v Rakousku a Německu.\n\nOd první poloviny šedesátých let začal spolupracovat s Národním technickým muzeem. Ve spolupráci s ing. Karlem Kvardou a kurátorkou sbírky dopravy NTM Marií Wolfovou vypracoval sbírkový plán parních, elektrických a motorových železničních vozidel. Dne 12. 6. 1967 byla uzavřena mezi ČSD a NTM dohoda o vzájemné spolupráci. Cílem bylo \"„uchovat příštím generacím technické památky ze železničního provozu u nás“\". Proto \"„sešli se z podnětu tehdejšího ministerstva dopravy jeho zástupci s pracovníky Národního technického muzea, aby prozkoumali možnosti vzájemné spolupráce mezi ČSD a NTM. Šlo především o kapacitní možnosti údržby vybraných exponátů, jejich uložení do krytých hal a o finanční zabezpečení.“\"\n\nDohoda obsahovala seznam železničních vozidel, jejichž „\"výběr se řídil konstrukční hodnotou, provozním významem, hodnotou z hlediska průmyslového významu a pokrokovosti tak, aby každý exponát byl vizitkou určitých hodnot a reprezentoval nejen naši železnici, ale i náš průmysl\".“ \n\nV rámci dohody byl vypracován seznam vozidel, která přicházela v úvahu: 300.619, 354.1219, 387.043, 365.021, 414.404, 423.001, 344.142, 434.1100, 434.2296, 464.201, 475.1142, 477.060, 498.106, EM400.003, 524.184, 534.001, 556.0510, E423.001, E424.001, E436.001 nebo 02, M131.101 a E225.001.\n\nZískání vozidel pro NTM však nebylo nijak jednoduché. Podle tehdejších směrnic ČSD byla hnací vozidla majetkem příslušné správy drah, nikoliv ministerstva dopravy. Na jednotlivých správách drah se pohlíželo na rušená vozidla jako na hodnotný šrot, v kterém musel být splněn plán v rámci plánovaného hospodářství a „předání“ vozidel NTM proto nebylo v mnoha případech v jejich zájmu. Z tohoto důvodu záleželo na osobních kontaktech a vyjednávacím umu ing. Jindřicha Beka, aby k předání došlo. Vyjednával bezhotovostní převod vybraných vozidel od jednotlivých správ drah a jejich následný převoz případný příjezd vlastní silou do depozitáře NTM v Čelákovicích. Ne vždy však byl úspěšný. Ze seznamu bylo nutné vyřadit některá vozidla, která dráhy zlikvidovaly nebo prodaly jako kotle. Lokomotiva 464.201 byla z důvodu nehody vyměněna za 464.202, 344.142 byl v lokomotivním depu Ústí nad Labem sešrotována, místo 434.2296 se zařadila 434.2298 s původní přehřívačovou skříní, 534.001 byla vyměněna za 534.027, E225.001 byla umístěna na pomník na tehdejší Praze-Střed, 354.1219 byla z důvodu nehody vyměněna za 354.1217, kompletní lokomotiva 365.021 byla v Českých Velenicích sešrotována a byla nahrazena nekompletní 365.024, E424.001 byla předána do Škodovky jako pomník, takže místo ní byla převzata E436.004.\n\nV sedmdesátých a osmdesátých letech se ing. Jindřich Bek neúnavně podílel na organizaci práce v čelákovickém depozitáři NTM, na pověstných víkendových brigádách a ve spolupráci s klubem železničních modelářů z Trutnova na pořádání letních táborů. Mimoto také připravoval výstavy a přednášky s tématikou železniční historie. Za československou stranu organizoval účast parních lokomotiv ČSD v roce 1986 na oslavách 150 let železnice v Rakousku a o tři roky později, v roce 1989, spolupracoval na organizaci oslav 150 let železnice v Československu. Byl členem vědecké rady NTM, kterým zůstal i po svém odchodu do důchodu v roce 1988.\n\n"}
{"id": "1542773", "url": "https://cs.wikipedia.org/wiki?curid=1542773", "title": "Brémský případ", "text": "Brémský případ\n\nBrémský případ (nebo též brémský poltergeist) bylo souhrnné označení pro paranormální jevy, které se odehrávaly koncem června roku 1965 v obchodním domě s potravinami a čínským porcelánem \"Neue Waren\" v severoněmeckém městě Brémách. Tyto paranormální jevy byly zkoumány týmem freiburského profesora dr. Hanse Bendera (a jeho spolupracovníky J. Mischoem, U. Timmem, G. Vilhjálmssonem z Ústavu hraniční psychologie ve Freiburgu) a jednoznačně přisouzeny uvolněným podvědomým silám (spontánní psychokinezi) tamního (v pracovním procesu i osobním životě nespokojeného) patnáctiletého praktikanta (učně) Heinera Scholze. S odstupem času bylo vyšetřování profesora Hanse Bendera podrobeno kritice.\n\nPolicie byla přivolána koncem června 1965 k objasnění případu neobvyklého incidentu (s odhadovanou škodou asi 5000 DM), kdy hrníčky, talířky, sklenice a vázy velké ceny jakoby doslovně vyskákaly ze svých regálů a polic a po dopadu na zemi se roztříštily a proměnily se tak na hromady bezcenných střepů. Bez zjevné příčiny vzduchem létalo nádobí, z regálů padaly zavařovací sklenice a drahocenná kávová konvice přeletěla přes nádobí. Řidič dodávky Manfred J. skládal jednou zboží v suterénu, když na vlastní oči viděl spadnout masivní nádobu z regálu a plné láhve se k němu nakláněly. Ničení zboží skončilo v okamžiku, kdy byl (na doporučení jistého brémského občana zběhlého v parapsychologických jevech) z oddělení porcelánu propuštěn patnáctiletý učeň Heiner Scholz. Tyto jevy se odehrávaly výlučně v těch týdnech, kdy byl nablízku přítomen tento hoch. Záležitost vyšetřovala policie a hasiči, ale bez výsledku. Nikdo neviděl, že by mladík něčím manipuloval za pomocí svých rukou. Profesor Hans Bender se na místo dostavil (spolu se svým týmem, ) dva dny po propuštění učně, zaznamenal výpovědi svědků na magnetofon, zrekonstruoval základní situaci, provedl fotografickou dokumentaci a učinil se svým týmem rovněž psychologickou analýzu, ze které vyplynulo, že jevy měly psychokinetický základ způsobený výjimečně nepříznivým psychickým stavem propuštěného mladíka. \n\nNemanželské dítě Heiner Scholz byl vychováván nejprve svojí babičkou. Když tato již na jeho výchovu nestačila, předala hocha zpět do péče jeho biologické matce do Brém. Ta byla již podruhé vdaná a měla z tohoto druhého vztahu další dítě (rovněž chlapce), jehož péči se přednostně věnovala a své první dítě (Heinera Scholze) opomíjela. U Heinera Scholze se vlivem toho vyvinul stav hluboké frustrace posílený navíc i tím, že v prvních měsících učební doby v obchodě s porcelánem se jako praktikant jevil být velmi nešikovným, neboť stále něco rozbíjel. Situaci akcelerovalo jeho sedm hodin trvající vyšetřování a testy, jimiž se byl nucen podrobit v psychologické laboratoři. Destruktivní agresivita Heinera Scholze se vlivem předchozích prožitků začala manifestovat „psychokinetickým vybíjením“ (ničením předmětů „bez dotyku“). \n\nHeiner Scholz strávil několik týdnů na pozorování v psychiatrické klinice, ale i zde se odehrály úkazy podobné jevům z brémského obchodu s porcelánem. Profesor Hans Bender s ním provedl několik experimentů ve svém freiburském institutu. Nakonec byl Heiner Scholz svěřen do péče pěstounům ve Freiburgu. Bender s ním i nadále prováděl v Institutu další experimenty. (Údajně se tam podařilo vyvolat několik působivých paranormálních jevů. Tvrdí se, že v pokusech s kartami dosahoval Heiner Scholz fenomenálních výsledků.) Ve Freiburgu začal hoch pracoval v elektrikářské dílně.\n\nV březnu 1966 zpozoroval předák elektrikářů na stavbě nové školy neobvyklý jev. Elektrorozvodné kabely byly upevňovány na stěny tak, že byly drženy skobami. Každá skoba pak byla upevněna dvěma šrouby a plastem, tvořícím vložku (hmoždinku) v díře o průměru 8 mm vyvrtané v betonové stěně. Za normálních okolností byla nosnost takto do betonu vetknuté skoby taková, že udržela dospělého člověka. Krátce po výše popsaném upevnění skob do betonových stěn došlo k jejich samovolnému uvolnění do té míry, že je bylo možno lehce pouhou rukou z jejich betonových děr opět vyjmout. \n\nPři následné zkoušce byl Heiner Scholz vzdálen od dvojice kontrolních skob asi 1 metr, přičemž byly tyto nejprve „běžným způsobem“ připevněny do betonové zdi a poté byla otestována jejich pevnost. Za přítomnosti četných svědků se nato obě skoby během asi dvou minut zcela „uvolnily“. Druhý pokus stejného druhu byl proveden za přítomnosti vedoucích osobností freibrugského Ústavu hraniční psychologie. Úkaz byl fotografován a zároveň s tím se natáčel komentář na magnetofon. Když chtěl Hans Bender o dva dny později celý jev nafilmovat, skoby zůstaly na svých místech a „neuvolnily se“. \n\nV následujících měsících byli dělníci elektrikářské firmy svědky dalších „nenormálních“ úkazů vzniklých v hochově pracovním okolí, což vedlo k jeho opětovnému propuštění z práce. Když chtěl profesor Hans Bender pokračovat s hochem v dalších experimentech, pěstouni s tím nesouhlasili. Po červenci roku 1967 hlášení o dalších „paranormálních jevech“ kolem Heinera Scholze ustalo. \n\nU biologicky vhodného subjektu vedou ke vzniku psychokinetických schopností a k jeho „mentálně dirigovanému psychokinetickému“ vybití následující faktory: všeobecná labilita charakteru, dětskost, slabé ego, pocit potlačení osobnosti, pocit inferiority (méněcennosti, podřadnosti), strach před samotou, frustrace a deprese. K tomu se obvykle přidružují ještě pseudo–adaptace, přebujelá fantazie, touha po všemocnosti (kvůli odvetě), pseudologia phantastica (bájivá lhavost), agresívnost, radost z destrukce a vybíjení vnitřního vzteku na okolních předmětech.\n\nKritici profesora Hanse Bendera jej již dříve obviňovali z toho, že přehlížel pokusy o manipulaci (podvody) „zaměřených osob“. Bývalý hlavní kriminální ředitel dr. Herbert Schäfer (ze Zemského úřadu pro vyšetřování trestných činů v Brémách) zapsal přiznání „zaměřené osoby“ v kauze „Heiner Scholz“ v roce 1965, ale profesor Hans Bender tuto kauzu pojal jako autentický případ spontánní psychokineze. „Zaměřená osoba“ byla praktikantem v obchodě s potravinami a porcelánem (v oddělení s čínským porcelánem) a (dle přiznání) tehdy úmyslně manipulovala (podváděla) jak v obchodě s porcelánem, tak i během testů v laboratoři. Benderovi asistenti tvrdili, že k žádným manipulacím nedocházelo.\n\nO třináct let později (kolem roku 1978) došlo ke skandálnímu odhalení. Tehdejší bývalý hlavní kriminální ředitel dr. Herbert Schäfer získal od Heinera Scholze přiznání, kde bylo popsáno, jakým způsobem byly jevy podvodně prováděny. Heiner Scholz byl v obchodě s potravinami a porcelánem zaměstnán jako učeň proti své vůli. Pokud udělal něco špatně, dostal facku a před kupujícími zákazníky byl nazván pitomcem. Byl nešťastný, naštvaný a ponížený. Proto z hněvu rozbil nádobí ve skladu v suterénu. Když si uvědomil, že ho sledují, začal podvádět. Když tam jeho šéf nebyl, mrštil nádobím o zeď v suterénu a doprovodné zvuky si zaznamenal pomocí magnetofonu. Později přehrál zvuk z magnetofonové pásky a obchodník a jeho manželka běželi, zastrašeni zvuky, do suterénu, kde našli již rozbité nádobí. Když byl šéf v suterénu se zákazníky, hodil mu přes rameno šálek na kávu, který „naštěstí“ přistál na polici plné dalšího nádobí. Když hasiči a detektivové prohledávali suterén kvůli radiaci, hodil napříč místností hromadu skleněných tácků, a tak úředníky vyděsil. Profesor Hans Bender, který případ vyšetřoval, se ho nikdy nezeptal, jestli nádobí rozbíjel, neboť byl přesvědčen, že se jedná o fenomén poltergeist. V institutu ve Freiburgu Heiner Scholz podvodně manipuloval při experimentech čtení myšlenek pomocí špendlíku. Při experimentech s kartami potají předem uspořádal sady karet nebo využil zrcadlení karet v brýlích osoby, která karty rozdávala. Když tam byl na návštěvě americký filmový štáb, v nestřeženém okamžiku manipuloval pomocí kapesní svítilny s kazetou a později „prorokoval“, že nahrávky nelze použít. Což byla pravda. Když byl naplánován experiment ovlivňování slabého elektrického proudu procházejícího lidským tělem podváděl přemosťováním nevodivých částí staniolem a kouskem kabelu skrytým v ruce ovlivňoval experiment tak, že došlo k několika krátkým spojením (zkratům). Skoby, které se uvolňovaly z betonové zdi a byly při tom filmovány, byly předem ze zdi vytrženy a ošetřeny mastným mýdlem. Ani tyto skoby ani hmoždinky nebyly dostatečně prozkoumávány. Po těchto experimentech dr. Hans Bender prohlašoval: „To je jasný důkaz pro vědu.“ Nakonec Heiner Scholz řekl: „Byly to žerty chlapců, které bych dnes už neudělal, a to již jen proto ne, protože mi tento profesor dnes již nepřipadá hloupý.“\n\nPřiznání Heinera Scholze nebylo příliš věrohodné, protože neobjasňovalo všechny jevy, k nimž v jeho okolí tehdy docházelo a také bylo málo pravděpodobné, že by nedospělý praktikant tak jednoduchými prostředky skutečně oklamal profesora Hanse Bendera s týmem jeho asistentů. Nebylo tajemstvím, že dr. Herbert Schäfer byl vždycky podezřívavý ohledně všeho co bylo strašidelné, pověrčivé a „telekinetické“. Především byl nedůvěřivý ohledně veškerých aktivit prof. Hanse Bendera. Byl jeho fanatickým odpůrcem, byl vůči Benderovi zaujatý a byl také zaníceným oponentem parapsychologie. Bylo všeobecně známo, že chtěl zasadit prof. Benderovi smrtelnou ránu. Podle zprávy v novinách prohlásil dr. Herbert Schäfer směrem ke svým kolegům: „Použiji jakéhokoliv prostředku, abych jej porazil.“ (Tímto prostředkem mohlo být klidně falešné přiznání Heinera Schulzeho.) \n\nPro většinu z těch, kdo byli do tzv. „brémského případu“ zainteresováni, bylo Heinerovo přiznání fiktivní, protože způsob, jakým ho popsal, se ve skutečnosti nemohl stát. Manželka brémského lékaře, Herta H., vedla podrobné rozhovory se všemi svědky událostí, párem prodejců, řidičem dodávky Manfredem J., členy policejního a hasičského sboru a také s matkou Heinera Scholze. Ti všichni se shodovali v názoru, že tvrzení v přiznání byla smyšlená. Vždy bylo jasné, že Heinerovy ruce byly „mimo hru“. Asistenti profesora Hanse Bndera také poskytli odborné zprávy, které uváděly, že alespoň část popsaných manipulací nemohla proběhnout. Sám profesor Hans Bender publikoval odpovídající polemiku v denících a odborných časopisech. O čtyři roky později se dr. Herbert Schäfer pokusil (v jiném obdobném případě) neúspěšně „zastrašit“ jeho účastníky v tom smyslu, aby přiznali, že události sami způsobili. \n\n"}
{"id": "1542784", "url": "https://cs.wikipedia.org/wiki?curid=1542784", "title": "Andrew Chadwick", "text": "Andrew Chadwick\n\nAndrew Chadwick (* 1970, Middlesbrough) je britský profesor politické komunikace na katedře Komunikace a Médií na Loughboroughské univerzitě. Většina jeho výzkumů se zabývá internetem a novými médii a jejich vlivem na politickou komunikaci. Konkrétněji jejich vlivem na politickou mobilizaci, zapojení lidí do demokracie a na žurnalistiku. Napsal dohromady 6 knih, za které získal řadu ocenění a uznání po celém světě.\n\nAndrew Chadwick se narodil v roce 1970 v Middlesborough, v industriálním městě na severovýchodě Anglie. Jeho otec se živil jako instalatér a matka pracovala v továrně na oblečení, ale nedlouho po narození Andrewa z práce odešla, aby se mohla starat o něj a jeho bratra. Na střední škole se mu dařilo, a to ho motivovalo k pokračování ve studiu a v roce 1989 nastoupil na univerzitu v Birminghamu. Jelikož pocházel z dělnické třídy a měl výborné studijní výsledky, dosáhl na stipendium a své magisterské a posléze doktorské studium dokončil na Londýnské škole ekonomie a politických věd. Svoji disertační práci vydal v roce 1999 jako svoji první knihu s nakladatelstvím pod názvem \"Augmenting Democracy: Political Movements and Constitutional Reform During the Rise of Labour, 1900–1924.\" \n\nNa dráhu internetu, médií a politické komunikace ho nevědomky začal směřovat už jeho otec, když ho neustále učil všímat si, jak věci fungují. Dalším impulzem byl prudký vývoj internetu v devadesátých letech, kdy začal zkoumat jeho zvyšující se vliv na svět politiky. Je autorem knih \"The Handbook of Internet Politics\" (2009), ve které ve 30 kapitolách shrnuje vybrané vědecké debaty v oblasti internetové politiky a jeho vlivu, anebo \"Internet Politics: States, Citizens, and New Communication Technologies\" (2006), která byla dokonce oceněna cenou American Sociological Association Best Book Award (Communication and Information Technologies Section). Velice zajímavá je také jeho kniha \"The Hybrid Media System: Politics and Power\" (2013) ve které analyzuje sílu internetových médií vůči tradičním, jako jsou například televize či rádio. Druhé vydání této knihy z roku 2017 je navíc rozšířeno o speciální kapitolu věnující se americkým prezidentským volbám z roku 2016 a vzestupu Donalda Trumpa. Svoji práci prezentoval na mnoha univerzitách po celém Spojeném království, ale i na vědeckých zasedáních ve více jak 20 městech po celém světě.\n\nAndrew Chadwick momentálně pracuje na nové knize s názvem \"Social Media and the Future of Democracy\", která se bude zabývat prevencí proti dezinformacím na sociálních médiích, a jak docílit toho, aby tyto dezinformace nebyly dále šířeny.\n\nMezi jeho novější projekty patří například kooperace s organizací \"Clean up the Internet,\" která se ohrazuje proti jakémukoliv nenávistnému chování napříč internetem hlavně ve Velké Británii. Dále také Andrew Chadwick založil a stále spravuje knižní sérii s názvem \"Oxford studies in Digital politics,\" která analyzuje nové komunikační technologie a obsahuje i některé subjektivní pohledy studentů Oxfordu v oblastech médií, komunikace, sociologie, vědy, ekonomie nebo kulturních studií.\n\nChadwick tvrdí, že nyní sice velmi dobře rozumíme jak internetový prostor funguje a jsme schopni velmi detailně pozorovat internetový růst, avšak nevíme téměř nic o fungovaní nejvlivnějších internetových korporacích a světových influencerech. Těmto tématům se chce Andrew Chadwick, podle své stránky a svých vydaných publikací, věnovat.\n\nAndrew Chadwick v současnosti vyučuje na Loughboroughské univerzitě předměty typu Digitální média a společnost, Politická komunikace nebo Média a sociální změny v rámci bakalářského programu Médií a komunikací. Za své profesorské schopnosti získal Andrew Chadwick v roce 2013 ocenění za projekt s názvem \"Real-time Collaborative Mind Mapping in Seminars Using Simple Software, the Electronic Whiteboard, and Moodle.\" \n\n"}
{"id": "1542789", "url": "https://cs.wikipedia.org/wiki?curid=1542789", "title": "Teorie generací", "text": "Teorie generací\n\nTeorie generací nebo generační teorie – je sociální teorie představená významným maďarským sociologem židovského původu Karlem Mannheimem v jeho eseji Das Problem der Generationen (1928).\n\nKarel Mannheim se jako první pokusil představit generaci jako sociální skupinu. Chtěl zjistit, jaký druh vztahů spojuje lidi tvořící jednu generaci.\n\nPři rozboru problematiky generací Mannheim odmítá pozitivistický a romanticko-historický přístup. Řídí se sociologickým pohledem, který považuje za „neocenitelného průvodce pochopením struktury sociálních a intelektuálních hnutí. Její praktický význam se vyjasní, stačí se pokusit získat přesnější představu o zrychleném tempu společenských změn charakteristických pro naši dobu.“\n\nK. Mannheim charakterizoval generaci určitým postavením ve společnosti, specifickým vztahem mezi jejími zástupci a jednotou sociálních skupin napříč věků.\n\nTvrdí však, že generace není sociální skupinou, protože skupina je podle K. Mannheima sdružení jednotlivců, spojených na základě přirozeně se vyskytujících nebo předem navázaných vazeb.\n\nV sociologickém aspektu Mannheim vytváří základní strukturu fenoménu generací, ve které je zvýrazněna specifika vztahů jednotlivců tvořících jednu generaci. Klíčovým pojmem je zde sociální postavení.\n\nMannheim rozvíjí myšlenku sociálního postavení jako charakteristiku generace a rozlišuje mezi generacemi, které vznikly z obecných okolností a konkrétními sociálními skupinami (rodina, kmen, sekta atd.). Daný aspekt je důležitý pro pochopení sociálních vlastností generací. Píše: „generace není specifická skupina ve stejném smyslu jako jednota, tj. skupina, která nemůže existovat, pokud její členové nemají vzájemné znalosti jeden o druhém a která, jako intelektuální a duchovní společenství, přestane existovat, pokud dojde k narušení „blízkosti“. Na druhé straně není v žádném případě srovnatelná se sdruženími, např. s organizacemi založenými pro speciální účely, protože ty se vyznačují úmyslným aktem zakládání, písemnou chartou a mechanismem rozpuštění. Jsou to vlastnosti, které slouží ke sjednocení skupiny, i když nemá žádné souvislosti, které jsou definované prostorovou blízkosti a jednotou života.“\n\nGenerační postavení ukazuje na „určité konkrétní způsoby chování, cítění a myšlení“ a formativní zážitky v době mládí jsou zvýrazněny jako klíčové období, ve kterém se formují sociální generace.\n\nZ pohledu sociologa střídání generací je univerzální proces předurčený biologickým rytmem lidského života, v důsledku čeho starší účastníci kulturního procesu jsou podle předání nashromážděného kulturního dědictví nahrazení novými.\n\nMannheim zdůrazňuje důležitost společné polohy zástupců jedné generace. Musí se společně účastnit činnosti a získávat podobné zkušenosti. Subjektivním faktorem je přijímání určitých historických názorů, nebýt jako výsledek svobodné volby, ale v procesu socializace.\n\nMannheim dochází k závěru, že „jednotnost generace je složena hlavně z podobného postavení jednotlivců v sociálním prostoru“ a „sociální fenomén „generace“ není ničím jiným než zvláštním typem lokalizační identity, v tomto případě věkově seskupených osob zobrazených v historickém a společenském procesu skupiny.“ Generační jev je jedním z hlavních genetických faktorů v dynamice historického vývoje. \n\nMannheimovu esej o generacích lze číst jako text, ve kterém je tento dialektický symbiotický vztah charakterizován jako zcela zásadní pro vytvoření jednotlivců a společnosti, biografii a historii.\n\n\n"}
{"id": "1542797", "url": "https://cs.wikipedia.org/wiki?curid=1542797", "title": "Mimodactylus", "text": "Mimodactylus\n\nMimodactylus („prst z Muzea minerálů (v Bejrútu)“) byl rod pterodaktyloidního ptakoještěra z čeledi Istiodactylidae, který žil v období svrchní křídy (geologický věk cenoman, asi před 95 miliony let) na území dnešního Libanonu (nedaleko města Byblos, lokalita Hjoûla). \n\n\"Mimodactylus\" byl poměrně malý ptakoještěr, u typového exempláře činilo rozpětí křídel jen 132 cm (nebyl ale zdaleka plně dorostlým jedincem). Tento pterosaur se zřejmě živil menšími mořskými tvory, rybami, korýši i jinými členovci. Jeho zobák byl úzký, zubatý a dobře uzpůsobený k lovu právě takové kořisti. Formálně popsán byl mezinárodním týmem paleontologů na sklonku roku 2019.\n\nPro tento druh byla stanovena nová čeleď Mimodactylidae, spadá do kladu Istiodactyliformes a Lanceodontia. Blízce příbuznými rody jsou \"Istiodactylus\", \"Nurhachius\" a \"Liaoxipterus\".\n\n\n"}
{"id": "1542798", "url": "https://cs.wikipedia.org/wiki?curid=1542798", "title": "Diferencované sdružování", "text": "Diferencované sdružování\n\nDiferencované sdružování je teorie, vyvinuta významným americkým sociologem Edwinem Sutherlandem (1883, Nebrasca – 1950, Indiana). Ten se stejně jako ostatní učenci Chicagské školy zajímal o kriminologii a snažil se najít odpověď na to, jak se lidé z různých sociálních skupin podílí na kriminální činnosti a v jaké míře. Chtěl vytvořit přímo jakousi příručku pro další potenciální výzkum v oblasti této problematiky. Jeho mikroteorie se zaměřuje na vliv menších skupin na chování jednotlivců patřících právě do tohoto “společenství”. Hlavní myšlenkou teorie je tvrzení, že kriminálnímu chování – pohnutkám, technikám I motivům se člověk učí, především interakcí se členy ve svém okolí. Jde o jednu z nejdiskutovanějších a nejvlivnějších teorií deviace. Vysvětluje jak se jedinci stávají kriminálníky, ale už se nezabývá příliš otázkou proč. Je považována za pozitivistickou teorii, jelikož se zaměřuje na konkrétní činy, na rozdíl od subjektivněji postavených společenských dojmů na identitu jedince. Ten se podle Sutherlanda učí, jak spáchat trestný čin, učí se také motivaci k tomuto činu, impulsům, racionalizaci a celkovému postoji k trestné činnosti. Stává se pro něj společensky jednodušší a přijatelnější spáchat trestný čin. Inspirace plyne z kulturních přenosů a struktur. Sutherland vnímá “vlastní já” jako společensky konstruovanou jednotku, která je jednotlivými sociálními interakcemi neustále ovlivňována. \n\nTeorie se dá vykládat mnoha způsoby. Je zde však několik základních faktorů, které ovlivňují proces stávání se kriminálníkem. Může to být např. do jisté míry dáno naším socioekonomickým statutem, vztahem mezi rodiči nebo tím, že máme v okolí někoho blízkého, který toto chování nejen akceptuje, ale I sám vykonává.\n\nPrincip teorie zahrnuje devět základních předpokladů. \n\n\nTeorie říká, že jedinec se uchýlí k trestné činnosti tehdy, pokud podle jeho úsudku převažují pozitivní aspekty z překročení zákona nad těmi negativními. Poté je rozhodující, jak toto chování přijmou blízcí lidé tohoto kriminálníka. Pokud je čin vnímán příznivě, dojde k posílení vnímání trestného chování jako uspokojujícího v mysli daného jedince.\n\nTeorie se nezabývá hodnocením toho, co by mohlo být za praktický trestný čin považováno. Někdy zkrátka lidé poruší zákon kvůli potřebě (např. při ohrožení na životě apod.) Pokud je někdo vyhladovělý, je přirozeně větší pravděpodobnost, že v případě možnosti ukradne jídlo. Pokud je někdo žíznivý a uvidí v nehlídaném obchodě vodu, bude mít nutkání ji ukrást. Teorie dává těmto potřebám stejnou váhu, jako hodnotám, ale jen tehdy, pokud z činu neplynou život ohrožující následky. Nemůžeme tedy říci, že měl stejný motiv ke krádeži tyčinky v obchodě vyhladovělý člověk a 14letý kluk, co si chtěl vyzkoušet, jaký je pocit něco odcizit a porušit tím zákon. \n\nMotivací k trestné činnosti však může být celá řada a nemusí se z daleka jednat jen o tyto nezbytné potřeby. Častým důvodem jsou peníze, dosažení uznání okolí nebo naplnění vnitřního nutkání ke spáchání činu. To mohou pociťovat silněji právě jedinci, vyrůstající či žijící v prostředí, kde k takovým činnostem dochází pravidelně.\n\nCelkový pohled lidí na svět se během jejich života postupně utváří a mění. Výchova je nedílnou součástí tohoto procesu. Svět bude jinak vnímat člověk, který vyrostl v prostředí tyranských rodičů než někdo, kdo měl milující rodiče. Také pokud je dítě vychováváno pouze jedním rodičem či dokonce náhradními pěstouny, bude to na jeho psychiku mít vliv. Stejně tak se tento pohled bude lišit v době dětství a v dospělosti. A v neposlední řadě ovlivní jednání jedince také situace, ve které se zrovna nachází – zaměstnání, sociální postavení, partnerství a nespočet dalších aspektů. Sutherland však ve své teorii říká, že jelikož jednání dvou lidí nacházejících se ve stejné situaci se zpravidla liší, jsou to právě životní zkušenosti, zážitky a pohled na svět, co nás vedou ke kriminálnímu chování.\n\nHlavním terčem kritiky této teorie bývá fakt, že nebere v úvahu specifické a individuální rysy povahy jedince. Lidé si mohou vybrat prostředí, ve kterém se budou pohybovat a to i jako děti. Mohou se např. obklopit jedinci, kteří považují trestnou činnost za nemorální, nikoliv běžnou součást života. A I když už jsme v blízkosti kriminálníků, neznamená to přece, že s jejich jednáním musíme souhlasit, naší reakcí může být jejich následování, ale také naopak boj proti tomuto fenoménu. \n\nMotivace mohou být velmi různé a individuální. Lidé se rozhodují nezávisle a svobodně, jak se v určité chvíli zachovají. To znamená – ne všechny faktory, které podle teorie diferencovaného sdružování (asociace) musí nutně s činem souviset, naopak některé mohou být naprosto bezvýznamné a dokázat jejich podíl na trestné činnosti je téměř nemožné. \n\nI přes tuto kritiku je Sutherlandova teorie cenným pomocníkem a to I v moderní době. Pokud je spáchán trestný čin, zaměření vyšetřování se zpravidla klade nikoliv na osobu kriminálníka jako takovou, ale zkoumá se především prostředí a pozadí, které vyústilo v trestnou činnost daného jedince. Takovým způsobem můžeme také anticipovat potenciálně nebezpečné prostředí a okolnosti a snažit se jim do budoucna předcházet.\n"}
{"id": "1542804", "url": "https://cs.wikipedia.org/wiki?curid=1542804", "title": "Richard LaPiere", "text": "Richard LaPiere\n\nRichard Tracy LaPiere (5. září 1899 Beloit – 2. února 1986) byl americký profesor sociologie na Standfordské univerzitě v letech 1929 až 1965. Mezi jeho nejznámější díla se řadí \"Postoje vs. akce\" (\"Attitudes vs. Actions\") z roku 1934 nebo také \"Freudovská etika\" (\"The Freudian Ethic\"), za kterou obdržel Cenu americké akademie věd. \n\nRichard Tracy LaPiere se narodil 5. září 1899 ve městě Beloit (Wisconsin). Ve Wisconsinu se také nachází Standfordská univerzita, na které Richard LaPiere studoval. Nejprve tam nastoupil na inženýrský obor, ten ale nedokončil. Místo toho se zaměřil na obor ekonomie, z něhož v roce 1926 získal bakalářský titul a následně, o rok později (1927), i titul magisterský. Své studium na Standfordské univerzitě završil roku 1930 doktorským titulem v oblasti sociologie. Následně v letech 1927 až 1928 pokračoval ve studiu na Londýnské škole ekonomie a politických věd (London School of Economics and Political Science).\n\nNa Standfordské univerzitě v letech 1929 až 1965 Richard Tracy LaPiere vyučoval sociologii. Mimo jiné také publikoval mnoho sociologických článků a textů v časopisech. Jedním z nejznámějších je článek s názvem Postoje vs. Akce (Attitudes vs. Actions), který se objevil v magazínu Social Forces.\n\nBěhem své profesní kariéry vyučoval také na Michigenské Univerzitě (University of Michigen), Havajské univerzitě (University of Hawaii), Kalifornské univerzitě (University of Califronia, Los Angeles), Washingtonské univerzitě (University of Washington) a na Albertské univerzitě (University of Alberta).\n\nDne 31. prosince 1934 se oženil s Helen Halderman LaPiere, se kterou společně procestovali svět. Během následujících let mu lékaři diagnostikovali rakovinu, které dne 2. února 1986 ve věku 86 let podlehl.\n\nJako učitel byl velice oblíbený, svým přednesem a důvtipem dokázal studenty zaujmout. Kupříkladu v roce 1938 žáci Stanfordu zpívali parodii filmu „You're the Top“. Jedna část refrénu zněla: „You're the top, you're a LaPiere lecture.\" („Jsi nejlepší, jsi jako přednáška LaPiera\").\n\nRichard Tracy LaPiere byl rovněž velmi oblíbený mezi svými kolegy na univerzitě, kteří ho dokonce zvolili do spolku Alpha Kappa Delta a do Sociologického výzkumného sdružení (Sociological Research Association). Mimo jiné byl také prezidentem Tichomořské sociologické asociace (Pacific Sociological Association). Během působení Richarda LaPiera na Standfordské univerzitě katedra sociologie zaznamenala značný rozvoj.\n\nNejznámější dílo Richarda Tracyho LaPiera vzniklo roku 1934 a nazývá se \"Postoje vs. akce\" (\"Attitudes vs. Actions\"), ve kterém LaPiere došel k závěru, že mezi postojem a odpovídajícím jednáním může existovat rozpor. V tomto článku Richard Tracy LaPiere zkoumal, zda předsudky Američanů vůči Číňanům korespondují s jejich reakcí při přímém setkání s čínskými obyvateli. Richard Tracy LaPiere dva roky pozoroval mladý čínský pár, který postupně navštívil 128 restaurací a 66 hotelů. Během tohoto experimentu si LaPiere tajně zapisoval reakce a odpovědi majitelů a zaměstnanců hotelů a restauračních zařízení. Pouze jedno z 251 navštívených zařízení odmítlo mladý pár obsloužit. Na konci svého experimentu se rozhodl poslat všem navštíveným podnikům zprávu s otázkou: “Přijmete příslušníky čínského národa do vašeho podniku?”. Dotazovaní si mohli vybrat mezi odpověďmi “Ano”, “Ne” a “Záleží na okolnostech”. Ze 128 respondentů odpovědělo 92 % ne. Richard Tracy LaPiere tedy dospěl k závěru, že předsudky Američanů vůči Číňanům byly způsobeny především mírou hygieny a způsobem odění, než že by se jednalo o rasovou diskriminaci. Přesvědčil se také o tom, že průzkumy nejsou vhodnou metodou pro zkoumání souvislostí mezi chováním a postoji. \n\n\n"}
{"id": "1542809", "url": "https://cs.wikipedia.org/wiki?curid=1542809", "title": "Focke-Wulf S 24", "text": "Focke-Wulf S 24\n\nFocke-Wulf S 24 „Kiebitz“ (Čejka) byl dvoumístný dvouplošník určený především pro sportovní akrobacii, který byl vyráběn od roku 1928 ve společností Focke-Wulf-Flugzeugbau AG z Brém, založené v roce 1924 Heinrichem Fockem a Georgem Wulfem. Zvláštností tohoto letounu byla dozadu sklopná křídla. Letadlo tak mohlo být úsporně uloženo v hangáru nebo taženo běžným automobilem.\nFocke-Wulf S 24 byl projektem konstruktérů Paula Klagese a Wohlberga, kteří pracovali pro Focke-Wulf, a navrhli letadlo pro akrobata Gerda Achgelise. Na konci roku 1929 se stal tento letoun oficiálním modelem společnosti Focke-Wulf. Celkem bylo prodáno 31 strojů tohoto typu, z toho 23 do Číny a jeden jako demonstrační stroj do Brazílie, kde létal s imatrikulací P-BABX. Letouny dodané do Číny byly vybaveny motory Walter NZ-60.\n\nByl to sportovní, jednomotorový dvouplošník konvenčního designu smíšené konstrukce s křídly o stejném rozpětí a ploše. Pilot a cestující (popř. 2. pilot) seděli v tandemových otevřených kokpitech s malými, čelními štíty. Letoun byl vybaven zdvojeným řízením. Podvozek byl pevný s příčnou nápravou nesoucí dvojici kol a s pevnou zadní ostruhou. \n\nHorní a spodní křídlo bylo ze dřeva s plátěným potahem, stejné velikosti a se stejným půdorysem. Na rozdíl od mnoha dvouplošníků té doby byla každá polovina křídla připevněna k trupu pomocí jedné vzpěry ve tvaru písmene N a i další svislou vzpěrou. Křídla byla navíc navzájem vyztužena křížem vedenými dráty. Dalšími vzpěrami mezi trupem a křídlem (4 vertikální, 2 šikmé) bylo neseno křídlo. Trup byl svařen z ocelových trubek s diagonálními výztuhami a potažen plátnem. Svislá ocasní plocha byla svařena z trubek, vodorovná ocasní plocha byla z dýhy. Motor byl opláštěn hliníkovým plechem.\n\nMotoricky byl vybavován dvěma typy motorů, vždy se jednalo o hvězdicový vzduchem chlazený pětiválcový motor, buď německý Siemens & Halske Sh 13 anebo československý Walter NZ-60. Za motorem byla ohnivzdorná přepážka, za níž byla v trupu umístěna palivová nádrž z mosazného plechu. Benzín byl dopravován k motoru gravitačním spádem.\nV Německu byly letouny používány v aeroklubech a soukromými piloty. Největší, exportní dodávka se uskutečnila v roce 1929, kdy bylo do Číny dodáno 23 strojů z celkem 31 vyrobených letounů. \n\nV létě 1929 se konala mezinárodní soutěž Challenge de Tourisme International, do které Německo přihlásilo 34 letadel, mj. do I. kategorie Heinze Kissina na letadle Focke-Wulf „Kiebitz“ (start. č. D 3), ale v soutěži, která se uskutečnila v srpnu 1929 se letoun ani pilot neobjevil. Cornélius Edzard a Max Middendorf ustanovili 20. srpna 1929 v kategorii lehkých letadel (I. kat.) s letounem S24 (s přídavnými palivovými nádržemi) světový rekord v délce letu na uzavřeném okruhu 1601 km. Let na zádech, trvající 37 minut, provedl dne 4. září 1929 německý letec Gerd Achgelis na tomto letadle s motorem Siemens Sh 13. Dosavadní nejlepší výkon toho druhu měl Gerhard Fieseler, který takto letěl 16 minut. \n\nV roce 1931 Gerd Achgelis s letounem S24c (speciálně zesílený letoun) zvítězil na německém akrobatickém šampionátu. Gerd Achgelis se dále zúčastnil s tímto letounem několika leteckých mítinků, mj. v anglickém Hestonu (dnes součást Londýna nedaleko letiště Heathrow), kde převáděl let vzhůru nohama velmi nízko nad zemí.\n\n\nÚdaje podle\n\n\n\n\n"}
{"id": "1542814", "url": "https://cs.wikipedia.org/wiki?curid=1542814", "title": "TotalBiscuit", "text": "TotalBiscuit\n\nJohn Peter Bain známý jako TotalBiscuit (8. července 1984 Spennymoor – 24. května 2018 Charlotte) byl anglický videoherní komentátor a herní kritik na platformě YouTube. Dlouhodobě se věnoval e-sportu, mnoho elektronických utkání také komentoval. Popularitu získal videoherními komentáři v internetovém rádiu \"WCradio.com\". Na portálu YouTube získal nejvíce sledujících komentováním nově vyvinutých her nezávislých vývojářů i zpravodajstvím z videoherního průmyslu. Od začátku své tvorby ve videoherním průmyslu ostře vystupoval za ochranu zákazníků. V říjnu 2015 oznámil, že má neléčitelnou rakovinu. Komentování videoher ukončil měsíc před svou smrtí.\n\nVystudoval právo na De Montfort University. Během studia moderoval pořad o metalové hudbě na rádiu \"Demon FM\". Mezi lety 2005 a 2010 provozoval \"World of Warcraft Radio\". I když se jednalo o nezávislý projekt, jeho existenci schválila i firma Blizzard Entertainment, autoři a vydavatelé hry World of Warcraft. Bain byl v roce 2005 pozván na každoroční událost \"BlizzCon\" za účelem informování o této události. Právě na BlizzConu se setkal s Gennou Bain, jeho budoucí manželkou, rovněž autorkou obsahu na internetu. Později založil portál Cynicalbrit.com, na kterém se věnoval i jiným hrám.\n\nV roce 2010 kvůli finanční krizi přišel o práci finančního poradce. Shodou okolností byl propuštěn zrovna v době, kdy byla zveřejněna testovací verze a tak začal na YouTube vydávat videa, ve kterých komentoval gameplay z této hry. V následujících týdnech popularita Bainových videí raketově vzrostla, což se pozitivně projevilo také na jeho výdělcích. StarCraft 2 komentátor vystupující pod přezdívkou HuskyStarcraft Baina oslovil s nabídkou členství v The Game Station (dnes Polaris), partnerské síti pro herní kanály na YouTube.\n\nV roce 2012 uzavřel smlouvu o spolupráci se společností \"Sony Online Entertainment\" v rámci akce E3 2012. Zde moderoval zápasy ve hře PlanetSide 2 na stánku Sony Online Entertainment.\n\nV dubnu 2014 oznámil, že u něj byl nalezen útvar v tlustém střevu, první příznak rakoviny. Rakovinou tlustého střeva byli v minulosti diagnostikováni také dva z jeho prarodičů. V následujícím měsíci oznámil, že má rakovinu a že zahájil léčení chemoterapií.\n\nV dubnu 2015 oznámil, že podle tomografie by nádor již neměl představovat nebezpečí. V říjnu 2015 ale vyšetření odhalilo nový neoperovatelný nádor v játrech. Doktoři odhadli délku dožití na 2 – 3 roky. Bain oznámil rozpuštění svého e-sport týmu Axiom. V lednu 2016 se rozhodl distancovat od sociálních sítí a nadále se věnovat komentování videoher. 23. září 2016 oznámil, že jeho rakovina zmutovala a že léčba zmenšila nádor o více než 80 %.\n\nV říjnu 2017 přijal pozvání do pořadu H3 Podcast, ve kterém detailně promluvil o svém stavu a o léčbě rakoviny. Svůj stav označil jako „stabilní“ (nádor stále existoval, ale nešířil se). V listopadu téhož roku na Twitteru oznámil, že jeho chemoterapie přestala působit, ale existují i jiné typy, které lze vyzkoušet. Poznamenal také, že rakovina se sice nešíří do jiných orgánů, ale nádor se opět začal zvětšovat.\n\nV dubnu 2018 byl hospitalizován kvůli extrémním bolestem zad. Lékaři odhalili, že nádor svým růstem začal tlačit na páteř a pokusili se situaci řešit. Zjistili ale, že nádor je již příliš odolný vůči veškeré léčbě a konvenční chemoterapie by nebyla efektivní. Bain byl rovněž informován, že mu selhávají játra. Lékaři jej přesunuli na paliativní péči s možností pokračování klinické léčby, pokud by se našla vhodná náhrada za jeho selhávající játra. Bain věděl, že mu nezbývá mnoho času, proto oznámil odchod z herní scény. Nevěřil, že dokáže ve své práci pokračovat tak, aby uspokojil sebe i své fanoušky. Plánoval udržet v chodu svůj pořad Co-Optional podcast s tím, že by jej v případě jeho smrti dále moderovala jeho žena Genna Bain.\n\n24. května 2018 Genna Bain oznámila na svém i manželově Twitteru, že John Bain upadl do jaterního kómatu (v důsledku přílišného množství toxinů nahromaděných v játrech) a zemřel.\n\nHlavním zdrojem Bainovy publicity byl jeho hlavní YouTube kanál, na kterém publikoval podle svých slov „\"varietní herní obsah\"“. Kanál byl součástí sítě herních kanálů Polaris. Nejpopulárnější tvorbou na tomto kanálu je jeho série „WTF is…?“, ve které publikoval své první dojmy z videoher. Herní kritik Will Porter z portálu Eurogamer ho popsal jako „šampiona indie gamingu“ a největší „milujte ho, nebo ho nesnášejte“ osobnost na YouTube. Stejný kritik uvedl, že jedním z nejvýznamnějších důvodů Bainova úspěchu byl „autoritativní hlas“. Sám John Bain věřil, že klíčem k jeho úspěchu byla upřímnost a osobnost. Před svojí smrtí v květnu 2018 měl na svém hlavním YouTube kanálu přes 2,2 milionu sledujících.\n\nNěkolik let byl Bain největším kurátorem na platformě Steam. V rámci této funkce mají osobnosti možnost hodnotit veřejně hry na platformě Steam. V době Bainovy smrti jej jako Steam kurátora sledovalo 800 000 lidí. Kvůli jejich popularitě, společnost Valve Corporation (majitel služby Steam) pozvala v roce 2017 Baina a dalšího herního kritika Jim Sterlinga do svého sídla, aby s nimi konzultovala, jak zlepšit obchod Steam.\n\nKromě série „WTF is…?“ Bain moderoval také pořad „Content Patch“ (první epizoda vyšla 30. října 2012, poslední 15. července 2016), ve kterém se věnoval dění a novinkám ve videoherním průmyslu. Bain také moderoval The Game Station Podcast. Později moderoval vlastní show Co-Optional Podcast, ve kterém se spolu s dalšími YouTube osobnostmi věnovali videohrám a herním novinkám. Show se vysílala na portálu Twitch.tv každé úterý. Portál Twitch.tv v roce 2016 přidal do svého chatu emotikon s podobiznou Johna Baina, který se rychle stal nejpoužívanějším emotikonem na platformě.\n\nV roce 2013 označilo studio Wild Games Studio jako svůj autorsky chráněný obsah Bainovu negativní kritiku jejich hry Day One: Garry’s Incident. Video bylo staženo z platformy YouTube navzdory tomu, že samo Wild Games Studio poskytlo Bainovi kopii hry pro účely vytvoření videa. Užití autorsky chráněného materiálu navíc upravují zákony ve všech zúčastněných zemích. Bain na situaci reagoval ve videu, které si získalo značnou mediální pozornost. Následná kritika Wild Games Studio přiměla společnost stáhnout svoji žádost o zablokování videa. Video bylo znovu zpřístupněno na YouTube.\n\nV červenci 2014 se na internetu rozhořela debata o etice YouTube herních kanálů. Ukázalo se totiž, že řada tvůrců na YouTube obdržela finance od herních vývojářů nebo vydavatelů výměnou za nahrávání videí z jejich her. V reakci Bain oznámil na Twitteru, že „veškerá jeho reklamní videa budou v budoucnosti jasně označena přímo v úvodu na začátku videa.“ Již dříve umisťoval upozornění na reklamní spolupráce do popisu videí, podle Baina se ale v té chvíli již nejednalo o dostatečně výrazné řešení. Videa umístěná na jiných webech totiž nemají viditelný popis. Popis videí se nezobrazuje ani v některých aplikacích.\n\nKromě své vlastní Steam kurátor stránky John Bain podpořil také vznik kurátor stránky „Framerate Police“. Ta sloužila k hodnocení her, které údajně byly uzamčeny na 30 snímků za vteřinu (frekvence obnovování obrazu je jedním z hlavních ukazatelů technického zpracování hry). Skupina zkoumala, zdali je možné ve hře dosáhnout vyšší snímkové frekvence. Obrazové frekvence pod 30 snímků za vteřinu jsou v PC herní komunitě obecně považovány za nepřijatelné. \n\nV říjnu 2014 mnoha herním novinářům a kritikům nebylo umožněno testování hry Middle-Earth: Shadow of Mordor před vydáním hry. Bain ale odhalil, že mnoha tvůrcům na portálu YouTube vývojáři hry nabídli předčasný přístup ke hře výměnou za smluvní příslib pouze kladného hodnocení. Federální Obchodní Komise v USA vyžaduje, aby veškerá placená partnerství na YouTube byla jasně označena.\n\nBain byl v centru aféry Gamergate, kvůli čemuž byl soustavně kritizován. Bain soustavně kritizoval etická a profesní pochybení videoherních médií. Tvrdil také, že řada etických problémů, na které aféra Gamergate upozornila, je naprosto validních a je třeba je řešit. Bain ohledně aféry Gamergate vyzpovídal například Stephena Totilo z Kotaku.\n\n3. dubna 2017 společnost Gearbox Publishing oznámila partnerství s obchodní platformou G2A, na které plánovala exkluzivně prodávat sběratelskou edici hry Bulletstorm: Full Clip Edition. Bain tento krok otevřeně kritizoval. Platforma G2A totiž v minulosti opakovaně prodávala herní klíče z pochybných zdrojů, či přímo klíče získané trestnou činností. Bain společnosti pohrozil, že pokud se obchod uskuteční, už nikdy nepokryje žádnou hru od Gearbox Publishing. 6. dubna 2017, jeden den před vydáním Bulletstorm: Full Clip Edition, firma Gearbox Publishing zveřejnila seznam podmínek, které měla společnost G2A splnit, aby se obchod uskutečnil. Následující den společnost Gearbox Publishing oznámila, že ruší plánované partnerství s G2A kvůli nesplnění požadavků. Obchod G2A v zápětí reagoval zprávou, podle které „všechny požadavky byly již dlouho součástí obchodu G2A“ a uvedl, že Bain ani Gearbox Publishing zcela nerozumí tomu, jak obchodní platforma G2A funguje.\n\nV únoru 2012 Bain oznámil, že bude sponzorovat hráče BlinG z Týmu Dignitas. „StarCraft komunita mi dala hodně a teď mám šanci jí to vrátit. Proto přímo podpořím britského talentovaného hráče, který má podle mého názoru potenciál stát se nejlepším na světě.“\n\nV srpnu 2012 Bain nabídnul sponzoring hráči CranK, bývalému členovi týmu SlayerS, aby soutěžil v turnaji MLG Pro Circuit 2012-Summer Championship. 26. září 2012 oznámili John a Genna Bain vytvoření e-sport týmu Axiom. Sponzory týmu byli John Bain a HuskyStarCraft. Prvním hráčem týmu byl CranK (nyní znám pod přezdívkou AxCrank). Tým Axiom se spojil s týmem Acer a v této spolupráci následně týmy soutěžily v GOMTV – Global StarCraft II Team League. Tým Axiom aktuálně tvoří hráči Alicia, CranK, Heart a Ryung.\n\nBain byl nominován na ocenění Golden Joystick 2012 v kategorii „Nejlepší hráč YouTube“. Byl uznávaný mnoha prominentními herními weby, včetně Technorati a Eurogamer. John Bain vyhrál soutěž 2012 Battle Royale organizovanou King of the Web. Bain následně daroval výhru neziskové organizaci Charity:Water. V roce 2014 byl Bain nominován v MCV’s Brit List. Pod pseudonymem TotalBiscuit byl nominován na Shorty Award. 5. prosince 2014 Bain obdržel v kategorii ocenění Fan’s Choise v anketě The Game Award. ESL v říjnu 2018 oznámila, že John Bain bude první neprofesionální hráč v E-sportové síni slávy.\n\n"}
{"id": "1542815", "url": "https://cs.wikipedia.org/wiki?curid=1542815", "title": "John Methuen", "text": "John Methuen\n\nJohn Methuen (1650, Bradford on Avon, Anglie – 13. července 1706, Lisabon, Portugalsko) byl anglický právník a diplomat. Pocházel z bohaté obchodnické rodiny, jako diplomat se uplatnil za války o španělské dědictví, kdy inicioval spojenectví s Portugalskem (tzv. \"Methuenova smlouva\"). Kromě toho zastával vysoké státní úřady v Anglii a byl též dlouholetým poslancem Dolní sněmovny.\n\nPocházel ze staré rodiny s původním příjmením Methven, jeho otec Paul Methuen (1613–1667) byl nejbohatším obchodníkem v Bradfordu. Studoval v Oxfordu a poté působil v justici, mimo jiné u kancléřského soudu. V letech 1690–1706 byl členem Dolní sněmovny a pokud se zdržoval v Anglii, zasedání parlamentu se aktivně zúčastnil, v politice patřil k whigům. V letech 1691–1697 byl vyslancem v Lisabonu, kde navázal později prospěšné přátelské kontakty s králem Petrem II.. Poté byl krátce lordem komisařem pro obchod a kolonie (1696–1697). S podporou hraběte ze Sunderlandu byl v roce 1697 jmenován členem irské Tajné rady a v letech 1697–1703 lordem kancléřem v Irsku. Podle kritiků neměl k výkonu takové funkce dostatečné předpoklady, a i když se snažil problematiku irské justice zvládnout, byl kritizován pro častou nepřítomnost, protože nadále zasedal jako poslanec v anglické Dolní sněmovně. \n\nNa počátku války o španělské dědictví byl znovu vyslán do Portugalska a byl hlavním autorem tzv. \"Methuenovy smlouvy\" (1703), jíž se Portugalsko přidalo na stranu spojenců proti Francii (za rakouskou stranu se jednání zúčastnili Jan Václav Vratislav z Mitrovic a Karel Arnošt z Valdštejna). Přímému aktu uzavření smlouvy nebyl přítomen, protože byl v té době v Anglii, za anglickou stranu ji podepsal jeho syn Paul. Na tuto smlouvu pak navázal v prosinci 1703 další obchodní smlouvou s Portugalskem, která byla pro Anglii velmi výhodná. Jednalo se o vývoz anglického textilu do Portugalska a naopak levnější import portugalských vín oproti dosud dražšímu dovozu z Francie (v modifikované formě platila tato smlouva až do roku 1835).\n\nZemřel v Lisabonu a byl pohřben ve Westminsterském opatství. Jeho jediný syn Paul Methuen (1672–1757) byl též významným diplomatem. \n\nZ potomstva Johnova mladšího bratra Anthonyho Methuena (1651–1717) pochází linie pozdějších baronů z Corshamu, ke které patřil maršál Paul Methuen (1845–1932). \n\n"}
{"id": "1542816", "url": "https://cs.wikipedia.org/wiki?curid=1542816", "title": "Paul Methuen", "text": "Paul Methuen\n\nSir Paul Methuen (19. prosince 1672 – 11. dubna 1757) byl britský diplomat, dvořan a politik. Za války o španělské dědictví byl vyslancem v Portugalsku, později byl v různých funkcích členem britské vlády, kromě toho byl čtyřicet let poslancem Dolní sněmovny, v roce 1725 byl povýšen do šlechtického stavu. Zemřel bezdětný, ale svému vzdálenému příbuzenstvu odkázal značný majetek, rodina Methuenů získala v roce 1838 titul barona.\n\nPocházel ze staré rodiny s původním příjmením Methven, byl jediným synem významného diplomata Johna Methuena (1650–1706). Studoval na jezuitské koleji v Paříži a od roku 1692 byl tajemníkem svého otce v Lisabonu, v případě jeho nepřítomnosti jej i zastupoval. V letech 1697–1705 byl stálým vyslancem v Lisabonu, během války o španělské dědictví, v květnu 1703 podepsal smlouvu, jíž Portugalsko vstoupilo do protifrancouzské koalice (skutečným iniciátorem spojenectví známého jako \"Methuenova smlouva\" byl jeho otec, který však v té době pobýval v Anglii). Paul byl též dočasným diplomatickým zástupcem v Madridu (1705–1706), Turínu (1706), obhajoval britské zájmy v Maroku a dalších severoafrických státech. V letech 1706–1708 byl velvyslancem v Portugalsku, ještě v době pobytu v zahraničí byl v roce 1708 zvolen do Dolní sněmovny a poslancem zůstal až do roku 1747. \n\nPo návratu do Anglie zastával nižší posty ve vládě, byl lordem admirality (1709–1710) a lordem pokladu (1714–1717). Na konci války o španělské dědictví byl znovu vyslán do Španělska a Maroka, ze zdravotních důvodů ale misi s obchodním zaměřením nedokončil. V roce 1714 se stal členem Tajné rady a v letech 1716–1717 byl státním sekretářem vnitra (původně jen zastupoval nepřítomného hraběte Stanhope, v prosinci 1716 byl do funkce oficiálně jmenován). Později zastával úřady u dvora, byl finančním inspektorem královského dvora (1720–1725) a pokladníkem královského dvora (1725–1730). V roce 1725 získal Řád lázně a byl povýšen do šlechtického stavu. Po roce 1730 se politice věnoval již jen zřídka a žil spíše v soukromí. \n\nZemřel svobodný a svým příbuzným zanechal majetek v hodnotě čtvrt miliónu liber včetně bohatých uměleckých sbírek. Pro svého vzdálenějšího synovce, poslance Paula Methuena (1723–1792), koupil v roce 1747 panství \"Corsham Court\" (Wiltshire), v této linii rod později získal titul barona (1838). K tomuto rodu patřil polní maršál Paul Methuen, 3. baron Methuen (1845–1932).\n\n"}
{"id": "1542817", "url": "https://cs.wikipedia.org/wiki?curid=1542817", "title": "Paul Sanford Methuen", "text": "Paul Sanford Methuen\n\nPaul Sanford Methuen, 3. baron Methuen z Corshamu (\"Paul Sanford Methuen, 3rd Baron Methuen of Corsham\") (1. září 1845, Corsham Court, Anglie – 30. října 1932, Corsham Court, Anglie) byl britský polní maršál. Pocházel ze šlechtické rodiny a od mládí sloužil v armádě. Jako jeden z velitelů britské armády v búrské válce zcela zklamal, přesto později postupoval v hodnostech, byl povýšen na polního maršála (1911) a za první světové války byl guvernérem na Maltě. Do smrti zastával čestné hodnosti, kromě toho od roku 1890 jako dědic baronského titulu zasedal ve Sněmovně lordů.\n\nPocházel ze starobylého rodu, z nějž v 18. století vynikli diplomaté John Methuen a Paul Methuen. Narodil se na rodovém sídle Corsham Court jako nejstarší syn Fredericka Methuena, 2. barona z Corshamu (1818–1891). Studoval v Etonu a od mládí sloužil v armádě, zúčastnil se válek v koloniích a již v roce 1867 byl kapitánem. Později zastával funkce spíše civilnějšího charakteru, byl vojenským atašé v Berlíně (1878–1881) a pobočníkem generálního ubytovatele armády (1881–1884). Od konce 80. let působil v jižní Africe, kde byl generálním pobočníkem (1888–1890) a v roce 1888 obdržel hodnost generálmajora. V roce 1890 zdědil po otci titul barona a stal se členem Sněmovny lordů. \n\nV hodnosti generálporučíka (1898) byl v roce 1899 jedním z velitelů v búrské válce. Po několika taktických chybách byl poražen v bitvě u Magersfonteinu (1899). Poté se snažil zachránit svou reputaci, nakonec ale padl do zajetí, ze kterého byl propuštěn kvůli zranění a v roce 1902 se vrátil do Anglie. Přes neúspěch v jižní Africe si udržel přízeň dvora, v roce 1904 dosáhl hodnosti generála a v letech 1904–1932 byl velitelem skotských královských gard. V roce 1910 byl krátce guvernérem v Pretorii a v roce 1911 byl povýšen na polního maršála. Za první světové války byl guvernérem na Maltě (1915–1919), poté zastával čestný post guvernéra Toweru (1919–1932). \n\nPo návratu z jižní Afriky obdržel velkokříž Řádu lázně (1902), v roce 1910 byl dekorován Viktoriiným řádem. Během první světové války získal Řád italské koruny (1917) a stal se rytířem francouzského Řádu čestné legie (1918). V roce 1919 obdržel Řád sv. Michala a sv. Jiří\n\nPoprvé se oženil v roce 1878 s Evelyn Hervey-Bathurst (1847–1879), která však zemřela o rok později. Potomstvo měl až z druhého manželství s Mary Ethel Sanford (1861–1941). Titul barona zdědili postupně synové Paul Methuen, 4. baron z Corshamu (1886–1974), a Anthony Methuen, 5. baron z Corshamu (1891–1975). Oba byli absolventy oxfordské univerzity a zúčastnili se první světové války. \n\n"}
{"id": "1542824", "url": "https://cs.wikipedia.org/wiki?curid=1542824", "title": "Fergana", "text": "Fergana\n\nFergana ( \"Fargʻona\"/Фарғона, فەرغانە; Фарғона, \"Farğona/Farƣona\"; فرغانه \"Farġāna/Farqâna\"; Фергана́) je hlavní město Ferganské oblasti ve východním Uzbekistánu. Nachází se ve Ferganské kotlině asi 420 km východně od Taškentu, asi 75 km západně od Andižanu a méně než 20 km od hranice s Kyrgyzstánem. \n\nAčkoli je zdejší území obydlené již po tisíce let, moderní město bylo založeno až v roce 1876. K 1. červenci 2018 zde žilo 380 800 obyvatel.\n\nFergana byla založena v roce 1876 jako posádkové město Ruského impéria a koloniální přívěšek městu Margilan, vzdálenému 22 km na severozápad, které podle legendy založil již Alexandr Veliký. Původně byla pojmenována Nový Margilan. V roce 1907 bylo město na počest prvního ruského vojenského guvernéra Ferganské kotliny generála Michaila Skobeljeva přejmenováno na Skobeljev. V roce 1924, když bolševici opětovně dobyli oblast, kterou dosud drželi vzbouření basmači, byl Skobeljev přejmenován podle provincie, jejímž byl střediskem, na Ferganu.\n\nPrůmyslová základna města se rozvinula ve 20. století. Vyrostly zde textilní závody a továrna na výrobu dusíkatých hnojiv. Průmyslový rozvoj Fergany částečně ovlivnila evakuace průmyslových závodů v období 2. světové války.\nJiž od časů, kdy byla v roce 1908 nedaleko města postavena první ropná rafinerie ve Ferganské kotlině, se Fergana stala centrem produkce ropy v oblasti. Od té doby přibyla řada nových rafinerií a Fergana dnes patří k nejvýznamnějším střediskům rafinace ropy v Uzbekistánu. Základem pro výrobu hnojiv je zemní plyn, který do oblasti kotliny přivádí ze západního Uzbekistánu plynovod. Severní částí města prochází Velký ferganský kanál vybudovaný ve 30. letech téměř celý ručně. Dokončen byl v roce 1939. V průběhu stavby kanál i město často fotografoval známý ruský fotožurnalista Max Penson. Pomocí půjček od západních zemí dokáže Fergana modernizovat své rafinerie a snížit tak znečišťování ovzduší.\n"}
{"id": "1542825", "url": "https://cs.wikipedia.org/wiki?curid=1542825", "title": "Jaroslav Veris", "text": "Jaroslav Veris\n\nJaroslav Veris (původním jménem Jaroslav Zamazal) (10. července 1900, Vsetín – 28. října 1983, Kutná Hora) byl český akademický malíř, ilustrátor, autor divadelních výprav a publikace o francouzském sochaři a malíři Bourdellovi. \n\nJaroslav Zamazal se narodil 10. července 1900 ve Vsetíně na Valšsku (na Moravě) v rodině tamního obvodního lékaře Josefa Zamazala. Otec pocházel z východních Čech, matka se jmenovala Žofie Nováčková Zamazalová, pocházela ze Vsetína a byla rovněž lékařkou. Bratr Jaroslava Zamazala se jmenoval Josef Zamazal a mimo jiné se také věnoval malířství. Oba sourozenci navštěvovali stejnou školu a v Praze později oba bratři studovali i na AVU. V roce 1910 se rodina Zamazalových přestěhovala do Brna a Jaroslav zde navštěvoval klasické gymnázium. (Zde jej ovlivnili dva pedagogové: akademický malíř a profesor Bohumil Hnátek a Dr. Josef Vydra.) V Brně navštěvoval Jaroslav malířské kurzy v ateliéru Vojtěcha Doležila. \n\nOd roku 1917 oba bratři Jaroslav i Josef Zamazalovi zahájili studium na pražské Akademii výtvarných umění v Praze (AVU). Jaroslav nejprve studoval jeden semestr ve třídě vedené akademickým malířem Janem Preislerem. Další jeden semestr strávil Jaroslav pod vedením profesora Vratislava Nechleby. V roce 1919 zahájil Jaroslav studium na speciálně zaměřené malířské škole u profesora Karla Krattnera a studoval zde až do roku 1923. \n\nBěhem studia Jaroslav podnikal sám krátké studijní cesty (1920 Německo, 1921 Rakousko, 1923 Německo) při nichž většinou navštěvoval místní muzea s díly starých mistrů. Po skončení studia na AVU ještě několikrát navštívil Vídeň a Mnichov. První cestu do Paříže podnikl Jaroslav v roce 1922 a po jejím skončení se ještě vrátil zpět do Prahy. Na delší dobu se do Paříže dostal až v roce 1924. Toho roku (1924) přesídlil do Paříže a zůstal zde trvale prakticky až do roku 1938, kdy se začalo schylovat ke druhé světové válce. \n\nIhned po příjezdu do Paříže začal Jaroslav Veris studovat na \"Academii Julienne\" a navštěvoval přednášky Františka Kupky. V Louvre se zajímal o díla starých mistrů (benátské koloristy 16. století, např. Paola Veroneseho a Tintoretta) a o Monu Lisu od Leonarda da Vinci. V roce 1928 uspořádal Jaroslav Veris v Paříži v Galerii Bernheim-Jeune vlastní výstavu. V roce 1929 se Jaroslav Veris stal členem Pozimního salonu (Salon d'automne) a také Salonu nezávislých umělců (Salon des Indépendants). \n\nVe Francii se Jaroslav Veris stýkal nejen s dalšími Čechy (tam usazenými) – Františkem Kupkou, Jindřichem Štyrským, Toyen (Marií Čermínovou) nebo Otakarem Kubínem ale i s Pablem Picassem, Marcem Chagallem nebo Paulem Kleem. Také se tu seznámil s dalšími umělci: Františkem Foltýnem a Georgem Karsem. Kromě výše jmenovaných se Veris přátelil také s Františkem Muzikou a Zdeňkem Burianem.\n\nBěhem svého pařížského pobytu Jarslav Veris hledal náměty a inspiraci při svých cestách jak po Francii (Provence, Cote d'Azure, Saint Tropez a Korsika) tak i po Itálii (navštívil Řím, Florencii, Benátky, Boloň, Ravenu, Janov a Orvieto). Procestoval a poznával některá španělská území a další místa v jižní Evropě jakož i v Holandsku a Německu. V roce 1933 podnikl Veris cestu do Maroka a v roce 1936 cestoval (spolu se svojí manželkou) do Alžíru, Tuniska, Egypta a Palestiny.\n\nJaroslav Veris ve 20. a 30. letech 20. století žil a tvořil střídavě v Praze a v Paříži. Od roku 1925 vykonával Jaroslav Veris funkci pařížského dopisovatele a ilustrátora deníku České slovo a německy psaného levicového deníku Prager Presse. \n\nJaroslav Veris se osobně znal s prezidentem T. G. Masarykem (portrétoval nejen T. G. Masaryka, ale i jeho ženu Charlottu). Veris se stýkal rovněž s Edvardem Benešem (ten od Verise koupil obraz \"Port Royal v Paříži\".) Akty žen od Jaroslava Verise zakoupili i Dr. Emil Hácha a průmyslník Tomáš Baťa. Jaroslav Veris se také přátelil s politikem a diplomatem Štefanem Osuským i s průmyslníkem, mecenášem a sběratelem umění Jindřichem Waldesem. \n\nPo roce 1938 Veris do Paříže již nemohl dále cestovat. Verisova manželka Anne Verisová Zamazalová (rozená Meislová) byla židovského původu. Před svým zatčením maloval Jaroslav Veris obrazy s tématy proti fašismu a válce. Během druhé světové války spolu se svojí ženou prošel Jaroslav Veris dvěma koncentračními tábory (vězněn byl v Terezíně a v koncentračním táboře Klettendorf u Vratislavi). Během věznění v KT Klettendorf u Vratislavi v letech 1944 až 1945 zemřela Verisova první manželka. V tomto koncentračním táboře se Jaroslav Veris seznámil s hercem Vladimírem Šmeralem, kterého zde portrétoval. Za svoji protiněmeckou činnost byl Jaroslav Veris po skončení druhé světové války vyznamenán dekretem prezidenta ČSSR za odboj proti fašismu.\n\nPo skončení druhé světové války a změně politického režimu v Československu v únoru 1948 se Veris do Francie již nemohl vrátit a zůstal natrvalo usazen v Čechách. Verisův příklon k modernímu malířství i „západní“ esprit a šarm vyzařující z jeho děl se však neslučoval s estetikou tzv. socialistického realismu. (A malíř sám se nedokázal ztotožnit s nastupujícím komunistickým režimem a jeho novým pojetím výtvarného umění.) V totalitním Československu postupně akademický malíř Jaroslav Veris upadl v zapomnění. Našel svoje uplatnění ve scénografii a kostýmních návrzích pro divadelní inscenace. V 60. letech 20. století pobýval Veris na Sázavě, kde zachycoval českou krajinu s náměty z průmyslového prostředí (maloval např. tamní sklárny). V roce 1966 zemřela Verisova druhá manželka. Po její smrti se Veris oženil potřetí a z tohoto manželství se mu narodil syn Jaroslav – „Kiku“. V 70. letech 20. století se začaly u Jaroslava Verise objevovat zdravotní komplikace a začal se mu zhoršoval zrak. V roce 1976 ještě podnikl svoji poslední studijní cestu do Paříže a Itálie. Jaroslav Veris zemřel 28. října 1983 v nemocnici v Kutné Hoře. Jeho syn Jaroslav zemřel v roce 1987 při dopravní nehodě.\n\nObrazy vytvářel Jaroslav Veris po způsobu starých italských a holandských mistrů (a to včetně napodobování dobové obrazové patiny) V pozdějším tvůrčím období přešel Jaroslav Veris k impresionistickému portrétu francouzského typu a k novoklasické hladké malbě. Ve Vídni a v Paříži se Veris věnoval dalšímu studiu malířských technik. Dobová kritika vyzdvihovala ve Verisovo dílech, jenž byly inspirovány klasickou krásou, zejména jednotu, harmonii a čistotu.\n\nV meziválečném období patřil Veris k uznávaným malířům jak v Československu, tak i ve Francii. První samostatnou výstavu měl Veris v Praze již roku 1925 a v roce následujícím (1926) další v Rudolfinu a v roce 1927 v Topičově salonu. V roce 1928 pak následovaly výstavy v Brně a Ostravě a také v galerii Bernheim-Jeune v Paříži. Ve 30. letech 20. století následovala další série jeho výstav. \n\nJaroslav Veris vystavoval ve Francii, v Čechách (například v Praze, Košicích, Brně, Moravské Ostravě, Hradci Králové a Olomouci.) a na Slovensku.\n\n\n\n\n"}
{"id": "1542842", "url": "https://cs.wikipedia.org/wiki?curid=1542842", "title": "Krysodlak", "text": "Krysodlak\n\nKrysodlak je fiktivní živočich, jenž je výsledkem proměny v krysu, případně v křížence člověka a krysy nebo v humanoidní krysu. Jedná se tedy o bytost spadající pod obecný název teriantrop. Pojem krysodlak je novotvarem, jenž byl inspirován výrazem vlkodlak pro potřeby tvorby fantasy nebo hororových příběhů. Na krysodlaky čtenáři či diváci těchto žánrů naráželi od konce 60. a začátku 70. let 20. století. V jednotlivých příbězích krysodlaci obvykle obývají stoky a živí se mršinami či odpadky, příležitostně jako zloději.\n\nNázev krysodlak je odvozen od slova vlkodlak a představuje analogii vlkodlaka, jenž je člověk měnící se ve vlka. V případě krysodlaka jde o přeměnu v krysu. \n\nKrysodlak je v anglicky mluvících zemích, kde pojem vznikl, psán jako „wererat“. První část \"were-\" znamená označení pro zvíře typu teriantrop nebo člověka schopného se v takové zvíře proměnit. Původně byl výraz \"were\" germánským archaismem, jenž znamenal „člověk“. Pro vlkodlaka se ve středověku vžil pojem „were wolf“ (psáno zvlášť), znamenající „člověk vlk“. Nyní se píše „werewolf“ dohromady. Pro etymologii českého pojmu vlkodlak, viz zde. Pro účely fantasy tvorby byl tedy vybrán pojem „wererat“, v němž je výraz pro vlka nahrazen výrazem pro krysu. Do češtiny se pak tato bytost překládá jako krysodlak.\n\nV Japonské mytologii se krysodlak vyskytuje pod názvem Tesso \"(jap. 鉄鼠)\" nebo nezumi \"(鼠 – česky doslova myš)\". Jedná se o jókai, tedy o nadpřirozenou bytost, jež žila během období Heian (8. až 12. století) a vznikla přeměnou lidského mnicha jménem Raigó v krysu nebo myš. V mýtech vystupuje i pod jménem Raigó-nezumi \"(頼豪鼠)\".\n\nV následujícím seznamu je neúplný výčet výskytu krysodlaka v umělecké tvorbě i v počítačových hrách.\n\n\n\n"}
{"id": "1542844", "url": "https://cs.wikipedia.org/wiki?curid=1542844", "title": "Vodní elektrárna Jupiá", "text": "Vodní elektrárna Jupiá\n\nVodní elektrárna Jupiá (portugalsky \"Usina Hidrelétrica Jupiá\") je vodní dílo na řece Paraná v Brazílii. Instalovaným výkonem patří mezi největší vodní elektrárny v zemi. \n\nVodní dílo se nalézá ve zúžení řečiště řeky Paraná v místech, kde řeka vytvářela mohutné vodopády Urubupunga. Tyto vodopády patřily mezi nejmohutnější vodopády světa. Spolu s ještě většími vodopády Sete Quedas tvořily na řece nejatraktivnější kaskádu vodopádů v Jižní Americe.\n\nPřes stejný zlom, přes který padala Paraná na vodopádech Urubupunga, přepadal v blízkosti i její levostranný přítok Tieté na vodopádech Itapura. Přes stěnu vysokou 13 metrů přepadávala Paraná o průměrném průtoku 6 700 m/s na šířce 2 000 metrů a Tieté o průtoku přes 600 m/s na šířce 500 metrů. Oba vodopády byly turistickou atrakcí a jejich energie byla částečně využita vodní elektrárnou Eloy Chaves, zásobující město Três Lagoas. Vodopády na obou řekách, elektrárnu Eloy Chaves i historické město Itapura pohltila přehradní nádrž Jupiá, napuštěná v roce 1968.\n\nHladina nádrže o ploše 330  km  dosahuje pat elektráren Ilha Solteria na Paraná i  Três Irmãos na Rio Tietê a tvoří tak jejich spodní pracovní hladinu. Elektrárny Ilha Solteria a Três Irmãos pracují se stejnou horní hladinou spojenou umělým kanálem. Všechny tři elektrárny tak tvoří jediný komplex vodních děl, které se svým provozem vzájemně ovlivňují a který byl vybudován ve stejné době. Po věhlasném zaniklém přírodním díle nese název Systém Urupubunga. \n\nPřehradní těleso o celkové délce 5495 metrů se skládá z kamenité sypané hráze a gravitačních betonových částí přelivu a elektrárny. Maximální výška hráze je 53 metrů.\n\nPřeliv je určen pro převod průtoku 44 960 m/s.\n\nVe strojovně při pravém břehu pracuje na optimálním spádu 21,3 metrů 14 Kaplanových turbín o výkonu 110 MW. Výkon hlavních jednotek doplňují dvě jednotky o výkonu 5 MW, pro vlastní provoz stanice.\n\nPlavební systém je jednokomorový jednocestný o rozměrech komory 210 x 17 metrů.\n\nStavební práce započaly v roce 1951 a v letech 1968 – 1974 byly instalovány hydroagregáty. Plavební systém byl uveden do provozu v roce 1998.\n\n\n"}
{"id": "1542849", "url": "https://cs.wikipedia.org/wiki?curid=1542849", "title": "Vodní elektrárna Porto Primavera", "text": "Vodní elektrárna Porto Primavera\n\nVodní elektrárna Porto Primavera (portugalsky \"Usina Hidrelétrica de Porto Primavera\") je vodní dílo na řece Paraná v Brazílii. Instalovaným výkonem patří mezi největší vodní elektrárny v zemi. \n\nVodní dílo bylo na kaskádě řeka Paraná vybudováno jako poslední. Pro výrobu elektrické energie má význam jednak vlastním výkonem, jednak jako akumulační systém pro pracovní průtok na mohutném níže položeném díle Itaipú.\n\nPřehradní těleso o výšce 38 metrů je při celkové délce 11 380 metrů nejdelší hrází v Brazílii. Sestává ze zemní sypané hráze, přelivového systému s propustností 55 000 m/s a elektrárny. Přehradní nádrž o ploše 2 250 km poskytuje celkový objem 19,9 km. Plocha nádrže je druhou největší v zemi.\n\nVe strojovně pracuje při optimálním spádu 18 metrů 14 Kaplanových turbín o hltnosti 555 m/s  a výkonu 110 MW. Systém umožňuje v budoucnu zapojení dalších čtyř jednotek. Celkový výkon elektrárny 1 540 MW je napojen na soustavu 525 kV. Průměrná roční výroba činí 10,5 miliardy kWh.\n\nRybí přesmyk umožňuje překonat převýšení hladin na délce 520 metrů.\n\nPřepravu nákladu o ročním výkonu 27 milionu tun zajišťuje  jednocestný jednokomorový systém při levém břehu o rozměrech plavební komory 210 x 17 metrů.\n\nPoměrem vodní plochy k výkonu o hodnotě  0,7 MW / km patří mezi nejméně příznivá vodní díla vůči životnímu prostředí. Konečné plnění nádrže v roce 2001 bylo realizováno vydáním urychlené licence několik dní před privatizací. Nebylo tak možné uskutečnit záchranné práce a velké množství často vzácných zvířat utonulo.  \n\nStavební práce započaly v roce 1980, první plnění nádrže proběhlo v roce 1998 a poslední jednotka byla uvedena do provozu v roce 2003.\n\n\n"}
{"id": "1542858", "url": "https://cs.wikipedia.org/wiki?curid=1542858", "title": "Tirunelvéli", "text": "Tirunelvéli\n\nTirunelvéli () je město v Tamilnádu, jednom z indických svazových států. K roku 2011 mělo přes 473 tisíc obyvatel.\n\nTirunelvéli leží na levém břehu Thámirabarani, která teče na východ a vlévá se do Mannárského zálivu jižně od Túttukkudi. Od Komorinského mysu, nejjižnějšího bodu indického subkontinentu, je Tirunelvéli vzdáleno přibližně pětasedmdesát kilometrů severně. Od Čennaí, hlavního města Tamilnádu, je Tirunelvéli vzdáleno přibližně 560 kilometrů jihozápadně.\n\nV letech 1542–1545 ve městě pobýval španělsko-portugalský misionář František Xaverský.\n\nPřevažujícím náboženstvím je hinduismus (69 %), následuje islám (20 %) a křesťanství (11 %). Nejpoužívanějším jazykem je tamilština.\n"}
{"id": "1542859", "url": "https://cs.wikipedia.org/wiki?curid=1542859", "title": "Smrk na Stimlingu", "text": "Smrk na Stimlingu\n\nSmrk na Stimlingu je památný strom, který roste na západ od Rejštejna v lesním porostu u bývalé samoty Stimling, v těsné blízkosti bývalé usedlosti čp. 17. Smrk ztepilý (\"Picea abies\" (L.) Karst.) roste v nadmořské výšce 820 metrů, je přibližně 150 let starý, obvod kmene je 357 cm (měření 2012). Dříve stával jako ryzí solitér, v mládí měl dostatek světla, a proto má mnoho větví i v dolní části kmene. Nyní je již součástí nového lesa, je stíněn a větve usychají. U kořenů vyvěrá silný pramen, který vytváří malou nádržku. Smrk je chráněn od 3. října 2012 jako historicky důležitý strom, krajinná dominanta.\n\n"}
{"id": "1542860", "url": "https://cs.wikipedia.org/wiki?curid=1542860", "title": "Comus", "text": "Comus\n\nSlovo Comus má více významů:\n"}
{"id": "1542862", "url": "https://cs.wikipedia.org/wiki?curid=1542862", "title": "Frederick Lygon, 6. hrabě Beauchamp", "text": "Frederick Lygon, 6. hrabě Beauchamp\n\nFrederick Lygon, 6. hrabě Beauchamp (\"Frederick Lygon, 6th Earl Beauchamp, 6th Viscount Elmsley, 6th Baron Beauchamp\") (10. listopadu 1830, Madresfield Court, Anglie – 19. února 1891, Madresfield Court, Anglie) byl britský politik, člen Konzervativní strany. Od roku 1866 byl členem Sněmovny lordů, později byl v různých funkcích členem několika konzervativních vlád.\n\nPocházel ze staré šlechtické rodiny Lygonů, která od roku 1815 užívala titul hraběte Beauchampa. Narodil se jako mladší syn generála Henryho Lygona, 4. hraběte Beauchampa (1784–1863), po matce byl potomkem rodu Eliotů. Studoval v Etonu a Oxfordu, v letech 1857–1866 byl poslancem Dolní sněmovny za Konzervativní stranu, ve vládě krátce zastával úřad civilního lorda admirality (1859). Po starším bratrovi Henrym (1829–1866) zdědil rodové tituly a vstoupil do Sněmovny lordů, v roce 1870 obdržel čestný doktorát v Oxfordu. V Disraeliho vládě zastával funkci lorda nejvyššího komořího (1874–1880), od roku 1874 byl zároveň členem Tajné rady a od roku 1876 do smrti byl lordem místodržitelem v hrabství Worcestershire, kde vlastnil statky. V dalších konzervativních vládách byl generálním intendantem armády (1885–1886 a 1886–1887), kromě toho se v rámci vládních výborů zabýval sociální a církevní problematikou. Zemřel náhle na infarkt během večeře na svém sídle Madresfield Court.\n\nByl dvakrát ženatý, jeho první manželkou byla Mary Stanhope (1844–1876), dcera 5. hraběte Stanhope, podruhé se oženil s Emily Pierrepont (1853–1935), dcerou 3. hraběte z Manversu. Z obou manželství pocházelo devět dětí, dědicem titulů byl nejstarší syn William (1872–1938). Další syn Henry Lygon (1873–1900) padl v búrské válce, dcera Mary (1874–1957) byla dvorní dámou královny Mary a manželkou madraského guvernéra 2. barona Ampthilla, další dcera Maud (1882–1962) se provdala za významného státníka Samuela Hoare.\n\n"}
{"id": "1542863", "url": "https://cs.wikipedia.org/wiki?curid=1542863", "title": "William Lygon, 7. hrabě Beauchamp", "text": "William Lygon, 7. hrabě Beauchamp\n\nWilliam Lygon, 7. hrabě Beauchamp (\"William Lygon, 7th Earl Beauchamp, 7th Viscount Elmsley, 7th Baron Beauchamp\") (20. února 1872, Londýn, Anglie – 14. listopadu 1938, New York, USA) byl britský státník, dlouholetý předák Liberální strany ve Sněmovně lordů, kde jako \"hrabě Beauchamp\" zasedal od roku 1891. Během své dlouholeté kariéry byl mimo jiné guvernérem v Novém Jižním Walesu (1899–1902), v různých funkcích byl poté členem několika britských vlád (1905–1915). Poté byl předním mluvčím liberálů ve Sněmovně lordů, kvůli nařčení z homosexuality opustil své pozice a odešel do exilu, zemřel v USA.\n\nPocházel ze staré šlechtického rodiny Lygonů, která od roku 1815 užívala titul hraběte Beauchampa. Narodil se v Londýně jako nejstarší syn konzervativního politika a nejvyššího komořího 6. hraběte Beauchampa, po matce byl spřízněn s rodinou Stanhope. Studoval v Etonu a Oxfordu, jako otcův dědic užíval jméno \"vikomt Elmsley\". V roce 1891 zdědil po otci majetek zahrnující přes 2 000 hektarů půdy a rodové sídlo \"Madresfield Court\". Jako hrabě Beauchamp vstoupil do Sněmovny lordů. Aktivně se zapojil do politiky, původně jako konzervativec, v letech 1895–1896 byl starostou ve Worcesteru. Jako propagátor zajímavých myšlenek dostal nabídku na post guvernéra v Novém Jižním Walesu (1899–1902), v této funkci se ale neosvědčil. Po návratu do Anglie se připojil k liberálům. \n\nPo nástupu liberálů k moci vstoupil do Campbell-Bannermanovy vlády, nejprve v méně důležité funkci kapitána královské gardy (\"Captain of the Gentleman-at-Arms\", 1905–1907), poté byl lordem nejvyšším hofmistrem (1907–1910, tento post převzal po zemřelém 1. hraběti z Liverpoolu), od roku 1906 byl též členem Tajné rady. V Asquithově vládě zastával krátce post prezidenta Tajné rady (1910), poté byl státním sekretářem veřejných prací (1910–1914) a nakonec znovu prezidentem Tajné rady (1914–1915). Od roku 1911 byl lordem místodržitelem v Gloucesteru a v roce 1913 obdržel čestný úřad lorda strážce pěti přístavů. V roce 1914 získal Podvazkový řád a od roku 1924 byl mluvčím liberálů ve Sněmovně lordů. I když patřil k nejbohatší šlechtě, jako přední liberál prosazoval zvýšení dělnických mezd, výstavbu sociálního bydlení nebo zkrácení pracovní doby pro horníky. V letech 1929–1931 byl též kancléřem londýnské univerzity a získal čestný doktorát na univerzitě v Glasgow. \n\nPo první světové válce měli liberálové značně oslabenou pozici, ve Sněmovně lordů je ale nadále reprezentovalo několik vlivných peerů, hrabě Beauchamp byl jedním z nich. Beauchampův švagr vévoda z Westminsteru vedl v Horní sněmovně konzervativce a liberální opozici chtěl zlikvidovat s pomocí intriky, kdy Beauchampa nařkl z homosexuality. O Beauchampově sexuální orientaci se sice vědělo v úzkých kruzích vysoké šlechty, ale protože homosexualita byla v Británii trestná, Westminsterovo nařčení hrozilo veřejným skandálem. Beauchamp proto raději opustil své postavení ve Sněmovně lordů a rezignoval i na čestné úřady. Odešel do Evropy a poté do Spojených států. Zemřel v New Yorku na rakovinu. \n\nJeho manželkou byla Lettice Grosvenor (1876–1936), sestra 2. vévody z Westminsteru. Jejich syn William Lygon (1903–1979) byl v letech 1929–1939 poslancem Dolní sněmovny a pak po otci 8. hrabětem Beauchampem. Kromě vévody z Westminsteru byli švagry hraběte Beauchampa baron Ampthill, guvernér v Madrasu a ministr pro Indii Samuel Hoare. \n\nRodové sídlo \"Madresfield Court\" (Worcestershire) často navštěvoval spisovatel Evelyn Waugh a hrabě Beauchamp byl předobrazem jedné z hlavních postav lorda Marchmaina v románu Návrat na Brideshead. \n"}
{"id": "1542873", "url": "https://cs.wikipedia.org/wiki?curid=1542873", "title": "Comus (bůh)", "text": "Comus (bůh)\n\nComus (starořecky \"Κῶμος\", latinsky \"Comus\", v čestině též \"Komos\") je starověký řecký bůh oslav, nočních radovánek a excesů. Je synem boha Dionýsosa a Kirké.\n\nComus bývá znázorňován jako mladý opilý muž, často ve společnosti nymf či bohyň. V rukou na vyobrazeních drží amforu, hudební nástroj či květiny a na hlavě mívá vavřínový věnec.\n\nAntická zobrazení Coma pocházejí z díla \"Představy\" (řecky Εἰκόνες, transkr. Eikones) od Filostrata z Lemnosu, který žil ve 3. století př. n. l.\n\nComus se krátce objevuje v masce \"Pleasure Reconciled to Virtue\" od Bena Jonsona, a v opeře \"Les fêtes de Paphos\" od J.-J. de Mondonvilla.\n\nCoby jedna z větších rolí je Comus přítomen v operách \"Les Plaisirs de Versailles\" od M.-A. Charpentiera, v \"Králi Artušovi\" od H. Purcella a J. Drydena.\n\n"}
{"id": "1542876", "url": "https://cs.wikipedia.org/wiki?curid=1542876", "title": "František Kolouch", "text": "František Kolouch\n\nFrantišek Kolouch (* 1969, Příbram) je český spisovatel, pedagog a historik zabývající se moderními českými dějinami 20. století. \n\nVystudoval Katolickou teologickou fakultu Univerzity Karlovy a specializuje se na problematiku moderních církevních dějin. V letech 2010–2015 absolvoval doktorské studium na katedře dějin Pedagogické fakulty Univerzity Karlovy. Tématem jeho disertační práce byla \"Internace biskupů Josefa Hloucha a Karla Skoupého v době komunismu\". Kromě řady článků vydal několik rozsáhlých a podrobných biografií. Zaměřuje se na osobnosti pronásledované v době nacismu a komunismu. Podrobně zpracoval životní osudy internovaných biskupů Josefa Hloucha a Karla Skoupého,komunisty popraveného Jana Buly a převaděče Bohuslava Buriana. Spolupracuje s Českou křesťanskou akademií, portálem Moderní dějiny a neziskovou organizací Post Bellum. Je spoluautorem učebnice moderních dějin pro základní a střední školy vydavatelství Taktik. \n\n"}
{"id": "1542879", "url": "https://cs.wikipedia.org/wiki?curid=1542879", "title": "Vila Vlastimila", "text": "Vila Vlastimila\n\nVila Vlastimila je dvojpodlažní stavba architekta Dušana Jurkoviče v Luhačovicích.\n\nVila v architektonickém ztvárnění obměňuje odlehčování stavby směrem nahoru, přičemž v detailech naplno využívá motivy geometrické secese. Přízemí je pevně ukotvené v zemi naturalistickým kamenným obkladem soklu, nárožním opěrákem či klenákem v horní části poměrně malých pravoúhlých oken. Z kompozice stavby jako celku, především však ze vstupního průčelí dýchá symetrie. Průčelí má uprostřed výrazné prosklení schodišťové haly a v postranních osách poschodí polygonální arkýře, (tři strany osmiúhelníku) s vloženou hrázděnou konstrukcí. Vstup má představené kamenné schodiště, stylem odpovídající masivnosti soklu a podestu flankovanou dvěma kuželovýma pylóny s kulovým zakončením. Navzdory kompaktnosti omítnutých stěn, na rozdíl od pevnostního rázu přízemí, horní podlaží působí odlehčeně díky větším okenním výřezům, trelážím v jejich orámování, lodžií oživeným dřevěnými sloupky a parapety a též díky proskleným arkýřovým oknům. Střecha krytá taškami má formování v karpatském stylu, s valbou nad středem průčelí a s kuželovitými stříškami arkýřů po stranách. Ve vile je patrný pořádek a praktická jednoduchost. Můžeme si také povšimnout pravoúhlého geometrického rastru oken, který v detailech změkčují řezbářsky a barevně zdobené sloupky a výplňové panely lodžie, krakorce nesoucí římsy. Škálu dekorativních prostředků rozšiřují ozdobné detaily z kovu.\n\nVila je v 21. století provozována jako penzion.\n\n"}
{"id": "1542883", "url": "https://cs.wikipedia.org/wiki?curid=1542883", "title": "Žihle (nádraží)", "text": "Žihle (nádraží)\n\nŽihle je železniční stanice v západní části obce Žihle v okrese Plzeň-sever v Plzeňském kraji, nedaleko Žihlického potoka. Leží na neelektrizované jednokolejné trati 160.\n\nStanice byla otevřena 8. srpna 1873 při zahájení provozu trati společnosti Plzeňsko-březenská dráha (\"EPPK\") v úseku z Plas přes Žabokliky do stanice Březno u Chomutova, čímž bylo dokončeno celistvé dopravní spojení s Plzní. Budova vznikla dle typizovaného stavebního vzoru.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě jednostranná nekrytá vnitřní úrovňová nástupiště, k příchodu na nástupiště slouží přechody přes koleje. Další nástupiště je vnější u staniční budovy, nachází se však u manipulační koleje, takže jej lez využít jen při mimořádnostech.\n\n"}
{"id": "1542886", "url": "https://cs.wikipedia.org/wiki?curid=1542886", "title": "Jaco", "text": "Jaco\n\nJaco (psáno též \"Jako\") je neobydlený ostrov patřící k Východnímu Timoru. Nachází se v Tichém oceánu a patří pod souostroví Malé Sundy. Je to jeden z ostrovů biogeografické oblasti Wallacea. Ostrov je součástí národního parku Nino Konis Santana. Nejbližší vesnicí je Tutuala, hlavní město Východního Timoru Dili je vzdáleno 240 kilometrů. Místní obyvatelé věří, že je ostrov prokletý. Na ostrově se nachází nejvýchodnější bod Východního Timoru. \n\nJaco je vápencový ostrov kruhového tvaru obklopený korálovými útesy. Od ostrova Timor je vzdálený pouze 700 metrů. Rozloha ostrova je 8 km a nadmořská výška nepřesahuje 100 metrů. Ostrov leží v tropickém podnebném pásu, tudíž se tu teplota během roku moc nemění. Ostrov je pokryt tropickým střídavě vlhkým lesem, na pobřeží jsou písečné pláže (na jižním pobřeží i malé útesy).\n\nPrůměrná teplota na ostrově je 27 C a průměrné roční srážky činí 1436 milimetrů.\n\nOstrov leží na pomezí dvou moří: Bandského moře a Timorského moře.\n\nV dobách, kdy byl ještě Východní Timor součástí Indonésie byl na ostrově postaven maják, ale v roce 2010 byl odstraněn.\n\nV roce 2007 byl vyhlášen národní park Nino Konis Santana, jehož je ostrov součástí.\n\nNa ostrově žije mnoho druhů ptáků, převážně z čeledi holubovitých, ale také některé druhy vrabců nebo kystráčků.\n\nNa ostrově žije též sambar ostrovní, sambaři na této ostrově pijí slanou mořskou vodu, protože zásoby sladké vody na ostrově jsou nedostatečné.\n\nJaco je ostrov známý pro své pláže s bílým pískem a pro korálové útesy vhodné na šnorchlování. Z Timoru na Jaco vozí turisty rybáři ve svých lodích, cena jízdného na osobu činí obvykle 10 amerických dolarů (cca 230 českých korun). Plavat z Timoru na Jaco je nebezpečné, v této oblasti jsou poměrně silné mořské proudy.\n\nJaco leží v administrativním distriktu Lautém a v subdistriktu Tutuala.\n"}
{"id": "1542890", "url": "https://cs.wikipedia.org/wiki?curid=1542890", "title": "Horní Bříza (nádraží)", "text": "Horní Bříza (nádraží)\n\nHorní Bříza je železniční stanice v severovýchodní části města Horní Bříza v okrese Plzeň-sever v Plzeňském kraji, nedaleko Bílého potoka. Leží na neelektrizované jednokolejné trati 160. Dále se ve městě nachází železniční zastávka \"Horní Bříza zastávka\".\n\nStanice byla otevřena 21. ledna 1873 při zahájení provozu trati společnosti Plzeňsko-březenská dráha (\"EPPK\") v úseku z Plzně do Plas. Celistvé dopravní spojení přes Žabokliky do stanice Březno u Chomutova bylo zprovozněno 8. srpna 1873. Budova vznikla dle typizovaného stavebního vzoru. S rostoucí vytížeností trati související s těžbou kaolinu v okolí Horní Břízy byla roku 1889 vystavěna nová budova nádraží.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá nástupiště, k příchodu k vlakům slouží přechody přes koleje.\n\n"}
{"id": "1542895", "url": "https://cs.wikipedia.org/wiki?curid=1542895", "title": "Třebechovice pod Orebem (nádraží)", "text": "Třebechovice pod Orebem (nádraží)\n\nTřebechovice pod Orebem je železniční stanice v západní části města Třebechovice pod Orebem v okrese Hradec Králové v Královéhradeckém kraji nedaleko řeky Orlice. Leží na elektrifikované jednokolejné trati 020 (3 kV ss), od roku 2018 se připravuje její zdvojkolejnění.\n\nStanice byla otevřena 10. ledna 1874 společností Rakouská severozápadní dráha (\"ÖNWB\"), která zprovoznila svou trať z Hradce Králové do Lichkova, 10. října téhož roku byla dokončena spojka na nové nádraží z Ústí nad Orlicí, ležící na trati mezi Prahou a Olomoucí, do Letohradu. 15. října 1875 \"ÖNWB\" stavebně prodloužila trať přes hranici do Pruska. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Elektrická trakční soustava zde byla zprovozněna 29. prosince 1982, v roce 2008 byly troleje prodlouženy dále na Lichkov a státní hranici s Polskem.\n\nNachází se zde tři nekrytá jednostranná nástupiště, k příchodu k vlakům slouží přechody přes koleje. Z nádraží je odbočuje vlečka.\n\n"}
{"id": "1542898", "url": "https://cs.wikipedia.org/wiki?curid=1542898", "title": "Mešita Tekeli Mehmeta Paši", "text": "Mešita Tekeli Mehmeta Paši\n\nMešita Tekeli Mehmeta Paši (turecky: \"Tekeli Mehmet Paşa Camii\") je mešita ve městě Antalya v Turecku. Jméno nese po Lala Mehmedovi Pašovi. \n\nByla vybudována v 18. století v městské části \"Kalekapisi\". Mešita je jednou z nejdůležitějších osmanských mešit ve městě. Hlavní dóm, který se tyčí na okraji, je doplněn třemi menšími dómy, jedním na východě, západě a jihu, stejně jako tři dómy na severu. Kachlové dlaždice jsou zdobeny verši z koránu okolo oken a na severní straně. Vevnitř je možné najít také tuto výzdobu.\n"}
{"id": "1542900", "url": "https://cs.wikipedia.org/wiki?curid=1542900", "title": "Vodopády Sete Quedas", "text": "Vodopády Sete Quedas\n\nVodopády Sete Quedas (portugalsky \"Cachoeira Sete Quedas,\" španělsky S\"altos del Guairá\") byly nejmohutnějšími vodopády na světě. Vodní energií překonávaly dvakrát Niagarské vodopády a osmkrát vodopády Iguacú. V roce 1982 zmizely pod hladinou přehradní nádrže vodního díla Itaipú. \n\nPrvní zprávu o vodopádech podali jezuitští misionáři začátkem 16. století. Krátce nato se v tomto místě setkaly kolonizační zájmy Portugalska a Španělska. Od vodopádů proti proudu byla řeka Paraná vždy na území portugalském či holandském, od vodopádů po proudu se řeka stala politicky komplikovanou hranicí. V roce 1750 podepsaly Portugalsko a Španělsko smlouvu vymezující hraniční obrysy tehdejších kolonií. Ve vztahu pravého břehu řeky Paraná však text nebyl jednoznačný a spory včetně ozbrojených střetů se protáhly až do 20. století.\n\nDo začátku 20. století soupeřily v proslulosti vodopády na řece Paraná s vodopády Paulo Afonso na severovýchodě země. Vyšší zalidněnost jihovýchodu a řádění banditů na severovýchodě posunuly vodopády Sete Quedas na přední pozici v popularitě. Brazilské město Guairá na břehu vodopádů patřilo ve 20. století mezi turisticky nejnavštěvovanější města v Brazílii. Návštěvnost vodopádů výrazně převyšovala návštěvnost vodopádů Iguacú. Sídlo Guairá mělo před stavbou vodního díla Itaipú 60 000 obyvatel, zatímco Foz de Iguacú 20 000. Po napuštění přehradní nádrže se poměr obrátil.\n\n22. června 1966, učinily Brazílie a Paraguay první krok k výstavbě Itaipú Binacional. Toho dne podepsali brazilští ministři zahraničí text dohody o společném využití toku řeky Paraná od ústí řeky Iguacú po vodopády Sete Quedas. V projektu i ve výstavbě byla již i další vodní díla výše po toku, která by dokázala zajistit dostatečnou akumulaci vody pro derivační řešení. V takovém případě by byla řeka přehrazena nad vodopády a elektrárna by byla vybudována v podzemí s výpustí do kaňonu řeky. Takové řešení zachovalo vodopády Paulo Afonso alespoň pro období přelivů povodňových průtoků. Ve 21. století by připadalo v úvahu jedině toto řešení.\n\nTermínem napuštění přehradní nádrže byl rok 1982. V tomto roce dosáhl přiliv turistů historického maxima. Milovníci vodopádů z celé Brazílie se přijížděli rozloučit s nejmohutnějšímu vodopády světa. 17. ledna 1982 se pod náporem turistů zhroutila vyhlídková lávka, umístěna ve třicetimetrové výšce nad kaňonem. 32 lidí zahynulo a přes tisíc lidí uvízlo na osamělém říčním ostrovu. I přes tuto tragédii se ke břehům vodopádů až do jejich konce vydávaly sta tisíce návštěvníků shlédnout jedinečný přírodní úkaz. Během povodně v říjnu 1982 se hladina nad vodopády Sete Quedas uzavřela.\n\nUvědomit si mohutnost vodopádů umožňují historické snímky. Do ploché cesty řeky o šířce přes 1000 m se do cesty postavily rokle o šířce kolem 60 m. V půdorysu proto byly podobné vodopádům Iguacú. Pád vody do centrálního kaňonu však neprobíhal podél jediného jazyku, ale sedmi samostatnými přelévanými roklemi. Proto vodopády dostaly portugalský název Sete Quedas – Sedm pádů. V jednotlivých ramenech lze vysledovat 19 výrazných celků, které samy o sobě představovaly mohutný vodopád. Těchto devatenáct vodopádů mělo vlastní jména. Menších samostatných vodopádů bylo možno napočítat kolem tří stovek.\n\nŘekou se prořezávaly typické čedičové sloupy, které tvořily charakteristickou kulisu. Hluk vodopádů byl slyšet ve vzdálenosti 30 km.\n\nPrůměrný průtok se odhadoval kolem 13 000 m/s a maximální přes 50 000 m/s. Průměrný průtok Konga na Livingstonových vodopádech je kolem 40 000 m/s. Tyto vodopády jsou však přes svůj název pouze peřejemi, neboť voda nevytváří žádný kolmý stupeň. Průměrný přírodní průtok Niagarských vodopádů je 6 000 m/s, část však je odebírána niagarskými elektrárnami, a to při povinnosti zachovat minimum 2 800 m/s v turistické sezóně. Průměrný průtok vodopádů Iguacú a Viktoriiných vodopádů je kolem 1 500 m/s. \n\nCelkový pokles hladiny na vodopádech i následných peřejích byl na délce 32 km 114 metrů, v samotném úseky Sedmi pádů byl nejvyšší kolmý stupeň vysoký 40 metrů.  \n\nCelková délka přelévané hrany byla 4,8 km. Na říčních ostrovech na hraně vodopádů byly postaveny sloupy vysokého vedení mezi Brazílií a Paraguayí, který vytyčují zatopený přírodní skvost doposud.\n\nV období vojenských diktatur proběhlo protestních akcí proti zatopení vodopádů velmi málo. Každopádně v roce 1982 se na titulní stránce populárního brazilského deníku Jornal do Brazil objevila smuteční poéma Carloese Drummonda de Andrade na památku „sedmi krásných duchů, zavražděných člověkem“. V reakci na otištění básně pronesl ředitel společnosti Itaipú Binacional: “\"Nezničíme Sete Quedas, jenom je převedeme do přelivu hráze, který jim navrátí jejich krásu.\"“\n\nV roce 2007 navštívilo vodopády Iguacú 1,08 milionu turistů, zatímco přehradu Itaipú 647 000 návštěvníků. Návštěva přehrady bývá pro vzdálenost cca 30 km doplňkovou nabídkou akcí cestovních kanceláří, nabízejících v hlavní nabídce přírodní vodopády.\n\nPři poklesu hladiny při vysokém odběru v suchém období se hrany vodopádů z hladiny jezera krátkodobě vynořují. Objevují se požadavky na snížení pracovní hladiny za účelem alespoň částečného obnovení vodopádů. Životnost vodního díla Itaipú se odhaduje na 300 let. Vodopády vznikly v oblasti mimořádně seizmicky stabilní a jsou pod hladinou dokonale zakonzervovány. V geologických dějinách je jejich zatopení krátkou epizodou a je jisté, že nejmohutnějšími vodopády na planetě se opět stanou Sete Quedas na řece Paraná. \n\n\n"}
{"id": "1542907", "url": "https://cs.wikipedia.org/wiki?curid=1542907", "title": "Armstrong Whitworth", "text": "Armstrong Whitworth\n\nSir W.G. Armstrong-Whitworth & Co., Ltd. byla na počátku 20. století významná britská průmyslová společnost. Sídlila v Elswicku v Newcastle upon Tyne a vyráběla zbraně, lodě, lokomotivy, automobily i letadla.\n\nSpolečnost byla založena Williamem Armstrongem v 1847 a postupně přes různá slučování nesla názvy Armstrong Mitchell a poté Armstrong Whitworth. V roce 1927 se sloučila s Vickers Limited, čímž vznikla firma Vickers-Armstrongs. Její automobilové a letecké podíly zakoupil J D Siddeley.\n\nV roce 1847 založil inženýr William George Armstrong v Newcastlu Elswick works, kde se vyrábělo hydraulické strojní zařízení, jeřáby a mosty, které brzy následovalo dělostřelectvo, kterým byla britská armáda po krymské válce znovu vyzbrojena. V roce 1882 se firma spojila s loděnicí Charlese Mitchella, čímž vznikla Armstrong Mitchell & Company. V té době se zařízení společnosti rozrostlo asi na 2 km podél břehu řeky Tyne. Armstrong Mitchell se později v roce 1897 sloučila se strojařskou firmou Josepha Whitwortha. V roce 1902 společnost rozšířila výrobu o osobní a nákladní automobily a v roce 1913 vzinklo „letecké oddělení“, které se v roce 1920 stalo dceřinou společností s názvem Armstrong Whitworth Aircraft.\n\n"}
{"id": "1542908", "url": "https://cs.wikipedia.org/wiki?curid=1542908", "title": "Klanění pastýřů (Andrea Mantegna)", "text": "Klanění pastýřů (Andrea Mantegna)\n\nKlanění pastýřů je obraz severoitalského renesančního umělce Andrea Mantegny, datovaný kolem roku 1450–1451. Obraz je v majetku Metropolitního muzea umění v New Yorku.\n\nTento malý obraz je obecně připisován mladému Mantegnovi. Objednavatelem byl pravděpodobně ferrarský vévoda Borso d'Este během pobytu umělce v Ferraře v letech 1450–1451.\n\nDílo, původně na panelu, bylo následně přeneseno na plátno, neznámo kdy, ztratilo malou část zcela vpravo. Je pravděpodobně zmíněno v inventáři majetku z roku 1586 ferrarské vévodkyně Margherity Gonzaga d'Este jako \"Prosepio de Andrea Mantegna\" (Betlémská scéna, Andrea Mantegna). Roku 1603 byl obraz v majetku kardinála Pietra Aldobrandini. Byl umístěn ve Ville Aldobrandini a stal se rodinným dědictvím. Později bylo dílo zděděno rodinou Pamphili a poté Borghese. V roce 1792 obraz koupil malíř a obchodník Alexandr Day, který jej vzal do Londýna. Od Williama Buchanana obraz koupil Richard Payne Knight a jeho dědici jej prodali Josephu Duveenovi, 1. baronu z Duveenu. V 1925 získal obraz americký finančník Clarence Mackay. Nakonec bylo dílo zakoupeno pro Metropolitní muzeum umění v New Yorku anonymním dárcem.\n\nScéna je zasazena do otevřeného prostoru, s Madonou uprostřed. Ta hledí zbožňujícím pohledem na dítě, zatímco klečí na kamenném shodě, zatímco Svatý Josef vpravo spí a vlevo se modlí dva pastýři. Spánek Svatého Josefa může naznačovat jeho roli pouhého strážce Panny Marie a dítěte. Josef se opírá o seschlý strom, který zrodil ovoce na jediné větvi; obvyklou interpretací tohoto tradičního pojetí je mystická obnova přírody při nové dispenzaci. Ježíšovo zobrazení je typické pro Mantegnovu práci. Zcela vlevo je oplocený sad, který symbolizuje panenství Panny Marie. Za Pannou jsou vyobrazeny zříceniny stáje, v níž se podle tradice narodil Ježíš. Vpravo je rozlehlá krajina, orámovaná dvěma strmými horami. Na pozadí vpravo jsou zobrazeni další dva pastýři, spolu s velkým stromem, který se podobá Kalvárii, kde byl Ježíš ukřižován. Je zde také vůl, tradiční němý svědek narození Páně. Několik nedostatků v perspektivě přimělo učence k přiřazení této práce k datu, které se blíží období prvních fresek vytvořených Mantegnou v kapli Ovetari padovského kostela Eremitani, zejména k prvním scénám \"Život svatého Jakuba\" (1448–1450). Pozornost umělce věnovaná detailu je vysvětlována vlivem vlámské školy, kterou Mantegna mohl studovat ve sbírce rodiny Este, možná byl ovlivněn znalostí prací Rogiera van der Weydena. Groteskní portréty pastýřů, jako jsou jejich vrásky a další realistické detaily, ukazují na vliv severoevropských umělců.\n\n"}
{"id": "1542909", "url": "https://cs.wikipedia.org/wiki?curid=1542909", "title": "Tituly a vyznamenání Kinmoči Saiondžiho", "text": "Tituly a vyznamenání Kinmoči Saiondžiho\n\nPrinc Kinmoči Saiondži, japonský politik a státník, obdržel během svého života řadu japonských i zahraničních vyznamenání a titulů.\n\n\n\n\n"}
{"id": "1542915", "url": "https://cs.wikipedia.org/wiki?curid=1542915", "title": "For All Kings", "text": "For All Kings\n\nFor All Kings je jedenácté studiové album americké thrash metalové skupiny Anthrax. Bylo vydáno 26. února 2016. Jedná se o první studiové album skupiny s kytaristou Jonem Donaisem, který nahradil dosavadního Roba Caggiana na pozici sólového kytaristy. Grafiku alba zpracoval Alex Ross.\n\nV lednu roku 2013 Anthrax opustil kytarista Rob Caggiano a nahradil ho Jon Donais ze skupiny Shadows Fall. Zprávy o pokračování \"Worship Music\" se dostaly na povrch později téhož roku. V září kytarista Scott Ian potvrdil, že s bubeníkem Charliem Benantem začali psát skladby pro nové album a zároveň uveřejňoval na sociální síti Twitter fotografie z vytváření nové tvorby. Na konci října měla již skupiny sedm nových skladeb, které Scott Ian popisoval jako „rychlé, agresivní a ještě sekanější než na předchozím albu“. V únoru 2014 již měli Anthrax dvanáct skladeb, ale psali další, aby měli při tvorbě alba větší výběr.\n\nSamotné nahrávání začalo ke konci roku 2014 s producentem Jayem Rustonem ve studiu v Los Angeles. Během těchto sezení vzniklo dalších 15−20 skladeb, což skupina považuje za své nejkreativnější období. Skladba „Soror Irrumator“, která měla na albu původně vyjít, nakonec vyšla na mixtapu \"Catch the Throne\". V říjnu 2015 vyšel klip ke skladbě „Evil Twin“ a o pár dní později byl zveřejněn název alba. V listopadu byl zveřejněn přebal a datum vydání alba. Na přebalu, jehož autorem je na doporučení bubeníka Benanta Alex Ross, jsou zobrazeny gigantické sochy členů skupiny. 4. prosince byl zveřejněn seznam skladeb. Navzdory předchozím náznakům na albu nevyšla skladba „Soror Irrumator“. Samotné album vyšlo 26. února 2016.\n\nNázev alba (a zároveň název třetí skladby alba) vysvětlil Scott Ian takto: „Každý může být král. Každý může mít kontrolu nad svým životem a osudem, tím, že vyroste a stane se zodpovědným člověkem. Nemyslím král ve smyslu pán nějakých vztahů s lidmi, ale král sebe sama.“\n\nIan dále uvedl, že text skladby „Breathing Lightning“ je inspirován Stephenem Kingem „Kdybych si měl vybrat jednu věc, kterou od něj mám nejradši, byla by to série knih Temná věž.“\n\nPodle Benanta byl text „Evil Twin“ inspirován útokem na redakci francouzského satirického časopisu \"Charlie Hebdo\" a další teroristické útoky.\n\nIan popsal „Blood Eagle Wings“ jako „hlavní skladbu“ alba a přiznal, že složit text mu činilo potíže. Skladba je o velkých městech (Londýn, Paříž, New York), která dnes existují proto, kolik lidí kvůli nim v minulosti zahynulo a kolik krve bylo prolito v průběhu dějin.\n\nDo týdne po vydání alba se ve Spojených státech prodalo přes 34 000 nosičů, což ho vyneslo na 9. příčku žebříčku Billboard 200. Tím se \"For All Kings\" stalo prvním albem na prvních deseti místech žebříčku od vydání alba \"Sound of White Noise\" v roce 1993, které se umístilo na sedmém místě.\n\n\"For All Kings\" obdrželo převážně kladné reakce kritiky. Oceněna byla jednak stálost a důslednost, jednak přínos nového člena skupiny Jona Donaise.\nMnoho kritiků také uvedlo 8minutovou „Blood Eagle Wings“ jako jasnou jedničku celého alba.\n\nAutory všech skladeb jsou Joey Belladonna, Frank Bello, Charlie Benante a Scott Ian.\n\n\n"}
{"id": "1542916", "url": "https://cs.wikipedia.org/wiki?curid=1542916", "title": "Angus Wilson", "text": "Angus Wilson\n\nSir Angus Frank Johnstone-Wilson, CBE (11. srpna 1913 Bexhill-on-Sea – 31. května 1991) byl anglický spisovatel.\n\nVystudoval Oxfordskou univerzitu a pracoval v Britském muzeu. Za druhé světové války byl šifrantem v Bletchley Parku. V letech 1966 až 1978 přednášel na University of East Anglia. Otevřeně se hlásil k homosexuální orientaci.\n\nJeho tvorba přináší satirický obraz privilegovaných vrstev britské společnosti a falešnosti jejich hodnot. Vydal romány \"Anglosaský postoj\", \"Kdo by se taky smál\" a \"Čím hoří svět\". Je také autorem životopisných knih o Charlesi Dickensovi a Rudyardovi Kipllingovi.\n\nV roce 1958 získal James Tait Black Memorial Prize. Byl členem Royal Society of Literature. V roce 1980 byl povýšen do šlechtického stavu.\n"}
{"id": "1542924", "url": "https://cs.wikipedia.org/wiki?curid=1542924", "title": "KPT rail", "text": "KPT rail\n\nKPT rail s.r.o. je soukromý železniční dopravce provozující sezonní osobní železniční dopravu na tratích Číčenice – Týn nad Vltavou (od roku 2019) a Dívčice – Netolice. Zabývá se taktéž obnovou regionálních tratí tam, kde byla osobní doprava zastavena nebo není provozována. V současné době došlo dopravcem ke znovuobnovení železniční vlečky ZZN Pelhřimov – Čekanice, kde byla v listopadu 2019 po třech letech opět nakládána řepka na železniční vozy. \n\nSpolečnost získala v listopadu 2019 akreditaci ke školení strojvedoucích k získání tzv. \"„Licence strojvedoucího“\", čímž se stala akreditovaným školícím střediskem s oprávněním ke školení nových uchazečů na pozici strojvedoucí.\n\nDopravce plánuje taktéž záchranu trati 132 Děčín – Oldřichov u Duchcova, kde chce od května 2020 provozovat o víkendech a státních svátcích čtyři páry osobních vlaků na komerční riziko.\n"}
{"id": "1542934", "url": "https://cs.wikipedia.org/wiki?curid=1542934", "title": "Půlměsíc (symbol)", "text": "Půlměsíc (symbol)\n\nTvar půlměsíce je symbol nebo znak používaný pro Měsíc v první čtvrti („srpový měsíc“), nebo v rozšířeném smyslu pro Měsíc jako takový. Také je tvar půlměsíce často používán jako znak pro stříbro. Ačkoliv se s tímto symbolem lze setkat i v Evropě a Americe, je součástí hlavně muslimské kultury a v Asii je mnohem frekventovanější než na západě.\n\nV ikonografii helénistického období představoval půlměsíc panenskou bohyni lovu Dianu (Artemis), naopak Slunce symbolizovalo jejího bratra Apollóna. Na mnoha vyobrazeních má Diana na své čelence právě půlměsíc. Protože Diana byla panenská bohyně, byl tvar občas používán i jako symbol panenství.\n\nPůlměsíc a hvězdy symbolizovaly také pontskou dynastii Mithradovců. \n\nTvar byl používán i jako znak Byzancie.\n\nV době křížových výprav se znak spojil s orientem a byl často používán jako ozdobná rytina na křižáckých pečetích a mincích.\n\nAnna Notaras, dcera posledního velkoknížete (megas doux) byzantské říše Loukase Notarata, po pádu Konstantinopole uprchla do Itálie a nechala si vyrobit pečeť, na níž dva lvi drželi nad hlavami půlměsíc zkřížený s mečem. \n\nDo islámské ikonografie se tento tvar dostal poté, co si muslimové podmanili Persii, kde se do té doby objevoval půlměsíc ve spojitosti se zoroastrismem. Ve 13. století zdobil muslimské vojenské štíty.\n\nV římskokatolické církvi bylo v 15. století módní vyobrazovat Pannu Marii buď sedící, nebo stojící na půlměsíci.\n\nV době renesance se půlměsíc často objevoval ve šperkařství. Lidé se ohlíželi do antiky a ženy se nechávaly vyobrazovat jako tzv. Diany, proto rády nosily i šperky obsahující symbol této bohyně.\n\nZáznamy z roku 1571 popisují, že v bitvě u Lepanta měli všechny osmanské lodě na plachtách buď jeden půlměsíc, nebo hned několik půlměsíců. Roku 1793 bylo dekretem stanoveno, že všechna osmanská plavidla tento znak ponesou na lodní vlajce. Za vlády dynastie Osmanů se začaly půlměsíce objevovat na střechách mešit. Od té doby je půlměsíc spojen s islámem jako takovým, i když to mnozí muslimové kritizují a půlměsíc považují za „chybu křesťanů“, protože v Koránu ani žádné z legend půlměsíc zmíněn není.\n\nEgyptský paša Muhammad Ali v roce 1805 představil první egyptskou státní vlajku. Byla červená a měla na sobě tři bílé půlměsíce a tři bílé hvězdy. \n\nPůlměsíc je v 21. století používán hlavně jako symbol představující Měsíc samotný.\n\nV římskokatolické církvi je půlměsíc spojen s Pannou Marií.\n\nPoužití samostatného půlměsíce na vlajkách je méně běžné než v kombinaci s hvězdou (či hvězdami). Půlměsíc bez hvězd se nachází na vlajce státu Jižní Karolína, na vlajce Malediv, na vlajce Organizace islámské spolupráce a na vlajce Súdánského osvobozeneckého hnutí. V kombinaci s hvězdou (či hvězdami) je na vlajkách většiny států Blízkého východu.\n"}
{"id": "1542943", "url": "https://cs.wikipedia.org/wiki?curid=1542943", "title": "Čavle", "text": "Čavle\n\nČavle () jsou vesnice a správní středisko stejnojmenné opčiny v Chorvatsku v Přímořsko-gorskokotarské župě. Nachází se 6 km severovýchodně od Rijeky. V roce 2011 žilo v Čavlích 1 358 obyvatel, v celé opčině pak 7 220 obyvatel.\n\nOpčina zahrnuje celkem 10 vesnic. Největší vesnicí v opčině je Buzdohanj, avšak jejím správním střediskem jsou Čavle.\n\nNejdůležitější silnicí v opčině je silnice D3.\n"}
{"id": "1542945", "url": "https://cs.wikipedia.org/wiki?curid=1542945", "title": "Diskografie Megadeth", "text": "Diskografie Megadeth\n\nDiskografie americké thrash metalové skupiny Megadeth.\n"}
{"id": "1542946", "url": "https://cs.wikipedia.org/wiki?curid=1542946", "title": "Přebor Brněnského kraje", "text": "Přebor Brněnského kraje\n\nPřebor Brněnského kraje byl v letech 1949–1960 nejvyšší fotbalovou soutěží v Brněnském kraji. V hierarchii československých soutěží kolísal mezi druhou (v ročnících 1951 a 1952), třetí (1949, 1953 a 1954) a čtvrtou nejvyšší soutěží (1950 a 1955–1959/60).\n\nSoutěž byla hrána dvoukolovým systémem – s výjimkou ročníků 1953 (jednokolově na jaře + kvalifikační turnaje na podzim) a 1957/58 (tříkolově). V sezonách 1949–1956 se hrálo dle sovětského vzoru na jaře a na podzim téhož kalendářního roku. V sezoně 1957/58 se z důvodu přechodu zpět na osvědčený domácí model hrálo na jaře 1957, na podzim 1957 a na jaře 1958. Od sezony 1958/59 včetně začínaly všechny československé fotbalové soutěže opět na podzim a končily na jaře následujícího roku.\n\nNázev soutěže se často měnil – I. třída (1949–1950), krajská soutěž (1951), krajský přebor (1952–1954) a I. A třída (1955–1959/60). V tisku byla soutěž zmiňována i jako krajský přebor, krajské mistrovství nebo mistrovství kraje.\n\nSoutěž zanikla po skončení ročníku 1959/60 v souvislosti s chystanou reorganizací krajů. Nejvyšší soutěží nově zřízeného Jihomoravského kraje se od sezony 1960/61 stal Jihomoravský krajský přebor.\n\n\n\n"}
{"id": "1542950", "url": "https://cs.wikipedia.org/wiki?curid=1542950", "title": "Tituly a vyznamenání Letizie Španělské", "text": "Tituly a vyznamenání Letizie Španělské\n\nŠpanělská královna, manželka krále Filipa VI., Letizia obdržela řadu španělských i zahraničních vyznamenání, ocenění a titulů.\n\n\n\n\n\n\n\n"}
{"id": "1542953", "url": "https://cs.wikipedia.org/wiki?curid=1542953", "title": "Čeněk Adamec", "text": "Čeněk Adamec\n\nČeněk Adamec (19. listopadu 1916 Padochov – 12. října 1997 Praha) byl český sociolog. Byl i spisovatelem, teoretikem, překladatelem a metodikem. Angažoval se především v demoskopii, což mu umožnilo spoluzaložení Ústavu pro výzkum veřejného mínění.\n\nAdamec se narodil v Padochově u Ivančic 19. listopadu 1916 do rodiny Masarykovců, což značně ovlivnilo jeho životní zaměření. Studoval na gymnázium v Ivančicích a v Brně (maturoval 1935) a události této doby, obzvlášť útěk Čechů z pohraničí řádění henleinovců, ho přiměly ke studiu na Vysoké škole obchodní v Praze. V roce 1939 se seznámil s Janem Mertlem a stal se jeho pomocnou vědeckou silou a díky tomu se stal krom Mertla jediným zaměstnancem tamního Ústavu sociologie a politické vědy. Po složení závěrečných zkoušek a po pohřbu Jana Opletala se rozhodl vstoupit do československé zahraniční armády ve Francii.\n\nPo zdařilé cestě přes Slovensko zažil svůj první pobyt v žaláři v Maďarsku. Zanedlouho se Adamec pokoušel vypravit z kasáren cizinecké legie do Marseille, kde byl uvězněn podruhé. V červenci byla jeho jednotka evakuována do Anglie a v armádních službách zůstal až do konce války. I přes svoji službu u dělostřelecké baterie si našel čas ke studiu zpráv z Britského ústavu pro výzkum veřejného mínění. Seznámil se též s činností Mass-Observation a s Gallupovským Public Opinion Quarterly. Díky novým poznatkům a tříměsíční stáži u Gallupa v USA byl pozván ke spolupráci v Ústavu pro výzkum veřejného mínění. Po ukončení ÚVVM využil své zkušenosti a znalosti v oblasti zdravotní výchovy a racionální výživy. Krátce po Pražském jaru v r. 1967 se podle usnesení KSČ při ČSAV obnovil i výzkum veřejného mínění, takže se Adamec opět mohl v této oblasti angažovat. Bohužel ani druhý pokus na obnovu nevydržel dlouho a Adamec odešel do důchodu. Při třetí obnově ÚVVM působil krátce jako jeho ředitel. Zemřel 12.10.1997 v Praze. \n\nPo skončení války spisovatel Josef Kopta Č.Adamce přizval, aby v rámci Ministerstva informací pomohl vybudovat první Ústav pro výzkum veřejného mínění (ÚVVM). Při jeho realizaci spolupracoval např. s doktorem Bohušem Pospíšilem nebo pozdější manželkou Květoslavou Spurnou. Ústav se nesl v duchu filozofie T.G. Masaryka a zásluhou Čeňka Adamce v něm byla zavedena Gallupovská metodologie, díky níž získal ÚVVM možnost spolupracovat i se zahraničními kolegy, např. z Anglie a Francie. Čeněk Adamec se také významně podílel na budování a školení tazatelské sítě a sám analyzoval podstatnou část provedených šetření. V ústavu působil jako výkonný redaktor časopisu Veřejné mínění, kde veřejnosti podával informace o svých výzkumech. Svou výzkumnou prací výrazně přispěl k úspěšnému chodu ústavu, což se projevilo poprvé již v roce 1946, kdy se povedlo téměř přesně předpovědět výsledky svobodných voleb. Když však předběžný průzkum voleb pro rok 1948 odhalil prudký propad KSČ, zabavila veškeré dotazníky a materiály zásahová jednotka ministerstva vnitra, pracovníci ÚVVM byli propuštěni, a nakonec byla roku 1950 činnost ústavu ukončena. Čeněk Adamec byl navíc spolu s řadou jeho kolegů zatčen, při čemž někteří byli odsouzeni i k trestu smrti. \n\nDíky protěžování sociologie v Sovětském svazu nakonec došlo v polovině šedesátých let k částečné obnově sociologických institucích, včetně ÚVVM v rámci Sociologického ústavu ČSAV. Ředitelka dr. J.Zapletalová nabídla Č.Adamcovi vedoucí post výzkumného a tazatelského oddělení a Adamec její nabídku přijal. Sepsal významnou Příručkou pro tazatele ÚVVM ČSAV, začal zpracovávat metodologické články pro Sociologický časopis a snažil se o obnovení mezinárodních styků. Především kvůli jeho opětovné angažovanosti se povedlo získat data z více než 60 šetření, která mapovala současné politické názory dotazovaných (např. postoj k Akčnímu programu nebo k okupaci), ale i další významná společenská témata. Zapojení ústavu do politické scény se však stalo opět osudným, činnost ústavu byla omezena a po nástupu normalizace byl ÚVVM přeřazen pod Federální statistický úřad a Adamec se musel odebrat do důchodu. \n\nPo třetím otevření ÚVVM se stal ve svých 74 letech Čeněk Adamec jeho ředitelem, ale ve funkci působil jen několik měsíců, působil zde především jako mentor svých mladých kolegů.\n\n\n\n"}
{"id": "1542957", "url": "https://cs.wikipedia.org/wiki?curid=1542957", "title": "Jaroslav Plavec", "text": "Jaroslav Plavec\n\nJaroslav Plavec (1914, Kněžice – 1985) byl český truhlář, dělník a voják. \n\nJaroslav Plavec se narodil v roce 1914 v Kněžicích, jeho rodina žila ve Vísce čp. 13, jeho otec pracoval jako zedník. Po vyučení se na truhláře nastoupil do dílny v Kněžicích, následně pak nastoupil do firmy Ampapa v Okříškách. Později byl pomocným dělníkem v kněžickém mlýně, kde ve spolupráci s majitelem mlýna podporoval rodiny uvězněných občanů, vynášel jim namletou mouku. Za tuto činnost byl zatčen a odsouzen na dva roky za sabotáž. Roku 1942 byl jako vězeň a truhlář odvezen do Norska, kde měl stavět baráky pro německou armádu. Přes Oslo se dostali do Trondheimu, kde pracoval až do roku 1944. Pak se deset vězňů rozhodlo utéct za švédské hranice, ale to se povedlo pouze dvěma - ostatní při útěku zemřeli.\n\nVe Švédsku jim pomohli místní obyvatelé a následně Jaroslav Plavec odešel přes Skotsko do Anglie, kde vstoupil do československé armády. Působil v Británii jako ženista, kdy pracoval při odminování Temže. Později byl převelen do Japonska, ale vzhledem ke kapitulaci japonské armády zůstal v Británii. Do Prahy přijel až v říjnu 1945 se zásilkou nově vytištěných československých bankovek.\n\nPo skončení druhé světové války se vrátil do Kněžic, ale později se odstěhoval do Pravlova, kde se věnoval své profesi. Zemřel roku 1985.\n"}
{"id": "1542958", "url": "https://cs.wikipedia.org/wiki?curid=1542958", "title": "Sophie Wilmèsová", "text": "Sophie Wilmèsová\n\nSophie Wilmèsová (výslovnost: ; * 15. ledna 1975 Ixelles) je belgická politička, od října 2019 předsedkyně vlády Belgie, jakožto první žena v tomto úřadu. V letech 2015–2019 zastávala úřad ministryně rozpočtu ve dvou kabinetech Charlese Michela.\n\nNarodila se roku 1975 v obci Ixelles, součásti Bruselského regionu. Matka je aškenázská Židovka. Otec působil jako profesor ekonomie na Katolické univerzitě v Lovani. Vyrostla ve valonském měste Grez-Doiceau. Aplikovanou komunikaci vystudovala na Institutu vyšších studií sociálních komunikací (Institut des hautes études des communications sociales, IHECS) a finanční management na Univerzitě svatého Ludvíka v Bruselu. Poté pracovala jako ekonomka a finanční poradkyně v právní firmě. \n\nV květnu 2009 se vdala se za Australana Christophera Stonea, původem z Tasmánie, s nímž má tři dcery Victorii, Charlotte a Elizabeth. Stone má z předchozího vztahu syna Jonathana. Rodina žije ve vlámském Rhode-Saint-Genèse v provincii Vlámský Brabant.\n\nV roce 2000 vstoupila do místní politiky, když se na šestileté období stala obecní zastupitelkou Uccle, po zvolení z 29. místa kandidátky PRL–FDF. V roce 2007 byla poprvé zvolena do městského zastupitelstva Rhode-Saint-Genèse, v němž mezi lety 2007–2015 vykonávala funkci místostarostky zodpovědné za finance, rozpočet, frankofonní vzdělávání, komunikaci a místní ekonomiku. \n\nV roce 2014 se stala zastupitelkou provincie Vlámský Brabant. Jako kandidátka Union des francophones (UF) v obvodu Hal obdržela 3 505 preferenčních hlasů, což znamenalo nejvyšší počet na kandidátce UF.\n\nPo květnových parlamentních volbách 2014 byla první náhradnicí do sněmovny. Po zformování vlády se 14. října 2014 stala poslankyní, když ve Sněmovně reprezentantů nahradila Didiera Reynderse, jemuž byl po nástupu do ministerské funkce v důsledku klouzavého mandátu pozastaven výkon poslaneckého mandátu. V dolní komoře se účastnila práce ve finančním a rozpočtovém výboru.\n\nPo zvolení ministra rozpočtu Hervého Jamara guvernérem provincie Lutych v září 2015, opustil politik federální vládu. Téhož měsíce jej Wilmèsová vystřídala v prvním kabinetu Charlese Michela na postu ministryně pro rozpočet zodpovědné za národní loterii. Po rozpadu čtyřčlenné vládní koalice v prosinci 2018, jíž po odmítnutí migračního paktu OSN opustila Nová vlámská aliance, sestavil Michel druhý kabinet menšinového charakteru na půdorysu tří zbylých subjektů Křesťanskodemokratické a vlámské strany, Open VLD a Reformního hnutí, jenž zemi dovedl ke květnovým parlamentním volbám 2019. V tomto kabinetu Wilmèsová získala k portfoliu rozpočtu také gesci veřejné služby s tvorbou politiky v oblasti vědy. Michelova vláda zůstala v úřadu i po parlamentních volbách s dočasným, přechodným mandátem, do zformování nového kabinetu vzešlého z voleb. Před nástupem do úřadu předsedy Evropské rady Michel rezignoval na úřad premiéra. V něm jej od konce října 2019 Wilmèsová nahradila, jakožto první žena ve funkci předsedy vlády. Menšinovou – stále přechodnou, vládu složila s předchozími dvěma koaličními partnery.\n\nPřehled zastávaných veřejných úřadů: \n\n"}
{"id": "1542963", "url": "https://cs.wikipedia.org/wiki?curid=1542963", "title": "Moravský Písek (nádraží)", "text": "Moravský Písek (nádraží)\n\nMoravský Písek je železniční stanice ve stejnojmenné obci. Nachází se v severní části uherskohradišťské aglomerace v Jihomoravském kraji, v okrese Hodonín nedaleko řeky Moravy. Leží na elektrifikované trati 330 (25 kV, 50 Hz AC) a neelektrifikované jednokolejné trati 342. Dále se ve městě nachází železniční zastávka \"Moravský Písek zastávka\" (trať 330).\n\nStanice \"Písek-Bzenec\" vznikla v místě mezi Moravským Pískem a Bzencem při budování Severní dráhy císaře Ferdinanda (\"KFNB\") z Vídně do Krakova a slezské uhelné pánve v roce 1841: 27. března byla vykonána první zkušební jízda vlaku o jednom osobním a dvou nákladních vagonech tažených lokomotivou New York. Samotnou stavbu trati prováděla firma bratří Kleinů. Trať plánovali její inženýři Carl von Ghega a Alois Negrelli tak, aby vedla mimo hustší zástavbu, především kvůli bezpečnosti a možnému vzniku požáru při nehodě či jisker od lokomotivy, také proto nádraží vzniklo mimo tehdejší aglomeraci obcí. Úsek Břeclav-Staré Město byl pak oficiálně dán do provozu 1. května téhož roku, slavnostního otevření se zúčastnil též moravskoslezský zemský gubernátor hrabě Alois Ugerte. V září 1841 začaly vlaky pravidelně jezdit ve směru na Přerov. Od 1. listopadu 1863 začíná ve stanici fungovat dvoukolejný provoz vlaků.\n\n20. dubna 1884 byla otevřena železnice z Moravského Písku do Kyjova, budovaná a provozovaná firmou Oskar baron Lazarini z Grazu, původně jako koncová stanice podle typizovaného stavebního vzoru. 1. června 1887 na ni navázala společnost Českomoravská transverzální dráha (\"BMTB\") svou trať v úseku z Brna. \"BMTB\" usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 1. června 1887 pak Rakouská společnost státní dráhy pokračovala v této snaze a prodloužila dráhu z Moravského Písku dále do Kunovic, celý projekt byl završen 28. října 1888 prodloužením tzv. Vlárské dráhy směrem na Slovensko. Název nádraží se změnil pravděpodobně s otevřením dráhy do Kyjova v roce 1884, na které vznikla samostatná stanice Bzenec, na \"Moravský Písek\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy.\n\n29. března 1985 byl ve stanici zahájen pravidelný provoz lokomotiv elektrické trakce.\n\nStanicí prochází Druhý železniční koridor, leží na trase 6. Panevropského železničního koridoru. Proběhla rekonstrukce stanice a úpravy parametrů nádraží na koridorovou stanici: vznikla jedno zastřešené ostrovní nástupiště s podchodem. Expresní spoje mohou stanicí projíždět rychlostí až 160 km/h, je zde zavedeno traťové zabezpečovací zařízení ESA 11, stanice je tak dálkově řízena z Centrálního dispečerského pracoviště Přerov.\n\n"}
{"id": "1542965", "url": "https://cs.wikipedia.org/wiki?curid=1542965", "title": "Miroslava Rybárová", "text": "Miroslava Rybárová\n\nMiroslava Rybárová (* 15. září 1927, Nová Ves, Jugoslávie, za svobodna Miroslava Valentová, krycí jméno Partyzánka Anka) je česká partyzánka a dělnice.\n\nMiroslava Rybárová se narodila v roce 1927 v české vesnici Nová Ves v okrese Derventa na pomezí dnešního Srbska a Bosny a Hercegoviny. Otec Miroslavy Rybárové byl kovář.\n\nJako dívka pracovala v domácnosti, ale v roce 1941 spolu s kamarádkami začaly pomáhat partyzánům v okolí rodné vesnice. Roku 1943 vstoupila do Svazu omladiny a na začátku roku 1944 se přidala k partyzánům a během téhož roku se stala členkou československé brigády Jana Žižky z Trocnova. S partyzány bojovala v Đakovu, Virovitici, Čađavici a Papuku. Bojovala až do konce války, kdy z armády odešla v Osijeku.\n\nPo skončení druhé světové války odešla s rodinou z Jugoslávie, usadili se v Hostěradicích nebo Mišovicích. V roce 1946 se vdala a odešla s manželem do Mohelna, kde pracovala v Horáckém autodružstvu.\n\nObdržela Řád rudé hvězdy (1963), Řád bratrství a jednoty a vyznamenání za bojovou činnost za druhé světové války od ministra obrany ČR.\n"}
{"id": "1542968", "url": "https://cs.wikipedia.org/wiki?curid=1542968", "title": "Strážnice (nádraží)", "text": "Strážnice (nádraží)\n\nStrážnice je železniční stanice v jižní části města Strážnice v okrese Hodonín v Jihomoravském kraji nedaleko řeky Moravy. Leží na neelektrifikované jednokolejné trati 343.\n\nStanice byla pro nákladní dopravu otevřena 10. října 1887 společností Rakouská společnost státní dráhy (\"StEG\") na úseku z Veselí nad Moravou, kde byla dráha zprovozněna již 1. června téhož roku do Sudoměřic nad Moravou, dle typizovaného stavebního vzoru.\n\n28. října 1888 byla trať z Veselí a již položené železnice v Uherském Brodě prodloužena budováním tzv. Vlárské dráhy směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nTrať z Veselí na Vrbovce a Nové Mesto nad Váhom byla dokončena až v období První republiky, 8. prosince 1927. Na přelomu 40. a 50. let zde vznikla nová funkcionalistická staniční budova, zevnitř vyzdobená typickými nástěnnými slováckými folklórními motivy.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště. Ze stanice je vyvedena nákladní vlečka.\n\n"}
{"id": "1542969", "url": "https://cs.wikipedia.org/wiki?curid=1542969", "title": "Vizovice (nádraží)", "text": "Vizovice (nádraží)\n\nVizovice je železniční stanice v západní části města Vizovice ve Zlínském kraji v okrese Zlín, poblíž říčky Lutoninka. Leží na jednokolejné neelektrifikované trati 331.\n\nPotřeba napojení k železniční síti narostla pro Zlín především v rámci prudkého růstu, jež přinesla prosperující obuvnická továrna firmy Baťa založená roku 1894, hlavní iniciativu ke stavbě ovšem vyvíjeli zástupci města Vizovice. Jako odbočná stanice z trati původně propojující Vídeň a Krakov byla vybrána zastávka v Otrokovicích (původně se uvažovalo i o Napajedlech), kde byla s dostavbou trati vystavěna nová nádražní budova. Stavební práce prováděla budapešťská stavební \"firma Török a Janowic\". Dne 8. října 1899 byl na trati zahájen pravidelný provoz zajišťovaný společností Severní dráha císaře Ferdinanda (\"KFNB\"), která byla vlastníkem hlavní trati. Koncová stanice sestávala z jednopatrové budovy s lomenou střechou a krytým prvním nástupištěm.\n\nTrať zůstávala v majetku a správě soukromé společnosti i po skončení první světové války. Majoritní podíl akcií této trati získal později koncern Baťa a 1. srpna 1931 byla společnost přejmenována na \"Otrokovicko-zlínsko-vizovická dráha\" (\"OZVD\"). Na dráze operují tehdy nadstandardně moderní traťová vozidla, která díky poměrně četným zastávkám plní roli hromadné dopravy. K dokončení plánu plného propojení železnice z Otrokovic přes Zlín a Vizovice dále do Valašské Polanky, kde by došlo k napojení na elektrifikovanou trať Hranice na Moravě – Púchov (280) nakonec nedošlo: stavební práce byly definitivně zastaveny v roce 1954.\n\nNachází se zde jedno hranové a dvě ostrovní nekrytá nástupiště, k příchodu k vlakům slouží přechody přes kolejiště. Dlouhodobě se plánuje zvoukolejnění, elektrifikace a další rekonstrukční práce na trati.\n\n"}
{"id": "1542970", "url": "https://cs.wikipedia.org/wiki?curid=1542970", "title": "Hlučín (nádraží)", "text": "Hlučín (nádraží)\n\nHlučín (původně německy \"Hultschin\") je dopravna (do 5. prosince 2000 železniční stanice) v severní části města Hlučín v okrese Opava v Moravskoslezském kraji poblíž potoka Jasénka. Leží na neelektrizované jednokolejné trati 317.\n\nDne 28. října 1913 otevřela společnost Královská pruská železniční správa (\"KPEV\") trať vedoucí do Hlučína z Kravař, kudy od roku 1895 procházela trať společnosti Císařsko-královské státní dráhy (\"kkStB\") spojující Opavu s pruským městem Ratibor (v 50. letech 20. století byly přeshraniční koleje vytrhány). Nově postavené nádraží v Hlučíně zde vzniklo jako koncová stanice, dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě úrovňová nástupiště, k příchodu k vlakům slouží přechody přes koleje.\n\n"}
{"id": "1542982", "url": "https://cs.wikipedia.org/wiki?curid=1542982", "title": "Jaroslav Mareš (lední hokejista)", "text": "Jaroslav Mareš (lední hokejista)\n\nJaroslav Mareš (* 4. října 1941) je bývalý český hokejový útočník. \n\nV československé lize hrál za CHZ Litvínov. Odehrál 2 ligové sezóny, nastoupil ve 13 ligových utkáních a dal 2 ligové góly. V nižších soutěžích hrál i za TJ Slovan Ústí nad Labem. \n\n\n"}
{"id": "1543000", "url": "https://cs.wikipedia.org/wiki?curid=1543000", "title": "Převzetí státu", "text": "Převzetí státu\n\nPřevzetí státu (anglicky \"state capture\") je stav systémové politické korupce, ve kterém soukromé zájmy výrazně ovlivňují rozhodovací procesy státu ve svůj vlastní prospěch. Převzetí regulátora (anglicky \"regulatory capture\") je situace, když státní regulační orgán dává přednost komerčním, ideologickým nebo politickým zájmům určité skupiny před obecnými zájmy veřejnosti.\n\nPojmy převzetí státu a regulátora spolu úzce souvisí tím, že popisují obdobný jev systémové korupce avšak na různých úrovních státní správy.\n\nKlasická definice převzetí státu se týká způsobu, jakým jsou formální postupy (jako jsou zákony a sociální normy) a vládní byrokracie manipulovány soukromými osobami a firmami tak, aby ovlivňovaly státní politiku a zákony v jejich prospěch. Převzetí státu se snaží ovlivnit tvorbu zákonů na ochranu a prosazování vlivných soukromých zájmů. Tímto způsobem se liší od většiny ostatních forem korupce, které místo toho usilují o selektivní vymáhání již existujících zákonů.\n\nTermín „převzetí státu“ byl poprvé použit Světovou bankou kolem roku 2000 k popisu situace v některých středoasijských zemích, které přecházely ze sovětského komunismu. Konkrétně se jednalo o situace, kdy zkorumpované skupiny osob využily svého vlivu na vládní činitele ke kontrolování vládního rozhodování, aby posílili své vlastní ekonomické postavení. Členové těchto skupin se později stali známými pod názvem oligarchové.\n\nPřevzetí regulátora je korupce autority, ke které dochází, když politický orgán, zákonodárce nebo regulační orgán jako regulační úřad nebo agentura kooptuje, aby sloužila komerčním, ideologickým nebo politickým zájmům menšího volebního obvodu, jako je například určitá geografická oblast, průmysl, profese nebo ideologická skupina.\n\nPokud dojde k převzetí regulátora, má zvláštní zájmová skupina přednost před obecnými zájmy veřejnosti, což vede k čisté ztrátě pro společnost. Vládní agentury, které podléhají převzetí, se nazývají „převzatá agentura“ nebo „převzatý úřad“. Převzetí regulátora souvisí s dobýváním renty a selháním vlády v ekonomice.\n\nZáklad pro vznik převzetí regulátora vytváří předpoklad, že názory regulátorů mohou být ovlivněny a ne všechny skupiny mají stejnou možnost je ovlivňovat (viz lobbování). Pokud dochází k tomu, že do rozhodujících pracovních pozic regulátora jsou obsazovány osoby ze soukromého sektoru daného průmyslu a bývalí zaměstnanci regulačního orgánu jsou zaměstnáni v soukromém sektoru, i mimo přímou korupci jako quid pro quo může docházet k tomu, že se regulátor postupně přizpůsobí zájmům daného průmyslu na úkor veřejného zájmu, čímž dochází k převzetí regulátora.\n\nVláda Andreje Babiše byla několika zdroji popsána jako pokus o převzetí státu. Dle výzkumu London School of Economics z roku 2016 je Česko ilustrativním případem „korporátního převzetí státu v otevřené společnosti“ a „rozhodující případ ve střední Evropě“.\n\nProtesty v Bulharsku v letech 2013–2014 proti kabinetu Orešarského byly podněcovány tvrzeními, že k moci došlo díky působení oligarchické struktury (dříve spojenecké s Bojko Borisovem), která pomocí zdánlivých manévrů diskreditovala stranu GERB.\n\nPolitickoekonomický stav v Jihoafrické republice byl široce popsán jako převzetí státu.\n\nVláda strany Fidesz – Maďarská občanská unie v Maďarsku po roce 2010 byla popsána jako převzetí státu.\n\nFormy převzetí státu na různých úrovních státní správy jsou popsány v Rusku.\n\nMezinárodní měnový fond popisuje převzetí regulátora korporátními vlivy v různých odvětvích americké ekonomiky a přímo spojuje převzetí regulátora ve finančním a bankovním sektoru se vznikem světových ekonomických krizí jako např. Velká recese kolem roku 2008.\n\nProfesor Massachusettského technologického institutu a společenský kritik Noam Chomsky popisuje následky převzetí regulátora ve Spojených státech: „Firmy, které mají být regulovány, řídí regulátory. Banky a bankovní lobbisti v podstatě píšou zákony, které je mají regulovat — zachází až do takového extrému“.\n\n"}
{"id": "1543001", "url": "https://cs.wikipedia.org/wiki?curid=1543001", "title": "Focke-Wulf A 33", "text": "Focke-Wulf A 33\n\nFocke-Wulf A 33 \"Sperber\" (Krahujec) byl lehký dopravní letoun, který byl vyráběn od roku 1930 ve společností Focke-Wulf-Flugzeugbau AG v Brémách.\n\nProjekt A 33 navrhl pro Focke-Wulf v roce 1930 vedoucí konstrukčního oddělení Paul Klages na vlastní odpovědnost a bez oficiální smlouvy. Jako pohon byl použit československý hvězdicový vzduchem chlazený devítiválcový motor Walter Mars (1929). Cílovou skupinou měly být spíše menší letecké společnosti, u kterých letoun měl být použit jako „letecké taxi“, pro příležitostnou dopravu jednotlivých osob nebo společností do míst, která leží mimo hlavní letecké trasy popř. jako obchodní a cestovní letadlo. \n\nPodle citovaných zdrojů to bylo dobré letadlo, ale přišlo na trh v naprosto nevhodnou dobu, do vrcholící světové hospodářské krize. Letecké společnosti ovlivněny i tehdejší německou hyperinflací nebyly schopny uplatnit tento způsob dopravy. I z těchto důvodů byla vyrobena pouze tři letadla s továrními čísly 91, 97 a 115. Letouny mezi květnem 1930 a srpnem 1931 byly imatrikulovány v Německu jako D-1851, D-1931 a D-2153.\n\nByl to hornokřídlý konzolový jednoplošník konvenčního designu připomínající zmenšenou verzi ve stejném období vyráběného letounu Focke-Wulf A 32.\n\nLetoun A 33 byl proveden dle obvyklého způsobu továrny Focke-Wulf ve smíšené konstrukci s použitím dřeva na křídla a výškový stabilizátor. Křídlo, které mělo typický tvar Focke-Wulf (forma Zanonia), bylo postaveno výhradně ze dřeva. U konstrukce křídla celá střední partie byla asi ve druhé čtvrtině profilu vytvořena jako mohutný skříňový nosník se čtyřmi rohovými podélníky ze smrku a silnými dýhovými stěnami. Vpředu a vzadu se na nosník připojovaly části žeber, které doplňovaly profil. Přední část před nosníkem byla kryta dýhou, zadní byla potažena plátnem.\n\nOstatní části, trup, podvozek, kormidla atd. byly svařeny z ocelových trubek. Potah vyjma dýhované přední části nosné plochy křídla byl plátěný. Trup obdélníkového průřezu byl tvořen svařovanou ocelovou konstrukcí z trubek a s potahem překližkou kolem kabiny a látkou na zádi. Výšková stabilizační plocha, vyrobená ze dřeva a kryta dýhou, nebyla řiditelná. Její zadní nosník byl vyztužen lany ke kýlové ploše а k trupu. Kýlová plocha, jakož i směrové a výškové kormidlo byly svařeny z ocelových trubek a potaženy plátnem. Tuhý beznápravový podvozek byl tvořen vzpěrami k trupu a ke spodní straně nosníku křídla. Byl odpérován gumovými provazci. Pod zadní částí trupu byla klasická, otočná ostruha, z vnitřku trupu rovněž odpérována gumovými provazci.\n\nKokpit pro pilota byl umístěn před přední hranou křídla, nad a za motorem, a byl oddělen od motoru ohnivzdornou přepážkou. Za kokpitem byla kabina pro tři cestující. Motorové lože bylo z trubkové, svařované konstrukce, k níž byl motor přišroubován přímo, bez ložného kruhu. Gumové konické vložky mezi motorem a ložem tlumily vibrace motoru. Příď letounu byla v oblasti motoru pokryta snímatelnými hliníkovými plechy. Dvě palivové nádrže o celkovém objemu 140 litrů benzínu byly uloženy ve střední části nosné plochy; palivo přitékalo k motoru gravitačním spádem. Olejová nádržka o objemu 15 litrů byla zavěšena v trupu za motorem.\n\nV letech 1930–1931 byly postaveny tři stroje Focke-Wulf A 33 Sperber (D-1851, D-1931, D-2153), které byly provozovány jako aerotaxi soukromými leteckými společnosti. První z nich byl prodán s imatrikulací D-1851 z května 1930 společnosti Norddeutsche Luftverkehr AG z Brém a poslední D-1931, imatrikulovaný až v červenci 1933, byl dodán Luftverkehrsgesellschaft GmbH Wilhelmshaven-Rüstringen. V roce 1937 letoun D-1931 se s novou imatrikulací D-ONUT nakrátko připojil k flotile Deutsche Luft Hansa, ale příští rok byl vyřazen z provozu. \n\nDruhý letoun s imatrikulací D-2153 ze 7.září 1931 byl prodán Baubehorde Hamburg Abt. Vermessungsgewesen a byl natřen červenou barvou. V roce 1935 získal imatrikulaci D-OJAX a modrý nátěr, protože Hermann Göring si vyhradil, že pouze on by měl mít červený stroj.\n\n\nÚdaje podle\n\n\n\n\n"}
{"id": "1543003", "url": "https://cs.wikipedia.org/wiki?curid=1543003", "title": "Batnádoba a chybný předpoklad", "text": "Batnádoba a chybný předpoklad\n\nBatnádoba a chybný předpoklad je třináctý díl první řady amerického televizního seriálu \"Teorie velkého třesku\". V této epizodě hostují Sara Gilbert, Mark Harelik, Adam Gregor, Sandra Marquez a Sergio Enrique. Režisérem epizody je Mark Cendrowski.\n\nPoté, co se nejúspěšnější týmy odhlásí, rozhodne se partička přihlásit na fyzikální olympiádu. Sheldon má ale tendence se předvádět, čehož má zbytek skupiny dost a z \"olympijského týmu\" jej vyřadí. Ten se rozhodne založit si vlastní tým. Zbývající parta hledá čtvrtého člena, kterého najde v Leslie (Sara Gilbert). Ta zprvu účast odmítá. Ve chvíli, kdy se dozví, že v druhém týmu bude Sheldon, nabídku přijme (partička svůj tým nazve PMS). Sheldon do svého týmu přijme údržbáře (Adam Gregor), paní z jídelny (Sandra Marquez) a jejího syna (Sergio Enrique) jen aby naplnil kapacitu čtyřčlenného týmu (kterému dá název AA). Každému z nich samozřejmě zakáže odpovídat. U poslední otázky tým PMS těsně vede a na řadě s odpovědí je tým AA. Sheldon si ale s vyřešením rovnice, která je v zadání, neví rady. Místo něj tak odpoví údržbář, z něhož se vyklube bývalý fyzik působící v Sovětském Svazu. Sheldon jeho odpověď odmítá přijmout s tím, že nemá povoleno odpovídat. Tým AA tím pádem body nezískal a PMS vítězí (načež se ukázalo, že údržbářova odpověď byla správná). \n\n\n"}
{"id": "1543005", "url": "https://cs.wikipedia.org/wiki?curid=1543005", "title": "Velodrom Vyškov", "text": "Velodrom Vyškov\n\nVelodrom Vyškov je zaniklá cyklistická dráha, která se nacházela na starém sportovním stadionu u vlakového nádraží mezi ulicemi Purkyňova a Na Hraničkách. Tento sportovní areál byl roku 1958 nahrazen novým stadionem postaveným za městským parkem Smetanovy sady, ale již bez velodromu. Na původním sportovišti je od roku 1957 rugbyové hřiště.\n\nNa schůzi konané 2. listopadu 1883 došlo k založení Prvního českého klubu velocipedistů na Moravě se sídlem ve Vyškově. Roku 1920 při tomto cyklistickém klubu vznikl i fotbalový odbor, kde atleti hrávali fotbal. O rok později byl založen Sportovní klub Vyškov (S.K.V.), který zahrnoval fotbal, dámskou házenou a atletiku.\n\nStadion s cyklistickou klopenou dráhou, lehkoatletickou závodní dráhou a fotbalovým hřištěm byl otevřen roku 1925 a dotaci na něj poskytlo ministerstvo zdravotnictví. Na oválu dlouhém 360 metrů se konalo mnoho závodů a jejich návštěvnost bývala až 3 500 diváků.\n\nKlopené zatáčky velodromu odstřelili roku 1944 Němci z důvodu konání armádních atletických závodů. Sovětskou armádou byli při osvobozování Vyškova zastřeleni závodní cyklista Ferdinand Růžička a jeho syn Oldřich zřejmě kvůli záměně jejich cyklistického oblečení (kalhoty pod kolena a podkolenky) za oblečení německé.\n\n\n"}
{"id": "1543007", "url": "https://cs.wikipedia.org/wiki?curid=1543007", "title": "Zkáza mimoňoráje", "text": "Zkáza mimoňoráje\n\nZkáza mimoňoráje je čtrnáctý díl první řady amerického televizního seriálu \"Teorie velkého třesku\". V této epizodě hostuje Andrew W. Walker. Režisérem epizody je Mark Cendrowski.\n\nLeonard v aukci koupí repliku stroje času ze stejnojmenného filmu z roku 1960 v domnění, že jde o repliku zmenšenou. Celá partička je pak překvapená, když přijde ohromná zásilka repliky v reálné velikosti. Kluci stěhují zásilku do schodů, díky čemuž Penny nestihne jít do práce. Naštvaná všem vynadá za jejich dětinskou posedlost z jejich zálib. Leonarda slova zasáhnou a rozhodne se prodat celou svou fanouškovskou sbírku. Kamarádi ho na jednu stranu od úmyslu zrazují, zároveň se začnou přít o to, kdo by z Leonardovy sbírky měl co dostat. Sheldonovi se situace nelíbí a připomene Penny, že i ona má své dětinské záliby (například ve značce Hello Kitty). Ta se obratem Leonardovi omluví a rozmlouvá mu, aby se vzdával věcí, které má rád. Ten se tedy rozhodne si je ponechat a stále doufá ve vztah s Penny. Ovšem jen do chvíle, než ji uvidí s novým přítelem (Andrew W. Walker). Mezitím se Sheldonovi zdá noční můra, na základě které prosí Leonarda, aby se stroje času zbavil. \n\n\n"}
{"id": "1543009", "url": "https://cs.wikipedia.org/wiki?curid=1543009", "title": "Roštěnkové distribuční dilema", "text": "Roštěnkové distribuční dilema\n\nRoštěnkové distribuční dilema je patnáctý díl první řady amerického televizního seriálu \"Teorie velkého třesku\". V této epizodě hostuje Courtney Henggeler. Režisérem epizody je Mark Cendrowski.\n\nSheldon svým přátelům představuje své dvojče, sestru Missy (Courtney Henggeler). Všichni tři se jí obratem začnou dvořit. Raj se rozhodne \"lékařsky\" (za pomocí drog) řešit svůj problém s mluvením se ženami a Leonard Missy nabídne, aby zůstala u nich v bytě. Jak se dalo čekat, kluci s ní začnou nevhodně flirtovat, čehož si všimne Penny a \"vysvobodí\" ji. Leonard doufá, že by u Missy mohl mít větší šanci tím, že řekne Sheldonovi, že on je teď jejím ochráncem a že on by měl rozhodovat o tom, jakého partnera si ona zvolí. Jakmile se ale Missy dozví, že má Sheldon v plánu řešit její soukromí, nakope ho do rozkroku, čímž ho přinutí říct, že si samozřejmě sama může zvolit svého partnera. Missy odmítne Leonarda, poté i Howarda, který se jí snaží zaujmout jednoduchými kouzelnickými triky, až dojde řada na Raje, o kterého ona zájem projeví. Tomu však přestanou účinkovat drogy, které použil na svůj problém s mluvením se ženami a zahanbeně odchází. \n\n\n"}
{"id": "1543010", "url": "https://cs.wikipedia.org/wiki?curid=1543010", "title": "Reakce na arašídy", "text": "Reakce na arašídy\n\nReakce na arašídy je šestnáctý díl první řady amerického televizního seriálu \"Teorie velkého třesku\". V této epizodě hostují Vernee Watson, Judith Moreland, Ronald Hunter a Chuck Carter. Režisérem epizody je Mark Cendrowski.\n\nPenny se dozvídá, že Leonard neměl nikdy v životě narozeninovou oslavu. Jeho rodiče totiž vždy měli pocit, že slavit se mají jen úspěchy. Rozhodne se tedy ho překvapit a oslavu mu uspořádat a zasvětí do toho i ostatní přátele. V den oslavy se ale dozvídá, že Sheldon ještě pro Leonarda nemá dárek a tak jej vezme do počítačového obchodu, aby nějaký koupil. Howard pak dostává za úkol, aby držel Leonarda dál od bytu a toho docílí tím, že předstírá, že snědl tyčinku, ve které jsou arašídy (na které je silně alergický). Sheldon ale v obchodě vše zdržuje tím, že má potřebu ostatním zákazníkům pomáhat s výběrem jejich nákupu, což přiměje Howarda arašídovou tyčinku sníst skutečně. Po hodinách v nemocnici se oba konečně dostaví do bytu, kde zjistí, že Leonardova oslava narozenin již dávno skončila. Penny jej tedy, jako útěchu, alespoň políbí.\n\n\n"}
{"id": "1543012", "url": "https://cs.wikipedia.org/wiki?curid=1543012", "title": "Marian Eleganti", "text": "Marian Eleganti\n\nMarian Eleganti OSB (* 7. dubna 1955, Uznach v Kantonu St. Gallen) je švýcarský římskokatolický teolog a duchovní; od roku 2010 je pomocným biskupem Churské diecéze.\n\nNa kněze byl vysvěcen 23. června 1995. Dne 7. prosince 2009 ho papež Benedikt XVI. jmenoval pomocným biskupem diecéze Chur. Biskup Vitus Huonder mu biskupské svěcení udělil 31. ledna 2010.\n\n"}
{"id": "1543013", "url": "https://cs.wikipedia.org/wiki?curid=1543013", "title": "Mandarinkový faktor", "text": "Mandarinkový faktor\n\nMandarinkový faktor je sedmnáctý a zároveň poslední díl první řady amerického televizního seriálu \"Teorie velkého třesku\". V této epizodě hostuje James Hong. Režisérem epizody je Mark Cendrowski.\n\nRozčilená Penny se rozchází se svým přítelem Mikem, který zveřejnil detaily jejich sexuálního života na blogu. Sheldon zase mezitím řeší ten problém, že čínská restaurace, kam dochází, do svého kuřete na mandarinkách používá pomeranče místo mandarinek a prosí Howarda, aby ho mandarinsky naučil. Penny nadává sama sobě, že si nedokáže vybrat pořádného partnera, čehož Leonard využívá a snaží se ji pozvat na rande. Oba mají ale strach, že by jejich vztah mohl zničit i jejich přátelství a oba se ptají Sheldona na radu. Ten jim oběma poví o experimentu zvaném Schrödingerova kočka, tedy že v danou chvíli je vztah rozhodnutím jak dobrým, tak i špatným. Aby zjistili, jestli je to rozhodnutí dobré či špatné, musí jít spolu na rande. Když poté Leonard přijde pro Penny, rozhodne se experiment vyzkoušet hned a Penny políbí. Ta usoudí, že \"kočka žije\" a oba jdou spolu na ono rande. Zvolí si čínskou restauraci, ale obratem ji opouštějí, když zjistí, že je tam Sheldon a špatnou mandarinštinou se snaží s obsluhou mluvit o jejich kuřeti na mandarinkách. \n\n\n"}
{"id": "1543016", "url": "https://cs.wikipedia.org/wiki?curid=1543016", "title": "Globsec", "text": "Globsec\n\nGLOBSEC je nepolitická mimovládní organizace se sídlem v Bratislavě. Její hlavní aktivita je každoroční GLOBSEC Bratislava Global Security Forum, které organizuje od roku 2005. Mezi jiné projekty patří konference Tatra Summit o evropských záležitostech nebo Chateau Béla Central European Strategic Forum. Její think tank zvaný GLOBSEC Policy Institute prezentuje širokou výskumní oblast založenou na čtyřech pilířích (popis dále). Hlavními produkty jsou politické studie a analýzy rozličních tém v oblasti mezinárodní politiky a bezpečnosti. Od roku 2016 je GLOBSEC nejen název jednoho z pěti top fór pro mezinárodní bezpečnost ve světe, ale též legální entita a organizátor fóra.\n\nOd svého založení v roce 2005 se každý rok koná v Bratislavě GLOBSEC Global Security Forum, které sa stalo jednou z top 5 bezpečnostních konferencí. V roce 2016 se zúčastnilo přes 1000 hostí ze 70 krajin. Hlavní témy obsahovali globální bezpečnost, transatlantickou kooperaci a mezinárodní vztahy. Od svého začátku GLOBSEC hostil prominentní osobnosti jako David Cameron, Madeleine Albright, Anders Fogh Rasmussen, Ursula von der Leyen, John McCain, Zbigniew Brzezinski a mnoho jiných.\n\nGLOBSEC vychází z tradice nezávislé mimovládní organizace Slovenská atlantická komise (Slovak Atlantic Commission – SAC), ktorou v roce 1993 založila skupina slovenských diplomatů. Cílem SAC bylo pomáhat integraci Slovenska do NATO a Evropské unie. Tyto plány se naplnili v roce 2004 a o rok později se do SAC přidala skupina studentů z Univerzity Mateja Bela v Banské Bystřici. V roce 2005 tato skupina založila každoroční GLOBSEC Bratislava Global Security Forum pod vedením budoucího prezidenta GLOBSEC Róberta Vasse.\n\nSlovenská atlantická komise postupně rozšířila rozsah aktivit a vytvořila dvě sesterské organizace – think tank zvaný Central European Policy Institute (CEPI) a Centrum pro evropské záležitosti (Centre for European Affairs – CEA). V roce 2013 byl založen Tatra Summit, každoroční konference o evropských záležitostech a ekonomice. Tato síť organizací byla později sjednocena pod společní entitu zvanou Středoevropská strategická rada – Central European Strategy Council, kde velvyslanec Rastislav Káčer je čestný předseda a Róbert Vass je CEO a výkonný viceprezident.\n\nV roce 2016 na 11. GLOBSEC fóru prezident Róbert Vass oznámil, že celá síť známá jako Central European Strategy Council se přejmenuje na GLOBSEC a rozšíří své aktivity pro větší rozmach. Proto se think tank CEPI přejmenoval na GLOBSEC Policy Institute a rozšířil oblast svého výzkumu. GLOBSEC Policy Institute organizuje své aktivity ve čtyřech hlavních programech:\n\n\n"}
{"id": "1543017", "url": "https://cs.wikipedia.org/wiki?curid=1543017", "title": "Paradigma zkažené ryby", "text": "Paradigma zkažené ryby\n\nParadigma zkažené ryby je první díl druhé řady amerického televizního seriálu \"Teorie velkého třesku\". V této epizodě hostuje Carol Ann Susi. Režisérem epizody je Mark Cendrowski.\n\nJak skončila první série, pokračuje i druhá. Leonard a Penny se vracejí z rande a jsou pomocí kamery sledováni Howardem a Rajem. Leonard si kamery všimne a doufá, že by mohl Penny přesvědčit k tomu, aby šli k ní do bytu. Ta ho však zastaví a prosí o \"zpomalení\" celého procesu vytváření vztahu. Kamarádi mu pak podsouvají svou domněnku, že se rande nepovedlo, což on odmítá. Penny se později přizná Sheldonovi, že Leonardovi lhala, že chodila na vysokou školu, protože si myslela, že by nechodil s holkou bez vzdělání. Sheldona prosí, aby si tuto informaci nechal pro sebe. Pro Sheldona není lehké držet tajemství a tak se rozhodne, že se z bytu odstěhuje. Nejprve to zkouší u Raje, ten jej ale po chvíli z bytu vyhodí. Stejně tak později i Howard, který se jej dokonce snaží omámit valiem. Uprostřed noci zdrogovaného Sheldona vrací zpět do jeho původního bytu, kde se pod vlivem drog Leonardovi svěří s tajemstvím, které mu řekla Penny. Následujícího rána zkouší Leonard Penny doporučit vysokou školu a řekne, že mu nevadí chodit s někým, kdo není chytrý, což Penny rozčílí a zabouchne mu dvěře před nosem.\n\n\n"}
{"id": "1543024", "url": "https://cs.wikipedia.org/wiki?curid=1543024", "title": "Topologie váčkovitého poklopce", "text": "Topologie váčkovitého poklopce\n\nTopologie váčkovitého poklopce je druhý díl druhé řady amerického televizního seriálu \"Teorie velkého třesku\". V této epizodě hostuje Travis Schuldt. Režisérem epizody je Mark Cendrowski.\n\nHned poté, co se partička vrátí z \"Renezančního plesu\", uvidí Penny s jejím novým přítelem Ericem (Travis Schuldt). Leonarda poté v univerzitní kantýně potká Leslie, která by ráda pokračovala v jejich přerušeném krátkém vztahu. Sama ale navrhuje, aby na vše šli pomalu, než zjistí, jestli vztah funguje, aby jej dovedli až k sexu. V průběhu jejich schůzek Leslie zjišťuje, kolik by mohli mít spolu dětí a jaké by Leonard mohl mít genetické indispozice. Penny se pomocí Erica snažila přimět Leonarda žárlivosti, což se nepovedlo a tak se s ním rozchází. Sheldon se Penny svěří, že mu není příjemné, když Leonard chodí s jeho úhlavním nepřítelem, tedy Leslie. Penny mu ale radí, aby se s jejich vztahem smířil. Sheldon se ale s Leslie brzy dostane do křížku ohledně názorů na vědeckou problematiku. Leslie očekává, že se Leonard postaví za její názory, ten ale k jejímu překvapení souhlasí se Sheldonem. Oba se tedy obratem rozchází. Sheldon se pak snaží Leonarda utěšit tím, že chybí už jen devět měsíců do Comic-Conu. \n\n\n"}
{"id": "1543036", "url": "https://cs.wikipedia.org/wiki?curid=1543036", "title": "Vladimír Hubáček", "text": "Vladimír Hubáček\n\nVladimír Hubáček (* 28. srpna 1932 Nechanice) je bývalý český automobilový závodník.\n\nOd pozdních padesátých lét do sedmdesátých let soutěžil v automobilových soutěžích, s vozy jako Škoda Octavia, Renault 8 Gordini a Renault Alpine A110. Vyhrál 25 závodů, včetně tří Barum rallye.\n\nOd roku 1966 (2. sezóna existence) se účastnil tří sezon v polském šampionátu Formule 3, jezdil za tým Dukla Praha (s vozy Melkus-Wartburg, poté Škoda F3-Škoda a nakonec Lotus 41C- Ford). Byl šestkrát mistrem československé formule 3. V roce 1969 vyhrál Pohár míru a přátelství. Účastnil se také sovětských a východoněmeckých závodů Formule 3.\n\nPo závodech s vozem Renault 8 Gordini na konci šedesátých let vybudoval svůj hlavní úspěch na Alpine A110 v letech 1971 až 1976, přičemž v první polovině 70. let dominoval světu rally v tehdejším Československu.\n\nJeho hlavními spolujezdci jsou Štěpán Hrdina, Vojtěch Rieger a Stanislav Minařík.\n"}
{"id": "1543041", "url": "https://cs.wikipedia.org/wiki?curid=1543041", "title": "Barbarská sublimace", "text": "Barbarská sublimace\n\nBarbarská sublimace je třetí díl druhé řady amerického televizního seriálu \"Teorie velkého třesku\". V této epizodě hostují Mark Harelik, Tyler Jon Olson a Mark Hames. Režisérem epizody je Mark Cendrowski.\n\nPenny zapomněla klíče od bytu doma a tak ji Sheldon nechá čekat na zámečníka u sebe. Začne mu povídat o tom, jak je frustrovaná z toho, že neudělala žádný pokrok ve své herecké kariéře a že už šest měsíců neměla sex. Sheldon při jejím povídání hraje hru Age of Conan, o kterou se sama začne zajímat a kterou sama začně hrát. Postupem času začíná být Sheldon unaven z toho, že za ním Penny každou chvíli chodí, aby jí poradil, co a jak má dále dělat. Poprosí tedy Leonarda, aby s ní promluvil, ona ho však prakticky ignoruje. Zkouší si s ní tedy popovídat skrz svou postavu v uvedené hře, ona mu však obratem setne hlavu. Sheldon následně přijde na to, že Penny potřebuje sex, aby upustila svému stresu a obnovila svůj život. Zkouší jí tedy najít partnera přes seznamku, v čemž však neuspěje. Penny nakonec sama přijde na to, že je na hře až příliš závislá, když přijme Howardovo virtuální pozvání na rande. \n\n\n"}
{"id": "1543042", "url": "https://cs.wikipedia.org/wiki?curid=1543042", "title": "Griffinova ekvivalence", "text": "Griffinova ekvivalence\n\nGriffinova ekvivalence je čtvrtý díl druhé řady amerického televizního seriálu \"Teorie velkého třesku\". V této epizodě hostují Charlie Sheen, Mark Harelik, Brian George a Alice Amter. Režisérem epizody je Mark Cendrowski.\n\nRaj zjistí, že byl v časopisu People zařazen do žebříčku 30 nejlepších vizionářů pod 30 let za jeho astronomický objev. Celá partička mu tento úspěch zprvu závidí, Leonard pak ale usoudí, že by z toho měli naopak mít radost. Raj je ale najednou brán jako hvězda univerzity, byl mu dokonce přidělen asistent a začne se chovat arogantně, což přiměje jeho kamarády jej ignorovat. Protože je na své přátele naštvaný, vezme na party časopisu People s sebou Penny. Po návratu domů opilý Raj volá svým rodičům (Alice Amter a Brian George) a představí jim Penny jako svou přítelkyni. Jim se zprvu nelíbí, že to není Indka, na druhou stranu otci se líbí její ráznost. Penny ovšem namítne, že není jeho přítelkyně a odchází. Následujícího rána se ponížený Raj Penny omlouvá. \n\n\n"}
{"id": "1543043", "url": "https://cs.wikipedia.org/wiki?curid=1543043", "title": "Filip Šuman", "text": "Filip Šuman\n\nFilip Šuman (* 30. září 1974 Praha) je sportovní funkcionář, prezident Českého florbalu a místopředseda Českého olympijského výboru.\n\nJe vystudovaný právník, během studií získával praxi v právnických kancelářích. Nakonec u něj ale dostal přednost sport. Konkrétně florbal, který aktivně hrál a pracovně se mu věnuje od roku 1999.\n\nO rok později se stal prezidentem Českého florbalu, zasedá také v komisích Světové florbalové federace a v roce 2010 se stal jejím viceprezidentem. \n\nFlorbal pod jeho vedením v Česku vzrostl, je druhým nejmasovějším sportem. Šuman měl také na starosti organizaci domácích florbalových mistrovství světa v letech 2008 a 2018. Jako místopředseda ČOV má od roku 2012 na starosti projekt Olympiády dětí a mládeže, neolympijské sporty a proces přijímání nových členů do ČOV. \n\nSám florbal na vrcholové úrovni hrál deset let, dříve se věnoval také atletice a golfu.\n\nJe ženatý a má dvě děti.\n\n"}
{"id": "1543045", "url": "https://cs.wikipedia.org/wiki?curid=1543045", "title": "Paul Alfons von Metternich-Winneburg", "text": "Paul Alfons von Metternich-Winneburg\n\nPaul Alfons von Metternich-Winneburg (26. května 1917 Vídeň – 21. září 1992 Ženeva) pocházel z rodu Metternichů a byl prezidentem FIA.\n\nPo ztrátě veškerého majetku v Československé republice se uchýlil na své rodové sídlo Johannisberg v Hesensku (vinařská oblast Rheingau). Kníže Paul Alfons se věnoval pěstování vinné révy a jeho sekt „Kníže Metternich“ prodává vinařský podnik Henkell & Co. \n\nJako automobilový závodník startoval také na závodech Rallye Monte Carlo nebo 24 hodin Le Mans. Od roku 1960 stál v čele německého autoklubu a od roku 1975 do roku 1985 světového automobilového svazu FIA. V Řádu svatého Lazara byl v letech 1976 až 1992 prvním velkobaillim pro Německo. V roce 1979 mu byl propůjčen Záslužný řád Spolkové republiky Německo 1. třídy a v roce 1990 Velký spolkový záslužný kříž (Große Bundesverdienstkreuz). Zemřel v Ženevě dne 21. září 1992 na cirhózu jater.\n\n"}
{"id": "1543046", "url": "https://cs.wikipedia.org/wiki?curid=1543046", "title": "Euklidovská alternativa", "text": "Euklidovská alternativa\n\nEuklidovská alternativa je pátý díl druhé řady amerického televizního seriálu \"Teorie velkého třesku\". V této epizodě hostují Octavia Spencer, Elena Campbell-Martinez a Livia Trevino. Režisérem epizody je Mark Cendrowski.\n\nNa několik dní bylo Leonardovi povoleno pracovat se zařízením, se kterým je možné zacházet jen v noci. Nemůže tedy vozit Sheldona do práce tak, jak je zvykem. Postupně se tedy ptá Penny, Raje a Howarda, jestli by jej mohli vozit oni, ani jeden to však nevydrží a do práce ho vozit odmítají. Všichni se pak domluví, že jej přimějí udělat si řidičský průkaz a na zkoušky ho připravují (i za pomoci trenažéru, který sestaví přímo u něj doma). Sheldon sám ale přijde na to, že se naučit řídit nedokáže a rozhodne se tedy přespávat přímo na univerzitě. Leonard se nakonec všem přizná, že už týden se zařízením nepracuje a mohl Sheldona dávno do práce vozit, ale nechtělo se mu. \n\n\n"}
{"id": "1543049", "url": "https://cs.wikipedia.org/wiki?curid=1543049", "title": "Yamanasaurus", "text": "Yamanasaurus\n\nYamanasaurus („ještěr z Yamana“) byl rod sauropodního dinosaura z kladu Titanosauria, žijící v období pozdní svrchní křídy (geologické stupně kampán až maastricht, asi před 75 miliony let) na území dnešního Ekvádoru. Jedná se o prvního oficiálně popsaného druhohorního dinosaura z území tohoto jihoamerického státu.\n\nFosilie druhu \"Y. lojaensis\" byly objeveny již v polovině 80. let 20. století na území geologické pánve Alamor-Lancones na jihu Ekvádoru, a to v sedimentech souvrství Río Playas (stáří kolem 75 až 70 milionů let). \"Yamanasaurus\" byl mohutný býložravec s dlouhým krkem a ocasem, čtyřma sloupovitýma nohama a robustním trupem. Pravděpodobně žil v malých stádech. O jeho paleoekologii ani ekosystémech však dosud není známo mnoho informací.\n\nAnatomické znaky na fosilních kostech tohoto sauropodního dinosaura jej řadí do příbuzenstva rodu \"Neuquensaurus\". Jedná se tak o dosud nejseverněji žijícího zástupce podčeledi Saltasaurinae.\n\n"}
{"id": "1543051", "url": "https://cs.wikipedia.org/wiki?curid=1543051", "title": "Ortrun Enderleinová", "text": "Ortrun Enderleinová\n\nOrtrun Enderleinová (* 1. prosince 1943 Trünzig) je bývalá reprezentantka Německé demokratické republiky v jízdě na saních.\n\nPůvodně se věnovala házené, od roku 1962 začala sáňkovat v klubu SC Traktor Oberwiesenthal. V roce 1964 získala pro Společné německé družstvo zlatou medaili při premiéře sáňkařského sportu na olympiádě a vytvořila světový rekord 50,87 s. Vyhrála také mistrovství světa v jízdě na saních v letech 1965 a 1967. Čtyřikrát byla mistryní NDR (1963, 1964, 1965 a 1968).\n\nNa Zimních olympijských hrách 1968 již startovala za samostatnou výpravu NDR. Po třech jízdách byla v čele závodu, pak ale soupeři obvinili východoněmecký tým ze zakázaného natírání skluznic chemikálií, která zvýšila teplotu kovu a urychlila tak jízdu. Rozhodčí Enderleinovou a její reprezentační kolegyně po prozkoumání jejich saní diskvalifikovali. Olympijskou vítězkou se tak stala původně třetí Erica Lechnerová z Itálie. Východoněmecký tým se ohradil proti obvinění z podvodu a rozhodnutí jury vzbudilo v atmosféře soupeření mezi mocenskými bloky politický skandál. \n\nV roce 1969 ukončila závodní kariéru, provdala se za Bernda Zöphela a pracovala v továrně na měřicí přístroje v Beierfeldu. V letech 1969 až 1990 byla také funkcionářkou východoněmeckého olympijského výboru. Byl jí udělen Vlastenecký záslužný řád a titul zasloužilé mistryně sportu.\n\n"}
{"id": "1543058", "url": "https://cs.wikipedia.org/wiki?curid=1543058", "title": "The Glowsticks", "text": "The Glowsticks\n\nThe Glowsticks (TGS) je afro-kanadský producentský a skladatelský kolektiv založený v roce 2009 v Torontu.\n\nSkupinu založil Osama „Verse-Atile“ Hussain a Charles „Ace“ Sarpong v roce 2009. Od té doby The Glowsticks produkovali pro mnoho umělců z celého světa, jejich nejznámější prací jsou alba a singly českého zpěváka Bena Cristovao. The Glowsticks, zmání svou schopností tvořit a produkovat v široké škále žánrů, si zajistili své místo mezi předními producenty české a slovenské hudební scény.\n\n\n\n\n\n\n\n\n\n\n\n\n\n\n\n"}
{"id": "1543064", "url": "https://cs.wikipedia.org/wiki?curid=1543064", "title": "Vodní elektrárna Yacyretá", "text": "Vodní elektrárna Yacyretá\n\nVodní elektrárna Yacyretá (španělsky \"Represa de Yacyretá\") je vodní dílo na řece Paraná na hranici Argentiny a Paraguaye. Je nejnižším stupněm na kaskádě elektráren na řece Paraná. \n\nOd míst, kde se řeka Paraná stává hranicí mezi Brazílií a Paraguayí, teče přímým severojižním směrem. Tento směrový trend zachovává i po soutoku s řekou Iguacú, kdy se stává hranicí mezi Paraguayí a Argentinou. V blízkosti argentinského města Posadas naráží na překážku vyvřelých hornin masivu \"Brasilia\", které její tok stáčí směrem na západ. Na silně zvětralém čedičovém podloží vytváří své řečiště za vymílání množství tektonických zlomů. Vytváří tak peřeje \"Los Saltos Yacyreta-Apipé\" a teprve po jejich překonání teče v písčitém podloží širokým a splavným tokem až k Mar de La Plata.\n\nMezi peřejemi a vodopády se nacházelo mnoho ostrovů, z nichž největší nesl název Yacyretá. Průměrný průtok řeky Paraná v těchto místech se pohyboval kolem 14 000 m/s a vodní masa překonávala ve skalnatém zúžení rozdíl hladin 24 metrů. \n\nJako první Evropan stanul u peřejí Benátčan Sebastiano Caboto v roce 1527. Peřeje znamenaly vždy ukončení plavby proti řece Paraná a byly popudem k návratu a zkoumání řeky Paraguay a jejich přítoků Bermejo a Pilcomayo. Peřeje tak přímo vytvářely dějiny Paraguaye, stejně jako samotná řeka Paraná v roli státních hranic. Když se začátkem 20. století prudce rostoucí zájem o výrobu elektrické energie rozšířil i do Jižní Ameriky, dostal se v případě řeky Paraná na hranice států, které byly v minulosti ve válečném stavu.\n\nProtokol o společném využití peřejí Yacyretá byl podepsán již v roce 1925 ve Washingtonu DC, ale až v roce 1958 vznikla mezinárodní paraguaysko-argentinská komise pro společný projekt. V roce 1973  byla v Asuncionu předložena a schválena studie, na jejímž podkladě vznikla společnost \"Entidad Binacional Yacyretá\", fungující na základě rovnocenného rozložení projekčních i stavebních činností.\n\nStavba začala 7. prosince 1973, v roce 1984 byla řeka přehrazena a první agregát byl spuštěn 2.září 1994. Většina prací byla provedena v období vojenských diktatur na obou stranách, a to za bezproblémové podpory Světové banky. Původní rozpočet 1,5 miliardy dolarů byl překročen více jak sedmkrát. Stavba je na paraguayské i argentinské straně nazývána Památník korupce. \n\nCelková délka hrází přesahuje 67 km. Systém zajišťuje nejen vzedmutí pracovní hladiny, ale i ochranu pobřeží před rozlitím do větších ploch. Délkou přehradního systému patří vodní dílo mezi největší na světě. Plocha přehradního jezera je 1 600 km. Samotná řeka  je přehrazena přes ostrov Isla Yacyretá. Vznikly tak dvě hráze přes dvě ramena. Pravostranné rameno protéká územím Paraguaye a je přehrazeno zemní hrází s přelivovou částí o propustnosti 40 000 m/s.\n\nLevé rameno tvoří státní hranici a je přehrazeno tělesem elektrárny a přelivového pole o propustnosti 55 000 m/s. Celková propustnost vodního díla včetně hltnosti turbín je 110 000 m/s.\n\nVe strojovně o délce 808 metrů je instalováno 20 Kaplanových turbín o hltnosti 794 m/s a průměru 9,5 metrů. Celkový instalovaný výkon elektrárny je 3 100 MW. Optimální pracovní spád je 22 metrů.\n\nPlavba je umožněna jednocestným jednokomorovým systémem s rozměry komory 270 x 27 metrů. Plnění komory trvá 45 minut.\n\nDva rybí výtahy o rozměrech vany 4 x 4 metry pracují v závislosti na průtoku a migračním období.\n\nDlouhodobá celoroční výroba je 19,7 miliard kWh. Energii odvádí dvě trasy 220 kV na paraguayskou stranu a pět tras 500 kV do Argentiny.\n\nVodní elektrárna Yacyretá je řízena správní radou a výkonným výborem složeným ze stejného počtu členů z obou zemí: 2 x ředitel výkonného výboru, 2 x čtyři členové představenstva, 2x zástupce ministerstva zahraničních věcí.\n\nOdběr Paraguaye činí ročně 10 – 13 %, zbytek z padesátiprocentního podílu výroby je prodáván Argentině, která energií z elektrárny Yacyretá zásobuje 22 % roční spotřeby. Odběr Argentiny představuje 45% její vodní energie.\n\n\n"}
{"id": "1543067", "url": "https://cs.wikipedia.org/wiki?curid=1543067", "title": "Václav Blahna", "text": "Václav Blahna\n\nVáclav Blahna (* 26. února 1948) je bývalý český automobilový závodník. V letech 1976–1981 byl jezdcem továrního týmu Škoda Motorsport.\n\nSe závoděním v rally začal v roce 1970 a skončil o 27 let později v roce 1997. Při Rallye Monte Carlo 1977 byl jeho navigátorem Lubislav Hlávka. Pavel Schovánek byl jeho jediným navigátorem od roku 1980 do poloviny roku 1996. Při Acropolis rallye v letech 1979 a 1981 získal dvakrát 8. místo ve WRC.\n\nKromě titulů a umístění v TOP v MČSSR/MČSFR/MČR a PMaP je Blahna také vítězem tří podniků mistrovství Evropy:\n\n"}
{"id": "1543070", "url": "https://cs.wikipedia.org/wiki?curid=1543070", "title": "Apollon Xenofontovič Babičev", "text": "Apollon Xenofontovič Babičev\n\nSvatý Apollon Xenofontovič Babičev (rusky: Аполлон Ксенофонтович Бабичев; 30. března 1874, Kaluga – 23. listopadu 1937, Tulská oblast) byl křesťan ruské pravoslavné církve sloužící jako psalomščik (zpěvák žalmů) a mučedník.\n\nNarodil se 30. března 1874. Po ukončení školy v rodném městě začal působit jako psalomščik v chrámu sv. Jiří. Zde zůstal až do roku 1937, kdy byl při tzv. Velké čistce zatčen, a to 16. října 1937.\n\nPo výslechu sovětskými úřady byl obviněn z kontrarevoluční a protisovětské činnosti. Byly uchovány záznamy o jeho výsleších, na nichž kategoricky popřel aktivní kontakty s „kontrarevolučním prvkem“ duchovenstva, jakož i vedení protisovětských rozhovorů s občany, odmítl jmenovat osoby ze svého kruhu, které byly nepřátelské vůči sovětskému systému.\n\nDne 19. listopadu 1937 byl Trojkou NKVD odsouzen k smrti, a to spolu s arcibiskupem Avgustinem Beljajevem, archimandritou Ioannikijem Dmitrijevem, protojerejem Ioannem Speranskim, psalomščikem Alexejem Gorbačjovem a členem Rady chrámu Michailem Arefevem.\n\nTrest byl vykonán 23. listopadu 1937.\n\nV srpnu 2000 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 23. listopadu.\n\n"}
{"id": "1543072", "url": "https://cs.wikipedia.org/wiki?curid=1543072", "title": "Robert Pergl", "text": "Robert Pergl\n\nRobert Pergl (* 7. prosince 1968 Praha) je český právník a příležitostný automobilový závodník. Patří mezi nejvlivnější tuzemské advokáty, specializoval se na veřejné zakázky, a dováží luxusní automobily.\n\nV roce 2005 vstoupil do Le Mans Endurance Series s týmem MenX1. Skončil na čtvrtém místě v kategorii GT1 na 1000 km Nüburgring.\n\nV roce 2006 za volantem týmu Convers MenX Ferrari 550 GTS Maranello poprvé ve své kariéře soutěžil v 24 hodin Le Mans.\n\nNásledující rok se opět zúčastnil 24 hodin Le Mans\n"}
{"id": "1543074", "url": "https://cs.wikipedia.org/wiki?curid=1543074", "title": "Alan McDonald", "text": "Alan McDonald\n\nAlan McDonald (12. prosince 1963 Belfast – 23. června 2012, Lisburn) byl severoirský fotbalista, obránce. Byl kapitánem Queens Park Rangers FC i severoirské fotbalové reprezentace. Po skončení aktivní kariéry působil jako trenér.\n\nHrál v anglických ligových soutěžích za Queens Park Rangers FC, Charlton Athletic FC a Swindon Town FC. Byl členem severoirské reprezentace na Mistrovství světa ve fotbale 1986, nastoupil ve všech 3 utkáních. Za reprezentaci Severního Irsko nastoupil v letech 1986–1996 v 52 utkáních a dal 3 góly. \n\nJako hlavní trenér vedl v letech 2009-2011 Glentoran FC.\n\n"}
