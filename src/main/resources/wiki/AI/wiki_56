{"id": "1543093", "url": "https://cs.wikipedia.org/wiki?curid=1543093", "title": "Miloslav Vališ", "text": "Miloslav Vališ\n\nMiloslav Vališ (* 4. září 1934, Nekmíř) je bývalý český silniční motocyklový závodník.\n\nV Mistrovství Československa silničních motocyklů startoval v letech 1955–1968. Závodil ve třídě do 175 cm³ na motocyklu ČZ a ve třidě do 250 cm³ na motocyklu Jawa. V celkovém hodnocení skončil nejlépe na 6. místě v roce 1956. V jednotlivém závodu skončil nejlépe v roce 1955 na 3. místě v Brně. V brněnské Velké ceně Československa startoval sedmkrát.\n\n\n\n"}
{"id": "1543094", "url": "https://cs.wikipedia.org/wiki?curid=1543094", "title": "George Read (politik)", "text": "George Read (politik)\n\nGeorge Read (18. září 1733, North Ease – 21. září 1798 New Castle) byl americký právník a politik z New Castle County v Delaware. Byl signatářem Deklarace nezávislosti Spojených států, členem delegace na kontinentálním kongresu za stát Delaware, v roce 1787 spolupracoval na tvorbě \"Constitutional Convention\", byl prezidentem státu Delaware a členem \"Federalist Party\", působil jako vrchní soudce. Read byl jedním ze dvou státníků, kteří podepsali všechny tři hlavní státní dokumenty, na nichž je založena historie Ameriky:\n\n\nGeorge Read byl synem Johna a Mary Read. Georgeův otec John se narodil v Dublinu v Irsku v anglické rodině s velkým jměním. Patřil do rodiny Read of Berkshire, Hertfordshire a Oxfordshire. John Read emigroval do amerických kolonií s cílem vstoupit do podnikání v Marylandu a Delaware. Brzy po svém příjezdu do Ameriky zakoupil John Read rozsáhlé pozemky v Cecil County v Marylandu. Založil spolu se šesti společníky společnost se záměrem vytvořit nové trhy a pomáhal rozvoji Marylandu budováním železáren Principio Company. O podnik se zajímaly také starší generace rodiny Washingtonů a později také generál George Washington. Během svého života zastával John Read různé vojenské funkce a ve svých pozdějších letech bydlel na své plantáži v New Castle County, Delaware.\n\nGeorge Read se narodil v Cecil County v Marylandu 18. září 1733. Brzy po jeho narození se rodina přestěhovala do New Castle County v Delaware a usadila se poblíž vesnice Christiana. V mládí se George Read přátelil s Thomasem McKeanem v New London v Pensylvánii. Studoval právo ve Filadelfii u Johna Molanda. V roce 1754 se vrátil domů, aby si založil praxi v New Castle v Delaware. V roce 1763 se oženil s Gertrudou Ross Till, dcerou George Rosse. Měli čtyři děti, Johna, George juniora, Williama a Mary. Bydleli v New Castle a jejich dům nyní vlastní Delaware Historical Society. Byli členy metodistické církve. V roce 1763 guvernér státu Pensylvánie John Penn jmenoval Reada generálním prokurátorem pro tři hrabství Delaware. Read působil v této pozici až do svého zvolení jako delegáta na kontinentální kongres v roce 1774. Také se zúčastnil dvanácti zasedání koloniálního shromáždění v letech 1764/65 až 1775/76.\n\nV 18. století byl Delaware politicky rozdělen na dvě frakce. Strana známá jako „Soudní strana“ byla většinová, nejsilnější byla v Kent County a Sussex County, spolupracovala dobře s koloniální britskou vládou, a byla pro smíření s britskou vládou. \n\n„Venkovská strana“ byla menšinová, z velké části v kraji Ulster-Scot, soustředěná v New Castle County a silně obhajovala nezávislost na Britech. Read byl vůdcem frakce Soudní strany a jako takový byl v opozici vůči Caesaru Rodneymu a jeho příteli a sousedovi Thomasi McKeanovi. \n\nRead, stejně jako většina lidí v Delaware, byla pro pokus o diplomatické řešení sporů s Velkou Británií. Byl sice proti Kolkovému zákonu a podobným opatřením parlamentu, ale podporoval anti-import opatření a důstojné protesty. Nebyl přesvědčen o výhodách naprosté nezávislosti. Nicméně, od roku 1764, vedl v Delaware Committee of Correspondence a byl zvolen jako delegát spolu s radikálnějšími McKeanem a Rodneym do prvního a druhého kontinentálního kongresu v letech 1774 a 1777. Často byl nepřítomen, a když kongres hlasoval o americké nezávislosti 2. července 1776, Read mnoho delegátů překvapil tím, že hlasoval pro podepsání Deklarace. Rodney musel cestovat celou noc do Filadelfie, aby prolomil patovou situaci v otázce podpisu Deklarace delawarské delegace. Když však byla Deklarace nezávislosti Spojených států přijata, Read dokument podepsal navzdory své přirozené opatrnosti.\n\nPřed očekáváním podpisu prohlášení o nezávislosti vyhlásilo General Assembly (Valné shromáždění) Lower Counties dne 15. června 1776 v New Castle Court House oddělení od britské vlády. Jakmile byla Deklarace nezávislosti skutečně přijata, vyzvalo Valné shromáždění k volbám do ústavní komise Delaware za účelem návrhu ústavy pro nový stát. Read byl zvolen do této komise, stal se jejím prezidentem a spolupracoval na dokumentu vypracovaném McKeanem, který se stal Delaware Constitution of 1776 (Ústava státu Delaware z roku 1776).\n\nRead byl poté zvolen do první legislativní rady General Assembly v Delaware a byl zvolen jako mluvčí obou zasedání, v letech 1776/77 a 1777/78. V době zajetí uvernéra státu Delaware Johna McKinlyho byl Read ve Filadelfii na kongresu; poté, co i on těsně unikl zajetí při návratu domů stal se guvernérem on a byl jím od 20. října 1777 až do 31. března 1778. Britové obsadili Filadelfii a měli kontrolu nad řekou Delaware. Readův pokus najmout další vojáky a chránit stát před útoky britských vojáků z Filadelfie nebyl úspěšný. Zasedání delawarského General Assembly v letech 1777/78 muselo být kvůli bezpečnosti přesunuto do Doveru v Delaware. \n\nPoté, co byl Rodney zvolen, aby Reada nahradil jako guvernéra, Read pokračoval v práci v legislativní radě až do zasedání 1778–79. Po jednoletém odpočinku ze zdravotních důvodů byl zvolen do sněmovny shromáždění na zasedání 1780/81 a 1781/82. Na zasedání 1782/83 se vrátil do legislativní rady a do zasedání 1787/88 působil ve dvou funkčních obdobích. Dne 5. prosince 1782 byl volen soudcem Court of Appeals in Cases of Capture (odvolacího soudu v případech zajetí, první federální soud Spojených států amerických).\n\nGeorge Read zemřel v New Castle 21. září 1798 a je zde pochován na hřbitově biskupského kostela Immanuel.\nJeho domov je nyní historickou památkou. Dům postavený jeho synem je ve vlastnictví Delaware Historical Society, je obnoven a otevřen pro veřejnost. V New Castle je po něm pojmenována škola a kolej na University of Delaware.\n\n"}
{"id": "1543096", "url": "https://cs.wikipedia.org/wiki?curid=1543096", "title": "Muggia", "text": "Muggia\n\nMuggia ( \"Milje\", \"Mulgs\") je přístavní město v italském autonomním regionu Furlánsko-Julské Benátsko. Nachází se na Istrijském poloostrově 6 km jižně od Terstu a pásmo kopců Monti di Muggia tvoří hranici mezi Itálií a Slovinskem. Obec Muggia má obyvatel a vedle města Muggia k ní patří sousední vesnice Boa, Lazzaretto a Villaggio Castalietto. Žijí zde Italové (95,3 %) a Slovinci (4,7 %). \n\nLokalita byla osídlena v 8. století př. n. l. příslušníky castellierské kultury. V římských dobách zde existovala osada \"Castrum Muglae\" („pevnost v přímořské bažině“). Ve středověku náležela Aquilejskému patriarchátu a v letech 1420–1797 Benátské republice. Po napoleonských válkách se Muggia stala součástí Rakouského císařství a v roce 1857 zde vznikla největší rakouská loděnice San Rocco. Po první světové válce město připadlo Italskému království. V roce 1943 byla Muggia okupována německou armádou, za rozsáhlou odbojovou činnost bylo město oceněno Stříbrnou medailí za hrdinství v boji. Po druhé světové válce se stala Muggia předmětem sporů mezi Itálií a Jugoslávií, byla součástí Svobodného území Terst a při vytyčení hranic v roce 1954 připadla Itálii, zatímco její předměstí Plavje (\"Plavia Monte d'Oro\") zůstalo jugoslávské, což v roce 1975 potvrdila Osimská smlouva.\n\nMěsto leží na pobřeží Terstského zálivu a je vyhledáváno turisty pro své pláže a jachtařskou marinu. Zachovaly se zde četné stavby v benátském slohu, především hrad, který zrekonstruoval sochař Villi Bossi. Významnými sakrálními památkami jsou katedrála \"Santi Giovanni e Paolo\" a bazilika \"Santa Maria Assunta\" se středověkými freskami. Na kopci nad městem byl vyhlášen archeologický park. Muggia je také proslulá svým karnevalem.\n\n\n"}
{"id": "1543108", "url": "https://cs.wikipedia.org/wiki?curid=1543108", "title": "Roman Kumpošt", "text": "Roman Kumpošt\n\nRoman Kumpošt (* 12. prosince 1962, Liberec) je český sportovní funkcionář, podnikatel a bývalý československý reprezentant v severské kombinaci. Od roku 2016 je místopředsedou Českého olympijského výboru pro zahraniční vztahy.\n\nVystudoval strojní fakultu na Technické univerzitě v Liberci, kde následně působil jako odborný asistent. Odmalička sportoval. V letech 1978–1982 byl československým reprezentantem v severské kombinaci, v této disciplíně se dvakrát zúčastnil i juniorského mistrovství světa.\n\nOd roku 1987 je funkcionářem Svazu lyžařů ČR, v letech 2002–2004 byl i jeho prezidentem. Působí ve vedení Mezinárodní lyžařské federace (FIS) a od roku 2010 je také členem jejího předsednictva. Na zimních olympiádách v Naganu 1998 a Salt Lake City 2002 působil jako technický delegát FIS.\n\nČástečně vedl organizační tým na mistrovství světa v klasickém lyžování v Liberci 2009, byl prezidentem organizačního výboru Evropského olympijského festivalu mládeže v Liberci 2011 i juniorského mistrovství světa v klasickém lyžování o dva roky později. V současnosti je také členem komunikační komise Mezinárodního olympijského výboru, byl členem vyhodnocovací komise MOV pro Zimní olympijské hry 2006, je členem Komise zahraničních vztahů Asociace národních olympijských výborů a působí ve správní radě EOC EU Office.\n\nJako podnikatel vede inženýrskou společnost STEINEL Technik a je vlastníkem společností Terzet a SMS Design. \n\nExterní odkazy\n\n"}
{"id": "1543121", "url": "https://cs.wikipedia.org/wiki?curid=1543121", "title": "Ambraský náčrtník", "text": "Ambraský náčrtník\n\nAmbras(s)ký náčrtník (kolem 1410) je vzácný soubor 56 kreseb malého formátu na 14 dřevěných destičkách, který se dochoval v úplnosti. Nacházel se ve sbírkách arcivévody Ferdinanda Tyrolského na zámku Ambras a odtud pochází jeho označení v literatuře. Jedná se o dílo původem z pražského prostředí, které představuje vzorník tváří z různých fází vývoje krásného slohu, pro které byly předlohou deskové malby Mistra Třeboňského oltáře nebo sochařská díla Mistra Týnské Kalvárie a jeho dílny. S náčrtníkem souvisí také typologie tváří tzv. Kapucínského cyklu. Je uložen ve sbírce Kunsthistorisches Museum ve Vídni.\n\nNáčrtník obsahuje celkem 56 kreseb, seřazených ve skupinách po čtyřech na javorových destičkách velikosti 9,5 × 9 cm a spojených pergamenem do leporela. Kresby jsou provedeny stříbrnou tužkou na speciálně upraveném zelenavém papíru a vytaženy jemným štětečkem černou barvou, místy modelovány bělobou a červenými akcenty. Svým charakterem se blíží raným kresbám Mistra Mandevillova cestopisu, který byl dvorním iluminátorem Václava IV. a rovněž ilustrátorem \"Martyrologia z Gerony\". Svou virtuozitu umělec demonstruje např. v mnoha variantách účesů a vousů, ale obličeje jsou stylizované a typizované. Provedení technikou semi-grisaille naznačuje, že autor působil v oblasti knižní malby. \n\nDestičky byly uspořádány do dvou celků po osmi a čtyřech kresbách a dvě zůstaly volné. K náčrtníku se dochovalo originální kožené pouzdro zdobené akantovými ornamenty. Původně byl vzorník zřejmě seřazen do tří hierarchických skupin – biblické postavy, profánní osoby v dobovém oděvu a zvířecí podoby. Dva portréty ženy a muže pocházejí od jiného autora, činného ve 30. letech 15. století.\nV kresbách jednoznačně převažují prvky odvozené z českého prostředí a náčrtník zachycuje některé kodifikované obličejové typy krásného slohu. Historikové umění soudí, že soubor kreseb zhotovil anonymní malířský tovaryš, který byl obeznámen také s frankoflámsky orientovanou českou knižní malbou (\"Mistr Antverpské bible\"). Hlava ukřižovaného Krista je stejného typu jako na \"Ukřižování ze sv. Barbory\" Mistra Třeboňského oltáře, hlava světce v sousedství korunované Panny Marie je příbuzná sv. Jiljí z Třeboňského oltáře. Typově k dílům Mistra Třeboňského oltáře přísluší i hlavy některých apoštolů z náčrtníku nebo sv. Zikmund, blízký stejnému světci na Votivní desce z Dubečka (někdy považovaný za kryptoportrét Zikmunda Lucemburského). Uváděné analogie s Oltářem z Pähl rovněž souvisejí s dílem Mistra Třeboňského oltáře. Severoitalskou složku internacionálního slohu připomínají pijící a zpívající figury zobrazené z nadhledu a podhledu. Několik kreseb, které se vymykají formalistické vázanosti na krásný sloh, již má charakter naturalistického portrétu. Týká se to zejména kreseb zloduchů – např. tvář považovaná za prototyp lotra ke scéně Ukřižování.\n\nAutor kreseb měl cit pro plastické ztvárnění některých hlav, které mohly mít předlohu v dřevořezbách z dílny Mistra Týnské Kalvárie (Bolestný Kristus) i jiných sochařských dílech (\"Sv. Mikuláš z Vyššího Brodu\", \"Sv. Zikmund\" z rámu Svatovítské madony). Portréty sv. Petra a sv. Pavla v náčrtníku úzce souvisejí s relikviářovými bystami obou apoštolů z arcibiskupského paláce v Praze. Umělec pravděpodobně inspiroval typ i kompozici apoštolských hlav Kapucínského cyklu, které se mu blíží mírou tvarového zjednodušení. Někteří badatelé soudili, že mohl pracovat ve stejné dílně, kde cyklus vznikl. Oproti hladké modelaci hlav Kapucínského cyklu jsou však kresby náčrtníku ostře realistické, se sklonem k naturalismu. Představují také větší škálu lidských typů. Mladší analogie s kresbami náčrtníku lze nalézt v nástěnné malbě (fragment z domu U tykví v Michalské ulici v Praze, po 1420, Muzeum HMP).\n\nV kresbě obličejů je náčrtníku blízký autor scény \"Zvěstování\" (Fogg Art Museum v Cambridge), autor bamberského \"Rationale z Pommersfelden\", nebo malíř \"kodexů z Metten\" (1414–1415) z Bayerische Staatsbibliotek.\nPůvodně celý soubor patrně sloužil jako dílenský nabídkový vzorník jednotlivých skladebných prvků pro sakrální deskovou malbu na přelomu 14. a 15. století. Byl pomůckou pro pokud možno věrnou reprodukci malířských či sochařských děl, která byla považována za umělecký kánon (vzor k napodobení). Hlavy zvířat zde zastupují tehdy užívané astronomické motivy nebo představují morální alegorie. V 16. století byly skicáky nahrazeny tištěnými příručkami a grafickými listy, reprodukujícími nejslavnější malířská a sochařská díla.\n\n\n"}
{"id": "1543127", "url": "https://cs.wikipedia.org/wiki?curid=1543127", "title": "Svatý Jan Nepomucký (socha, Karlovy Vary, 1728)", "text": "Svatý Jan Nepomucký (socha, Karlovy Vary, 1728)\n\nBarokní socha svatého Jana Nepomuckého v  Karlových Varech stojí u Školní lávky na levém nábřeží řeky Teplé. Autorsky je neurčena, postavena byla v první polovině, jiný zdroj uvádí v první třetině 18. století, další zdroj uvádí rok 1728.\n\nByla prohlášena kulturní památkou, památkově chráněna je od 3. května 1958, event. 5. února 1964, rejstř. č. ÚSKP 45366/4-874.\n\nSochu darovala hraběnka Marie Markéta Valdštejnová, rozená Černínová, lázeňskému městu Karlovy Vary. Původně byla umístěna v centru u Vřídelní kolonády uprostřed Jánského mostu přes řeku Teplou. V roce 1844 byla kvůli přestavbě mostu přenesena do severní části města do blízkosti Františkova mostu pod Jánskou skálou (do míst dnešní budovy hlavní pošty). Roku 1902 z důvodu výstavby nové pošty byla opět přemístěna a osazena na mladším podstavci na současném místě.\n\nV roce 2019 byla socha restaurována. Náklady byly odhadnuty na 123 tisíc korun, 50 tisíci přispěl Karlovarský kraj.\n\nBarokní pískovcová socha světce v životní velikosti, výška 1,9 m, stojí na jednoduchém hranolovém podstavci bez nápisu či reliéfu. Autorsky je neurčená. Komponovaná je čelně k divákovi a představuje sv. Jana Nepomuckého prostovlasého s klasickými atributy kněze oděného do kanovnického roucha kleriky, rochety a almuce. Světec má zdviženou pravou ruku a obličej odvrácený směrem k nebi. Na železném rámu kolem hlavy je umístěno pět hvězd. V levé ruce drží sejmutý biret.\n\nSocha bývala původně polychromována. Umístěna je na vrcholu mladšího jednoduchého hranolového podstavce bez nápisů o výšce 1,05 m, s horní profilovanou krycí deskou a profilovanou patkou. Spodní část podstavce je tvořena nízkým hranolovým soklem. Nachází se na levé straně řeky Teplé na nábřeží Osvobození u Školní lávky.\n\n\nSeznam kulturních památek v Karlových Varech\n\n"}
{"id": "1543128", "url": "https://cs.wikipedia.org/wiki?curid=1543128", "title": "Panna Marie neposkvrněného početí (socha, Karlovy Vary)", "text": "Panna Marie neposkvrněného početí (socha, Karlovy Vary)\n\nSocha Panny Marie neposkvrněného početí stojí na návrší nad křižovatkou ulic Hřbitovní a 5. května v městské části Drahovice v Karlových Varech. Je barokní a pochází z roku 1704.\n\nSocha zde byla postavena v roce 1704. Podle jiného zdroje nechal sochu zhotovit Leopold Selb již v roce 1903. Původně zřejmě stála na nedalekém místě a na stávající zděnou terasu byla přesunuta nejspíše při rozšiřování zdejší silnice. Během roku 2009 byla renovována a její okolí vyčištěno.\n\nK další obnově sochy došlo v roce 2016 z podnětu lékaře Stanislava Kloze. Poté byla vysvěcena Mons. Josefem Mixou. Do pomoci s úpravou místa se zapojily také Lázeňské lesy.\n\nPoblíž sochy Panny Marie se nachází místo původně zvané \"Šibeniční vrch\" (stojí zde altán Bellevue), kde až do zrušení hrdelního soudnictví v roce 1786 stávalo staré karlovarské městské popraviště se šibenicí. Popravovalo se zde od prosince 1593, kdy město získalo od Rudolfa II. hrdelní právo. Odsouzení k popravišti stoupali Ondřejskou ulicí právě kolem sochy Panny Marie neposkvrněného početí, kde se mohli před popravou pomodlit.\n\nPískovcová barokní socha od neznámého autora je umístěna na pomezí bývalých samostatných obcí Drahovice a Karlovy Vary. Představuje Pannu Marii stojící na hadovi, který obtáčí Zemi. Výjev symbolizuje vítězství dobra nad zlem (odkaz na Zjevení sv. Jana, 12. kap.).\n\nSocha je postavena na nízkém válcovém soklu, umístěném na hranolovém podstavci s horní i spodní krycí deskou. Na přední straně podstavce je monogram „IHS“, zkratka jména Ježíšova. Na pravé boční straně je letopočet 1704, na levé pak další monogram. Podstavec stojí na jednom kamenném stupni. Kolem sochy je kovová ohrádka obdélného půdorysu.\n\n"}
{"id": "1543131", "url": "https://cs.wikipedia.org/wiki?curid=1543131", "title": "Anatolij Papanov", "text": "Anatolij Papanov\n\nAnatolij Dmitrijevič Papanov (rusky Анатолий Дмитриевич Папанов, 31. října 1922 Vjazma, Smolenská oblast – 7. srpna 1987 Moskva) byl sovětský divadelní a filmový herec, divadelní pedagog a dabér.\n\nAnatolij Papanov se narodil 31. října 1922 v malém městečku Vjazma. Jeho otec, Dmitrij Filippovič Papanov, zde pracoval jako voják. Matka, Jelena Boleslavovna Rosková, původem z Polska, pracovala v krejčovském salónu. Herecké vzory ve své rodině neměl. Ve Smolenské oblasti prožil budoucí herec své dětství, ale už v roce 1930 se celá rodina přestěhovala do Moskvy. Zde Anatolij dokončil základní školu a začal pracovat jako slévač v moskevské firmě Kaučuk, po večerech studoval divadelní studia. Jeho učitelem se stal zasloužilý umělec SSSR Vasilij Kuza (Вассилий Куза). Celý život prožil Anatolij Papanov s Naděždou Karaťjevovou, se kterou měl jedinou dceru Jelenu Papanovovou.\n\nV období 2. světové války velel jako seržant četě artilerie. Z důvodu vážného zranění, které utrpěl v roce 1942 v bitvě pod Charkovem, musel z fronty odejít a strávit několik měsíců v nemocnici. Lékařům se podařilo zachránit jeho život, avšak zůstaly mu doživotní následky, kvůli kterým byl zařazen do 3. kategorie invalidity. Po svém návratu z války začal, i přes svá omezení, pracovat v divadle a kinematografii. \n\nPosledním filmem, na kterém se podílel je \"Chladné léto roku 1953\" (rusky Холодное лето пятьдесят третьего), režiséra Alexandra Proškina. Papanov zemřel 7. srpna 1987 v Moskvě na infarkt při sprchování studenou vodou v horký letní den. \n\nPo svém zotavení z válečných zranění se Anatolij Papanov vrátil zpět do Moskvy a začal studovat na herecké fakultě Státního institutu divadelního umění (rusky ГИТИС), kterou v roce 1946 dokončil. Sehrál svoji první velkou roli v divadelní hře \"Don Gil v zelených kalhotách\" (Дон Хиль – Зелёные Штаны), ve které obsadil roli hlavního hrdiny. Představení bylo jeho prvním úspěchem, po kterém byl pracovně pozván do Moskevského uměleckého akademického divadla (rusky МХАТ) a Malého divadla (rusky Малый театр). Obě nabídky však Papanov odmítl.\n\nV moskevském Divadle Satiry (rusky Московский государственный академический театр Сатиры) začal Papanov působit od roku 1948 na žádost režiséra Andreje Gončarova. Sehrál zde více než 50 rolí a působil v něm až do své smrti. Mezi jeho nejvýznamnější role patří například role Ramínka (rusky Корейка) v divadelním zinscenování hry \"Zlaté tele\" Ilfa a Petrova E. Krasnjanským.\n\nParalelně s působením v divadle se začala rozvíjet i kariéra Anatolije Papanova v sovětských filmech. Za svůj život odehrál 65 rolí ve filmech různých žánrů. Nejvíce úspěšnými se staly filmy: \"Živí a mrtví\" (rusky Живые и мертвые), z roku 1964, režiséra Alexandra Stolpera, \"Běloruské nádraží\" (rusky Белорусский вокзал), z roku 1970, režiséra Andreje Smirnova, či například \"Briliantová ruka\" (rusky Бриллиантовая рука), z roku 1984, režiséra Leonida Gajdaje. Jeho hlavní talent spočíval především v tom, že zvládl ztvárnit jak komického, tak i dramatického hrdinu.\n\nZa svůj život propůjčil A. Papanov hlas několika animovaným postavám. Nejvýznamnější prací je asi hlas vlka z animovaného seriálu \"Jen počkej, zajíci!\" (rus. Ну, погоди!), na kterém spolupracoval společně s Klárou Rumjanovovou, která dabovala zajíce. Dále Papanovův hlas zazněl v animovaných filmech \"Klíč\", \"Malá mořská víla\" či \"Maugli.\"\n\n\n\n\n"}
{"id": "1543132", "url": "https://cs.wikipedia.org/wiki?curid=1543132", "title": "Omišalj", "text": "Omišalj\n\nOmišalj () je vesnice, přímořské letovisko a správní středisko stejnojmenné opčiny v Chorvatsku v Přímořsko-gorskokotarské župě. Nachází se u Omišaljského zálivu na ostrově Krk, asi 7 km jihozápadně od Kraljevice. V roce 2011 žilo v celé opčině 2 983 obyvatel, z toho 1 868 v Omišalji a 1 115 ve vesnici Njivice.\n\nOmišalj je nejsevernějším sídlem na ostrově Krk. Kolem Omišalje je silniční obchvat tvořený silnicemi D102 a D129. Nachází se zde taktéž letiště Rijeka, k němuž vede silnice D103.\n"}
{"id": "1543136", "url": "https://cs.wikipedia.org/wiki?curid=1543136", "title": "Ústí nad Labem západ", "text": "Ústí nad Labem západ\n\nÚstí nad Labem západ je železniční stanice v západní části krajského města Ústí nad Labem na západním břehu Labe v městské části Ústí nad Labem-město. Leží na dvoukolejných elektrifikovaných tratích 072, 090, 130 a 131 (3 kV ss). Je jednou ze sedmi železničních stanic a zastávek ve městě.\n\nStanice byla zřízena společností Společnost c.k. privilegované Ústecko-teplické dráhy (\"ATE\") pro obsluhu své trati spojující Teplice a Ústí nad Labem, dráha byla budována především pro dopravu nákladů z nalezišť hnědého uhlí v regionu. 20. května 1858 byl s nádražím uveden do provozu celý nový úsek trasy do Teplic, kolejiště bylo stejného dne zprovozněno i do starší městské stanice společnosti Severní státní dráha (\"NStB\"). Roku 1870 byla dráha prodloužena až do Chomutova. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\").\n\nNedalekým železničním mostem přes Labe je spojena s pravým břehem řeky a stanicí Ústí nad Labem-Střekov.\nElektrický provoz byl na trati procházející stanicí zahájen v roce 1963.\n\nNachází se zde čtyři nekrytá jednostranná nástupiště, k příchodu na nástupiště slouží přechody přes koleje.\n\n"}
{"id": "1543141", "url": "https://cs.wikipedia.org/wiki?curid=1543141", "title": "Anna z Lichtenštejna", "text": "Anna z Lichtenštejna\n\nAnna Marie z Lichtenštejna ( \"Anna Maria von und zu Liechtenstein\", 26. února 1846, Vídeň – 22. dubna 1924, Praha) byla knížecí princezna z Lichtenštejna, dcera panujícího lichtenštejnského knížete Aloise II. a jeho manželky Františky Kinské z Vchynic a Tetova. Byla vdaná za knížete Jiřího Kristiána z Lobkovic.\n\nNarodila se 26. února 1846 ve Vídni jako \"Anna Marie Pia Františka de Paula Leandra z a na Lichtenštejnu\", jako osmý potomek a sedmá dcera lichtenštejnského knížete Aloise II. a jeho české manželky Františky Kinské z Vchynic a Tetova. \n\nAnna Marie měla starší sourozence Marii, Karolínu, Žofii, Aloisii, Idu a Františku a bratra Jana. Později přibyli ještě nejmladší bratr František a sestra Tereza.\n\nVe věku 18 let se Anna zasnoubila s 29letým knížetem Jiřím Kristiánem z Lobkovic. Svatba se konala ve Vídni 22. května 1864. Manželům se narodilo dvanáct dětí:\n\nJejí manžel Jiří Kristián byl politik, působil jako starosta, poslanec Českého zemského sněmu, maršálek Království českého. V létě 1907 se zúčastnili oslav zlaté svatba Anniny sestry Idy s knížetem Adolfem Josefem ze Schwarzenbergu.\n\nJiří Kristián zemřel v Praze dva dny před Štedrým dnem roku 1908. Anna svého manžela přežila 16 let. Zemřela taktéž v Praze 22. dubna 1924.\n\n"}
{"id": "1543146", "url": "https://cs.wikipedia.org/wiki?curid=1543146", "title": "Svatý Jan Nepomucký (socha, Karlovy Vary, 1746)", "text": "Svatý Jan Nepomucký (socha, Karlovy Vary, 1746)\n\nPozdně barokní socha svatého Jana Nepomuckého z roku 1746 v Karlových Varech stojí u kostela sv. Máří Magdaleny. Autorsky je neurčena.\n\nByla prohlášena kulturní památkou, památkově chráněna je od 3. května 1958, event. 17. února 1972, rejstř. č. ÚSKP 38550/4-3979.\n\nSocha byla pořízena z dědictví známého karlovarského lékaře dr. Franze Bachmanna. Připomíná devastující událost – průtrž mračen a následné velké povodně, které postihly město dne 21. května 1746. Byla vztyčena v témže roce uprostřed města při jihozápadní stěně tehdy děkanského kostela sv. Máří Magdalény.\n\nPozdně barokní pískovcová socha světce v životní velikosti, výška sochy 2 m, s podstavcem 4,2 m, autorsky je neurčena. Představuje sv. Jana Nepomuckého s tradičními atributy kněze v rochetě s biretem na hlavě. Kolem hlavy míval původně pět hvězd. Levou rukou přidržuje kříž s Ukřižovaným Kristem. Pravou ruku má položenou na amoretu, který stojí po jeho levém boku. Amoret drží v rukou oválný medailon s reliéfem Madony. Další dvě postavy leží u nohou světce.\n\nSocha stojí na profilovaném trojbokém pískovcovém podstavci s horní krycí deskou. Na přední straně soklu je v kartuši věnovací nápis v latině, přibližně v následujícím znění (některé části jsou již špatně čitelné), který v češtině znamená \"„Posmrtná úcta oslavě vody Čech osvětlujícího, země slzami pokání skrápějícího, nebesa ozařujícího svatého Jana Nepomuckého Františkem Bachmanem, doktorem na Pražské univerzitě, během let blahodárných vod činným, zamýšlena“\"Na bočních stranách soklu je další latinský nápis s chronogramem, který v českém překladu zní \"Skrze dědice jeho během roku smutku vztyčena, když byla překonána od přívalu vod v těchto místech ohromná průtrž mračen dne 21. květnového\"Druhá a třetí část nápisu jsou dnes již téměř nečitelné. Podstavec stojí na dvou kamenných stupních, dnes částečně zapuštěných do okolního terénu.\n\nSeznam kulturních památek v Karlových Varech\n\n"}
{"id": "1543147", "url": "https://cs.wikipedia.org/wiki?curid=1543147", "title": "Jezerka (Praha)", "text": "Jezerka (Praha)\n\nJezerka je městský park v Praze 4 v Nuslích, mezi ulicemi Jaurisova, Družstevní ochoz a Na Jezerce. Jde o protáhlý údolní park s mírnými pohodlnými cestami, ale i prudkými přístupy ze stráně na jižním svahu. Má rozlohu 3,5 hektaru a leží na mírně svažující se ploše v nadmořských výškách 215 až 250 metrů.\n\nStudánka Jezerka je zmiňována již v Kosmově kronice jako pramen čisté vody, který býval veden dřevěnými trubkami na Vyšehrad. V kronice Václava Hájka z Libočan je psáno, že kněžna Libuše chodila na vršek Bezer (Jezer, Obezer) a že voda ze zdejšího pramene měla plnit Libušinu lázeň, kam se chodila koupat se svými družkami. Další pověst uvádí, že se údajně na vrchu Jezer konaly sněmy při kamenném stolci, na kterém byl nastolen kníže Přemysl. Tento stolec měl být později přenesen na Pražský hrad. Roku 1361 Vyšehradská kapitula nechala studánku obezdít a vyměnit dřevěné trubky za kamenné. Údajně se jednalo o pramen, který se nacházel v horní části parku v místech dětského hřiště a který byl při výstavbě domů ve 20. letech 20. století zasypán. Ve středověku se zde rozkládala vinice Šustrová a později postavená usedlost Šustrovka. Název Jezerka získala roku 1835 po přestavbě na zámeček a v budově byla provozována restaurace. V 70. letech 20. století prošla budova přestavbou na televizní studio Československé televize, od roku 2004 zde sídlí Divadlo na Jezerce.\n\nVýstavba parku započala roku 1949 podle plánů architekta Jiřího Novotného a inženýra Jaroslava Schollara. Strmé stráně jsou na několika místech zpevněny kamennými opěrnými zídkami. Pramen je skryt pod zpevněnými plochami parku a je zdrojem pro jezírko pod budovou divadla. V parku se nacházejí dvě dětská hřiště - jedno s prolézačkami, určené pro věk 2-12 let, druhé je dopravní hřiště. V horní části parku, v místě nad původní Libušinou lázní, je umístěn Památník padlých. Celým údolím se táhne ústřední cesta, spojující Pankrác s Nuslemi a Michlí. V parku se nacházejí cenné dřeviny, např. dub letní, platan javorolistý, převislá vrba bílá a jírovec pleťový. Původní zahrady připomínají staré hrušně obecné.\n\n"}
{"id": "1543153", "url": "https://cs.wikipedia.org/wiki?curid=1543153", "title": "Divadlo Na Slupi", "text": "Divadlo Na Slupi\n\nDivadlo Na Slupi, byla budova s divadelním sálem v Praze 2, v ulici Na slupi čp.2052 , kterou si nechal postavit \"Vzdělávací sbor vyšehradský\" pro svoji činnost. Od roku 1925 zde vystupovaly desítky různých ochotnických a profesionálních souborů bez vlastního trvalého či dočasného zázemí Divadelní sál fungoval až do roku 1964, k demolici budovy došlo v roce 1975. \nBudova divadla byla postavena na pozemku někdejšího městského chudobince (pozemek čp.427/II) na pomezí Nového Města a Vyšehradu, proti vyústění Apolinářské ulice (Praha 2). Povolení ke stavbě bylo vyžádáno pro „spolkovou a přednáškovou dřevěnou síň“. Stavbu si nechal postavit Vzdělávací sbor vyšehradský pro svoji potřebu (měl mj. i vlastní ochotnický soubor). Divadlo bylo otevřeno v roce 1925, architekty byli Josef Barek a František Hodek. Zděné bylo jen podsklepení, základní zdi a pilíře, zbytek budovy byl dřevěný a omítnutý (na způsob divadelních „arén“ z 19. století). Budova sousedila s pozemkem a budovami Ministerstva spravedlnosti. \n\nJiž ve 30. letech 20. století se začaly objevovat technické nedostatky budovy, v roce 1937 bylo divadlo na určitou dobu z důvodu neplnění bezpečnostních předpisů dokonce uzavřeno.\n\nKromě místních vyšehradských ochotníků se v divadle vystřídalo velké množství dalších ochotnických a profesionálních souborů. Divadlo se stalo centrem divadelní avantgardy druhé poloviny dvacátých let 20. století.\n\nOd prosince 1925 v divadle vystupoval soubor Jiřího Frejky pod hlavičkou \"Divadla mladých\" a uvedl zde např. \"Frašku o mistru Mimínovi\" (31. prosince 1925) a Aristofanovu hru \"Ženy o Thesmoforiích\" (pod názvem \"Když ženy něco slaví\") (9. ledna 1926). Od ledna 1926 začala sál Na Slupi využívat pro svá školní představení také konzervatoř.\n\nPo vzniku Osvobozeného divadla jako sekce Devětsilu pak od 8. února 1926 působil v sále Na Slupi jako na své stálé scéně soubor Osvobozeného divadla. Toho dne zde uvedl Moliérovu komedii \"Cirkus Dandin\". Osvobozené divadlo se v lednu 1927 odstěhovalo do Umělecké besedy. \n\nMezi dalšími soubory a spolky vystupujícími v sále Divadla Na Slupi v letech 1926–1951 byly např.\naj. \n\nOd roku 1949 bylo divadlo ve správě organizace \"Umění lidu\". Před polovinou 50. let ukončil svou činnost v divadle \"Vzdělávací sbor vyšehradský\". Divadlo bylo dáno do správy \"Státního divadelního studia\" (SDS).\n\nSoučástí SDS bylo v tu dobu i divadlo Semafor (které prošlo mnoha sály a divadly v Praze), ale v sále Na Slupi odehrálo v červenci 1962 premiéru hry Jiřího Suchého a Jiřího Šlitra \"Jonáš a Tingltangl\".\n\n\"Státní divadelní studio\" se od roku 1962 zabývalo návrhem na rekonstrukci divadla a jeho dostavbou o další objekty, ale toto nebylo schváleno odborem výstavby Obvodního národního výboru v Praze 2. Ukončení provozu divadla z důvodu špatného stavebního stavu a stavu nevyhovujícím bezpečnostním a požárním předpisům nastalo v roce 1964. Budova následně sloužila jako skladiště dekorací a rekvizit pro soubory sdružené ve Státním divadelním studiu, ale po zřícení části přístavku a propadu stropu v roce 1971 bylo navrženo k demolici. Rozhodnutí o demolici bylo vydáno v květnu 1973 a opakovaně v říjnu 1974. Demolice pak proběhla před koncem roku 1975. \n\nV roce 2004 se o vzkříšení divadla na původním pozemku Na Slupi pokoušel herec Tomáš Töpfer , avšak z nedostatku finančních prostředků se projekt neuskutečnil.\n\nV roce 2006 založila Helena Bendová v budově na sousedním pozemku původního divadla ve Vyšehradské ulici \"Centrum volného času Botič\" pro děti a seniory. Zde vznikla pak v roce 2010 společnost ArtBotič, podporující kreativitu dětí a dospělých, mladé talentované umělce a profesionály. Jedním z cílů společnosti bylo vybudovat profesionální divadelní soubor, který by navázal na tradici Divadla Na Slupi. V roce 2017 bylo pak Helenou Bendovou divadlo založeno ve formě projektu, pod názvem Divadlo Na Slupi. Jsou zde pořádána divadelní představení, koncerty, výstavy a další akce. \n\n"}
{"id": "1543158", "url": "https://cs.wikipedia.org/wiki?curid=1543158", "title": "Hype", "text": "Hype\n\nHype [\"hajp\"] je anglické slovo, zkrácená forma řeckého \"hyperbolé\", přehánění, které může znamenat:\nPředmětem hypu může být osoba, produkt, událost, ….\n\"To hype\" jako sloveso znamená podporovat předmět hypu a angažovat se v reakci na něj.\n\nHype v kontextu módy a oblékání může být zájem o limitované edice módních kousků, doplňků, obuvi atp., které konkrétní značka uvolní do prodeje v určitý den a hodinu a na které její fanoušci čekají ve frontách před prodejnami nebo se snaží je ihned po uvolnění do prodeje objednat. Počty zájemců o tento typ zboží značně převyšují nabídku, a tak často dochází k překupnictví (\"resellingu\"), pokusům o hromadný prodej zboží „podpultově“ (\"backdoor\"), ze strany obchodu omezení počtu nákupu na osobu, restrikce při prodeji (např. jen na platební kartu a dokonce opis osobních údajů), u on-line prodeje na zátěž e-shopu až do fáze, kdy je neschopný zpracovávat požadavky; naprogramování botů, které mají daný produkt koupit v řádu milisekund, a další.\n\n"}
{"id": "1543177", "url": "https://cs.wikipedia.org/wiki?curid=1543177", "title": "Uschi Glasová", "text": "Uschi Glasová\n\nUschi Glasová, vlastním jménem Helga Ursula Glasová, (* 2. března 1944 Landau an der Isar) je německá herečka a zpěvačka.\n\nPůvodně pracovala jako účetní a sekretářka. V roce 1965 debutovala ve filmu \"Tajemný mnich\" a o rok později hrála hlavní roli ve filmu \"Vinnetou a míšenka Apanači\". Největší úspěch jí přinesla provokativní generační komedie \"K věci, miláčku\" (1968). Hrála také ve filmech \"Sedm krvavých orchidejí\", \"Smělé inkognito\", \"Maminko, jen žádnou paniku\" a v seriálu \"Klinika pod palmami\". V roce 1970 nazpívala desku \"Wenn dein Herz brennt\", kterou produkoval Giorgio Moroder. Spolupracovala také s hercem a zpěvákem Royem Blackem.\n\nVydala knihu vzpomínek \"Mit einem Lächeln\". Je známá svojí charitativní činností, podporuje Deutsche KnochenMarkSpenderdatei a Deutsche Stiftung Patientenschutz. V roce 1998 převzala Záslužný řád Spolkové republiky Německo. Má tři děti, syn Benjamin Tewaag je také hercem.\n\n"}
{"id": "1543179", "url": "https://cs.wikipedia.org/wiki?curid=1543179", "title": "Kaple Panny Marie Bolestné (Karlovy Vary)", "text": "Kaple Panny Marie Bolestné (Karlovy Vary)\n\nKaple Panny Marie Bolestné, známá též pod názvem Mariánská kaple, byla postavena v roce 1689, podle jiného zdroje až v roce 1700. Původně barokní, později přestavěná v novogotickém stylu. Nachází se v lázeňských lesích za hotelem Pupp v Karlových Varech.\n\nKaple byla zřízena v roce 1689 hraběnkou Terezií Šternberkovou, podle jiného zdroje ji dali v roce 1700 postavit hrabě ze Sternbergu a jeho choť za svého pobytu v lázních za bývalým Saským sálem, dnešním hotelem Pupp, na východním svahu Výšiny přátelství.\n\nKaple se od počátku těšila zájmu lázeňských hostů. Na své kresbě ji zachytil roku 1808 německý spisovatel Johann Wolfgang von Goethe.\n\nO přestavbě a rozšíření kaple se uvažovalo již v polovině 18. století, byla však přestavěna až v letech 1885-1886, v novogotickém stylu. Po druhé světové válce upadla v zapomnění a postupně chátrala. V roce 1991 byla, tehdy již zcela zpustlá, celkově restaurována.\n\nKaple je novogotická, obdélného půdorysu, krytá sedlovou střechou, na které je usazena úzká polygonální zvonička. Má dvojboce uzavřený presbytář. Vstupní průčelí je nad vchodem zakončeno trojúhelníkovým štítem s kruhovým oknem a pískovcovým křížem na vrcholu. Pod oknem je umístěna pamětní deska s nápisem v němčině. Na obou bočních stěnách kaple je kruhové okno s vitrážemi. Stěny presbytáře mají slepá obdélná okna.\n\nUvnitř je sklenuta křížově. Vnitřní zařízení bývalo současné s výstavbou. Později byl v presbytáři umístěn pouze dřevěný novogotický portálový oltář z 19. století bez doplňků.\n\nKaple stojí na terase přístupné dvouramenným schodištěm.\n\n"}
{"id": "1543181", "url": "https://cs.wikipedia.org/wiki?curid=1543181", "title": "Jan Hakl (námořní kapitán)", "text": "Jan Hakl (námořní kapitán)\n\nJan Hakl (1895 - 1973) byl český námořní kapitán, jedna z největších osobností námořní dopravy v Československu. Vystudoval Námořní školu c. k. mariny v Pule a za Rakouska-Uherska sloužil na válečných lodích. Po skončení I. světové války zůstal zpočátku u jugoslávského válečného námořnictva, byl velitelem torpédoborce, který vyhledával minová pole v Jaderském moři. V roce 1921 přešel na čs. loď Legie, kde působil jako velitel až do jejího prodeje řeckému rejdaři v roce 1930. V krizových letech první republiky a v době II. světové války pracoval jako úředník banky a v té době vystudoval také malířství na Akademii výtvarných umění jako žák prof. Karla Holana. K námořní dopravě se vrátil opět v roce 1951 a v roce 1953 se stal kapitánem lodi s. s. Julius Fučík. Byl velmi oblíben a všeobecně uznáván. Malířství ho provázelo na všech jeho cestách, maloval a kreslil všude k potěšení svému i své posádky.\n\n"}
{"id": "1543183", "url": "https://cs.wikipedia.org/wiki?curid=1543183", "title": "Martin Vaculík (1973)", "text": "Martin Vaculík (1973)\n\nMartin Vaculík (* 9. května 1973 Zlín) je český psycholog a podnikatel. V psychologii se specializuje na oblast sociální psychologie, psychologie práce a metodu assessment centra. Působí na Fakultě sociálních studií Masarykovy univerzity, kde vyučuje a zastává funkci proděkana pro výzkum a doktorské studium.\n\nV roce 1996 absolvoval na Filozofické fakultě Masarykovy univerzity v oboru psychologie se zaměřením na psychologii organizace a řízení. V roce 2000 úspěšně ukončil doktorské studium sociální psychologie na Katedře psychologie Fakulty sociálních studií Masarykovy univerzity. V roce 2010 se na Fakultě sociálnych a ekonomických vied Univerzity Komenského v Bratislavě habilitoval v oboru sociální psychologie a psychologie práce.\n\nV letech 1995 - 2002 pracoval jako vědecký pracovník Psychologického ústavu Akademie věd ČR. Od roku 2000 působí na Fakultě sociálních studií Masarykovy univerzity jako vyučující Katedry psychologie. Vyučuje kurzy z oblasti psychologie práce a organizace a metodologii psychologického výzkumu. Od roku 2017 je na fakultě proděkanem pro výzkum a doktorské studium.\n\nMezi jeho výzkumné zájmy patří především psychologie leadershipu a aplikace metody assessment centra k různým účelům. Dále zkoumá např. faktory ovlivňující pracovní výkon, spojitosti pracovní spokojenosti a pracovního výkonu a také to, které dovednosti souvisí s efektivitou vedení. V roce 2006 založil společnost Duality s.r.o., která se zaměřuje na výběr a rozvoj zaměstnanců. \n\nVzorem v práci a podnikání jsou mu myšlenky Tomáše Bati. K jeho koníčkům patří běhání.\n\n\n\n"}
{"id": "1543192", "url": "https://cs.wikipedia.org/wiki?curid=1543192", "title": "That One Night: Live in Buenos Aires", "text": "That One Night: Live in Buenos Aires\n\nThat One Night: Live in Buenos Aires je živé album americké thrash metalové skupiny Megadeth. Vyšlo na CD a DVD. Jedná se o záznam z koncertu, který se odehrál 9. října 2005 v Buenos Aires na stadionu Obras Sanitarias. Záznam je doplňován záběry Dava Mustaina a Glena Drovera hrajících na akustické kytary pro fanoušky před hotelem, ve kterém byla skupina ubytována. \n\nSoučástí koncertu jsou čtyři skladby („The Scorpion“, „Train of Consequences“, „Of Mice and Men“ a „Sweating Bullets“), které nebyly vydány ani na CD, ani na DVD. Verze koncertu na dvou CD vyšla až 4. září 2007, původně měla být vydána současně s DVD verzí. V USA a Argentině získalo DVD zlatou desku, v Kanadě platinovou desku a bylo zvoleno nejlepším DVD ve čtenářském hlasování časopisu \"Burrn!\". Jedná se o jediné album Megadeth s baskytaristou Jamesem MacDonoughem.\n\nGreg Prato z Allmusic ohodnotil album čtyřmi hvězdičkami z pěti a dodal, že se jedná o další nezvratný důkaz toho, že je Megadeth jedna z nejpreciznějších thrash metalových kapel.\n\nChad Bowar z About.com také hodnotil album čtyřmi hvězdičkami a uvedl, že na albu se všechno povedlo – publikum je úžasné (dokonce zpívá ke kytarovým riffům) a kapela je ve skvělé formě. Kvalita zvuku je taky výborná, dav je dostatečně slyšet a přitom neruší. Megadeth je jedna z nejlepších thrash metalových kapel všech dob a toto živé album dobře reprezentuje jejich repertoár. \n\nAndrew Blackie z PopMatters uvedl, že koncert byl podle něj nafilmován znamenitě, dobře sleduje např. výrazy členů kapely při kytarových sólech, zároveň i doprovodnou světelnou show a reakce nadšeného publika, které očividně zná text každé skladby. Přitom se nezapomnělo ani na prokládání záběrů z koncertu s písněmi hranými před hotelem pro fanoušky. Blackie nakonec ohodnotil album osmi hvězdičkami z deseti.\n\nAutorem hudby i textu je Dave Mustaine, pokud není uvedeno jinak\n\n\n\n\n\n\n"}
{"id": "1543199", "url": "https://cs.wikipedia.org/wiki?curid=1543199", "title": "Alexejevka", "text": "Alexejevka\n\nAlexejevka může být:\n"}
{"id": "1543201", "url": "https://cs.wikipedia.org/wiki?curid=1543201", "title": "Alexejevka (Bělgorodská oblast)", "text": "Alexejevka (Bělgorodská oblast)\n\nAlexejevka () je město v Bělgorodské oblasti v Ruské federaci. Při sčítání lidu v roce 2010 měla bezmála čtyřicet tisíc obyvatel.\n\nAlexejevka leží na jižním okraji Středoruské vysočiny na Tiché Sosně, pravém přítoku Donu. Od Bělgorodu, správního střediska oblasti, je vzdálena přibližně tři sta kilometrů východně.\n\nAlexejevka byla založena v roce 1685 nebo v roce 1691 a byla pojmenována podle svého prvního majitele, kterým byl Alexej Michajlovič Čerkasskij. \n\nStatus sídla městského typu získala v roce 1939.\n\nZa druhé světové války byla Alexejevka v červenci 1942 obsazena německou armádou a dobyta zpět 19. ledna 1943 jednotkami Voroněžského frontu Rudé armády v rámci Ostrogožsko-Rossošanské operace.\n\nOd 19. srpna 1954 je Alexejevka městem.\n\n"}
{"id": "1543209", "url": "https://cs.wikipedia.org/wiki?curid=1543209", "title": "Kaple svatého Vavřince (Karlovy Vary)", "text": "Kaple svatého Vavřince (Karlovy Vary)\n\nBarokní kaple svatého Vavřince v Karlových Varech se nachází v Tylově ulici jižně nad centrem města. Autorsky je neurčena, postavena byla v 18. století.\n\nKaple byla postavena v 18. století na místě starší stavby, poprvé zmiňované již roku 1700. Stávala na tehdy dominantním místě zvaném Laurenziberg – Vavřinecký vrch – nad \"Novou loukou\". Bývala často zpodobňována na karlovarských rytinách z 19. století. Na své kresbě ji zachytil při své návštěvě roku 1808 i německý spisovatel Johann Wolfgang von Goethe.\n\nSe současnou stavbou je spojován rok 1855 a jméno Wilhelm Kandler. Tři niky tehdy zdobily olejové alegorické obrazy \"Naděje, Důvěry a Laskavosti\". V přední nice býval umístěn obraz sv. Vavřince. Tyto byly později nahrazeny obrazy slavných návštěvníků města. Po stranách obrazu bývaly pilastry s drobnými plastikami a nad nikou oválný medailon s reliéfem. Později byly plastiky nahrazeny lucerničkami; obrazy zde vydržely až do padesátých let 20. století. Po nástupu socialismu se nikdo o kapli nestaral a objekt chátral. Až v roce 2010 prošla celkovou rekonstrukcí, následně však byla opět poničena vandaly. V létě roku 2011 bylo, patrně sběrači barevných kovů, strženo měděné oplechování stříšky. Nově omítnuté stěny kdosi posprejoval.\n\nJedná se o hranolovou barokní výklenkovou kapli postavenou na čtvercové základně o rozměrech 1,8 x 1,8 m, celková výška je 5 m. Stavba je zastřešena oplechovanou zvonovitou střechou zakončenou křížkem, pod střechou je široká profilovaná římsa. Na stěnách kaple jsou čtyři obdélné polokruhově zakončené niky o rozměrech 1,6 x 0,9 m. Spodní část stavby tvoří hranolový sokl s obdélnými výklenky. Kaple je umístěna na nízkém kamenném stupni.\n\n"}
{"id": "1543213", "url": "https://cs.wikipedia.org/wiki?curid=1543213", "title": "Ben Macdui", "text": "Ben Macdui\n\nBen Macdui je hora v pohoří Cairngorms ve Skotsku. S výškou 1309 metrů nad mořem je po Ben Nevisu druhou nejvyšší horou Spojeného království. Prochází jí administrativní hranice mezi oblastmi Moray a Aberdeenshire. Na vrcholu byla v roce 1925 umístěna kamenná deska ukazující směry k nejbližším horám. \n\nHora patří mezi munros, které jsou populárním cílem turistů. Na vrchol se dá dostat v létě pěšky a v zimě na běžkách, výstup však často komplikují mlhy, sníh a vítr. S horou je spojena legenda o Velkém šedém muži (\"Am Fear Liath Mòr\"). Vědci vysvětlují pozorování této záhadné bytosti optickým jevem nazývaným Brockenské strašidlo. \n\nNázev hory pochází z \"Beinn Mac Duibh\", což ve skotské gaelštině znamená „Mac Duibhova hora“ (\"MacDuibh\" nebo \"MacDuff\" je klan odvozující své příjmení od slov „Syn černého“).\n"}
{"id": "1543219", "url": "https://cs.wikipedia.org/wiki?curid=1543219", "title": "Gilera RCR 50", "text": "Gilera RCR 50\n\nGilera RCR 50 je motocykl kategorie enduro, vyvinutý italskou společností Gilera, vyráběný od roku 2006. \n\nO pohon motocyklu se stará dvoudobý jednoválec chlazený kapalinou, který disponuje zdvihovým objemem 49,9 cm³. Převodovka je šestistupňová. \n\n\n"}
{"id": "1543221", "url": "https://cs.wikipedia.org/wiki?curid=1543221", "title": "Třída Gawron", "text": "Třída Gawron\n\nTřída Gawron (jinak též: Projekt 621) byla plánovaná třída víceúčelových korvet polského námořnictva. Jednalo se o verzi A-100 modulárního systému MEKO, produkovaného loděnicí Blohm + Voss. Původně byla plánována stavba až šesti korvet této třídy (některé zdroje hovoří o sedmi). Stavba prototypové jednotky \"Ślązak\" byla zahájena roku 2001, potýkala se však s nedostatkem financí. V roce 2012 byl proto celý program, jakožto zbytečně nákladný, zrušen. Jediná rozestavěná jednotka \"Ślązak\" byla dokončena jako oceánská hlídková loď. Je to první moderní hlídková loď postavená v Polsku po 21 letech. Stavba samotného plavidla přitom trvala plných 18 let.\n\nAmbiciózní program stavby této třídy zahájil roku 2001 polský premiér Leszek Miller. Původně byla plánována stavba šesti korvet. Kýl prototypové jednotky \"Ślązak\" byl založen v roce 2001, přičemž žádná další už rozestavěna nebyla. Práce na korvetě \"Ślązak\" se dlouhodobě vlekly pro nedostatek financí a teprve v roce 2009 byl její trup neoficiálně spuštěn na vodu. Celý stavební program byl seškrtán na dvě korvety a nakonec na pouhou jednu. Nakonec byl v roce 2012 jako příliš nákladný zcela zrušen. V době ukončení programu bylo prostavěno 402 milionů zlotých.\n\nNějaký čas byl nejasný osud rozestavěné korvety \"Ślązak\". Nakonec bylo rozhodnuto plavidlo dokončit v podobě oceánské hlídkové lodě, tedy s výrazně omezenou výzbrojí a dalším vybavením. Spuštění na vodu a křest plavidla proběhly 2. července 2015. Námořní zkoušky byly zahájeny v listopadu 2018. Hlídková loď ORP \"Ślązak\" (241) byla do služby přijata 28. listopadu 2019.\n\nVýběr zbraňových a elektronických systémů nebyl, v době ukončení programu, ještě uzavřen. Ivo Pejčoch možnou výzbroj popsal následovně: jeden 76mm kanón OTO Melara v dělové věži na přídi, osm protilodních střel RBS-15 Mk 3, osminásobné vertikální odpalovací silo pro 32 protiletadlových řízených střel RIM-162 ESSM, jeden raketový systém pro bodovou obranu RIM-116 RAM, protiponorkový raketomet ASW-610 a dva trojhlavňové 324mm protiponorkové torpédomety. Měla být rovněž vybavena vrtulníkem, uskladněným v palubním hangáru. Pohonný systém měl být koncepce CODAG se dvěma diesely a jednou plynovou turbínou General Electric LM2500. Nejvyšší rychlost měla přesáhnout 30 uzlů.\n\nHlídková loď \"Ślązak\" má oproti původně plánovaným korvetám výrazně slabší výzbroj a jednodušší elektroniku, kterou dodala společnost Thales. Je vybaveno bojovým řídícím systémem Tacticos, přehledovým radarem SMART-S Mk.2, systémem řízení palby STING-EO Mk.2, elektro-optickým systémem Mirador a datalinkem Link 11/16. Je vyzbrojeno 76mm kanónem OTO Melara ve věži na přídi, dvěma 30mm kanóny ve zbraňových stanicích OTO Melara Marlin-WS a čtyřmi 12,7mm kulomety WKM-B. K obraně proti napadení ze vzduchu slouží čtyři protiletadlové raketové komplety krátkého dosahu Grom. Plavidlo nese dva rychlé čluny RHIB, z nichž první je typ Markos MK-500 dlouhý 5,3 metru a druhý Markos MK-790 dlouhý 7,9 metru. Pohonný systém je koncepce CODAG se dvěma diesely MTU o celkovém výkonu 8812 hp a jednou plynovou turbínou General Electric LM2500 o výkonu 29 920 hp. Nejvyšší rychlost měla přesáhnout 30 uzlů. Manévrovací schopnosti plavidla zlepšuje příďové dokormidlovací zařízení.\n"}
{"id": "1543222", "url": "https://cs.wikipedia.org/wiki?curid=1543222", "title": "Thomas Osborne, 4. vévoda z Leedsu", "text": "Thomas Osborne, 4. vévoda z Leedsu\n\nThomas Osborne, 4. vévoda z Leedsu (\"Thomas Osborne, 4th Duke of Leeds, 4th Marques of Carmarthen, 4th Earl of Danby, 4th Viscount Osborne and Latimer, 4th Baron Osborne\") (6. listopadu 1713 – 23. března 1789, Londýn, Anglie) byl britský politik a dvořan. Od mládí jako vévoda zasedal ve Sněmovně lordů, zastával řadu čestných funkcí, byl rytířem Podvazkového řádu a členem Královské společnosti. Jeho syn Francis Osborne, 5. vévoda z Leedsu byl britským ministrem zahraničí.\n\nNarodil se jako jediný syn Peregrina Osborna, 3. vévoda z Leedsu, po matce Elizabeth, rozené Harley (1691–1713), byl vnukem prvního ministra Roberta Harleye. Studoval ve Westminsteru, v roce 1731 po otci zdědil titul vévody a po dosažení zletilosti vstoupil do Sněmovny lordů, mezitím dosáhl magisterského titulu na univerzitě v Oxfordu. Od mládí zastával nižší funkce u dvora, působil také v diplomacii. V letech 1748–1756 byl královským sudím v jižních hrabstvích, od roku 1748 byl lordem komořím Jiřího II. a v roce 1749 obdržel Podvazkový řád. Ve vládě svého švagra vévody z Newcastle zastával post výplatčího rent dvorských úředníků (\"Cofferer of the Household\", 1757–1761; tuto funkci předtím vykonával jeho tchán hrabě Godolphin), od roku 1757 byl též členem Tajné rady. V letech 1761–1774 byl královským sudím v severních hrabstvích. Po úmrtí svého tchána hraběte Godolphina převzal čestný post guvernéra na Scilllách (1766–1785), mimo jiné byl zástupcem místodržitele v hrabství Yorkshire, kde vlastnil statky, byl též členem Královské společnosti (1739).\n\nJeho manželkou byla Mary Godolphin (1714/1723–1764), dcera 2. hraběte Godolphina. Sňatek vyjednala vévodkyně Sarah z Marlborough (Mary byla její vnučkou). Jejich starší syn Thomas, markýz z Carmarthenu (1747–1761), zemřel předčasně, dědicem titulů se stal druhorozený syn Francis (1751-1799), později dlouholetý ministr zahraničí. V další generaci byl pro mladšího syna 5. vévody obnoven titul barona Godolphina. Po rodině Godolphinů také zdědili jejich hlavní sídlo \"Godolphin House\" v Cornwallu.\n\nČtvrtý vévoda z Leedsu byl díky rodinným vazbám blízce spřízněn se čtyřmi britskými premiéry, byl vnukem Roberta Harleye a švagrem vévody z Newcastle. Jeho manželka byla vnučkou hraběte Godolphina a neteří hraběte Sunderlanda. Přes svou pratetu Anne Osborne (1657–1722) byl též vzdálně spřízněn s rodinou premiéra Roberta Walpola.\n\n"}
{"id": "1543223", "url": "https://cs.wikipedia.org/wiki?curid=1543223", "title": "Peregrine Osborne, 2. vévoda z Leedsu", "text": "Peregrine Osborne, 2. vévoda z Leedsu\n\nPeregrine Osborne, 2. vévoda z Leedsu (\"Peregrine Osborne, 2nd Duke of Leeds, 2nd Marquess of Carmarthen, 2nd Earl of Danby, 2nd Viscount Osborne and Latimer, 2nd Baron Osborne\") (1659 – 25. června 1729) byl britský admirál, politik a dvořan, syn významného státníka Thomase Osborna. Od mládí zastával řadu čestných funkcí, sloužil v námořnictvu a za války o španělské dědictví dosáhl hodnosti viceadmirála. Po otci jako dědic titulu vévody zasedal od roku 1712 ve Sněmovně lordů.\n\nNarodil se jako mladší syn prvního ministra 1. vévody z Leedsu, po matce byl spříznen s rodem Bertie. Po smrti staršího bratra Edwarda Osborna, vikomta Latimera (1655–1689), se stal otcovým dědicem. Studoval soukromě, v roce 1671 absolvoval kavalírskou cestu do Francie, poté začal zastávat čestné úřady a v roce 1677 byl zvolen do Dolní sněmovny (poslancem byl do roku 1679 a pak znovu v letech 1689–1690), od roku 1680 byl lordem komořím Karla II. Mezitím sloužil v armádě a zúčastnil se nástupnických bojů po Slavné revoluci a v roce 1690 byl jako baron Osborne povolán do Sněmovny lordů. Později sloužil u námořnictva, od roku 1690 byl kapitánem a za devítileté války se zúčastnil neúspěšného obléhání Brestu (1694). V roce 1697 dosáhl hodnosti kontradmirála a za války o španělské dědictví byl povýšen na viceadmirála (1703). \n\nV roce 1712 po otci zdědil titul vévody z Leedsu, téhož roku se prostřednictvím sňatku svého syna Peregrina stal příbuzným prvního ministra Roberta Harleye. V letech 1711–1714 byl nejvyšším sudím v hrabství Yorkshire a od roku 1713 v tomto hrabství krátce i lordem místodržitelem. Jako stoupenec toryů musel po nástupu hannoverské dynastie opustit své úřady a od té doby žil v soukromí. \n\nOženil se v roce 1682 s Bridget Hyde (1662–1734), dědičkou bohatého Sira Thomase Hyde (věnem přinesla 100 000 liber). Z jejich manželství pocházely čtyři děti. Nejstarší syn William Osborne, hrabě z Danby (1690–1711), zemřel předčasně, dědicem titulů se stal mladší syn Peregrine, pozdější 3. vévoda z Leedsu (1691–1731). Dcera Mary (1688-1722) byla manželkou 2. vévody z Beaufortu, po ovdovění se podruhé provdala za skotského šlechtice 4. hraběte z Dundonaldu. \n\n"}
{"id": "1543224", "url": "https://cs.wikipedia.org/wiki?curid=1543224", "title": "Francis Godolphin, 2. hrabě Godolphin", "text": "Francis Godolphin, 2. hrabě Godolphin\n\nFrancis Godolphin, 2. hrabě Godolphin (\"Francis Godolphin, 2nd Earl Godolphin, 2nd Viscount Rialton, 2nd Baron Godolphin, 1st Baron Godolphin of Helston\") (3. září 1678, Londýn, Anglie – 17. ledna 1766, Londýn, Anglie) byl britský politik a dvořan, syn prvního ministra Sidneye Godolphina a švagr prvního ministra hraběte Sunderlanda. Od mládí zastával řadu čestných funkcí, od roku 1712 jako dědic hraběcího titulu zasedal ve Sněmovně lordů. Po nástupu hannoverské dynastie se uplatnil ve vysokých úřadech u dvora a nakonec byl i členem vlády. Jeho manželkou byla Henrietta Churchillová, starší dcera a dědička významného vojevůdce vévody z Marlborough. \n\nPocházel ze starého šlechtického rodu z Cornwallu, byl jediným synem prvního ministra Sidneye Godolphina, matka Margaret, rozená Blagge (1652–1678), byla dvorní dámou královny Kateřiny a zemřela krátce po porodu. Studoval v Etonu a Cambridge, od mládí zastával nižší funkce u kancléřského soudu a na ministerstvu financí. V letech 1695–1698 a 1701–1712 byl členem Dolní sněmovny V letech 1702-1708 byl lordem komořím prince Jiřího Dánského, jako otcův dědic užíval od roku 1706 titul vikomta Rialtona. V letech 1704–1711 zastával u dvora funkci výplatčího rent dvorských úředníků (\"Cofferer of the Household\"). Zastával též řadu čestných funkcí v Cornwallu, kde byl v letech 1705–1708 nejvyšším hofmistrem. \nPo nástupu toryů k moci v roce 1711 musel dočasně rezignovat na své postavení a vzdát se některých úřadů, v roce 1712 ale po otci zdědil titul hraběte a vstoupil do Sněmovny lordů. Znovu se uplatnil po nástupu hannoverské dynastie, vrátil se do úřadu výplatčího rent dvorských úředníků (1714–1723), stal se též lordem místodržitelem v hrabství Oxfordshire (1715–1735) a lordem komořím Jiřího I. (1716). V případě nepřítomnosti Jiřího I. v Anglii byl též členem místodržitelského sboru (1723, 1726 a 1727). V letech 1723–1735 zastával u dvora funkci prvního královského komorníka (\"Groom of the Stole\") a od roku 1723 byl členem Tajné rady. Nakonec se stal členem vlády jako lord strážce tajné pečeti (1735–1740). Vládu musel opustit jako chráněnec svého zetě vévody z Newcastle, který se tehdy dostal do sporu s premiérem Walpolem. Mimo další čestné funkce byl v letech 1733–1766 guvernérem na Scillách. Po smrti jediného syna získal v roce 1735 nový titul barona Godolphina určený pro vzdálenější příbuzenstvo. \n\nV devatenácti letech se v roce 1698 oženil s Henriettou Churchillovou (1681–1733), starší dcerou vojevůdce vévody z Marlborough. Henrietta se po otci stala v roce 1722 vévodkyní z Marlborough a dědičkou zámku Blenheim Palace (Oxfordshire). Z jejich manželství pocházelo pět dětí, z nichž dvě zemřely v dětství: \n\n\nTitul hraběte z Godolphinu zanikl Francisovým úmrtím, zatímco baronský titul z roku 1735 přešel na jeho bratrance Francise Godolphina (1706–1785), který byl předtím dlouholetým členem Dolní sněmovny (také za volební obvod Helston). Ten ale zemřel bez potomstva a znovu byl titul barona Godolphina obnoven až v roce 1832 pro Francise Osborna (1777–1850), mladšího syna ministra zahraničí 5. vévody z Leedsu. Rod vévodů z Leedsu po Godolphinech zdědil také jejich hlavní rodové sídlo \"Godolphin House\" (Cornwall) a čestný post guvernéra na Scillách, který si udrželi do roku 1831. \n\nTitul vévody z Marlborough byl určen jako dědictví pro Francisova syna Williama (1699-1731), který však zemřel předčasně a bez potomstva. Po úmrtí jeho matky Henrietty převzali titul vévody a statky v Oxfordshire spříznění Spencerové (generál Charles Spencer, 3. vévoda z Marlborough (1706–1758).\n\n"}
{"id": "1543236", "url": "https://cs.wikipedia.org/wiki?curid=1543236", "title": "Janov: Le Strade Nuove a systém Palazzi dei Rolli", "text": "Janov: Le Strade Nuove a systém Palazzi dei Rolli\n\nJanov: Le Strade Nuove a systém Palazzi dei Rolli je název italské památky světového kulturního dědictví UNESCO, která byla na seznam zapsána v roce 2006. Jedná se o skupinu ulic (\"Le Strade Nuove\") lemovaných reprezentativními paláci (\"Palazzi dei Rolli\") postavených vlivnou janovskou šlechtou mezi druhou polovinou šestnáctého století a první polovinou sedmnáctého století, když byla Janovská republika na vrcholu své námořní a finanční moci. Pečlivost při územním plánování urbanistického rozvoje města a architektura jednotlivých sídel je vzpomínkou na janovské \"Zlatého století\", kdy město bylo křižovatkou aristokracie, panovníků, diplomatů, církevních úřadů, majitelů lodí, obchodníků a bankéřů a Janovská republika měla výraznou politickou a obchodní pozici v oblasti Středozemního moře.\n\nV roce 1551 byla za vlády admirála Andrea Doria zahájena výstavba ulice Strada Nuova (její název byl později změněn na Via Aurea, pak na Via nuova dei palazzi, až nakonec přejmenována po národním hrdinovy z 19. století na Garibaldi), která se měla stát okrskem městské prosperity. Později došlo k rozvoji dalších nových ulic Lomellini, Balbi a Cairoli. Le Strade Nuove (český doslovný překlad Nové ulice) vznikly severně od středověkého města, jehož úzké, hustě zastavěné ulice nevytvářely příležitosti pro výstavbu vznešených rezidencí. Soukromé budovy vládnoucí oligarchie Palazzi dei Rolli (český volný překlad Paláce na seznamu) byly v době Janovské republiky povinny na základě veřejné služby republice hostit vysoké osobnosti, které byly v Janově na státní návštěvě. Patří mezi ně řada pozdně renesančních a barokních budov, které mají obvykle tři nebo čtyři patra s velkolepými otevřenými schodišti, nádvoří a arkádami s výhledem do zahrad. Mnoho interiérů, navzdory staletím a těžkým škodám způsobeným bombovým útokem druhé světové války, disponuje zachovalými originálními dekoracemi hlavních autorů manýristického janovského baroka.\n\nV roce 2006 bylo 42 nejvýznamnějších paláců zapsáno na seznam světového dědictví UNESCO. Souhrnná chráněná plocha je 15,77 ha. Paláce jsou v současnosti využívány mimo jiné jako muzea, kanceláře i jako obytné prostory.\n\nMezi palácy vynikají Palazzo Rosso, Palazzo Bianco, Palazzo Doria-Tursi. Všechny tři jsou umístěny na ulici Garibaldi. Tyto paláce jsou součástí muzeí ve Strada Nuova (italsky: Musei di Strada Nuova). Ve svých sbírkách mají díla italského, vlámského a španělského umění, včetně děl takových umělců jako Guercino, Paolo Veronese, Anthonis van Dyck, Caravaggio a Antonio Canova. Mezi nejkrásnější paláce na seznamu Rolla patří také Královský palác (Palazzo Reale), který se nachází v ulici Balbi, postavený v 17. století rodem Balbi a v 19. století přestavěn dynastií Savojských. Také tento palác je dnes muzeum.\n\nNásledující tabulka zahrnuje budovy chráněné UNESCEM, nejedná se o kompletní seznam paláců ve městě.\n\n"}
{"id": "1543243", "url": "https://cs.wikipedia.org/wiki?curid=1543243", "title": "Viškovo", "text": "Viškovo\n\nViškovo () je velké sídlo a opčina v Chorvatsku v Přímořsko-gorskokotarské župě, nacházející se asi 8 km severozápadně od centra Rijeky. Na jihozápad od Viškova se nachází město Kastav, na východ opčina Jelenje, na sever opčina Klana, na jih město Rijeka. Opčina se skládá celkem ze sedmi velkých sídel, v podstatě dohromady tvořících sídlo o 14 445 obyvatelích, přičemž v samotném Viškovu žije 3 068 obyvatel. Vzhledem však k tomu, že Viškovo svým územím těsně sousedí s územím Rijeky, je \"de facto\" (stejně jako město Kastav) pouze jejím předměstím. Viškovo je opčina s největším počtem obyvatel v Chorvatsku.\n\nOpčina zahrnuje celkem 7 vesnic. Největším sídlem je Marinići s 3 894 obyvateli, poté je středisko opčiny Viškovo s 3 068 obyvateli. Nejmenší vesnicí a jediným sídlem, ve kterém žije méně než 1 000 obyvatel, je Kosi s 808 obyvateli.\n"}
{"id": "1543244", "url": "https://cs.wikipedia.org/wiki?curid=1543244", "title": "Brandýs nad Labem (nádraží)", "text": "Brandýs nad Labem (nádraží)\n\nBrandýs nad Labem je železniční stanice ve stejnojmenném městě v okrese Praha-východ ve Středočeském kraji poblíž řeky Labe. Nachází se na východním okraji souměstí Brandýs nad Labem-Stará Boleslav. Leží na neelektrifikované jednokolejné trati 074. Přímo před stanicí je umístěno městské autobusové nádraží.\n\nPočátkem 80. let 19. století obdržela společnost Rakouská společnost místních drah (\"ÖLEG\") koncesi pro stavbu a provozování trati z Brandýsa nad Labem do vsi Mochov asi 4 kilometry jižně od Čelákovic. Tudy od roku 1874 vedl odbočný úsek trati z Lysé nad Labem na nádraží Praha-Těšnov (ještě dříve na provizorní nádraží Praha-Rohanský ostrov) v majetku Rakouské severozápadní dráhy (\"ÖNWB\") primárně spojující Vídeň a Berlín. Základ budované tratě tvořila již existující vlečka do cukrovaru v Kostelci nad Labem. \"ÖLEG\" k obsluze své trati v Brandýse vybudovala výpravní budovu, později označenou jako \"Brandýs nad Labem-Zápská\". 15. července 1899 zprovoznila společnost \"Místní dráha Brandýs-Neratovice\" koncovou trať z Neratovic, na které vznikla nová nádražní budova s názvem \"Brandýs město\", nedaleko starého nádraží.\n\nPo zestátnění všech soukromých společností v Rakousku-Uhersku po roce 1908 obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy. Úplné železniční spojení mezi nádražími bylo dokončeno až vybudováním zářezu v roce 1925, hlavní dopravní funkci ve městě přebralo novější nádraží a byla změněna jména stanic. Trať do Mochova zpočátku sloužila jen nákladní dopravě, v letech 1939-2006 zde fungovala pravidelná osobní přeprava, ke znovuobnovení provozu došlo v roce 2018.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště. V roce 2018 prošla stanice rekonstrukcí.\n\n"}
{"id": "1543246", "url": "https://cs.wikipedia.org/wiki?curid=1543246", "title": "Kralovice u Rakovníka (nádraží)", "text": "Kralovice u Rakovníka (nádraží)\n\nKralovice u Rakovníka je železniční stanice v centrální části města Kralovice v okrese Plzeň-sever v Plzeňském kraji, nedaleko Kralovického potoka. Leží na neelektrizované jednokolejné trati 162.\n\nStanici otevřela 9. července 1899 společnost \"Místní dráha Rakovník-Mladotice\" z Rakovníku do Mladotic. Tudy od 21. ledna 1873 vedla trať společnosti Plzeňsko-březenská dráha (\"EPPK\") v úseku z Plzní do Plas, celistvé dopravní spojení přes Žabokliky do stanice Březno u Chomutova bylo zprovozněno 8. srpna 1873. Budova kralovického nádraží vznikla dle typizovaného stavebního vzoru.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá nástupiště, k příchodu k vlakům slouží přechody přes koleje.\n\n"}
{"id": "1543248", "url": "https://cs.wikipedia.org/wiki?curid=1543248", "title": "Janovice nad Úhlavou (nádraží)", "text": "Janovice nad Úhlavou (nádraží)\n\nJanovice nad Úhlavou (německy \"Janowitz\") je železniční stanice ve vzdálenosti asi jednoho kilometru severozápadním směrem od města Janovice nad Úhlavou v okrese Klatovy v Plzeňském kraji nedaleko řeky Úhlavy. Leží na neelektrizovaném jednokolejném úseku trati č. 183 a jednokolejné neelektrifikované trati č. 185.\n\nStanice byla vybudována jakožto součást Plzeňsko-březenské dráhy (\"EPPK/PBD\") spojující Duchcov, Plzeň, Klatovy a Nýrsko, podle typizovaného stavebního návrhu drážních budov společnosti. 20. září 1876 byl s místním nádražím uveden do provozu celý nový úsek trasy z provizorního nádraží (později \"Plzeň zastávka\"), odtud bylo možno od roku 1877 pokračovat po železnici přes hraniční přechod Železná Ruda-Alžbětín do Bavorska. Trať byla také toho roku zaústěna do kolejiště plzeňského nádraží.\n\nV roce 1888 dokončila společnost Českomoravská transverzální dráha (\"BMTB\") budování trati z Horažďovic přes Klatovy a Janovice nad Úhlavou do Domažlic, pravidelný provoz byl zahájen 1. října. Dráha byla součástí snahy o výstavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno nekryté ostrovní nástupiště, k příchodu k vlakům slouží přechod přes kolej.\n\n"}
{"id": "1543256", "url": "https://cs.wikipedia.org/wiki?curid=1543256", "title": "Modrá krev (rozcestník)", "text": "Modrá krev (rozcestník)\n\nModrá krev může být\n"}
{"id": "1543257", "url": "https://cs.wikipedia.org/wiki?curid=1543257", "title": "Jablonné nad Orlicí (nádraží)", "text": "Jablonné nad Orlicí (nádraží)\n\nJablonné nad Orlicí je železniční stanice v jižní části města Jablonné nad Orlicí v okrese Ústí nad Orlicí v Pardubickém kraji nedaleko řeky Tichá Orlice. Leží na jednokolejné elektrizované trati 024 (3 kV DC).\n\nStanice byla otevřena 15. října 1875 společností Rakouská severozápadní dráha (\"ÖNWB\") na trati z Letohradu, kam \"ÖNWB\" zprovoznila svou trať z Hradce Králové 10. ledna 1874, do Lichkova a dále přes hranici do Pruska. Předtím 10. října 1875 byla dokončena spojka na nové nádraží v Ústí nad Orlicí ležící na trati mezi Prahou a Olomoucí. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Elektrická trakční soustava zde byla zprovozněna v roce 2008, troleje byly prodlouženy dále na Lichkov a státní hranici s Polskem.\n\nNachází se zde jedno poloostrovní nekryté nástupiště, k příchodu k vlakům slouží přechod přes kolej.\n\n"}
{"id": "1543259", "url": "https://cs.wikipedia.org/wiki?curid=1543259", "title": "Tituly a vyznamenání Mette-Marit Norské", "text": "Tituly a vyznamenání Mette-Marit Norské\n\nMatte-Marit Norská, manželka korunního prince Haakona Norského, obdržela řadu norských i zahraničních vyznamenání a ocenění. Drží také patronaci nad řadou organizací.\n\n\nNorská a vyznamenání, která obdržela Mette-Marit od své svatby s norským korunním princem:\n\n\n\n\n"}
{"id": "1543260", "url": "https://cs.wikipedia.org/wiki?curid=1543260", "title": "Lichkov (nádraží)", "text": "Lichkov (nádraží)\n\nLichkov je železniční stanice v jižní části obce Lichkov v okrese Ústí nad Orlicí v Pardubickém kraji nedaleko řeky Tichá Orlice. Leží na jednokolejné elektrifikované trati 024 (3 kV DC). Jedná se o hraniční železniční stanici s Polskem.\n\nStanice byla otevřena 15. října 1875 společností Rakouská severozápadní dráha (\"ÖNWB\") na trati z Letohradu, kam \"ÖNWB\" zprovoznila svou trať z Hradce Králové 10. ledna 1874, přes Lichkov dále přes hranici do tehdejšího Pruska. Předtím 10. října 1875 byla dokončena spojka na nové nádraží v Ústí nad Orlicí ležící na trati mezi Prahou a Olomoucí. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Elektrický provoz na trati procházející stanicí byl zahájen v roce 2008, troleje byly prodlouženy dále přes státní hranici s Polskem.\n\nNachází se zde jedno modernizované poloostrovní nekryté nástupiště, k příchodu k vlakům slouží přechod přes kolej, u budovy je pak jednostranné vnější nástupiště.\n\n"}
{"id": "1543262", "url": "https://cs.wikipedia.org/wiki?curid=1543262", "title": "Gitanas Nausėda", "text": "Gitanas Nausėda\n\nGitanas Nausėda (* 19. května 1964 Klaipėda) je litevský politik a ekonom, od července 2019 prezident Litvy. Před vstupem do politiky pracoval jako ekonom, nejdříve ve státních institucích včetně centrální banky a poté v soukromém bankovním sektoru.\n\nV letech 1982–1987 vystudoval Fakultu průmyslové ekonomie na Vilniuské univerzitě. Další dva roky byl doktorandem na Fakultě ekonomie téže univerzity u profesora Vladase Astrauskase. V období 1990–1992 získal v rámci postgraduálního studia grant DAAD ke studijnímu pobytu na Univerzitě v Mannheimu. Disertační práci na téma „\"Příjmová politika během inflace a stagflace (na litevském příkladu)\",“ obhájil na Vilniuské univerzitě v roce 1993 a obdržel titul Ph.D. V roce 2009 se stal docentem na soukromé škole Vilnius University Business School, založené roku 1989.\n\nProfesní dráhu ekonoma zahájil v letech 1992–1993 ve Výzkumném ústavu pro ekonomiku a privatizaci. Další dva roky působil na úřadu národního regulátora v Radě pro hospodářskou soutěž Litvy jako vedoucí oddělení finančních trhů. V období 1994–2000 byl zamětnancem litevské centrální banky, nejdříve na úseku regulace a dohledu nad komerčním bankovnictvím a poté ve funkci ředitele úseku měnové politiky. Poslední dva roky také zasedal ve správní radě centrální banky.\n\nMezi roky 2000–2008 se stal hlavním ekonomem a poradcem předsedy správní rady bankovního domu AB Vilniaus Bankas. Další desetileté období, do roku 2018, působil postupně na pozicích finančního analytika, hlavního ekonoma a poradce prezidenta banky Raimondase Kvedarase v SEB Bankas.\n\nJako nezávislý kandidát a nestraník oznámil 17. září 2018 účast v květnových prezidentských volbách 2019. V kampani kladl důraz na svou nezávislost a proklamoval ochotu spolupracovat s vládou jakékoli orientace. V úvodním kole, jež se odehrálo 12. května 2019, skončil z devíti kandidátů těsně druhý, když za vítěznou poslankyní a bývalou ministryní financí Ingridou Šimonytėovou zaostal o 0,37 % platných hlasů. O čtrnáct dní později ji ve druhém kole jasně porazil, ziskem 66,53 %, respektive 881 495 platných hlasů. Prezidentská inaugurace proběhla 12. července 2019. \n\nPrvní zahraniční cestu uskutečnil čtyři dny po inauguraci do Varšavy, kde se střetl se svým protějškem Andrzejem Dudou. Během návštěvy se ozývaly výzvy k prohloubení bilaterálních vztahů, než jaké panovaly za jeho předchůdkyně Dalii Grybauskaitėové. Odmítavě se vyjádřil ke snaze vůdců Evropské unie sankcionovat Polsko za jeho postup vůči Nejvyššímu soudu a krokům v soudnictví. Do jednoho měsíce od nástupu do úřadu byl podle průzkumů litevského rozhlasu a televize považován za nejdůvěryhodnějšího politika státu. Během berlínské schůzky s Angelou Merkelovou v srpnu 2019, naléhal na kancléřku v udržování sankcí proti Rusku. V otázce návštěvy Ruska navázal na kritický postoj Grybauskaitéové, která Ruskou federaci označila za „teroristický stát“. Nausėda uvedl, že Rusko nenavštíví, dokud bude trvat ruská anexe Krymu. Rovněž odmítl možné setkání s ruským prezidentem Vladimirem Putinem jako „zbytečné“, když Litva čelila „reálné hrozbě“ a „nebezpečí“ na hranicích s Ruskem.\n\nNarodil se roku 1964 v přímořské v Klaipėdě, tehdejší součásti Litevské sovětské socialistické republiky. Otec Antanas Nausėda (* 1929) je inženýr, který mimo jiné pracoval jako vedoucí závodu na recyklaci lepenek a papírových obalů AB Klaipėdos kartonas. Matka Ona Stasė Nausėdienė (1932–2014) byla učitelka fyziky a matematiky. Sestra Vilija Nausėdaitė (* 1959) je profesí ekonomka.\n\nV roce 1990 se oženil s inženýrkou, módní technoložkou Dianou Nepaitė (* 1964), pracující pro vilniuskou pobočku společnosti H&M. Do manželství se narodily dcery Gedailė a Ugnė Nausėdaitė. Vyjma rodné litevštiny hovoří rusky, anglicky a německy.\n\nČestný doktorát Univerzity v Gifu obdržel 24. října 2019.\n\n"}
{"id": "1543265", "url": "https://cs.wikipedia.org/wiki?curid=1543265", "title": "Majestic 12", "text": "Majestic 12\n\nMajestic 12 (nebo MJ-12) je domnělá organizace, která se objevuje v konspiračních teoriích UFO. Organizace má být krycím jménem údajného tajného výboru vědců, vojenských vůdců a vládních činitelů, vytvořeného v roce 1947 výkonným nařízením amerického prezidenta Harryho S. Trumana, za účelem vyzdvižení a zkoumání mimozemské kosmické lodi. Koncept vznikl v řadě údajně uniklých tajných vládních dokumentů, které mezi ufology kolovaly od roku 1984. Po přezkoumání Federální úřad pro vyšetřování (FBI) prohlásil dokumenty za „zcela falešné“ a mnoho ufologů je považuje za komplikovaný podvod. Majestic 12 zůstává populární mezi některými teoretiky spiknutí UFO a koncept se objevil v populární kultuře, včetně televize, filmu a literatury.\n"}
{"id": "1543266", "url": "https://cs.wikipedia.org/wiki?curid=1543266", "title": "Česká Kubice (nádraží)", "text": "Česká Kubice (nádraží)\n\nČeská Kubice je železniční stanice v severovýchodní části obce Česká Kubice v okrese Domažlice v Plzeňském kraji nedaleko potoka Bystřice. Leží na neelektrizované jednokolejné trati 180. Jedná se o pohraniční železniční stanici se Spolkovou republikou Německo.\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově, podle typizovaného stavebního návrhu. Vzniklo zde též nákladové nádraží. 14. října 1861 byl s místním nádražím uveden do provozu celý nový úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), odkud po dokončení mohla dále pokračovat směrem do Prahy.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná nekrytá úrovňová nástupiště. Dlouhodobě se počítá s rekonstrukcí celé trati až k hraničnímu přechodu s Německem Česká Kubice - Furth im Wald.\n\n"}
{"id": "1543268", "url": "https://cs.wikipedia.org/wiki?curid=1543268", "title": "Benešov nad Ploučnicí (nádraží)", "text": "Benešov nad Ploučnicí (nádraží)\n\nBenešov nad Ploučnicí je železniční stanice v západní části města Benešov nad Ploučnicí v okrese Děčín v Ústeckém kraji nedaleko řeky Ploučnice. Leží na jednokolejné neelektrizované trati 081.\n\nStanice byla otevřena 16. ledna 1869 společností Česká severní dráha (\"BNB\") na trati z Děčína do Jedlové. Stavbu trati a železničních budov prováděla firma Vojtěcha Lanny, dle typizovaného předpisu drážních budov \"BNB\". 14. července 1872 otevřela \"BNB\" dráhu z Benešova do České Lípy, kam od roku 1867 vedla dráha z Bakova nad Jizerou, do Děčína.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno úrovňové jednostranné nástupiště (u budoy) a jedno poloostrovní nástupiště s přístupem centrálním přechodem přes dvě koleje.\n\n"}
{"id": "1543271", "url": "https://cs.wikipedia.org/wiki?curid=1543271", "title": "Pyšely (nádraží)", "text": "Pyšely (nádraží)\n\nPyšely je železniční zastávka v jihovýchodní části města Pyšely v okrese Benešov ve Středočeském kraji ležící v těsné blízkosti železničního mostu přes řeku Sázavu. Leží na dvoukolejné elektrizované trati 220/221 (3 kV ss).\n\nŽeleznici vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně s Prahou, dočasná konečná stanice byla zřízena v Čerčanech, první vlak projíždějící tratí zde ukončil jízdu při zprovoznění úseku z Českých Velenic 3. září 1871. K otevření zbývající trasy do Prahy došlo až 14. prosince téhož roku po dokončení železničního mostu přes Sázavu. Ten byl zpočátku provizorně postaven ze dřeva. V době výstavby tratě panoval spor mezi zástupci obcí Čerčany a Pyšely, nacházející se na opačném břehu řeky, kde bude zřízeno nádraží. Výhodnější poloha i časový náskok v dovedení železnice nakonec rozhodly o zřízení nádraží na levém břehu Sázavy, v Čerčanech. Vzniklo tam též lokomotivní depo, později se stavbou nových tratí dále rozšiřované, a vodárna. Železniční zastávka v Pyšelích byla zřízena roku 1892.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\n10. března 1971 byla na trati procházející zastávkou zahájen elektrický provoz v rámci zlepšení sítě příměstských pražských tratí.\n\nZastávkou prochází Čtvrtý železniční koridor, vede tudy dvoukolejná trať. Roku 2009 byla rekonstruována dle koridorových parametrů, průjezdová rychlost byla zvýšena na 160 km/h, vznikla dvě bezbariérová vyvýšená nástupiště s podchodem a elektronickým informačním systémem.\n\n"}
{"id": "1543272", "url": "https://cs.wikipedia.org/wiki?curid=1543272", "title": "Mýto (železniční zastávka)", "text": "Mýto (železniční zastávka)\n\nMýto je železniční zastávka (dříve stanice) v jižní části města Mýto v okrese Rokycany v Plzeňském kraji nedaleko Holoubkovského potoka. Leží na trati 170. Železniční trať procházející zastávkou je elektrizovaná soustavou 25 kV, 50 Hz AC.\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"), podle typizovaného stavebního návrhu. 14. října 1861 byl zprovozněn úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), 14. července 1862 byla s místním nádražím slavnostně otevřena zbývající trasa do Prahy.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz zde byl zahájen 5. června 1987.\n\nZastávka prochází Třetí železniční koridor, vede tudy dvoukolejná trať. V roce 2011 byla dokončena přeměna nádraží na zastávku s koridorovými parametry: nachází se zde dvě jednostranná nástupiště s podchody a elektronickým informačním systémem. Expresní spoje mohou stanicí projíždět rychlostí až 140 km/h.\n\n"}
{"id": "1543276", "url": "https://cs.wikipedia.org/wiki?curid=1543276", "title": "Emil Sedlák", "text": "Emil Sedlák\n\nEmil Sedlák (7. října 1910, Trnava – ?) byl český dělník, úředník a voják.\n\nEmil Sedlák se narodil v roce 1910 v Trnavě, jeho otec pracoval jako zemědělec a tak i Emil Sedlák nastoupil na dvouletou hospodářskou školu v Třebíči a po škole nastoupil do lihovaru v Náramči jako praktikant. Mezi lety 1930 a 1932 byl na vojně v Polsku a následně nastoupil do Slovanské pojišťovny v Brně. Po zahájení druhé světové války z pozice obchodního cestujícího pomáhal Obraně národa, ale roku 1940 měl být zatčen gestapem a tak se rozhodl odejít z Československa. Přes Slovensko, Maďarsko a Sýrii se dostal do Libanonu, kde nastoupil do cizinecké legie. Po kapitulaci Francie přešel do britské armády a byl převelen do Haify a následně do Gedery. V Gedeře v červnu 1940 vstoupil do československé armády a v březnu roku 1941 se jednotka Emila Sedláka přesunula k Alexandrii.\n\nV Egyptě působili jako obrana Degheilé, následně pak od května téhož roku jednotka bojovala v Sýrii, kde působila až do října roku 1941. Poté se vojáci přesunuli do Palestiny a opět do Alexandrie, odkud odpluli do Tobruku. Po vyhrané bitvě o Tobruk se jednotka opět vrátila do Haify. Později jednotka bojovala u Bejrútu a po opětovném napadení Tobruku se jednotka vrátila i tam. V srpnu 1943 byli vojáci přesunuti do Velké Británie a od října téhož roku působil jako tankista a od srpna roku 1944 působila jednotka ve Francii. Bojoval také u Dunkirku, později byl při další bitvě ve Francii těžce zraněn a převezen do Anglie, kde se léčil až do října 1945.\n\nPo skončení války se vrátil do Prahy a navštívil Trnavu. Nastoupil jako úředník na ministerstvo národní obrany, tam pracoval do roku 1953. Posléze byl z větší části v invalidním důchodu.\n\nJe čestným občanem obce Trnava, obdržel dva Československé válečné kříže 1939, československou medaili Za chrabrost, československou vojenskou pamětní medaili, pamětní medaili Velké Británie, Military Medal, medaili Africa Star, medaili Afrika Korp, medaili Afrika Star 1939/45 a další ocenění. \n"}
{"id": "1543277", "url": "https://cs.wikipedia.org/wiki?curid=1543277", "title": "Kdyně (nádraží)", "text": "Kdyně (nádraží)\n\nKdyně je železniční stanice v jižní části města Kdyně v okrese Domažlice v Plzeňském kraji nedaleko Zahořanského potoka. Leží na jednokolejné neelektrizované trati 185.\n\nStanice byla vybudována na trati společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov do Horažďovice předměstí, kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Ve 30. letech 20. století byla dokončena přístavba ke staniční budově.\n\nNachází se zde dvě nekrytá jednostranné úrovňová nástupiště, k příchodu k vlakům slouží přechody přes koleje.\n\n"}
{"id": "1543279", "url": "https://cs.wikipedia.org/wiki?curid=1543279", "title": "Tiba-1", "text": "Tiba-1\n\nTiba-1 je první egyptská komunikační družice (a uvádí se, že i vojenská). Egypt ji s pomocí Francie poslal 26.10.2019 na orbitu z vesmírného centra ve Francouzské Guyaně jako 250. start z rodiny ArianeSpace. \n\nDružice byla zkonstruována firmami Airbus a Thales Alenia Space a měla by na oběžné dráze zůstat po dobu 15 let.\n\nTiba je čtvrtou družicí vynesenou na oběžnou dráhu společností ArianeSpace a bude operovat na pozici 35,5° východně. Bude vysílat internetové signály námořním plavidlům a letecké dopravě po celé Evropě a Středním Východě. Spolu se satelitem Tiba -1 byl na oběžnou dráhu vyslán i satelit Inmarsat GX5. Obě družice jsou vyslány na geostatickou oběžnou dráhu do výšky více než 22 000 km nad rovníkem, kde jejich rychlost bude odpovídat rychlosti rotace Země, což způsobí, že se na obloze objeví na pevné pozici. \n\nProgram Tiba 1 vznikl již v roce 2016, kdy egyptský prezident Abdeh Fatah El Sisi podepsal kontrakt s francouzským prezidentem Francoisem Hollandem o nákupu vojenského vybavení.\n\n\n"}
{"id": "1543280", "url": "https://cs.wikipedia.org/wiki?curid=1543280", "title": "Zákolany (nádraží)", "text": "Zákolany (nádraží)\n\nZákolany je železniční zastávka ve východní části obce Zákolany v okrese Kladno ve Středočeském kraji ležící v těsné blízkosti Zákolanského potoka. Leží na neelektrizované trati 093, nedaleko stanice dráhu mimoúrovňově překonává trať 121, na které se nachází železniční zastávka \"Zákolany zastávka\".\n\nStanice byla vystavěna dle typizovaného předpisu společnosti Buštěhradská dráha (\"BEB\") ze směru z Kralupy nad Vltavou, kudy od roku 1850 procházela trať společnosti Severní státní dráha (\"NStB\") spojující Prahu a Drážďany, do Kladna, pravidelný provoz zde byl zahájen 16. listopadu 1855.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno nástupiště u budovy.\n\n"}
{"id": "1543288", "url": "https://cs.wikipedia.org/wiki?curid=1543288", "title": "Let Buddha Air 103", "text": "Let Buddha Air 103\n\nLet Buddha Air 103 bylo dopravní neštěstí, k němuž došlo dne 25. září 2011 po půl osmé ráno místního času při vyhlídkovém letu v Himálajích. Na palubě stroje Beechcraft 1900D vyrobeného americkou firmou Beechcraft, které vlastnila letecká společnosti Buddha Air a jež bylo v provozu od 1. listopadu 1997, tehdy cestovalo celkem devatenáct osob. Tři z nich tvořili posádku, další tři občané byli Nepálci a zbylých šestnáct představovali zahraniční turisté, a sice deset z Indie, dva ze Spojených států amerických a jeden z Japonska.\n\nTurbovrtulový stroj s cestujícími absolvoval hodinový vyhlídkový let kolem nejvyšších vrcholů světa. Když se přiblížil čas jeho přistání, vládly v oblasti špatné meteorologické podmínky, neboť lokalitu skrápěl déšť a viditelnost snižovala hustá mlha. Situace souvisela s obdobím monzunů, které tuto oblast postihují. Viditelnost v čase nehody dosahovala šesti tisíc metrů, teplota 20 stupňů Celsia, přičemž rosný bod měl hodnotu devatenácti stupňů Celsiovy škály. Tlak vzduchu přepočtený na hladinu moře činil 1014 hektopaskalů. Kontrolní věž mezinárodního letiště Tribhuvan v Káthmandú navíc během přibližovacího manévru letounu před jeho přistáním ztratila se strojem kontakt. Poslední kontakt mezi ní a letadlem proběhl v 7.31 místního času. Dle jiných zdrojů byl kontakt s věží realizován v čase 7.30 hodin a čtyři minuty nato došlo k nehodě. Jakmile stroj přelétal vesnici Bisankunarajan, na kopcovitém jihovýchodním předměstí nepálské metropole Káthmándú, nacházející se ve vzdálenosti přibližně deseti kilometrů od letiště, kde měl přistát, zavadil svým křídlem o jeden ze zdejších domů, začal hořet a havaroval. Po pádu na zem se rozlomil na několik částí. Během nehody zahynulo osmnáct osob letících na palubě letounu, jejichž těla byla rozmetána do vzdálenosti 25 metrů od místa neštěstí. Devatenáctý pasažér sice neštěstí se zraněními přežil, ale následně jim podlehl během transportu do nemocnice v nepálském hlavním městě Káthmándú. Na zemi trosky padajícího letounu nikoho nezranily.\n"}
{"id": "1543306", "url": "https://cs.wikipedia.org/wiki?curid=1543306", "title": "Komarno", "text": "Komarno\n\nKomarno může být:\n"}
{"id": "1543307", "url": "https://cs.wikipedia.org/wiki?curid=1543307", "title": "Komarno (Ukrajina)", "text": "Komarno (Ukrajina)\n\nKomarno () je město ve Lvovské oblasti na Ukrajině. Žije zde obyvatel. Do 24. března 1992 neslo město název Komarne (\"Комарне\").\n\nKomarno leží na říčce Vereščycja, levém přítoku Dněstru. Od Lvova, správního střediska oblasti, je vzdáleno přibližně třicet kilometrů jihozápadně.\n\nPrvní písemná zmínka o Komarnu je z roku 1324. Od roku 1473 je městem. V letech 1774 až 1918 bylo součástí Haličsko-vladiměřského království. Po první světové válce se stalo součástí druhé Polské republiky. Za druhé světové války jej krátce obsadil Sovětský svaz, následně jej drželo do roku 1944 nacistické Německo a po jejím konci se stal součástí Ukrajinské sovětské socialistické republiky.\n\n\n"}
{"id": "1543308", "url": "https://cs.wikipedia.org/wiki?curid=1543308", "title": "Bhávnagar", "text": "Bhávnagar\n\nBhávnagar () je město v Gudžarátu, jednom z indických svazových států. K roku 2011 v něm žilo bezmála šest set tisíc obyvatel. \n\nBhávnagar leží ve východní části Káthijávárského poloostrova jen přibližně deset kilometrů západně od břehu Khambhátského zálivu.\n\nBhávnagar byl založen v roce 1723. V letech 1723–1948 byl hlavním městem stejnojmenného státu, jednoho z indických knížecích států.\n"}
{"id": "1543309", "url": "https://cs.wikipedia.org/wiki?curid=1543309", "title": "Systém orchidejí", "text": "Systém orchidejí\n\nČeleď vstavačovité (\"Orchidaceae\") je v platné taxonomii členěna na 5 podčeledí, které jsou dále členěny na triby a podtriby. Bazální skupinou je podčeleď \"Apostasioideae\", nejodvozenější jsou silně diverzifikované podčeledi \"Epidendroideae\" a \"Orchidoideae\".\n\nPodčeleď zahrnuje 16 druhů ve 2 rodech, výskyt v tropické Asii, Japonsku, Austrálii a Tichomoří. Rostliny mají archaickou stavbu květů a celkovým vzhledem se odlišují od ostatních orchidejí.\n\n\nPodčeleď zahrnuje celkem 245 druhů ve 14 rodech, rozřazených do 2 tribů. Největší rody jsou \"Vanilla\" (105 druhů) a \"Cleistes\" (64 druhů). Rozšířena v tropech všech kontinentů. \n\n\n170 druhů v 5 rodech. Temperátní až tropická Amerika a Asie. Největší rody \"Paphiopedilum\" (86 druhů) a střevíčník (\"Cypripedium\", 51 druhů).\n\n\nPodčeleď zahrnuje 3755 druhů ve 208 rodech. Největší rody \"Habenaria\" (840 druhů), \"Caladenia\" (270), \"Pterostylis\" (211) a \"Disa\" (182 druhů). Rozšíření celosvětové, chybí jen ve velmi suchých oblastech (vnitrozemí Austrálie, Sahara, poušť Gobi).\n\n\nNejvětší podčeleď, zahrnující asi 21800 druhů v 650 rodech. Je členěna do 14 tribů. Největší rody jsou \"Bulbophyllum\" (1870 druhů), \"Dendrobium\" (1700), \"Epidendrum\" (1425), \"Lepanthes\" (přes 1200) a \"Stelis\" (1120 druhů). Rozšíření po celém světě s výjimkou velmi suchých oblastí a jihu Jižní Ameriky.\n\n\"Aphyllorchis\", \"Cephalanthera\", \"Epipactis\", \"Limodorum\", \"Neottia\", \"Palmorchis\"\n\n\n\"Corymborkis\", \"Tropidia\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"Aspasia\", \"Brassia\", \"Caluera\", \"Capanemia\", \"Caucaea\", \"Centroglossa\", \"Chytroglossa\", \"Cischweinfia\", \"Comparettia\", \"Cuitlauzina\", \"Cypholoron\", \"Cyrtochiloides\", \"Cyrtochilum\", \"Dunstervillea\", \"Eloyella\", \"Erycina\", \"Fernandezia\", \"Gomesa\", \"Grandiphyllum\", \"Hintonella\", \"Hofmeisterella\", \"Ionopsis\", \"Leochilus\", \"Lockhartia\", \"Macradenia\", \"Macroclinium\", \"Miltonia\", \"Miltoniopsis\", \"Notylia\", \"Notyliopsis\", \"Oliveriana\", \"Oncidium\", \"Ornithocephalus\", \"Otoglossum\", \"Phymatidium\", \"Platyrhiza\", \"Plectrophora\", \"Polyotidium\", \"Psychopsiella\", \"Psychopsis\", \"Pterostemma\", \"Quekettia\", \"Rauhiella\", \"Rhynchostele\", \"Rodriguezia\", \"Rossioglossum\", \"Sanderella\", \"Saundersia\", \"Schunkea\", \"Seegeriella\", \"Solenidium\", \"Suarezia\", \"Sutrina\", \"Systeloglossum\", \"Telipogon\", \"Thysanoglossa\", \"Tolumnia\", \"Trichocentrum\", \"Trichoceros\", \"Trichopilia\", \"Trizeuxis\", \"Vitekorchis\", \"Warmingia\", \"Zelenkoa\", \"Zygostates\"\n\n\n\n\n\n\n\n\n\n\n\n\n\n\n"}
{"id": "1543311", "url": "https://cs.wikipedia.org/wiki?curid=1543311", "title": "Bellmanova rovnice", "text": "Bellmanova rovnice\n\nBellmanova rovnice pojmenovaná podle svého autora Richarda Bellmana, je nutná podmínka optimality matematické optimalizační metody známé jako dynamické programování. Určuje „hodnotu“ rozhodovacího problému v určitém časovém okamžiku podle výplaty závislé na nějakých počátečních rozhodnutích a „hodnoty“ zbývajícího rozhodovacího problému, který vyplývá z těchto počátečních rozhodnutí. Tím se dynamický optimalizační problém rozloží na posloupnost jednodušších podproblémů, jak popisuje „Bellmanův princip optimality“.\n\nBellmanova rovnice byla nejdříve aplikována na inženýrskou teorii řízení a různé obory užité matematiky, poté se stala důležitým nástrojem v ekonomické teorii; základní koncepty dynamického programování jsou však popsány již v pracích \"Theory of Games and Economic Behavior\" Johna von Neumanna a Oskara Morgensterna a \"Sequential analysis\" Abrahama Walda.\n\nTéměř jakýkoli problém, který lze vyřešit pomocí teorie optimálního řízení může také být vyřešený analýzou určité Bellmanovy rovnice. Termín 'Bellmanova rovnice' se obvykle používá pro rovnici dynamického programování popisující optimalizační problém v diskrétním čase. Analogickou roli pro optimalizační problémy ve spojitém čase hraje parciální diferenciální rovnice, která se obvykle nazývá Hamiltonova–Jacobiho–Bellmanova rovnice.\n\nPro pochopení Bellmanovy rovnice je třeba znát několik základních pojmů. Prvním z nich je, že každý optimalizační problém má určitý cíl, jímž může být minimalizace doby trvání cesty, minimalizace ceny, maximalizace zisku, maximalizace užitku, atd. Matematické funkce, která popisuje tento cíl, se nazývá \"účelová funkce\" ( ).\n\nDynamické programování rozkládá několikaetapové rozhodovací procesy na řadu postupných rozhodnutí. Proto vyžaduje naustálé sledování, jak se situace vyvíjí v čase. Informace o aktuální situaci, které jsou nutné pro optimální rozhodnutí, se nazývají „stav“. Například pro rozhodnutí, jaké množství určitého statku (majetku) spotřebovat a jaké vynaložit v příslušné časové etapě, je potřeba znát (mimo jiné) počáteční množství majetku. Proto majetek formula_1 bude jedna ze \"stavových proměných\", ale pravděpodobně budou existovat i další stavové proměnné.\n\nProměnné zvolené při rozhodnutí v každé časové etapě se obvykle nazývají \"řídicí proměnné\". Je-li například dán výchozí majetek určité osoby, může se tato osoba rozhodovat, jak velkou jeho část v aktuální etapě spotřebovat. Aktuální volba hodnoty řídicí proměnné může být ekvivalentní s výběrem dalšího stavu; obecně však může být další stav ovlivněn i jinými faktory než aktuální hodnotou řídicí proměnné. Například v nejjednodušším případě dnešní majetek (stav) a spotřeba (hodnota řídicí proměnné) může jednoznačně určovat zítřejší majetek (nový stav), i když typicky budou zítřejší majetek ovlivňovat i jiné faktory.\n\nPřístup dynamického programování popisuje optimální plán hledáním pravidla, které říká, jaké mají být hodnoty řídicích proměnných v každé etapě pro libovolnou hodnotu stavu. Například jestliže spotřeba (\"c\") závisí \"pouze\" na majetku (\"W\"), hledáme pravidlo formula_2, které dává spotřebu jako funkci majetku. Takové pravidlo, které určuje hodnotu řídicí proměnné jako funkce stavů, se nazývá \"řídicí funkce\" ( , viz Bellman, 1957, Ch. III.2).\n\nPodle definice je optimální rozhodovací pravidlo takové, které zajišťuje nejlepší možnou hodnotu účelové funkce. Pokud například někdo zvolí jako cíl maximalizaci spotřeby při daném majetku, aby maximalizoval spokojenost (za předpokladu, že spokojenost \"H\" lze reprezentovat matematickou funkcí, jako je užitková funkce, a že spokojenost je něco definovaný by majetek), pak každá úroveň majetku bude spojena s nějakou nejvyšší možnou úrovní spokojenosti, formula_3. Nejlepší možná hodnota účelové funkce, zapsaná jako funkce stavu, se nazývá \"hodnotová funkce\" ( ).\n\nRichard Bellman ukázal, že dynamický optimalizační problém v diskrétním čase lze vyjádřit v rekurzivním tvaru známém jako zpětná indukce, který vyjadřuje vztah mezi hodnotou optimálního řešení úlohy v jedné etapě a její hodnotou v následující etapě. Vztah mezi těmito dvěma hodnotami hodnotové funkce se nazývá „Bellmanova rovnice“. Optimální strategie v poslední časové etapě je u tohoto přístupu zadaná předem jako funkce hodnoty stavové proměnné v této etapě; výsledná optimální hodnota účelové funkce je tedy vyjádřena pomocí této hodnoty stavové proměnné. Optimalizace pro následující etapu znamená maximalizaci součtu aktuální hodnoty účelové funkce a optimální hodnoty budoucí účelové funkce, což dává kontingenci optimální strategie pro tuto etapu v závislosti na hodnotě stavové proměnné jakožto rozhodnutí v následujících etapách. S touto logikou pokračujeme rekurzivně zpět v čase až k odvození rozhodovacího pravidla pro první etapu jako funkce počáteční hodnoty stavové proměnné optimalizací sumy účelové funkce pro první etapu a hodnoty hodnotové funkce pro druhou etapu, která určuje hodnotu pro všechny budoucí etapy. Tedy rozhodnutí pro každou etapu se provede explicitním uznáním, že všechna budoucí rozhodnutí budou učiněna optimálně.\n\nStav v čase formula_4 budeme značit formula_5. Počáteční stav pro rozhodnutí učiněné v čase 0 je tedy formula_6. Množina akcí možných v libovolném čase závisí na okamžitém stavu; což můžeme psát jako formula_7, kde akce formula_8 reprezentuje jednu nebo více řídicích proměnných. Také předpokládáme, že se provedením akce formula_9 stav změní z formula_10 do nového stavu formula_11, a že současná výplata z provedení akce formula_9 ve stavu formula_10 je formula_14. Navíc předpokládáme netrpělivost reprezentovanou diskontním faktorem formula_15.\n\nZa těchto předpokladů má rozhodovací problém s nekonečným časovým horizontem následující tvar:\n\npři platnosti omezení\n\nformula_18 označuje optimální hodnotu, kterou lze získat maximalizací této účelové funkce při platnosti uvedených omezení. Tato funkce je \"hodnotová funkce\". Je funkcí počáteční stavové proměnné formula_6, protože nejlepší hodnota, kterou lze získat, závisí na počáteční situaci.\n\nMetoda dynamického programování rozkládá rozhodovací problém na menší podproblémy. Richard Bellman zformuloval \"princip optimality\", který popisuje jak rozklad provést:Princip optimality: Optimální strategie má tu vlastnost, že ať je počáteční stav a počáteční rozhodnutí jakékoli, zbývající rozhodnutí musí tvořit optimální strategii pro stav, který je výsledkem prvního rozhodnutí. (Viz Bellman, 1957, Chap. III.3.)\n\nO problému, který lze takto rozdělit na podproblémy, říkáme v matematické informatice, že má optimální podstrukturu. V kontextu dynamické teorie her je tento princip obdobou konceptu dokonalé rovnováhy podhry, i když to, z čeho se skládá optimální strategie je v tomto případě podmíněné výběrem optimální (z pohledu protivníků) strategie protivníků.\n\nV souladu s \"principem optimality\" budeme uvažovat první rozhodnutí odděleně, bez uvažování všech budoucích rozhodnutí (která začínají etapou 1 ve výchozím stavu formula_20). Budoucí rozhodnutí jsou shrnuta v hranatých závorkách. Předchozí problém je ekvivalentní s:\n\npři platnosti omezení\n\nZde volíme formula_23, protože víme, že naše rozhodnutí povede do stavu 1, tj. formula_24. Tento nový stav pak bude ovlivňovat rozhodovací problém od času 1 dále. Celý budoucí rozhodovací problém se objevuje v hranatých závorkách vpravo.\n\nZdá se, že oddělením aktuálního rozhodnutí od budoucích rozhodnutí se problém jenom stal ošklivějším. Pokud si však všimneme, že výraz v hranatých závorkách vpravo je \"hodnota\" rozhodovacího problému v čase 1, začínající ze stavu formula_24.\n\nProto můžeme rovnici přepsat jako rekurzivní definici hodnotové funkce:\n\nVýsledný tvar nazýváme Bellmanova rovnice. Rovnici můžeme dále zjednodušit vypuštěním časových indexů a použitím hodnoty dalšího stavu:\n\nBellmanova rovnice je funkcionální rovnicí, protože jejím řešením je funkce \"V\", která je \"hodnotová funkce\". Pamatujte, že hodnotová funkce popisuje nejlepší možnou hodnotu účelové funkce jako funkci stavu \"x\". Při výpočtu hodnotové funkce zjistíme také funkci \"a\"(\"x\"), která popisuje optimální akci jako funkci stavu; tato funkce se nazývá \"řídicí funkce\".\n\nV deterministickém prostředí lze pro řešení výše uvedeného problému optimálního řízení použít i jiné techniky než dynamické programování. V případě \"stochastických\" problémů optimálního řízení je však Bellmanova rovnice často nejpohodlnější metodou jejich řešení.\n\nPro konkrétní příklad z ekonomie uvažujme spotřebitele žijícího nekonečnou dobu s počátečním majetkem formula_29 v čase formula_30. Spotřebitel má okamžitou užitkovou funkci formula_31, kde formula_32 označuje spotřebu a diskontování užitku v další periodě má velikost formula_33. Předpokládejme, že co není spotřebováno v čase formula_4 přenáší se do další etapy s úrokovou sazbou formula_35. Pak problém maximalizace užitku spotřebitele je vybrat takový plán spotřeby formula_36\n\na\n\nPrvním omezením je zákon akumulace kapitálu pohybu zadaný problémem, druhým omezením je podmínka transverzality, že spotřebitel nepřenáší dluh na konci svého života. Bellmanova rovnice je\n\nPřípadně můžeme řešit problém posloupnosti přímo například pomocí Hamiltonových rovnic.\n\nJestliže se nyní v jednotlivých etapách úroková sazba mění, musí spotřebitel řešit stochastický optimalizační problém. Pokud budeme změny sazby \"r\" považovat za Markovův proces s funkcí přechodu pravděpodobnosti formula_39, kde formula_40 označuje pravděpodobnostní míru řídící výši úrokové sazby na další etapu, jestliže současná úroková sazba je formula_35. Časování modelu spočívá v tom, že spotřebitel rozhoduje o své spotřebě v příští etapě po ohlášení úrokové sazby pro tuto etapu.\n\nMísto výběru jediné posloupnosti <math>\\\n"}
{"id": "1543316", "url": "https://cs.wikipedia.org/wiki?curid=1543316", "title": "Mary's Meals", "text": "Mary's Meals\n\nMary’s Meals je charitativní nevládní nízkonákladová organizace zabývající se programy školního stravování v převážně rozvojových zemích. Vznikla v roce 2002 z již existující organizace SIR (Scottish International Relief) fungující od roku 1992. Pracuje v osmnácti, povětšinou rozvojových, zemích a každý den zajišťuje školní jídlo pro 1 667 067 dětí. Programy jsou nejrozšířenější v Malawi (přes milion dětí), kde třetina dětí školního věku dostává jídla od Mary’s Meals .\n\nV roce 1992 se bratři Magnus a Fergus MacFarlane Barrow rozhodli uspořádat dobročinnou sbírku (jídlo, oblečení, léky i finanční dary) pro obyvatele Bosny, kteří nesli následky války v Bosně a Hercegovině. O pár týdnů později dovezli konvojem pomoc do Međugorje. Po návratu do Skotska byl i nadále zájem o pokračování sbírky. Magnus se proto rozhodl opustit své stávající zaměstnání a plně se věnovat humanitární pomoci. Tímto vznikla charitativní organizace SIR. Během následujících deseti let pomáhala SIR například v Rumunsku opuštěným dětem, v Libérii zajišťovala mobilní kliniky pro vracející se uprchlíky po občanských konfliktech a pokračovala v dovozu materiální pomoci do Chorvatska a Bosny a Hercegoviny.\n\nV roce 2002 se díky humanitární akci SIR na pomoc obětem hladomoru v Malawi setkal Magnus s Emmou, matkou šesti dětí, umírající na AIDS. Během rozhovoru s jejím nejstarším synem Edwardem se ptal na jeho sny. Dostal odpověď: „Chci mít co jíst a jednoho dne chodit do školy.“ Takto vznikla myšlenka Mary’s Meals. Ještě ten samý rok začala SIR podávat jídla ve školách prvním 200 dětem v Malawi.\n\nV roce 2011 už dostávalo každý den jídla ve škole půl milionu dětí. V roce 2012 se organizace SIR přejmenovala na Mary’s Meals (Mariiny pokrmy), po Panně Marii. Název vychází z katolického vyznání zakládajících členů. Organizace si zakládá na vzájemné úctě k rozdílným světovým názorům a vyznáním a není určena k šíření konkrétní víry.\n\nMary’s Meals zajišťuje programy školního stravování v převážně rozvojových zemích. Pomoc jednotlivým školám je podmíněna aktivním zapojením místní komunity. Součástí této pomoci je vybudování kuchyně na pozemku školy, kam každý den dochází skupina dobrovolníků, většinou z řad rodičů, kteří připravují jídlo ze surovin zajišťovaných Mary’s Meals. Pokud je to možné, pochází suroviny od místních farmářů. Jednotlivé školy jsou monitorovány zaměstnanci místní pobočky Mary’s Meals. Průzkumy ukazují zvýšení počtu zápisů do škol, zlepšení docházky, větší soustředěnost žáků během vyučování a zlepšení jejich tělesného a psychického zdraví. Dlouhodobé cíle takovéto pomoci jsou: povzbuzení komunit v podpoře vzdělávání, podpora místních drobných zemědělců a uznání potřeby školního stravování ze strany vlády.\n\nExistují dva podpůrné projekty: „Sponzoruj školu“ a „Batůžkový projekt“. Sponzorování školy funguje na principu každoročního poskytování finančních prostředků pro určitou školu. V rámci Batůžkového projektu jsou děti, mimo jiné i z České republiky, vedeny k zabalení psacích a hygienických potřeb a oblečení do školních batohů, které jsou následně poslány do některých škol, kde Mary’s Meals pomáhá.\n\nSoučástí činnosti je i humanitární pomoc v krizových situacích, například následky zemětřesení na Haiti (2010), pomoc lidem postiženým záplavami a sesuvy půdy v Kerale (2018), pomoc při záplavách v Malawi (2019) nebo reakce na akutní nedostatek jídla v Somálsku (2011), v Keni a Jižním Súdánu (2014).\n\nMary’s Meals je nízkonákladová organizace, proto vysoce spoléhá na práci dobrovolníků. Závazkem organizace je použít maximálně 7 % ze získaných prostředků na fundraising a zbylých 93 % použít na charitativní účely (v nich jsou započteny i platy zaměstnanců). V roce 2018 bylo vybráno 19,9 milionu eur a z toho pouze 1,5 % bylo využito na fundraisingové účely.\n\nMalawi\n\nMalawi patří mezi pět nejchudších zemí světa, kde 85 % obyvatel žije na venkově a živí se zemědělstvím. Země je velice náchylná k extrémním šokům (například extrémní sucha v letech 2015 a 2016) a vyskytují se zde problémy v oblasti vzdělávání, dětská podvýživa a nedostatečný přístup ke zdravotní péči. V Malawi mohou děti navštěvovat základní školu bezplatně po dobu osmi let. Přesto pouze třetina dětí školu dokončí. Důvodem je jednak potřeba zajišťovat obživu pro rodinu nebo onemocnění dítěte.\n\n30 % dětí na základních školách dostává jídla od Mary’s Meals, které zde bylo založeno roku 2002. Nyní má organizace pobočku v Blantyre čítající 114 zaměstnanců. Jídla jsou poskytována 1 019 335 dětem. Každý školní den dostávají kukuřičnou a sójovou kaši (tzv. \"likuni phala\") obohacenou o vitamíny a minerály .\n\nZambie\n\nZambie se řadí mezi země s nejvyšší chronickou chudobou na světě a nejvyššími rozdíly mezi bohatým a chudým obyvatelstvem. Potýká se s vysokou mírou nezaměstnanosti, extrémně vysokou mírou podvýživy, špatnou infrastrukturou a nedostatkem kvalifikovaných pracovních sil.Základní vzdělání je bezplatné, avšak mnoho škol nemá dostatek učitelů a chybí jim dostatečné zázemí.\n\nMary’s Meals pomáhá od roku 2014 v okolí města Chipata, ve kterém je i zřízená kancelář Mary’s Meals Zambia, která má na starosti management, dodávání surovin a monitorování školních programů. Každý den dostává 191 434 dětí kaši \"likuni phala\".\n\nLibérie\n\nLibérie prošla dvěma občanskými válkami v letech 1989–1996 a 1999–2006. Mezi následky patří špatná ekonomická situace a nízká gramotnost ( 60,8 %). Škola hraje velkou roli ve snaze rehabilitovat děti, které během občanských válek byly dětskými vojáky. Pro ty jsou zřízena učiliště. Stálým nebezpečím je virus HIV, se kterým žilo 43 200 obyvatel k roku 2017.Státní základní školy jsou bezplatné, avšak často nemají dostatek financí.\n\nKancelář Mary’s Meals Liberia je ve městě Tubmanburg, přibližně 60 km od hlavního města Monrovia. Ve stejném místě sídlí i internátní škola Oscar Romero pro hluché, podporovaná Mary’s Meals. Programy v zemi fungují od roku 2006 a nyní zajišťují školní pokrmy 158 015 dětem. Jídla alternují mezi kaší a fazolemi s rýží.\n\nKeňa\n\nVe velkých městech Eldoret a Kisii se programy školního stravování soustředí na děti z městských slumů. V severní Turkaně pomáhá Mary's Meals dětem chudých farmářů společně s Diecézí Lodwar. Turkana je postižena dlouhodobými suchy a potravinovou nejistotou.\n\nV Keni jsou pokrmy od Mary’s Meals podávány od roku 2005 a v současnosti dostává 71 974 dětí každý školní den rýži nebo kukuřici s fazolemi.\n\nMadagaskar\n\nMadagaskar patří podle OSN mezi nejméně rozvinuté země světa. Kvůli právnímu systému upřednostňujícímu držení ve vazbě (pokud obžalovaný nemá peníze na složení kauce) jsou mnozí chudí lidé drženi ve vězení i za malé přestupky, aniž by u nich proběhlo soudní řízení. V současnosti je v madagarských vězeních více lidí ve vazbě než usvědčených. Mezi těmito vězni jsou I děti starší 12 let. Vězení nemají dostatečnou kapacitu a často porušují hygienické zásady.\n\nOd roku 2018 dodává Mary’s Meals dětem ve věznicích rýži s fazolemi nebo masem každý den, zatímco partnerská organizace Grandir Dingement & Feedback Madagascar se stará o vyučování. Od roku 2019 se Mary's Meals rozšířilo i do škol v chudých částech země. V současné době dostává pokrmy 11 042 dětí.\n\nZimbabwe\n\nEkonomická krize v Zimbabwe uvrhla mnohé lidi do takové chudoby, že nedokážou obstarat jídlo ani sobě, ani svým dětem. V zemi je velký problém s nedostatečnou výživou a jejími následky. Jedním z nejzásadnějších z nich je zakrslý vzrůst. V roce 2015 bylo nahlášeno, že 27,6 %  dětí mladších 5 let nedosahuje na svůj věk přiměřeného vzrůstu.\n\nOd roku 1980 je školní docházka povinná a bez nutnosti hradit školné. Zejména ve venkovských oblastech je však nedostatečný počet vyučujících a chybí příznivé podmínky pro vzdělávání. Mary’s Meals pomáhá od roku 2018 34 616 dětem v regionu Tsholotsho společně s Childcare ministries (ICCM).\n\nBenin\n\nBenin je jedna z nejchudších zemí na světě (30 % populace žije pod hranicí chudoby). I přesto, že školní docházka má být povinná a bezplatná pro děti do 11 let, často nejsou tyto požadavky splněny a děti z chudých rodin si chození do školy nemohou dovolit. Ve školách existuje velký nepoměr mezi dívkami a chlapci, pouze polovina beninských dívek navštěvuje školu. Mary’s Meals spolupracuje v Beninu od roku 2011 společně s řádem sester zázračné medaile Neposkvrněné Panny Marie. 2 511 školáků dostává Akassu: fermentované kukuřičné těsto s omáčkou.\n\nUganda\n\nOd roku 1986 Ugandu provází nepříznivé okolnosti způsobené boji s Boží armádou odporu. Mnoho dětí bylo uneseno a nuceno bojovat, další děti utekly s rodinami před konfliktem do uprchlických táborů. Třetina obyvatel žije pod hranicí chudoby. Každé páté dítě nechodí do školy, jedná se hlavně o dívky na vesnicích. Rodiče neposílají děti do školy, buď kvůli poplatkům spojeným se školní docházkou, nebo protože potřebují pomoc dětí s obstaráváním obživy. V hlavním městě Kampala žije alespoň 10 tisíc dětí na ulicích. Mary’s Meals pomáhá v Kampale a východní a severní Ugandě od roku 2008 společně s Nadací Emmaus. 10 220 dětí dostává rýži, fazole, kukuřičné posho a zeleninu.\n\nEtiopie\n\nEtiopie je velice chudá země, kde je 94,7 %  obyvatel nuceno vystačit s denním rozpočtem odpovídajícím 2 dolarům. Kvůli velkým suchům je nedostatek jídla a většina obyvatelstva je závislá na pomoci mezinárodních organizací. Školní docházka je povinná, avšak placená. Školné je vysoké a proto si většina rodin nemůže dovolit své děti do školy posílat. Těmto znevýhodněným dětem pomáhají „Dcery charity“, se kterými od roku 2017 spolupracuje Mary’s Meals na severu Etiopie, kde pomáhá 24 320 dětem. Jídla která děti dostávají jsou buď Kinche, nebo kukuřice s hrachem.\n\nIndie\n\nIndie je druhá nejlidnatější země světa a má druhý největší školský systém. Základní vzdělání je povinné a od srpna 2009 bezplatné. I přes nařízení je mnoho dětí do školy nedochází. Na venkovech žijí rodiny pod hranicí chudoby a děti často místo navštěvování školy pracují. Většina těchto dětí jsou dívky, které zůstávají doma, nejen kvůli zvyklostem, ale také kvůli svému bezpečí.\n\nSituace na venkovech, kde chudí obyvatelé vnímají vzdělání jako přežitek, vyvolala iniciativu pro budování škol a neformálních vzdělávacích center, kam tyto děti mohou docházet. Mary’s Meals pomáhá na severovýchodě Indie a v okolí Delí od roku 2004. Partnerem je organizace BREAD (Board for Research Education and Development), která zajišťuje vzdělávání ve formálních i neformálních školách. BREAD funguje od roku 2009 a pomáhá s implementací programů školního stravování Mary’s Meals v Indii. Mary’s Meals zde pomáhá 42 670 dětem.\n\nSýrie\n\nSýrie byla od roku 2011 zmítaná občanskou válkou mezi režimem, rebely, kurdskými milicemi a Islámským státem. Mary’s Meals pomáhá v městě Aleppo, které je jedno z nejstarších a nejzalidnějších měst. Během občanské války bylo město obléháno a bombardováno.\n\nMary’s Meals zde podává zdravé wrapy s ovocem od roku 2017. Spolu s organizací Dorcas zajišťují školní jídla 4 403 dětem.\n\nLibanon\n\nMary’s Meals pomáhá v městě Antelias ve dvou komunitních neformálních vzdělávacích centrech společně s organizací Dorcas. Pomoc je směřovaná hlavně dětem, které musely uprchnout ze sýrie kvůli válečnému konfliktu. Od roku 2016 dostává 2 022 školáků (ze Sýrie, ale i Libanonu) wrap a ovoce.\n\nMyanmar\n\n32 % Maynmarského obyvatelstva žije pod hranicí chudoby. Kvůli nízké úrovni zdravotnictví se mnoho dětí potýká s nedostatečnou výživou, virem HIV (často přenesené z matky na plod). Mnoho dětí pracuje, aby mohly podpořit svou rodinu. Častá je práce v dolech nebo na stavbě.\n\nVzdělání je povinné a bezplatné do deseti let. Investice do školství jsou minimální a chudí rodiče nemají vždy možnost zaplatit za své děti poplatky související se školou. Mary’s Meals pomáhá od roku 2008 v okolí delty Irrawaddy 1 555 dětem společně s Episkopální komisí pro vzdělání.\n\nThajsko\n\nV Thajsku pomáhá Mary’s Meals dětem z přistěhovaleckých rodin (hlavně z Barmy). Tyto rodiny jsou často málo placeny a děti musejí pracovat, aby se rodina uživila. Děti z imigrantských rodin mají někdy zakázaný vstup do státních škol a jejich jediná šance na vzdělání je v soukromých školách. Ty si ovšem rodina nemůže dovolit. Nadace Living Water pomáhá zřizovat školy pro takto znevýhodněné děti, kde se mohou vzdělávat a od roku 2008 dostávají prostřednictvím Mary’s Meals rýži s masem a zeleninou. V současné době dostává jídla 300 dětí.\n\nHaiti\n\nHaiti je nejchudší zemí amerického kontinentu, která je svázána všudypřítomnou chudobou a nízkou úrovní vzdělání. Tento dlouhodobý stav ještě prohloubilo zemětřesení 12. ledna 2010 s epicentrem 15 km vzdáleným od hlavního města Port-au-Prince. Na jeho následky zemřelo 220 tisíc lidí a další 1,5 milionu přišlo o domov.\n\nMary’s Meals zde působí od roku 2006. V současnosti dostává 52 314 dětí rýži s fazolemi se zeleninovou omáčkou nebo rybou, a to ve městech Port-Au-Prince, v největším slumu Cité Soleil, v Gonaïves a v Hinche. Na Haiti Mary’s Meals spolupracuje s organizacemi Hands Together, Summits Education a Caritaas Hinche, které mimo jiné zakládají školy, sirotčince a kliniky, dodávají školní pomůcky a školí budoucí učitele.\n\nEkvádor\n\nV Ekvádoru v současné době žije 1,5 milionu obyvatel v extrémní chudobě. Ekvádor se v minulosti potýkal s přírodními katastrofami a také zde stále stoupá podíl nezaměstnanosti a velká část populace je nevzdělaná. Častým zdrojem příjmu rodiny bývá práce dětí. Ty pak nechodí do školy, ačkoli je vzdělávání v Ekvádoru bezplatné (žáci ovšem musí platit za školní pomůcky a učebnice).\n\nMary’s Meals podává kuře s rýží a zeleninou ze školní zahrady 306 dětem ve slumech hlavního města Quito od roku 2010. Zejména pak podporují vzdělávání znevýhodněných dívek. Spolupracují zde s organizací Cristo Misionero Orante Foundation.\n\nRumunsko\n\nV Rumunsku pomáhá Mary’s Meals v hospici zřizeném Nadací Rhema pro děti, které žijí s virem HIV. Tyto děti byly zanedbávány v Bukurešťské nemocnici v devadesátých letech. Od roku 2001 těchto 17 dětí žije v Domě Iona, kde dostává veškerou potřebnou péči a vzdělání a Mary’s meals financuje oběd, který sestává z polévky a rýže s masem a zeleninou.\n\nMagnus MacFarlane-Barrow se narodil 7. února 1968 v Aberdeenu a vyrůstal v katolické rodině v Dalmally ve Skotsku s jednou sestrou a čtyřmi bratry. Studoval na Oban High School a následně historii na Univerzitě Stirling. Studium však ukončil po prvním semestru a začal pracovat na lososí farmě. Od roku 1992 se plně věnuje poskytování humanitární činnosti.\n\nŽije v Dalmally s manželkou Julii, kterou poznal v roce 1993 při převážení humanitární pomoci do Jugoslávie, kam jela pomáhat jako zdravotní sestra. Mají spolu sedm dětí. Magnusova práce získala již mnoho ocenění, některá z nich jsou:\n\n\nV roce 2015 vydal knihu \"Bouda, která krmí milion dětí\", která vypráví o vzniku Mary’s Meals. V češtině byla vydaná v roce 2017 Karmelitánským nakladatelstvím. .\n\nSídlo Mary’s Meals International je v Dalmally ve Skotsku. Po celém světě vznikají pobočky a neformální skupiny podporovatelů, kteří šíří povědomí a získávají finanční prostředky pro Mary’s Meals. K roku 2019 existují afiliace již v Austrálii, Rakousku, Bosně a Hercegovině, Kanadě, Chorvatsku, Německu, Itálii, Irsku, Nizozemsko, Portugalsku, Španělsku, České republice, Spojených arabských emirátech, Velké Británii a USA. Dobrovolníci pomáhají šířit povědomí, avšak jejich působení nespočívá v přímé pomoci v rozvojových zemích, neboť by to bylo v rozporu se snahou o udržení nízkých nákladů a zapojení lidí z tamních oblastí.\n\nČeská pobočka vznikla v březnu 2018 jako spolek za účelem šíření povědomí a získávání peněžních prostředků pro Mary’s Meals. Kancelář spolku se nachází v Brně.\n\nVeškeré náklady spojené s provozem pobočky, nákupem propagačních materiálů a platy zaměstnanců jsou až do roku 2022 (včetně) hrazeny sponzory. Veškeré vybrané prostředky od dárců z České republiky jsou tedy odesílány přímo Mary‘s Meals International. Fungování Mary’s Meals Česká republika spoléhá na aktivitu dobrovolníků, kteří nejčastěji šíří povědomí formou prezentací, stánku na kulturně-společenských akcích, pořádáním benefičních koncertů, ochutnávkou kaše likuni phala a dalšími aktivitami. Mezi největší z nich patří každoroční Katolická Charismatická konference v Brně, Forum demokracie v Praze, Africké léto v ZOO ve Dvoře Králové nad Labem, Den dětí na Letišti v Brně, Zimohraní v Praze či adventní trhy na Staroměstském náměstí nebo Zelném trhu. Mezi akce organizované pobočkou patří například Národní pouť Mary’s Meals na sv. Hostýn.\n\nZa rok 2018 činila výše všech darů na sbírkovém účtu 8 607 116 Kč. Tato částka nezahrnuje poskytnuté dary na provoz.\n\n\n"}
{"id": "1543317", "url": "https://cs.wikipedia.org/wiki?curid=1543317", "title": "Nikolaj Dmitrijevič Golicyn", "text": "Nikolaj Dmitrijevič Golicyn\n\nNikolaj Dmitrijevič Golicyn ( \"Никола́й Дми́триевич Голи́цын\", někdy též Nikolai Galitzine, , Porečje, Moskevská oblast, Rusko - 2. července 1925, Leningrad, Sovětský svaz) byl ruský šlechtick a politik. Pocházel ze starobylého ruského rodu knížat Golicynů. \n\nV době od až do vypuknutí únorové revoluce byl činný jako poslední ministerský předseda carského Ruska.\n\nV roce 1924 byl v Leningradu zatčen komunistickou tajnou službou OGPU jako údajný kontrarevolucionář a následně zastřelen.\n"}
{"id": "1543319", "url": "https://cs.wikipedia.org/wiki?curid=1543319", "title": "Kamil Svojše", "text": "Kamil Svojše\n\nKamil Svojše (* 22. srpna 1938) je bývalý český hokejový obránce. Jeho bratr Václav Svojše hrál také hokejovou ligu za Litvínov. Po skončení aktivní kariéry působil i jako trenér\n\nV československé lize hrál za CHZ Litvínov, Duklu Jihlava a TJ Gottwaldov. Nastoupil ve 258 ligových utkáních, dal 24 gólů a měl 15 asistencí. V německé bundeslize hrál za VfL Bad Nauheim. V nižších soutěžích hrál i za TJ Zbrojovka Vsetín.\n\n\n"}
{"id": "1543348", "url": "https://cs.wikipedia.org/wiki?curid=1543348", "title": "Jü Sün-ling", "text": "Jü Sün-ling\n\nJü Sün-ling (čínsky: 裕 勋龄; přepis v pchin-jinu: Yù Xūnlíng (Yu4 Xun1ling2), přepis podle Švarného: Jü Sün-ling, IPA: y⁵¹ɕyn⁵⁵liŋ³⁵, bopomofo: ㄩˋㄒㄩㄣㄌㄧㄥˊ) byl čínský fotograf a dvorní fotograf vdovy císařovny Cch’-si (慈禧) během konce dynastie Čching. Byl jediným fotografem, který měl dovoleno fotografovat císařovnu.\n\nOd roku 1903 do roku 1905 Jü Sün-ling pořídil velké množství fotografií císařovny Cch’-si s fotografickou kamerou z Evropy. Několik fotografií věnovala císařovna jako dar vládcům ze zahraničí. Originální fotografie Jü Sün-linga jsou ve sbírkách Freer Gallery of Art ve Washingtonu, DC, USA a retušované kopie, kde císařovna vypadá mnohem mladší, jsou ve sbírkách Zakázaného města v Pekingu. \n\n\n"}
{"id": "1543350", "url": "https://cs.wikipedia.org/wiki?curid=1543350", "title": "Montagne Noire", "text": "Montagne Noire\n\nMontagne Noire („Černá hora“) je pohoří ve Francii. Nachází se v jihozápadní části Francouzského středohoří v regionu Okcitánie. Měří 35 km ze západu na východ a 25 km ze severu na jih, nejvyšší hora je Pic de Nore (1210 metrů nad mořem). Nachází se zde Parc naturel régional du Haut-Languedoc. Centrem regionu je město Mazamet, proslulé zpracováním ovčí vlny. Přehrada Lac de Saint-Ferréol napájí vodou Canal du Midi. V oblasti Montagne Noire nalezli útočiště poslední kataři, za druhé světové války zde bylo silné partyzánské hnutí. \n\nPohoří tvoří metamorfované horniny, rula a žula. Oblast byla od starověku proslulá těžbou kamene a kovů, v Salsigne fungoval do roku 2004 poslední zlatý důl ve Francii. V severní části rostou dubové, bukové a jedlové lesy, v jižní části se pěstuje olivovník evropský, kaštanovník setý a réva vinná. Turisté hojně navštěvují jeskyni Grotte de Limousis. Kopec La Serre je uznávanou stratigrafickou hranicí mezi devonem a karbonem.\n"}
{"id": "1543358", "url": "https://cs.wikipedia.org/wiki?curid=1543358", "title": "Caesar Rodney (politik)", "text": "Caesar Rodney (politik)\n\nCaesar Rodney (7. října 1728, Delaware – 26. června 1784, Delaware) byl americký právník a politik z St. Jones Neck v Doveru Hundred, Kent County, Delaware, východně od Doveru. Během francouzsko-indiánské války a americké revoluce byl důstojníkem milice Delaware, kontinentálním kongresmanem z Delaware, signatářem Deklarace nezávislosti a prezidentem státu Delaware po většinu průběhu americké revoluce. \n\nCaesar Rodney se narodil 7. října 1728 na farmě \"Byfield\" své rodiny v St. Jones v East Dover Hundred, Kent County, Delaware. Caesar byl nejstarším synem z osmi dětí Caesara a Elizabeth Crawford Rodney a vnukem Williama Rodneyho. William Rodney emigroval do amerických kolonií v letech 1681–82 spolu s Williamem Pennem a byl předsedou Colonial Assembly (koloniálního shromáždění) Delaware County v roce 1704. Rodneyho matka byla dcera Rev. Thomase Crawforda, anglikánského rektora Christ Church v Doveru. Mezi rodovými předky rodiny Rodneyů byla prominentní rodina Adelmareů v Trevisu v Itálii, což bylo doloženo genealogickými studiemi. Farma Byfield byla prosperující farma o rozloze 320 hektarů, na které pracovali otroci. S přidáním dalších sousedních nemovitostí byli Rodneyovi bohatí členové místní komunity. Plantáž vzrostla na 1 000 hektarů a pracovalo na ní 200 otroků; to vydělalo dostatečný příjem z prodeje pšenice a ječmene na trzích ve Filadelfii a Západní Indii znamenal dostatek hotovosti a volného času, což umožnilo rodinným příslušníkům účastnit se společenského a politického života v Kent County. Ve věku 17 let a po smrti svého otce v roce 1746 byl Caesar svěřen do opatrovnictví Nicholasovi Ridgelymu u sirotčího soudu Delaware. Caesar navštěvoval latinskou školu ve Filadelfii v Pensylvánii až do smrti svého otce. Caesar byl jediný z Rodneyových dětí, který dostal formální vzdělání. Celý život trpěl astmatem a v dospělosti pak ještě rakovinou obličeje. Zažil drahé, bolestivé a marné lékařské ošetření rakoviny. Nosil proto zelený šátek aby zakryl svou znetvořenou tvář. Nemoc ho zabila za osm let.\n\nCaesar Rodney se politicky shodl s Thomasem McKeanem z New Castle County a byl v opozici vůči George Readovi, který byl pro spolupráci s britskou vládou a spíše než válku podporoval diplomatické řešení.\nRodney se připojil k Thomasovi McKeanovi jako delegát Stamp Act Congress v roce 1765 a byl vůdcem delawarského Committee of Correspondence. Svou práci zahájil v Assembly of Delaware (shromáždění) v roce 1761/62 a pokračoval v úřadu v roce 1775/76. Několikrát působil jako mluvčí úřadu, včetně důležitého dne 15. června 1776, kdy „s předsedou Rodneym a pod vedením Thomase McKeana na základě rozhodnutí“, shromáždění Delaware hlasovalo pro přerušení všech vazeb s britským parlamentem a králem.Rodney pracoval v kontinentálním kongresu spolu s Thomasem McKeanem a Georgem Readem od roku 1774 do roku 1776. Když Rodney dostal od Thomase McKeana zprávu, že jednání o podpisu Deklarace nezávislosti za stát Delaware uvázlo na mrtvém bodě, jel v noci 1. července 1776 bouřkou 70 kilometrů, dorazil do Filadelfie „v botách s ostruhami“ 2. července, právě na zahájení hlasování. Hlasoval s McKeanem, a tím umožnil státu Delaware připojit se k jedenácti dalším státům hlasujícím pro usnesení o nezávislosti. Znění prohlášení o nezávislosti bylo schváleno o dva dny později; Rodney jej podepsal 2. srpna. Jeho hlasování vedlo k jeho volební porážce v Delaware v nadcházející ústavním hlasování Delaware Constitutional Convention a v novém Delaware General Assembly (Valné shromáždění).\n\nUprostřed katastrofických událostí po bitvě u Brandywine a po britské okupaci Wilmingtonu a Filadelfie bylo v říjnu 1777 zvoleno nové Valné shromáždění. Nejprve Rodneyho a Thomase McKeana okamžitě vrátili do kontinentálního kongresu. Poté, se prezident John McKinly dostal do britského zajetí a George Read onemocněl, zvolili Rodneyho 31. března 1778 prezidentem státu Delaware. Kancelář neměla pravomoc moderního guvernéra ve Spojených státech, takže Rodneyův úspěch byl výsledkem jeho popularity v Delaware General Assembly, kde ležela skutečná autorita, a z loajality delawarských milic, což byl jediný prostředek k prosazení této autority.\n\nMezitím Rodney sháněl peníze, zásoby a vojáky, aby podpořil národní válečné úsilí. Delaware Continentals bojoval dobře v mnoha bitvách od bitvy na Long Islandu až po bitvu v Monmouthu, ale v roce 1780 armáda utrpěla nejhorší porážku v bitvě u Camdenu v Jižní Karolíně. Pluk byl téměř zničen a zbytek byl tak omezen, že mohl bojovat po zbytek války pouze s Marylandským plukem. Rodney udělal hodně pro stabilizaci situace, ale jeho zdraví se zhoršovalo a on rezignoval na svůj úřad 6. listopadu 1781, krátce po přesvědčivé bitvě u Yorktownu.\n\nRodney byl zvolen Delaware General Assembly do Kongresu Spojených států podle článků Konfederace v letech 1782 a 1783, ale nemohl se zúčastnit pro své špatné zdraví. Dva roky poté, co opustil státní předsednictví, byl však zvolen na zasedání zákonodárné rady v letech 1783/84 a jako poslední projev úcty ho Rada vybrala za svého předsedu. Jeho zdraví se nyní rychle zhoršovalo a i když se zákonodárná rada na krátkou dobu setkala v jeho domě, zemřel před koncem zasedání. Jeho tělo je pohřbeno v neoznačeném hrobě na jeho milované farmě, \"Poplar Grove\" (dnes známý jako \"Byfield\"). I když existuje možnost, že má náhrobní kámenem v biskupské církvi Krista, je to pravděpodobně jen pomník. Mnoho zdrojů cituje, že je tam pohřben, nicméně většina delawarských historiků věří, že pod tímto náhrobkem je pohřben některý z jeho neidentifikovaných příbuzných. Rodney je tedy pohřben v neoznačeném hrobě na neoznačeném pozemku své rodiny, na jejich bývalé farmě východně od základny leteckých sil v Doveru.\n\n"}
{"id": "1543359", "url": "https://cs.wikipedia.org/wiki?curid=1543359", "title": "Prvomučedníci římští", "text": "Prvomučedníci římští\n\nSvatí Prvomučedníci římští byli křesťané umučení, kteří byli usmrceni v Římě v polovině 60. let 1. století.\n\nByli to křesťané, které římský císař Nero obvinil ze zapálení Říma v roce 64. Mezi praktikami mučení patřilo roztrhání zvířaty či ukřižování. Všichni tito křesťané byli společníky svatých apoštolů. Přesný počet mučedníků není znám. \n\nZprávu o tomto pronásledování podává Tacitus či Klement Římský.\n\nJejich svátek je připomínán 30. června, tedy den po svátku apoštolů Petra a Pavla, kteří byli pravděpodobně mezi mučedníky Neronova pronásledování.\n\n\n"}
{"id": "1543363", "url": "https://cs.wikipedia.org/wiki?curid=1543363", "title": "SET 10", "text": "SET 10\n\nSET 10 bylo cvičné letadlo pro základní výcvik z počátku 30. let 20. století, postavené v Rumunsku společností Societatea pentru Exploatări Tehnice (SET) popř. též zvaná Fabrica de Avioane SET inginer Grigore Zamfirescu. Společnost SET (Společnost pro technický rozvoj) založil v Bukurešti v roce 1923 diplomovaný inženýr Grigore C. Zamfirescu. Letoun byl určen pro výcvik v rumunských aeroklubech a v letectvu.\n\nNavzdory \"nabitému\" harmonogramu výroby si našel inženýrský tým továrny SET také čas a zdroje pro navrhování a stavbu několika pozoruhodných prototypů. V roce 1932 byly postaveny dva prototypy experimentálního, cvičného letounu SET 10. Ten byl následován párem podobně číslovaných stíhacích trenérů SET X. Ačkoli některé zdroje uvádějí, že v letech 1932-1933 bylo postaveno celkem 10 letadel SET 10 a 20 letadel SET X, neobjevily se žádné jasné důkazy, které by prokazovaly, že tato šarže byla skutečně objednána nebo byla výroba provedena a dodána. \n\nLetoun SET 10 vznikl jako experimentální letoun pro základní výcvik. Byly postaveny dva prototypy pro různé druhy zkoušek. Podle byl první prototyp poháněn motorem Walter Mars, 2.prototyp a sériové kusy měly mít motor de Havilland Gipsy Major resp. licenční motor IAR 4-G1, což byla rumunská licence motoru de Havilland Gipsy Major. S tímto v mírném rozporu jiný zdroj nabízí v listopadu 1934 letoun SET 10 pro použití jako školní, turistické a akrobatické letadlo s devítiválcovým hvězdicovým motorem Walter Mars I o výkonu 108 kW (145 k). Pro úplnost je třeba dodat, že v roce 1934 se Walter Mars již nevyráběl a byl nahrazen jeho nástupcem Walter Gemma. \n\nKonstrukce letounu SET 10 byla odvozena z předchozího dvoumístného dvouplošníku SET 7. SET 10 však byl podstatně menší, jednomotorový cvičný letoun se zdvojeným řízením pro výcvik rumunských vojenských pilotů. Pilot a instruktor seděli v tandemových otevřených kokpitech. Oproti předchozímu typu měl nově zkonstruované horní křídlo. Bylo zúžené na odtokové hraně křídla a \"vykrojené\" nad kokpity, aby se zlepšila viditelnost pro oba členy posádky. \n\nByl to konvenční dvouplošník s křídly vyztuženými N-vzpěrami. Byl vybaven pevným podvozkem na trubkové konstrukci a s konvenční ostruhou na zádi trupu.\n\nI když byly vyrobeny dva prototypy (s různými motory) letoun nebyl schválen pro sériovou výrobu resp. nebyla předložena objednávka na jeho výrobu rumunským ministerstvem letectví a námořnictva. Rovněž tak rumunský letecký rejstřík žádný letoun SET 10 neuvádí.\n\n\nÚdaje pro 1. a (2.) prototyp dle\n\n\n\n\n\n"}
{"id": "1543366", "url": "https://cs.wikipedia.org/wiki?curid=1543366", "title": "Davie Cooper", "text": "Davie Cooper\n\nDavie Cooper (25. února 1956 Hamilton – 23. března 1995, Glasgow) byl skotský fotbalista, útočník. Zemřel na krvácení do mozku. Byl posmrtně uveden do skotské fotbalové síně slávy i síně slávy Rangers FC. Jeho jméno nese tribuna stadionu klubu Motherwell FC.\n\nNa klubové úrovní hrál ve Skotsku za Clydebank FC, Rangers FC a Motherwell FC. Na Mistrovství světa ve fotbale 1986 nastoupil ve 2 utkáních. Za skotskou reprezentaci nastoupil v letech 1979-1990 ve 22 utkáních a dal 6 gólů. S Rangers FC vyhrál třikrát skotskou ligu. Skotský pohár vyhrál třikrát s Rangers FC a jednou s Motherwell FC. V Poháru mistrů evropských zemí nastoupil v 5 utkáních, v Poháru vítězů pohárů nastoupil v 17 utkáních a v Poháru UEFA nastoupil v 18 utkáních a dal 1 gól.\n\n"}
{"id": "1543394", "url": "https://cs.wikipedia.org/wiki?curid=1543394", "title": "Nago", "text": "Nago\n\nNago () je město v prefektuře Okinawě v Japonsku. K roku 2019 mělo přes dvaašedesát tisíc obyvatel.\n\nNago leží na ostrově Okinawa ve středu jeho severní části.\n\nMěsto Okinawa vzniklo sloučením menších obcí k 1. srpnu 1970.\n\n"}
{"id": "1543417", "url": "https://cs.wikipedia.org/wiki?curid=1543417", "title": "NGC 6240", "text": "NGC 6240\n\nNGC 6240 je nepravidelná galaxie v souhvězdí Hadonoše. Její nepravidelný tvar je způsoben probíhajícím slučováním tří galaxií, které nakonec splynou do jediné galaxie.\nTato soustava je od Země vzdálená přibližně 346 milionů světelných let. Objevil ji Édouard Stephan 12. července 1871, ale později ji nezávisle spoluobjevil také Edward Emerson Barnard, a proto byla přidána i do Index Catalogue pod označením IC 4625.\n\nDlouhou dobu se předpokládalo, že jde o sloučení dvou galaxií, ale v roce 2019 bylo na velmi podrobném snímku objeveno ještě třetí galaktické jádro. Všechna tři jádra leží v oblasti o rozměru 1 000 pc (3 260 světelných let), přitom v jižněji umístěném jádře byla rozeznána dvě nezávislá jádra místo původně jediného a jejich vzájemná vzdálenost je pouhých 198 pc. Všechna tři jádra obsahují obří černou díru o hmotnosti přinejmenším 90 milionů hmotností Slunce a dvě z nich jsou aktivním galaktickým jádrem. V době objevu jde o nejtěsněji umístěnou trojici obřích černých děr, která je známa.\n\n"}
{"id": "1543422", "url": "https://cs.wikipedia.org/wiki?curid=1543422", "title": "Pavel Fink", "text": "Pavel Fink\n\nPavel Fink (1. června 1891 Zaječov – 17. dubna 1965 Nymburk) byl český spisovatel a novinář, legionář v Rusku.\n\nNarodil se v rodině podučitele v Zaječově a spisovatele Petra Finka (1867–1944) a jeho manželky Terezie, rozené Čejkové. Gymnázium studoval nejprve v Příbrami, maturoval v roce 1912 v Rokycanech. V roce 1913 nastoupil do redakce Selských listů v Olomouci. \n\nV roce 1914 narukoval do 1. světové války na ruskou frontu, kde byl v prosinci téhož roku zajat a pobýval na Sibiři a na Urale. V Rusku mezi jiným vydával krajanský časopis \"Šlehy\". Dne 18. prosince 1917 se v Rusku oženil s Annou Skudre. Měsíc před sňatkem se přihlásil do československých legií. Po počáteční vojenské službě v legiích byl přidělen do redakce \"Československého denníku\" vycházejícího na Sibiři; zde v roce 1919 působil jako vojenský zpravodaj v Omsku a počátkem roku 1920 v Čitě. Legie opustil v roce 1920 v hodnosti poručíka.\n\nDo Československa se vrátil v srpnu 1920 s manželkou a dvouletým synem. V letech 1920–1921 byl redaktorem deníku Čas a poté byl zaměstnán v pražském \"Památníku odboje\". V letech 1925–1932 byl v Brně vedoucím místní redakce deníku Národní osvobození. Od roku 1933 byl, nadále v Brně, redaktorem deníku Moravské orlice.\n\nAktivně působil v Moravském kole spisovatelů, byl členem jeho výboru a jednatelem, též vedl kancelář \"Moravského kola\". Opakovaně navštěvoval Lotyšsko, Estonsko a Finsko.\n\nV polovině roku 1939 odešel do důchodu (zákon zvýhodňoval legionářům důchodový věk) a přestěhoval se do Jaroměřic nad Rokytnou. V roce 1962 přesídlil do Sadské, zemřel v nemocnici v Nymburce.\n\nDílo Pavla Finka ovlivnil především jeho pobyt v Rusku, který popisoval ve svých reportážně dokumentárních knihách. (Přesto, že kniha \"Bílý admirál\" není probolševicky zaměřena, ocenil ji ve své recenzi i komunistický spisovatel Václav Kaplický.) Své zážitky následně zpracovával Pavel Fink beletristicky. Později se v jeho díle objevila témata z domácího prostředí i humoristicko–satirická.\n\nPrvní příspěvky Pavla Finka se objevovaly v \"Českém denníku\" od roku 1912. V letech 1912–1913 byl též redaktorem časopisu \"Stráž podbrdská\". Během válečného pobytu v Rusku byl zpravodajem a redaktorem \"Československého denníku\", vycházejícího na Sibiři. Po návratu do vlasti se jeho příspěvky objevovaly mezi jiným v \"Moravské orlici\" (jejímž byl odpovědným redaktorem) či v Lidových novinách\n\n\n\n\n\n"}
{"id": "1543424", "url": "https://cs.wikipedia.org/wiki?curid=1543424", "title": "Predialista", "text": "Predialista\n\nPredialista (z lat. \"praedium\" = majetek, hospodářství) byl příslušník specifické privilegované skupiny uherské šlechty v období středověku a raného novověku.\n\nZ právního hlediska patřili k nižší uherské šlechtě. Vznik se datuje do 13. století v souvislosti s povinností velmožů a prelátů vydržovat si vlastní vojenské oddíly. Predialisté byli hlavně ve vojenské službě u velmožů a vysokých církevních hodnostářů (prelátů), kteří jim za tuto službu přidělovali část alodiální (dědičné) půdy. Vlastnictví tohoto majetku byla vázána na výkon vojenské nebo jiné dohodnuté služby.\n\nPredialisté byli zpravidla osvobozeni od všech veřejných daní a dávek. Spory predialistů neřešily šlechtické soudy, protože podléhali vlastní soudní instituci. Predialisté tvořili původně početnou šlechtickou skupinu, která od poloviny 16. století začala klesat. V raném novověku výsada držet si predialisty zůstala jen některým prelátům. V Uhrách pouze arcibiskupovi ostřihomskému, biskupovi a kapitule rábské a arciopatovi benediktinského arciopatství svatomartinského a v Chorvatsku záhřebskému biskupovi. Zánik prediastů byl na přelomu 18. a 19. století.\n\nJako specifickou společenskou vrstvu zrušil císař František Josef I. patentem z 3. února 1855. Predialisté po zaplacení výkupného se stali majiteli svých praedií (statků).\n\n"}
{"id": "1543427", "url": "https://cs.wikipedia.org/wiki?curid=1543427", "title": "Lípa Dobrá Voda", "text": "Lípa Dobrá Voda\n\nLípa Dobrá voda je památný strom v osadě Dobrá voda nad Hartmanicemi, roste v těsné blízkosti Kostela svatého Vintíře. Lípa velkolistá (\"Tilia platyphyllos Scop.\") je solitér, roste v nadmořské výšce 850 m, je pětikmen s obvodem kmene 485 cm a výškou stromu 23 m (měření 2010). V roce 2001 byl proveden bezpečnostní řez, instalace tří vazeb a v roce 2010 redukční řez větví nad střechou kostela, bezpečnostní řez zbytku koruny, instalace tří nových vazeb. Na jejím kmeni je manželi Tesařovými umístěn a udržován obrázek svatého Vintíře. Lípa je chráněna od 26. května 1992 jako krajinná dominanta, je významná svým stářím i vzrůstem.\n\nK historii lípy se váže příběh bílého skřítka. Podle manželů Tesařových se na stromě vyskytuje pravidelně malý bílý ptáček, albínek, který chrání strom před zlými silami, proto přežila i dobu, kdy v Dobré Vodě sídlila vojenská posádka.\n\n"}
{"id": "1543430", "url": "https://cs.wikipedia.org/wiki?curid=1543430", "title": "Institute H21", "text": "Institute H21\n\nInstitute H21 je česká nezisková organizace, kterou založil 1. prosince 2016 český filantrop, matematik a miliardář Karel Janeček v právní formě zapsaný ústav. Organizace v první fázi vznikla pro zastřešení projektu Prezident 21 pod názvem Institute for Democracy 21. V roce 2018 se sloučila s firmou Demokracie 2.1 a vznikla kompletně nová organizace s názvem Institute H21.\n\nVýzkumné oddělení organizace se zabývá vědeckým zkoumáním Janečkovy metody (D21), zkoumá její výhody a nevýhody a porovnává je s ostatními volebními metodami. Vytváří průzkumy a analýzy na základě projektů realizovanými Institutem H21. Cílem výzkumného oddělení je prokázat nebo vyvrátit vhodnost využití metody u různých typů voleb. Výzkum prezentuje výsledky svého bádání a prezentuje chování voličů při změně pravidel u voleb.\n\nZákladním předpokladem Janečkovy metody (D21) je, že každý volič má vždy k dispozici více hlasů, než kolik je vítězných možností. Všechny hlasy mají stejnou váhu a volič je může, ale nemusí použít všechny. Pro každou z možností přitom lze hlasovat pouze jedním hlasem. Pro udělení minusového hlasu je nutné rozdat alespoň dva plusové. Počet plusových a minusových hlasů se může měnit podle konkrétní volební situace. K modifikacím vždy dochází podle základního algoritmu.\n\n\nPrezident 21 je občanská volební hra pro hledání takového kandidáta prezidenta České republiky, na kterém se shodne co nejvíce lidí. Hra byla odstartována 21. prosince 2016 ve 12.21 na webu Prezident 21. V první fázi hlasující navrhovali kandidáty do voleb. Celkově bylo navrženo více než 600 jmen. Od 24. listopadu 2017 se spustilo hlasování již mezi oficiálními kandidáty. Oproti reálným volbám byla využila Janečkova volební metoda (D21). Hlasující měli možnost využít až tři plusové a případně také jeden minusový hlas. Sociální experiment byl ukončen před prezidentskými volbami v lednu 2018 13. ledna 2018 a jejím vítězem se stal Jiří Drahoš. Do hlasování se zapojilo přes 300 000 hlasujících Čechů.\n\nInstitute H21 zajišťuje participativní hlasování a rozpočtování v rámci svého projektu Participace 21:\n\nParticipativní rozpočtování je způsob demokratického skupinového rozhodování ve společnosti, kde je potřeba se domluvit na vzájemném soužití. V praxi to funguje tak, že město, škola nebo organizace vyčlení část veřejného rozpočtu a participanti rozhodnou o tom, za jaký projekt peníze utratit.\n\nParticipativní rozpočtování a hlasování v rámci projektu Participace 21 funguje na hlasovací platformě Decision 21, která umožňuje hlasovat Janečkovou metodou (D21). V rámci projektu organizace realizovala 40 městských participativních rozpočtů v České republice z toho 11 v zahraničí. Jedním z největších úspěchů bylo zajištění jednoho z největších participativních rozpočtů na světě ve městě New York známý jako PBNYC. Participace 21 realizuje také participativní rozpočty na základních a středních školách, tzv. Pébéčko. Přičemž bylo realizováno 55 Pébéček z toho 21 v zahraničí. \n\n15. září 2019 na Mezinárodní den demokracie se konal první ročník Mezinárodního symposia v Senátu Parlamentu České republiky. Kvůli zvyšující se nedůvěře veřejnosti vůči politickým představitelům, demokracii jako takové a zvyšující se polarizaci ve společnosti se rozhodli místopředseda Senátu Parlamentu České republiky, Jan Horník a zakladatel Institutu H21, Karel Janeček spojit své síly a uspořádat Mezinárodní symposium na téma demokracie v 21. století: Výzvy a nové horizonty. Tématům polarizace, fake-news, volebním systémům a jejich vlivu na společnost nebo například vzestupu extremistických vůdců se věnovalo 12 řečníků, mezi nimi politolog Patrick Deneen, politická konzultantka Tamar Newberger, vyšetřovatel válečných zločinů Vladimír Dzuro, přední odborník na teorii rozhodování Fuad Aleskerov, politička a diplomatka Jana Hybášková, zakladatel demokratické mediální firmy AL Media v USA Eric Adelstein, expert na volební systémy Hannu Nurmi, expert na umělou inteligenci Josef Holý, zakladatel Institutu de Borda Peter Emerson, výzkumnice Bele Wollesen, vědecká pracovnice Nora Siklodi a vizionář Karel Janeček. \n\n"}
{"id": "1543431", "url": "https://cs.wikipedia.org/wiki?curid=1543431", "title": "Liaoxipterus", "text": "Liaoxipterus\n\nLiaoxipterus („křídlo z (bývalé provincie) Liao-si“) byl rod pterodaktyloidního ptakoještěra z čeledi Istiodactylidae, který žil v období spodní křídy (geologický věk barrem až apt, asi před 120 miliony let) na území dnešní severovýchodní Číny (provincie Liao-ning, prefektura Čchao-jang). \n\nHolotyp ptakoještěra s označením \"CAR-0018\" představuje nekompletní čelistní kosti (mandibuly) o kompletní délce 161 mm. \"Liaoxipterus\" byl tedy spíše menším druhem ptakoještěra, odhadované rozpětí jeho křídel činilo jen asi 1,2 metru. Zachovaná jazylková kost dokládá, že tento létající plaz mohl být vybaven dlouhým úzkým jazykem, díky kterému se možná dostával k hmyzu ukrytému v dutinách stromů. Formálně popsán byl dvojicí čínských paleontologů v roce 2005.\n\nBlízce příbuznými rody liaoxiptera jsou \"Istiodactylus\" (který propůjčil celé čeledi své jméno), dále \"Nurhachius\" a nejnověji také geologicky mladší rod \"Mimodactylus\".\n\n\n"}
{"id": "1543440", "url": "https://cs.wikipedia.org/wiki?curid=1543440", "title": "Jules Itier", "text": "Jules Itier\n\nJules Alphonse Eugène Itier (8. dubna 1802 Paříž – 13. října 1877 Montpellier) byl francouzský celní inspektor a amatérský daguerreotypista. V letech 1842 až 1846 cestoval do Senegalu, Guadeloupe, Indie a Číny, kde pořídil jedny z prvních daguerrotypií.\n\nJules Itier se narodil 8. dubna 1802 v Paříži. Studium začal v roce 1809 na Lyceu Jindřicha IV. a v roce 1819 dokončil Královskou vysokou školu v Marseille (nyní Lycée Thiers). Ve stejném roce vstoupil do celního úřadu, pod záštitou svého strýce Dubois-Aymého (1779-1846), ředitele této správy v Marseille (vědec, člen expedice do Egypta). Úředníkem byl jmenován v roce 1821, inspektorem v roce 1830 a sloužil v Marseille, Lorientu, Marennes, Oloronu, Olette a Belley v departementu Jura. Zajímal se o vědu 30. a 40. let 19. století a stal se amatérským daguerrotypistou.\n\nDne 18. června 1841 byl zvolen členem Akademie věd Académie des sciences, belles-lettres et arts de Savoie s akademickým titulem \"Correspondant\".\nV roce 1842 byl vyslán na misi do Senegalu, Guyany a Francouzské západní Indie. Dne 15. listopadu 1842 Jules Itier odešel z Paříže do Brestu. Ve svých zavazadlech měl daguerrotypický materiál a pojednání o daguerrotypii Marcagnina Gaudina, které mu osobně dal sám Gaudin. Jeho cílem bylo využít svého volného času k pořízení daguerrotypií. Jeho fotografie tak patří mezi první v západní Africe. Městské veduty i portréty fotografoval dokumentárním způsobem.\n\nV prosinci 1843 byl Itier poslán jako doprovod Théodora de Lagreného na jeho cestě do Číny, kam jej vyslal francouzský král Ludvík Filip, aby uzavřel obchodní smlouvu mezi Čínou a Francií. Cesta trvala od roku 1843 do roku 1846, v Číně Itier dokumentoval uzavření Whamponské smlouvy a zhotovil řadu daguerrotypií Číňanů a scenérií v provincii Kuang-tung. Ačkoli v Číně se daguerreotypie objevila během pozdější fáze první opiové války, jsou Itierovy daguerreotypie nejstarší dochované z Číny.\n\nBěhem své cesty navštívil mimo jiné St. Louis v Senegalu, Brazílii, Borneo, Manilu, Singapur, Macao, Kanton, Filipíny, Mindanao, Soulou, Basilan, Jáva, Borneo, Kočinčínu, Cejlon, Indii (Colombo). Vrátil se přes Aden a Rudé moře, prošel Horním Egyptem a po Nilu z Káhiry do Asuánu a Philae. Přešel Libyjskou poušť a přes Alexandrii se vrátil do Francie. Pořídil četné daguerrotypie, včetně řady portrétů, památek a krajiny. Ze svých cest také uvedl mnoho pozorování přírody, historie a etnografie. Představil nové nebo neznámé produkty, jako například gutaperča, guma, fucus saccharinus, pyrethrum caucasium, Uncaria gambir, čirok a některé druhy čínské keramiky. \n\nPo návratu do Francie Itier napsal o své čínské cestě rozsáhlou reportáž. V roce 1846 byl jmenován hlavním inspektorem v Marseille. Téhož roku se oženil s Henriettou de Brémond v Grenoblu. V roce 1848 byl jmenován ředitelem cel v Montpellier a v roce 1853 hlavním vedoucím v Marseille. Na svou žádost byl v roce 1857 propuštěn do důchodu a usadil se v Montpellier. \n\nJules Itier zemřel v Montpellier 13. října 1877 ve věku 75 let a byl pohřben v Serres (Hautes-Alpes).\n\n\n\n\n"}
{"id": "1543441", "url": "https://cs.wikipedia.org/wiki?curid=1543441", "title": "Mistrovství Československa v klasickém lyžování 1983", "text": "Mistrovství Československa v klasickém lyžování 1983\n\nMistrovství Československa v klasickém lyžování 1983 se uskutečnílo v únoru 1983.\n\nMistrovství Československa v běhu na lyžích se uskutečnilo na Malé Jizerce od 3. do 6. února 1983.\n\nZávody se konaly 10. dubna 1983 na Horních Mísečkách\n\nMistrovství Československa se uskutečnilo v Harrachově od 4. do 6. února 1983.\nMistrovství Československa se uskutečnilo v Harrachově od 4. do 6. února 1983.\n"}
{"id": "1543444", "url": "https://cs.wikipedia.org/wiki?curid=1543444", "title": "Caught In The Act", "text": "Caught In The Act\n\nCaught In The Act (krátce nazývaná CITA) je napůl anglický, napůl holandský boyband. Caught In The Act byl založen nizozemským producentem gramofonů Ceese van Leeuwenem v roce 1992. V Nizozemsku nebyla kapela moc úspěšná, ale byla velmi populární v Německu, kde se objevila v telenovele \"Gute Zeiten, Schlechte Zeiten\". Měli také úspěchy ve Skandinávii, Austrálii, Jižní Africe, Japonsku a jihovýchodní Asii. Jejich první hit v roce 1995, \"Love Is Everywhere\", dosáhl číslo 8 ve Švýcarsku. Po třech studiových albech vydala skupina kompilaci jejich největších hitů nazvanou „We Belong Together: 6 years of success“. V roce 1998 se kapela rozpadla. V roce 2015 opět ohlásili comeback.\n\n"}
{"id": "1543445", "url": "https://cs.wikipedia.org/wiki?curid=1543445", "title": "Harleys in Hawaii", "text": "Harleys in Hawaii\n\nHarleys in Hawaii je píseň americké zpěvačky Katy Perry. Píseň byla zveřejněna spolu s videoklipem 16. října 2019 pod Capitol Records. \n\n14. října 2019 Perry zveřejnila přebal singlu spolu s datem vydání singlu. V \"Zach Sang Show\" uvedla, že inspirací pro píseň byl výlet na Havaji se svým snoubencem Orlandem Bloomem, říkajíc: \"Konkrétně si pamatuji, kde jsem byla. Spolu s Orlandem jsme zahýbali za roh ulice v Oahu a zašeptala jsem mu. že vydám píseň pojmenovenou Harleys in Hawaii.\" \n"}
{"id": "1543446", "url": "https://cs.wikipedia.org/wiki?curid=1543446", "title": "Jacobsenova epoxidace", "text": "Jacobsenova epoxidace\n\nJacobsenova epoxidace (také nazývaná Jacobsenova-Katsukiho epoxidace) je organická reakce, která umožňuje enantioselektivní epoxidaci alkenů substituovaných alkylovými a arylovými skupinami. Jde o doplňkovou reakci k Sharplessově epoxidaci (při které se epoxidy připravují pomocí dvojné vazby allylových alkoholů). Stereoselektivita Jacobsenovy epoxidace je způsobena \"C\" symetrií komplexu ligandu salenového typu s trojmocným manganem, který se používá jako katalyzátor a přenáší kyslíkový atom z oxidačního činidla. Katalytátory ovlivňující chiralitu produktů se používají k dosažení stereoselektivity, což má význam v syntéze biologicky aktivních látek a enantiomerně čistých léčiv.\n\nReakce je pojmenována po jejím objeviteli, kterým byl Eric Jacobsen (někdy se též uvádí Cutomu Katsuki).\n\nBylo provedeno několik vylepšení této reakce.\n\nSchéma obecné Jacobsenovy reakce vypadá takto:\n\nNa začátku 90. let 20. století Eric Jacobsen A Cutomu Katsuki nezávisle na sobě objevili katalyzátory enantioselektivní epoxidace izolovaných alkenů. Roku 1991 publikoval Jacobsen práci, ve které se snažil najít nejvhodnější katalyzátor. Dokázal dosáhnout enantiomerního přebytku přes 90 % u mnoha různých ligandů. Potřebné množství katalyzátoru představovalo méně než 15 % množství alkenu.\n\nEnantioselektivita Jacobsenovy epoxidace závisí na mnoha vlivech, jako jsou struktura použitého alkenu, vlastnosti donorového ligandu a teplota. Cyklické i acyklické \"cis\"-1,2-disubstituované alkeny se epoxidují s téměř 100% enantioselektivitou, zatímco \"trans\"-1,2-disubstituované alkeny špatně reagují při použití Jacobsenových katalyzátorů, ovšem za přítomnosti Katsukiových katalyzátorů reagují lépe. U konjugovaných dienů je enantioselektivita epoxidace mnohem lépší než u nekonjugovaných.\n\nMechanismus Jacobsenovy epoxidace není zcela znám, ovšem předpokládá se, že reaktivním meziproduktem je manganičná sloučenina, která se tvoří oxidací komplexu trojmocného manganu se salenem. Navrženy byly tři mechanismy, soustředěný, metaloxetanový a radikálový. Nejpravděpodobnější je soustředěný mechanismus. Při něm po vzniku manganičného komplexu dochází k aktivaci katalyzátoru, který tak může z alkenů vytvořit epoxidy. Atom kyslíku se naváže na dva uhlíkové atomy (mezi nimiž byla původně dvojná vazba), přičemž je stále vázán k manganu. Následně zanikne vazba Mn–O a vytvoří se epoxid. Komplex trojmocného manganu se salenem se obnoví a může se znovu oxidovat.\n\nPři použití konjugovaných dienů jako substrátů se vytváří radikálový meziprodukt, který přispívá k vytváření směsi dvou produktů.\n"}
{"id": "1543449", "url": "https://cs.wikipedia.org/wiki?curid=1543449", "title": "Dontnod Entertainment", "text": "Dontnod Entertainment\n\nDon't Nod Entertainment SA (obchodním jméno \"Dontnod Entertainment\", stylizované \"DONTИOD\") je francouzské studium pracující na počítačových hrách. Mezi jejich díla patří například \"Life Is Strange\", \"Vampyr\" a \"Remember me\".\n\nDontnod Entertainment založili 1. května 2008 Hervé Bonin, Aleksi Briclot, Alain Damasio, Oskar Guilbert a Jean-Maxime Moris spolu s dalšími bývalými členy Criterion Games, Ubisoft a Electronic Arts. Studio původně založené poblíž Paříže-Gare de Lyon se přestěhovalo do své současné kanceláře v Quartier de La Chapelle, aby se přizpůsobilo růstu společnosti. Všechny jejich hry jsou postavené na Unreal Enginu.\n"}
{"id": "1543458", "url": "https://cs.wikipedia.org/wiki?curid=1543458", "title": "Joštova (Brno)", "text": "Joštova (Brno)\n\nJoštova je ulice ležící v centru Brna. Nachází se v městské čtvrti Brno-město a je součástí městské části Brno-střed. Ulice je orientovaná z východu na západ a leží v prostoru bývalých brněnských hradeb, po jejichž zbourání se stala součástí brněnské okružní třídy. Na východním konci tvoří Joštova křižovatku s Rašínovou a Kounicovou ulicí a ústí na Moravském náměstí před kostelem sv. Tomáše. Na západním konci pak Joštova tvoří křižovatku s Údolní a Marešovou ulicí. Joštova prochází skrz Komenského náměstí, na kterém se nachází chrám Jana Amose Komenského. Joštova třída (německy \"Jodokstrasse\") byla od 60. let 19. století koncipována jako vládní či reprezentační čtvrť určená k výstavbě významných veřejných budov. Nachází se zde budova Zemské sněmovny, která je dnes sídlem Ústavního soudu, nebo budova Fakulty sociálních studií Masarykovy univerzity. Ulice představuje jednu z nejvýznamnějších ulic v centru města, protože spolu s ulicí Českou představuje důležitý dopravní uzel na trase několika tramvajových linek projíždějících středem města. \n\nV roce 1867 byla ulice podle moravského markraběte a římského krále Jošta Moravského pojmenována jako Jodokstrasse. Označení Jodokstrasse či Joštova bylo využíváno i po založení Československa a i během trvání Protektorátu Čechy a Morava. V roce 1946 byla Joštova na památku prezidenta Edvarda Beneše přejmenována na Benešovu a od roku 1952 byla označována jako třída Obránců míru. Původní název, Joštova byl ulici vrácen v roce 1990.\n\nBěhem 60. let 19. století vznikl zbouráním opevnění a bastionového pásu v místech dnešní Joštovy ulice volný prostor. Ještě během 60. let pak v těchto místech došlo k výstavbě evangelického kostela a budov pro německou vysokou školu technickou (dnes jedna z budov rektorátu Masarykovy univerzity) a německé chlapecké gymnázium (dnes sídlo Hudební fakulty Janáčkovy akademie múzických umění), čímž byl vymezen prostor dnešního Komenského náměstí. Joštova třída vznikla prodloužením osy od kostela sv. Tomáše. Nejvýznamnější budovou vybudovanou na Joštově ulici v sousedství evangelického kostela se stala Zemská sněmovna projektovaná jako sídlo Moravského zemského sněmu. Autory projektu byli vídeňští architekti Robert Raschka a Anton Hefft. Základní kámen sněmovny byl položen 13. dubna 1875 a tato neorenesanční budova byla dokončena v roce 1878.\n\n\n\n\n"}
{"id": "1543464", "url": "https://cs.wikipedia.org/wiki?curid=1543464", "title": "Mělnický okruh", "text": "Mělnický okruh\n\nMělnický okruh je tradiční závod navazující na historii podobných závodů v tomto regionu. V roce 2018 pořadatelé akci po 58 letech restartovali. Závody probíhají ve městě Mělník na uzavřených silnicích. Závodů se účastní řidiči na motorkách, sidecar i v automobilech. Obnovené závody spolupořádají Czech Racing Team a město Mělník.\n\nJeden z prvních zdokumentovaných závodů automobilů a motorek se v Mělníku uskutečnil už 21. srpna 1927. Jednalo se o závod do vrchu. Trasa vedla od zámku na Pšovce, přes Okrouhlík, kolem vinice Na Svini až na náměstí Svobody (dnes Míru). Nejrychlejšími jezdci byli Bohumil Turek na motocyklu Harley-Davidson a Ing. Josef Rezek s automobilem Mercedes-Benz. Nejrychlejším sidecaristou byl Antonín Materna.\n\nAkce Mělnický okruh poprvé proběhla 24. října 1937. Relativně jednoduchou trojúhelníkovou trať ovládnul Jaroslav Trnka na motocyklu Rudge. Stejný jezdec zvítězil také v následujícím ročníku. Dalšímu konání Mělnického okruhu zabránila Mnichovská dohoda a následná nacistická okupace.\n\nPrvní poválečný Mělnický okruh proběhl 2. června 1946. Oproti předchozím ročníkům jezdci závodili na delší trati. Vítězství slavili Jiří Peroutka, Arnold Buchta a Jan Novotný. Od té doby Mělnický okruh až na výjimky probíhal každoročně až do roku 1960. Vítězi posledního ročníku se stali Václav Parus a František Šťastný.\n\nFanoušci motorsportu se obnovené soutěže Mělnický okruh dočkali až v roce 2018. Organizace se ujal Czech Racing Team ve spolupráci s městem Mělník. Závodníci se utkali o pohár Jiřího Peroutky. Depo bylo ustaveno přímo na náměstí Míru. Závodilo se na trati se startem pod Pražskou bránou pro automobily a pevným startem na ulici Tyršova pro motocykly. Závodníci projížděli ulicemi Tyršova a Legionářů kolem dvou diváckých zón. Okruh pokračoval ulicí Plavební až k řece Labi, kde se nacházela další divácká zóna. Závodníci poté průjezdem ulic K Mostu a J. Seiferta projeli kolem zbývajících dvou diváckých zón. Závod byl rozdělen v souladu s tradicí mezi motocykly, sidecary a automobily. \n\nV roce 2019 akce proběhla znovu. Samotné závody nedoznaly téměř žádné změny. Závodníci kromě poháru Jiřího Peroutky závodili také o pohár Jiřího Kristiána Lobkowicze. Lehce se změnila organizace události. Byly přidány nadúrovňové přechody trati pro fanoušky a rozšířil se doplňkový program.\n\n"}
{"id": "1543466", "url": "https://cs.wikipedia.org/wiki?curid=1543466", "title": "Štíhlenka pavoukomilná", "text": "Štíhlenka pavoukomilná\n\nŠtíhlenka pavoukomilná (\"Metacanthus (Cardopostethus) annulosus\") je ploštice z čeledi štíhlenkovitých. Ve střední Evropě je vzácná a nepříliš známá – v České republice byla poprvé pozorována v roce 2016 v Brně-Židenicích, přičemž zajímavostí je, že tento druh popsal česko-německý entomolog Franz Xaver Fieber v roce 1859 na základě nálezu z Korsiky.\n\nJedná se o okřídlenou ploštici. Délka těla je 4,5–5,5 mm, svým vzhledem štíhlenka připomíná spíše komára či pavouka – tělo je štíhlé, nohy jsou dlouhé a tenké s výraznými černými klouby a tykadla jsou velmi dlouhá s černými skvrnkami v polovině délky a na špičce, takže připomínají čtvrtý pár nohou. Předpokládá se, že k této fyzické formě vedl evoluční tlak a potravní specializace, vyžadující odlehčenou tělesnou stavbu, která v kombinaci se specifickou modifikací chodidel umožňuje štíhlence pohyb po lepkavých rostlinách či vláknech pavoučích sítí.\n\nVe střední Evropě je štíhlenka pozorována velmi vzácně, běžnější je v oblasti Balkánu, Středomoří a Malé Asie, vyskytuje se i v Izraeli a Libanonu. Během celého 20. století nebyl výskyt štíhlenky pavoukomilné ve střední Evropě doložen, známy jsou až nálezy z Vídně z let 2004 a 2009. Český nález z roku 2016 ve spojení s nálezem ze Slovenska z roku 2017 a dalšími navazujícími nálezy naznačují, že se areál výskytu této ploštice v souvislosti s globálním oteplováním ve 21. století posouvá na sever, podobně jako se to děje například u kudlanky nábožné či jiných teplomilných druhů. Funkční křídla garantují štíhlence značný migrační potenciál.\nV jižních oblastech areálu výskytu osídluje štíhlenka stinné lokality s vlhkomilným rostlinstvem, podstatnou je pro ni ale především přítomnost sítí pokoutníků rodu \"Agelena\", které vyhledává. Je pravděpodobné, že i v severnějších oblastech výskytu je štíhlenka vázána především na přítomnost sítí vhodného druhu pavouků.\n\nŽivotní cyklus této ploštice nebyl dosud uspokojivě prozkoumán, z dosavadních pozorování lze ale soudit, že se u ní v průběhu evoluce vyvinul tzv. arachnofilní kleptoparazitismus, což znamená, že štíhlenka se živí vysáváním hmyzu uvízlého v pavoučích sítích, přičemž kontaktu s pavouky samotnými se vyhýbá. Ve východním Středomoří takto kleptoparazituje na pokoutníku východním, který ve střední Evropě dosud nežije. Předpokládá se, že ve střední Evropě bude štíhlenka vyhledávat sítě blízce příbuzného pokoutníka nálevkovitého, případně pokoutníka stájového; pozdější pozorování z Brna ale coby hostitelský druh prozatím prokázalo pokoutníka tmavého.\n\n"}
{"id": "1543470", "url": "https://cs.wikipedia.org/wiki?curid=1543470", "title": "Barbora Eleonora z Lichtenštejna", "text": "Barbora Eleonora z Lichtenštejna\n\nBarbora Eleonora z Lichtenštejna ( \"Barbara von und zu Liechtenstein\", * 9. července 1942, Šternberk) je princezna z Lichtenštejna. Od roku 1973 je vdaná za následníka jugoslávského trůnu, Alexandra Karađorđeviće.\n\nBarbora Eleonora Marie kněžna z Lichtenštejna se narodila 9. července 1942 na Šternberku jako čtvrtý potomek a druhá dcera knížete Jana Františka z Lichtenštejna a jeho manželky Karolíny Ledebour-Wichelnové. Barbora má starší sestru Marii Eleonoru a bratry Evžena a Albrechta.\n\nVe věku 31 se zasnoubila s jugoslávským následníkem trůnu Alexandrem Karađorđevićem, nejstarším synem prince Pavla Karađorđeviće, jugoslávského regenta v letech 1934–1941. Pro 49letého Alexandr to byl již druhý sňatek. Z prvního manželství s Marií Piou Savojskou měl již čtyři děti. Svatba se konala 2. listopadu 1973 v Paříži. Manželé mají syna Dušana Pavla (* 1977), dosud nesezdaný, bezdětný (2019).\n\nPo narození syna se rodina přestěhovala do Paříže, kde žije dosud.\n\nV roce 2008 Pavel Karađorđević odsoudil vyhlášení nezávislosti Kosova.\n\n"}
{"id": "1543472", "url": "https://cs.wikipedia.org/wiki?curid=1543472", "title": "Volební kapitulace", "text": "Volební kapitulace\n\nVolební kapitulace byla součástí volby císaře Svaté říše římské. Kandidát na trůn s ní musel vyslovit souhlas před svým zvolením.\n\nJejí podmínky a podoba byla domlouvána mezi jednotlivými kurfiřty – voliteli během předvolebních jednání a cílem kurfiřtů bylo skrze volební kapitulaci co nejvíce omezit panovníkovu moc.\n"}
{"id": "1543475", "url": "https://cs.wikipedia.org/wiki?curid=1543475", "title": "Varetta Dillard", "text": "Varetta Dillard\n\nVaretta Dillard (3. února 1933 New York – 4. října 1993 New York) byla americká bluesová zpěvačka aktivní od roku 1951 do 60. let. Proslavila ji píseň „Mercy, Mr. Percy“.\n\nNarodila se v newyorském Harlemu. Většinu svého dětství strávila kvůli vrozené poruše kostí v nemocnici. Její stav se zlepšil až v pubertě, ale stále nemohla chodit bez berlí či cizí pomoci. V té době se setkala s Carlem Feasterem z hudební skupiny The Chords, který jí dodal odvahu přihlásit se na hudební soutěže. V roce 1951 již vyhrála dvě soutěže. Přesto, že její první singly moc nevydělávaly, pozval ji diskžokej Alan Freed, aby vystupovala na prvním významném rock'n'rollovém koncertě v Ohiu. Koncert byl ale po výstupu Paula Williamse úřady přerušen a Dillardová nevystoupila. Ale v červenci 1952 začala být po vydání nahrávky „Easy, Easy Baby“ velmi populární, zejména na jihu USA. Poté začala zpívat ve skupině The Five Keys společně s Oranem Pagem. Později ji nahrávací společnost Savoy dala dohromady se zpěvákem H-Bomb Fergusonem, se kterým společně nazpívaly několik duetů. V roce 1953 nazpívala svůj největši hit, „Mercy, Mr. Percy“, který se vyšplhal na šesté místo v žebříčku R&B. Ve stejném roce se na chvíli odmlčela, aby se mohla více věnovat svému manželovi Ronaldu Mackovi a narodila se jim dcera. \n\nV roce 1961 se připojila k manželově hudební skupině Tri-Odds, která mimo jiné pomáhala hudbou nemocným dětem. Poté odešla ze šoubyznysu a odmlčela se.\n\nZemřela v Brooklynu v roce 1993 na rakovinu.\n\n\n"}
{"id": "1543476", "url": "https://cs.wikipedia.org/wiki?curid=1543476", "title": "Nezvěstice (nádraží)", "text": "Nezvěstice (nádraží)\n\nNezvěstice je železniční stanice v západní části obce Nezvěstice v okrese Plzeň-město v Plzeňském kraji nedaleko řeky Úslavy. Leží na tratích 175 a 190. Stanice je elektrifikovaná (25 kV, 50 Hz AC, trať 190).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\n27. května 1869 otevřela důlní společnost \"Mirošovské kamenouhelné těžařstvo\" nákladní železniční vlečku z Rokycan do Mirošova, osobní doprava zde byla zavedena roku 1883. Oba typy dopravy zajišťovala Česká západní dráha (\"BWB\") obsluhující rokycanskou stanici. K prodloužení dráhy do Nezvěstic společností České obchodní dráhy a jejímu napojení na železnici \"KFJB\" došlo 1. srpna 1882, osobní vlaky začaly trať obsluhovat až roku 1889. K původní nádražní budově byla přistavěna budova nová. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 3. října 1963.\n\nObě tratě procházející stanicí jsou jednokolejné. Nachází se zde čtyři nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1543478", "url": "https://cs.wikipedia.org/wiki?curid=1543478", "title": "Kroketa", "text": "Kroketa\n\nKroketa je malý kulatý kus jídla, vytvořený z masa, ryb nebo brambor. Výchozí surovina je nejprve nakrájená nebo rozemletá na malé kousky. Z této hmoty jsou vytvořené kuličky, které se obalí ve strouhance a osmaží nebo fritují.\n\n"}
{"id": "1543479", "url": "https://cs.wikipedia.org/wiki?curid=1543479", "title": "Klášter Ave-Maria", "text": "Klášter Ave-Maria\n\nKlášter Ave-Maria (fr. \"Couvent de l'Ave-Maria\") je zaniklý klášter v Paříži ve čtvrti Marais. Během Velké francouzské revoluce byl klášter zrušen a přeměn na kasárna, posléze byl zbořen. Klášter se rozkládal v prostoru vymezeném tehdejšími městskými hradbami Filipa II. Augusta a ulicemi \"Rue Charlemagne\", \"Rue du Fauconnier\" a \"Rue de l'Ave-Maria\".\n\nLudvík IX. pozval před rokem 1264 do Paříže několik bekyní a věnoval jim dům. Sídlily zde až do roku 1480. Ludvík XI. a Šarlota Savojská nařídili, aby se jejich dům nazýval Ave-Maria či Pokání svatého Františka. O dva roky později sem chtěli povolat klarisky. To vyvolalo spor s dosavadními bekyněmi, ale pařížský parlament v roce 1482 žalobu zamítl a klarisky si zde zřídily svůj klášter.\n\nV klášteře bylo pochováno několik významných osob jako Charlotta de La Trémoille († 1629), manželka Jindřicha I. Bourbon-Condé, Vivonne de la Chasteigneraye, manželka Clauda de Clermont a jejich dcera Claude Catherine de Clermont († 1603), vévodkyně z Retzu nebo Angélique d'Estrées († 1634).\n\nKlášter byl zrušen za Francouzské revoluce v roce 1790 a následně byl přeměněn na kasárna pro jezdectvo a posléze pro pěchotu. Kaple byla přeměněna na zbrojnici. Budovy byly využívány až do roku 1868, v roce 1878 byly zbořeny. Severní část území získalo Lycée Charlemagne a v jižní části vznikla o rok později tržnice Ave Maria. Také tato tržnice byla v roce 1905 zbořena a prostor získala škola.\n"}
{"id": "1543483", "url": "https://cs.wikipedia.org/wiki?curid=1543483", "title": "Ildefons Lima", "text": "Ildefons Lima\n\nIldefons Lima Solà (* 10. prosince 1979 Barcelona) je andorrský fotbalista. Hraje za Inter Club d'Escaldes na pozici středního obránce. Je mladším bratrem fotbalisty Antoniho Limy. Věnuje se také plážovému fotbalu.\n\nProfesionální fotbal hrál ve Španělsku, Řecku, Mexiku, Itálii a Švýcarsku. S týmem FC Santa Coloma vyhrál čtyřikrát andorrskou ligu.\n\n\nV andorrské fotbalové reprezentaci debutoval 22. června 1997 v utkání proti Estonsku. Je andorrským rekordmanem se 128 mezistátními zápasy, v nichž vstřelil 11 branek. V utkání kvalifikace ME 2020 proti Turecku 17. listopadu 2019 se stal světovým rekordmanem v délce reprezentační kariéry (22 let a 148 dní), když překonal Ekvádorce Ivána Hurtada.\n\n"}
{"id": "1543492", "url": "https://cs.wikipedia.org/wiki?curid=1543492", "title": "Národní park Stabbursdalen", "text": "Národní park Stabbursdalen\n\nNárodní park Stabbursdalen ( \"Stabbursdalen nasjonalpark\", \"Rávttošvuomi álbmotmeahcci\") je národní park v Norsku. Leží na území obcí Porsanger a Kvalsund v nejsevernějším norském kraji Troms og Finnmark a je pojmenován podle své polohy v údolí řeky Stabburselva. Byl založen 6. února 1970 na území 98 km² a 20. prosince 2002 byl rozšířen na 747 km².\n\nKrajinu tvoří převážně hornatá tundra zformovaná pleistocénním zaledněním, nejvyšším vrcholem je Čohkarášša (1139 m n. m.). Na území parku se nachází nejsevernější borový les na světě. Roste zde také bříza pýřitá a vrba laponská. V údolí Luobbal jsou četné bažiny, kde hnízdí vodní ptactvo.\n\nOblast obývají především sámští pastevci sobů. Stabburselva je využívána k rekreačnímu lovu sivenů, štik a lososů. K živočišným druhům chráněným v národním parku patří los evropský, rosomák sibiřský, orlovec říční, dřemlík tundrový, tetřívek obecný, pěnkava jikavec a morčák velký. \n\n"}
{"id": "1543498", "url": "https://cs.wikipedia.org/wiki?curid=1543498", "title": "Vít Ryšánek", "text": "Vít Ryšánek\n\nVít Ryšánek (* 1942, Grymov) je český spisovatel a informatik.\n\nV Přerově absolvoval střední průmyslovou školu a pak v Praze strojní fakultu ČVUT. Zaměstnám byl většinou ve zdravotnictví. V roce 1980 byl vyznamenán za úspěšnou aplikaci počítačů v klinické biochemii. Prosadil první nasazení počítače v Národním divadle v Praze.\n\nJeho publikace v odborném tisku se týkaly vesměs využití počítačů ve zdravotnictví. Napsal knihu \"Soutoky řek na\" \"území Čech, Moravy a Slezska\" (Libri 2006) a knížky veršů \"Rýmy skoro všude\" (2010), \"Rýmy skoro vždycky\" (2013) a \"Rýmy vědami cinklé\" (2017). Agentura Dobrý den v Pelhřimově na jeho jméno osvědčuje rekord v počtu osobně navštívených soutoků řek a největší sbírku pohlednic s vyobrazením mostů.\n"}
{"id": "1543501", "url": "https://cs.wikipedia.org/wiki?curid=1543501", "title": "Jelenje", "text": "Jelenje\n\nJelenje () je vesnice a správní středisko stejnojmenné opčiny v Chorvatsku v Přímořsko-gorskokotarské župě. Nachází se v údolí řeky Rječiny, asi 11 km severovýchodně od centra Rijeky. V roce 2011 žilo v Jelenji 425 obyvatel, v celé opčině pak 5 344 obyvatel.\n\nOpčina zahrnuje celkem 17 vesnic. Vesnice v opčině jsou v převážné většině malé, často pod sto obyvatel, jsou zde však i výjimky. Největší vesnicí je Dražice s 2 093 obyvateli, dále pak Podhum s 1 446 obyvateli, středisko opčiny Jelenje s 425 obyvateli a vesnice Podkilavac s 332 obyvateli. V nejmenší vesnici, Valići, žije pouze jeden obyvatel.\n"}
{"id": "1543504", "url": "https://cs.wikipedia.org/wiki?curid=1543504", "title": "Tituly a vyznamenání Farah Pahlaví", "text": "Tituly a vyznamenání Farah Pahlaví\n\nBývalá íránská císařovna Farah Pahlaví obdržela během svého života řadu národních i zahraničních vyznamenání a titulů.\n\n\n\n\n\n\n\n"}
{"id": "1543509", "url": "https://cs.wikipedia.org/wiki?curid=1543509", "title": "Ztracené vejce", "text": "Ztracené vejce\n\nZtracená vejce je pokrm podávaný nejčastěji jako snídaně nebo přesnídávka. Jedná se o vejce rychle vařené ve vroucí vodě, kdy žloutek zůstane tekutý.\n\nPro přípravu ztraceného vejce je dále zapotřebí ocet. Existují dvě varianty přípravy, kdy při jedné se rozklepne vejce do vroucí vody s octem, druhá varianta spočívá v užití malého omáčníku se studeným octem a do něj rozklepnuté vejce se vlije do vody vroucí. Nejdůležitějším krokem je ve vroucí vodě vytvořit předem vír, který vejce zaobalí do bílku a dosáhneme konečné podoby pokrmu.\n\n"}
{"id": "1543510", "url": "https://cs.wikipedia.org/wiki?curid=1543510", "title": "Jan Konstantin", "text": "Jan Konstantin\n\nJan Konstantin, vlastním jménem Jan Schindler (30. září 1894 Jeseník nad Odrou – 28. června 1965 Hojsova Stráž) byl český operní pěvec, barytonista a pedagog.\n\nNarodil se v Jeseníku nad Odrou v muzikantské rodině obchodního cestujícího Konstantina Schindlera a jeho ženy Nory roz. Habelová. Prostředí této rodiny mělo velký vliv na volbu jeho budoucí životní cesty. Základní hudební dovednosti si ještě osvojil doma a již tehdy bylo jasné, že se zrodil pěvecký talent. Po absolvování reálky a abiturientského kurzu plzeňské obchodní akademie se začal během první světové války soukromě zdokonalovat ve zpěvu u bývalého pěvce Národního divadla Bohumila Ptáka.\n\nNásledně měl získat angažmá v Městském divadle v Plzni, ale v letech 1915–1918 musel narukovat do světové války. V létě roku 1919 se z války vrátil a spolupracoval s Josefem Skupou v kabaretních pořadech Loutkového divadla Feriálních osad v Plzni a v srpnu téhož roku poprvé hostoval na plzeňské operní scéně. Následně Plzeň opustil a v letech 1919–1920 se stal členem operním souboru Státního divadla v Moravské Ostravě. V letech 1920–1921 byl členem souboru Slovenského národního divadla v Bratislavě, kde hostoval i v pozdějších letech.\n\nV dubnu roku 1921 absolvoval již pod svým pseudonymem Jan Konstantin, několik zkušebních představení v pražském Národním divadle a téhož roku byl angažován. V Praze se pěvecky soukromě zdokonaloval u učitele zpěvu Carla Emericha. V roce 1924 se zúčastnil zájezdu části souboru opery a baletu Národního divadla do Vídně, kde vystoupil v tamější Volksoper. V roce 1933 si zahrál i s dalšími kolegy z Národního divadla ve filmu, kde představoval sedláka Krušinu v Innemannově zfilmované opeře B. Smetany Prodaná nevěsta. V roce 1936 vystupoval v demokratickém Španělsku a v roce 1937 organizoval umělecké večery ve prospěch boje proti španělskému fašismu.\n\nRoku 1954 získal titul Zasloužilého umělce. V roce 1955 se vrátil před filmovou kameru podruhé, avšak naposledy, když hrál a zpíval v operních vložkách Krškova životopisného snímku Z mého života. V roce 1956 navštívil Sovětský svaz. V letech 1943–1960 učil zpěv na Konzervatoři Praha a souběžně i na Hudební fakultě AMU. Mezi jeho žáky byli např. Jiří Schiller, Jan Hlavsa a mnozí další. Kromě opery Národního divadla se Jan Konstantin věnoval také koncertní a zájezdové činnosti. V Národním divadle a setrval až do svého odchodu do důchodu 31.7.1960, však hostoval zde až do konce svého života.\n\nJan Konstantin zemřel 28. června 1965 v Hojsově Stráži ve věku nedožitých jednasedmdesáti let.\n\n\n\n\n"}
{"id": "1543515", "url": "https://cs.wikipedia.org/wiki?curid=1543515", "title": "Lai Afong", "text": "Lai Afong\n\nLai Afong (čínsky: 賴阿芳, asi 1839 – 19. dubna 1890) byl čínský fotograf, který založil a provozoval Studio Afong, jedno z prvních fotografických studií v Hongkongu. Je považován za jednoho z nejvýznamnějších čínských fotografů devatenáctého století.\n\nJeho studio bylo aktivní od roku 1859 do zhruba čtyřicátých let. Tento podnik pravděpodobně v 90. letech 19. století převzal jeho syn. Témata se pohybovala od portrétů a obrázků společenského života až po městské veduty a krajiny. Laiovu výtvarnou práci a osobu ocenil John Thomson, skotský fotograf pracující v té době v Číně, ve své knize \"The Straits of Malacca, Indo-China, and China\". Laiova zkušenost pocházela zcela od západní společnosti, ale stále obsahovala vazbu na tradiční malbu starodávných mistrů a vnitřního ducha umělce. Podle mnoha jeho fotografických vizitek, fotografoval mimo jiné guvernéra Arthura Kennedyho nebo velkovévodu Alexeje Romanova.\n\n\n"}
{"id": "1543517", "url": "https://cs.wikipedia.org/wiki?curid=1543517", "title": "DIN 31635", "text": "DIN 31635\n\nDIN 31635 (\"DIN 31635: Umschrift des arabischen Alphabets\") je norma DIN pro transliteraci arabského písma přijatá roku 1982. Vychází ze zásad stanovených Deutsche Morgenländische Gesellschaft (DMG), představených na mezinárodní orientalistickém kongresu v Římě roku 1935. Obliba systému souvisí s využití ve vlivných dílech arabistů Carla Brockelmanna a Hanse Wehra.\n\nSystém používá latinských písmen s diakritikou (háčky, tečky, obloučky, vodorovná břevna a samostatně stojící pravý a levý polokroužek), naopak pro přepis nepoužívá spřežek (ani těch v němčině obvyklých).\n\nHarakát (diakritická znaménka) se přepisují jako \"a\", \"i\" a \"u\". Šadda se projevuji v transliteraci geminací (souhláska se zapíše zdvojeně), určitý člen se se slunečními písmeny asimiluje.\n\nAlif ve významu /a:/ se přepisuje jako \"ā\", podobně alif maksúra se přepisuje jako \"ā\" a v transliteraci DIN není od alifu rozlišený. Dlouhé samohlásky /iː/ a /uː/ se přepisují jako \"ī\" a \"ū\". V případě koncovek nisba dochází k přepisu typu \"-iyy\".\n\nPísmeno tá marbúta se přepisuje jako -h, resp. -t.\n\nHamza se důsledně (bez ohledu na pozici zápisu) přepisuje jako ʾ (pravý polokroužek).\n\nPomocí spojovníku se oddělují gramaticky odlišné prvky v arabštině zapsané dohromady (typicky člen a slovo, ke kterému patří).\n\nVýchodoarabské číslice ٩ ٨ ٧ ٦ ٥ ٤ ٣ ٢ ١ ٠ se přepisují jako arabské číslice 0, 1, 2, 3, 4, 5, 6, 7, 8, 9\n\n"}
{"id": "1543521", "url": "https://cs.wikipedia.org/wiki?curid=1543521", "title": "Secubun", "text": "Secubun\n\nSecubun () je svátek, který se v Japonsku slaví den před začátkem jara, tedy 3. února. Název se dá přeložit jako „sezónní divize“. Jedná se o druh Silvestra; svátek je doprovázen podobnými rituály jako japonský Nový rok a také ukončuje dané časové období. Rituály mají očistit duši od všeho zla z předchozího roku a odehnat od člověka nemoci a zlé duchy. Všechny tyto očisty se dohromady nazývají mamemaki. Secubun má kořeny v čínských lidových tradicích a do Japonska se dostal v 8. století.\n\nRituály mamemaki se při svátku začaly vykonávat v období Muromači (1336 až 1573). Hlavní část obvykle vykonává nejvýše postavený muž v domě. Ten hází pečené sójové boby buď na všechny dveře v domě, nebo na muže, který má nasazenou masku Oniho (zlobra, nebo démona). Ostatní členové domácnosti při tom volají: „Démoni ven! Štěstí sem!“ a práskají dveřmi. Potom každý sní alespoň pár sójových bobů, Japonci věří, že čím víc jich v tento den snědí, tím vyššího věku se dožijí.\n\nČást mamemaki má v západní kultuře obdobu, a sice házení rýže na novomanželský pár.\n\nSvátek Secubun se slaví v buddhistických chrámech a šintoistických svatyních po celém Japonsku. Kněží a vybraní účastníci chodí po chrámech a rozhazují pečené sójové boby (někdy zabalené do zlaté, nebo stříbrné fólie), malé obálky s penězi, sladkosti, bonbóny a další drobnosti. Do některých svatyní se záměrně zvou hlavně celebrity a sumo zápasníci; tyto slavnosti jsou vysílány v televizi. V chrámu Sensō-ji nedaleko Tokia se každoročně na slavnosti sejde téměř 100 000 lidí.\n\nNový rok se považuje za dobu, kdy se duchové přibližují ke světu lidí. Proto se musí provádět mamemaki, aby se odehnali zlí duchové, kteří by se mohli usadit v domácnosti a působit neštěstí. Již zaniklé zvyky zahrnovaly rituální tance a nošení nástrojů na obdělávání půdy a výkon řemesel do domu, i když se jindy nechávaly venku, to aby je duchové nezakleli.\n\nProtože se svátek Secubun bral jako doba mimo běžný čas, lidé si často vyměňovali role. Mladé dívky si vytvářely na hlavách účesy typické pro starší ženy a oblékaly se do šatů vdaných žen, starší dámy si naopak vlasy rozpouštěly a nosily šaty mladých děvčat. Občas se šaty vyměňovaly nejen mezi generacemi, ale i mezi pohlavími. Tento zvyk je stále praktikován mezi gejšami a jejich klienty.\n\nPotulní baviči, kterým se Japonci celý rok vyhýbali coby tulákům, byli o svátku Secubun vítáni. Před celými vesnicemi měli předvádět různé kousky. Lidé doufali, že duchové spíše postihnou tuláky než spořádané občany a potulní komedianti s sebou duchy odnesou z města.\n\n"}
{"id": "1543525", "url": "https://cs.wikipedia.org/wiki?curid=1543525", "title": "Rue du Cloître-Saint-Merri", "text": "Rue du Cloître-Saint-Merri\n\nRue du Cloître-Saint-Merri je ulice v Paříži v historické čtvrti Marais. Nachází se ve 4. obvodu. Její název vychází z faktu, že se nacházela v blízkosti bývalé křížové chodby (cloître) u kostela svatého Mederika (Saint-Merri).\n\nUlice vede od křižovatky s \"Rue du Renard\" a končí na křižovatce s \"Rue Saint-Martin\".\n\nTato ulice tvořila ve 12. století pravý úhel: od \"Rue Saint-Martin\" vedla ostrou zatáčkou v trase současné \"Rue des Juges-Consuls\" a končila v \"Rue de la Verrerie\".\n\nKřížovou chodbu kostela svatého Mederika kdysi tvořily domy zdejší kapituly. Obklopovaly ji \"Rue Brisemiche\" (současná východní strana \"Place Igor-Stravinsky\") a \"Rue Taillepain\" (začínala na místě současného domu č. 18). Křížová chodba u kostela byla zrušena v 16. století.\n\nNa straně \"Rue Saint-Martin\" se nacházela brána Porte-Saint-Merri, po které se ulice ve středověku nazývala – \"Rue Porte-Saint-Merri\".\n\nMinistr Jean-Antoine Chaptal vydal 5. října 1801 vyhlášku, která stanovila šířku ulice na 7 metrů. V roce 1832 v ulici proběhly tvrdé boje během červnového republikánského povstání. V roce 1837 byla část ulice, která vedla do \"Rue Saint-Martin\", rozšířena až k \"Rue du Renard\". Podle královského výnosu ze dne 13. června 1839 byla šířka ulice zvýšena na 12 metrů mezi \"Rue Saint-Martin\" a \"Rue du Renard\". Zbývající část, která začíná u \"Rue de la Verrerie\", a vede kolem apsidy kostela Saint-Merri, má šířku 14 metrů.\n\n\n"}
{"id": "1543526", "url": "https://cs.wikipedia.org/wiki?curid=1543526", "title": "SOCARENAM", "text": "SOCARENAM\n\nSOCARENAM (\"Société Calaisienne de Réparation Navale et Mécanique\") je francouzská loděnice pracující jak pro vojenský, tak civilní sektor. Zaměřuje se na stavbu menších plavidel (např. rybářské lodě a remorkéry), pro ozbrojené složky zejména hlídkových lodí.\n\nSpolečnost byla založena roku 1961 v Calais. Roku 1969 zahájila provoz její druhá loděnice (v Boulogne-sur-Mer) a roku 1973 třetí (v Dunkerque). Od roku 1989 patří k firmám, jejichž akcie vlastní zaměstnanci. Roku 2009 společnost získala loděnici v Saint-Malo, která se specializuje na hliníková plavidla. V roce 2014 obnovila loděnici v Étaples.\n\n\n\n"}
{"id": "1543528", "url": "https://cs.wikipedia.org/wiki?curid=1543528", "title": "Třída Antarès", "text": "Třída Antarès\n\nTřída Antarès je třída minolovek francouzského námořnictva. Celkem byly postaveny tři jednotky této třídy. Ve službě jsou od roku 1993. Mezi jejich hlavní úkoly patří výcvik, vyhledávání vraků a čištění plavebních tras od nebezpečných objektů. V těchto rolích nahradily minolovky třídy \"Agile\".\n\nTři jednotky této třídy postavila v letech 1992–1995 loděnice SOCARENAM v Boulogne-sur-Mer.\n\nJednotky třídy \"Antarès\":\nPlavidla jsou vybavena navigačním radarem DRBN-34A a sonarem DUBM-41B, který může vyhledávat miny až do hloubky 80 metrů. Jsou vyzbrojena jedním 12,7mm kulometem. Jsou vybavena mechanickým tralem OD3. Pohonný systém tvoří jeden diesel Baudouin 12P15-2SR o výkonu 800 hp, pohánějící jeden lodní šroub. Nejvyšší rychlost dosahuje 11 uzlů.\n"}
{"id": "1543530", "url": "https://cs.wikipedia.org/wiki?curid=1543530", "title": "Tituly a vyznamenání Sonji Norské", "text": "Tituly a vyznamenání Sonji Norské\n\nManželka norského krále Haralda V. Sonja obdržela řadu norských i zahraničních vyznamenání, titulů a ocenění jak před nástupem svého manžela na trůn tak během jeho vlády. Mj. v roce 1982 obdržela Nansenovu cenu a v roce 1994 se stala \"doctor honoris causa\" na skotské Heriot-Wattově univerzitě.\n\n\n\n\n\n\n\n"}
{"id": "1543531", "url": "https://cs.wikipedia.org/wiki?curid=1543531", "title": "Samsung Galaxy Note 7", "text": "Samsung Galaxy Note 7\n\nSamsung Galaxy Note 7 (stylizováno jako Samsung Galaxy Note7) je zrušený phablet vyrobený společnosti Samsung. Byl představen 2. srpna 2016 a byl oficiálně vydán 19. srpna 2016 jako nástupce Galaxy Note 5. Je to první telefon Samsung s konektorem USB-C a poslední telefon v sérii Galaxy Note, který má senzorová tlačítka. Přestože se jedná o šesté hlavní zařízení v řadě Galaxy Note, společnost Samsung označila své číslo série jako „7“, které přeskočilo „6“, aby ho spotřebitelé nevnímali jako „nižší“ než vlajkovou loď Samsung Galaxy S7 a aby nedocházelo k nejasnostem ohledně pořadí vydání kvůli stejnému roku vydání (2016).\n"}
{"id": "1543533", "url": "https://cs.wikipedia.org/wiki?curid=1543533", "title": "Kodang", "text": "Kodang\n\nKodang (korejsky 고당, v anglickém přepisu Ko-Dang) je tul, který se učili nositelé technického stupně 2. dan v bojovém umění taekwondo, než ho v roce 1983 nahradil tul Čučche. Vytvořili ho v letech 1962–1964 podplukovník U Čonglim a seržant Kim Bokman.\n\nKodang je posmrtné jméno vlastence Čo Mansika, člena Korejského hnutí za nezávislost. Byl vůdčí osobností Severní Koreje, kde založil Demokratickou stranu. Zatkla ho Rudá armáda poté, co odmítl spolupracovat se Sověty. Předpokládá se, že byl popraven ve vězení.\n\n39 pohybů odkazuje počet kolikrát byl uvězněn a na jeho místo narození na 39° zeměpisné šířky.\n\nVýchozí postoj: moa čunbi sogi C\n\n\nZávěrečný postoj: moa čunbi sogi C\n\n"}
{"id": "1543538", "url": "https://cs.wikipedia.org/wiki?curid=1543538", "title": "Václav Svojše", "text": "Václav Svojše\n\nVáclav Svojše (* 2. května 1944) je bývalý český hokejový útočník. Jeho bratr Kamil Svojše hrál také hokejovou ligu za Litvínov a TJ Gottwaldov.\n\nV československé lize hrál za CHZ Litvínov. Nastoupil v 17 ligových utkáních. V nižších soutěžích hrál za TJ Baník ČSA Karviná a TJ Nový Jičín.\n\n\n"}
{"id": "1543547", "url": "https://cs.wikipedia.org/wiki?curid=1543547", "title": "Mai Thi Nguyen-Kim", "text": "Mai Thi Nguyen-Kim\n\nMai Thi Nguyen-Kim (provdaná Leiendecker, narozená 7. srpna 1987 v Heppenheimu) je německá chemička, vědecká novinářka, televizní moderátorka, autorka a youtuberka.\n\nNguyen Kim, jejíž rodiče pocházejí z Vietnamu (její otec je též chemik), absolvovala v roce 2006 gymnázium v Hemsbachu v Bádensku-Württembersku. V letech 2006 až 2012 studovala chemii na Univerzitě Johannese Gutenberga v Mohuči a na Massachusettském technologickém institutu. Od roku 2012 působila jako doktorandka na Rýnsko-westfálské technické univerzitě v Cáchách, na Harvardově univerzitě a na Fraunhoferském institutu pro aplikovaný výzkum polymerů v Postupimi. V roce 2017 získala za práci o \"fyzikálních hydrogelech na bázi polyuretanu\" doktorát na Postupimské univerzitě.\n\nV roce 2015 spustila Nguyen Kim YouTube kanál \"The Secret Life Of Scientists\" (Tajný život vědců), jehož cílem bylo zprostředkovat mladým lidem vědecká témata. V říjnu 2016 k tomu přibyl další kanál nazvaný \"schönschlau\", který společně financují německé veřejnoprávní rozhlasové stanice ARD a ZDF. Kanál \"schönschlau\" byl v roce 2018 přejmenován na \"maiLab\" a v listopadu 2019 měl přes půl milionu odběratelů.\n\nNguyen-Kim občas také moderovala kanál \"Auf Klo\" a chemická učební videa.\n\nJe také moderátorkou projektu \"Die Debatte\" (Debata) obecně prospěšné společnosti \"Wissenschaft im Dialog\" (Věda v dialogu) a patří společně s Haraldem Leschem a Philipem Häusserem do týmu online videosérie \"Terra X Lesch & Co\". Od začátku května 2018 moderuje televizní program \"Quarks\" stanice WDR.\n\n\n\n"}
{"id": "1543551", "url": "https://cs.wikipedia.org/wiki?curid=1543551", "title": "Ylands", "text": "Ylands\n\nYlands je počítačová hra z roku 2019 od českého studia Bohemia Interactive Studio. Hra původně vyšla v rámce Early access 6. prosince 2017. Plná verze vyšla 5. prosince 2019.\n\nYlands připomíná hry jako \"Minecraft\". Jedná se o sandboxový titul, kdy hráč se ocitá na ostrově, kde musí přežít. Hra však klade větší důraz na sadboxovou složku, tedy budování a prozkoumávání. Hra nabízí editor, který hráčům umožňuje si vytvářet své vlastní scénáře a hry, které mohou sdílet s dalšími hráči.\n\nHra byla oznámena 12. listopadu 2015. Zároveň byla vydána alfa verze hry. 6. prosince 2017 pak byla hra vydána na Steamu v rámci programu Early access. Plná verze vyšla 5. prosince 2019, kdy hra změnila model na Free-to-play.\n"}
{"id": "1543554", "url": "https://cs.wikipedia.org/wiki?curid=1543554", "title": "Edivaldo Martins Fonseca", "text": "Edivaldo Martins Fonseca\n\nEdivaldo, celým jménem Edivaldo Martins Fonseca, (13. dubna 1962 Volta Redonda – 13. ledna 1993 Boituva) byl brazilský fotbalový útočník. \n\nHrál v Brazílii za Clube Atlético Mineiro, Clube Atlético Taquaritinga, São Paulo FC a Sociedade Esportiva Palmeiras a v Mexiku za Club Puebla.\nZa Brazilskou fotbalovou reprezentaci nastoupil v letech 1986–1989 celkem ve 3 reprezentačních utkáních. Byl členem brazilské reprezentace na Mistrovství světa ve fotbale 1986, ale v utkáních nastoupil.\n\n"}
{"id": "1543571", "url": "https://cs.wikipedia.org/wiki?curid=1543571", "title": "Buk na Berglu", "text": "Buk na Berglu\n\nBuk na Berglu je památný strom v bývalé osadě Bergl na okraji lesa na místě zvaném Bobń Berglpeter, usedlostí čp. 17. Buk lesní (\"Fagus sylvatica L.\") roste v nadmořské výšce 900 m, má mohutný kmen o obvodu 470 cm (měření 2010), stáří se odhaduje na 200 let. Chráněným stromem byl vyhlášen 24. prosince 2010 jako autochtonní druh (původní odrůda buku), esteticky zajímavý strom, historicky důležitý, významný stářím i vzrůstem a jako významný krajinný prvek.\n\n"}
{"id": "1543579", "url": "https://cs.wikipedia.org/wiki?curid=1543579", "title": "Všebor I. Hrabišic", "text": "Všebor I. Hrabišic\n\nVšebor I. Hrabišic byl nejstarším doloženým příslušníkem rodu Hrabišiců. Jediná informace o něm pochází z Kosmovy kroniky. \n\nO Všeborovi existuje pouze jediná zmínka pocházející z Kosmovy kroniky, která se zmiňuje o Všeborovu synovi Kojatovi. Ten se podle ní měl v roce 1061 stát hradským správcem v Bílině.\n\nVšebor byl zřejmě významnou osobností, protože Kosmas u Kojaty nezapomněl připomenout, že byl Všeborovým synem. Podle Josefa Žemličky zastupoval knížete Břetislava na Moravě poté, co ji kníže dobyl. Přesto se o Všeborovi, kromě jeho otcovského vztahu ke Kojatovi, neví zhola nic. V pramenech se jméno Všebor objevuje ještě na falzu hlásícím se do roku 1073, kterým král Vratislav II. zřídil na místě celly břevnovského kláštera v Opatovacích nad Labem samostatný klášter. Není však jisté, zda se jednalo o Všebora I. Hrabišice. Všebor uvedený na této listině klášteru daroval vesnici Lodín. Pokud by tento Všebor byl identický s Všeborem I. Hrabišicem, musel by se dožít velmi vysokého věku. Pokud by s Všeborem I. totožný nebyl, mohlo by se jednat o hypotetického syna Všebora I., tedy Všebora II. Hrabišice.\n\n\n"}
{"id": "1543585", "url": "https://cs.wikipedia.org/wiki?curid=1543585", "title": "Test stability sněhu", "text": "Test stability sněhu\n\nTesty stability sněhu ( \"stability tests\", \"instability tests\", \"snowpack tests\") jsou standardizované testovací procedury založené na zatěžování nebo jiném rozrušování izolovaného bloku sněhu za účelem posouzení jeho nestability a tedy nebezpečí vzniku lavin. V širším slova smyslu může jít i o jakékoli jiné přímé vyvolávání, pozorování a posuzování této nestability (vyvolání pokusných lavin), ať už pokusným lyžováním svahu, odřezáváním převějí, nebo explozí výbušnin. Testy stability sněhu přinášejí vysoce žádaná data pro lavinovou předpověď nebo operativní posouzení lavinové situace v terénu, neboť mají přímou vazbu na nestabilitu vyvolávající předvídanou hrozbu. Testy stability sněhu, v kontradikci ke svému českému názvu, nezjišťují stabilitu, anýbrž nestabilitu sněhové pokrývky. Pokud testem instabilitu nezjistíme, je test bezvýsledný. Jinak řečeno, testem můžeme určit svah, na kterém hrozí akutní riziko vzniku lavin (pokud je instabilita testem odhalena), nicméně na základě testu nemůžeme prohlásit určitý svah za z hlediska lavin zcela bezpečný (pokud žádná instabilita odhalena není).\n\nTest stability sněhu dává přímou informaci pouze o lokalitě, na které byl proveden. Nicméně otestovat všechny lokality rizikové z hlediska vzniku lavin je samozřejmě nemožné, ať už kvůli jejich množství nebo jejich rizikové povaze. Z toho vyplývá nutnost najít reprezentativní a zároveň bezpečnou lokalitu pro provedení testu. Reprezentativnost je dosahována výběrem svahu se stejným sklonem, expozicí, orientací vůči světovým stranám, nadmořskou výškou, vegetačním pokryvem, případně dalšími proměnnými, jako má svah, pro který nás riziko lavin zajímá. Je však třeba pro test vybrat takový svah, na kterém se bude možno pohybovat bezpečně - tedy zpravidla svah takových rozměrů (nebo polohu v rámci svahu takovou), aby pohybem a testováním případně uvolněná nestabilita nevedla ke vzniku laviny rozměrů schopných zranit či zabít člověka.\n\nTestů stability sněhu je celá řada. Jednotlivé testy se liší svou časovou náročností, vhodností použití, limity a charakterem informace, kterou jsou schopné poskytnout. Obecně nám tyto testy mohou dát informaci o množství energie potřebné k uvolnění instability (kompresní test, test klouzavého bloku, test rozšířeného sloupce) a informaci o schopnosti sněhové pokrývky šířit takto uvolněnou instabilitu (Propagation Saw Test, test rozšířeného sloupce. Kompresní test a test klouzavého bloku jen částečně a jen při vyhodnocení informace o typu lomu.) Nicméně hodnocení stability svahu by nikdy nemělo být činěno na základě jediného (jakéhokoli) testu stability bez zahrnutí všech dalších dostupných informací o případné nestabilitě. Dále je podrobněji popsáno několik nejčastěji operativně prováděných testů:\n\nKompresní test (z anglického \"Compression test\", zkratka CT) je jedním z nejstarších a historicky nejpoužívanějších lavinových testů. Vyvinut byl v 70. letech v Kanadě. K provedení testu je třeba na bezpečném a reprezentativním svahu izolovat sloup sněhu o hranách šíře 30 cm. Izolován by měl být minimálně do hloubky předpokládaných kritických vrstev, nicméně není třeba kopat do hloubky větší než 100 - 120 cm, test málokdy ukáže nestabilitu hlouběji a vyšší sněhový sloupec má již tendence k houpání, které může vést k chybným výsledkům. Na sněhový blok je poté položena lavinová lopata a na ní vedeno postupně deset úderů dlaní ze zápěstí, deset úderů z lokte a deset úderů celé paže. Sleduje se, při kterém z úderů dojde k rozlomení bloku, a také charakter a hloubka daného zlomu. \n\nVýsledky jsou z hlediska počtu úderů zpravidla rozdělovány do pěti tříd, zda k vytvoření zlomu dojde velmi snadno (už při kopání nebo řezání), snadno (při některém z úderů ze zápěstí), středně snadno (při některém z úderů z lokte), obtížně (při některém z úderů celé paže) nebo vůbec. Někdy bývají přidávány další dvě mezilehlé kategorie snadno až středně snadno pro zlom po 8. - 12. úderu v pořadí a středně snadno až obtížně pro zlom po 18. - 22. úderu v pořadí. Charakter zlomu se pak hodnotí opět v pěti kategoriích, a to na zlomy vyplývající z postupné komprese (\"progressive compression\", PC), kdy se zlom rozšíří přes celý blok obvykle při jednom úderu, následován postupnou kompresí kritické vrstvy při dalších úderech, rezistentní rovinné zlomy (\"resistent planar\", RP), kdy se rovinný nebo téměř rovinný zlom rozšíří skrz celý sloupec teprve během několika po sobě jdoucích úderů, náhlé rovinné zlomy (\"sudden planar\", SP), kdy rovinný zlom vznikne náhle během jednoho úderu a celý blok snadno sklouzne po kritické vrstvě, náhlé kolapsy (\"sudden collapse\", SC), kdy dojde během jednoho úderu k náhlému sesednutí kritické vrstvy a nepravidelné zlomy (\"non-planar break\", B), kdy vzniklý zlom není v jedné rovině. Ukazuje se, že rizikové, nestabilní podmínky indikují zejména kategorie náhlých zlomů (SP, SC). Výhodou kompresního testu je jeho relativně malá časová náročnost, nevýhodou a omezením je jeho malý plošný rozsah (malá velikost vzorku) a tedy malá reliabilita, dále četnost \"falešných poplachů\" nebo závislost výsledku na hloubce kritické vrstvy a tvrdosti sněhu nad ní.\n\nZ kompresního testu vychází tzv. Deep tap test (zkratka DT), vyvinutý k posouzení kritických vrstev, které kompresní test posoudit nedokáže, neboť jsou příliš hluboko v profilu. Postup přípravy je obdobný jako u kompresního testu, jen je odstraněn veškerý sníh od výšky 15 cm nad posuzovanou hlubokou kritickou vrstvou. Na takto připravenou plochu jsou poté aplikovány stejné údery jako při kompresním testu a i interpretace výsledků je obdobná.\n\nTest klouzavého bloku (v německém originále \"Rutschblocktest\", zkratka RB) byl vyvinut již v 60. letech švýcarskou lavinovou službou a je touto také používán jako základní test sněhové stability. Při testu je na reprezentativním a bezpečném svahu izolován pravoúhlý blok sněhu o rozměrech 2 m horizontálně a 1,5 m ve směru svahu, izolovaný minimálně do hloubky očekávaných kritických vrstev, ideálně až na zem nebo do hloubky 1,5 metru. Tento blok je dále zatěžován lyžařem, dokud nedojde k jeho uvolnění. Výsledek RB1 je zapisován, pokud k uvolnění bloku dojde již při jeho kopání, RB2 když k němu dojde ve chvíli, kdy člověk na lyžích opatrně vstoupí na blok shora, RB3 pokud k uvolnění dojde při rychlém dřepu lyžaře, RB4 pokud k němu dojde při výskoku lyžaře, RB5 pokud k němu dojde při opakovaných výskocích lyžaře, RB6 pokud k němu dojde při skoku člověka bez lyží na blok, RB7 pokud ani poté k uvolnění bloku nedojde. Dále je sledován charakter plochy lomu, a zda došlo k uvolnění celého bloku (WB), jeho většiny (MB) nebo pouze rohu (10 - 40 % bloku, EB), a zaznamenána je i hloubka odtrhu (v cm). Výsledek testu RB 1-3 při lomu celého bloku identifikuje nestabilní podmínky, výsledek RB 4-5 nebo lom pouze části bloku je interpretován jako středně stabilní podmínky, výsledek RB 6-7 pak jako podmínky stabilní. Výhodou testu klouzavého bloku je, že testovaný blok sněhu má poměrně velkou plochu a je tak oproti jiným testům více reprezentativní pro testovaný svah. Nevýhodou je relativní náročnost přípravy testu. Test také testuje pouze kritické vrstvy hlouběji, než je hloubka penetrace sněhu lyžemi, což může být problematické v případě kritických vrstev blízko při povrchu měkkého sněhu.\n\nZatímco výše popsané testy posuzovaly výhradně snadnost nebo nesnadnost vzniku zlomu/trhliny v kritické vrstvě, Propagation Saw Test (zkratka PST) naproti tomu sleduje snadnost nebo nesnadnost šíření takto vzniklého zlomu. PST tedy není v pravém slova smyslu testem stability sněhu, ale spíše testem možnosti šíření případné nestability. Jak samotná nestabilita, tak schopnost jejího šíření jsou totiž klíčové pro vznik deskové laviny. Při PST je izolován sněhový blok o délce 30 cm ve směru horizontálním a 1 m (případně více, pokud je kritická vrstva ve větší hloubce než 1 m) ve směru do svahu, izolovaný minimálně do hloubky kritické vrstvy, kterou chceme testovat. Tento sněhový blok se může nacházet na bezpečném svahu, nebo i na rovině. Poté je tupým koncem sněhové pily řezáno po kritické vrstvě ve směru do svahu, dokud nedojde k samovolnému šíření zlomu po kritické vrstvě. Zaznamenávána je zejména je délka řezu, než došlo k šíření zlomu a celková délka sloupce ve směru do svahu (v cm), a zda se zlom rozšířil po kritické vrstvě až do konce sloupce (End), někde v kritické vrstvě se zastavil za vzniku trhliny k povrchu (ST) nebo se prostě jen na určitém místě zastavil (Arr). Například PST 23/100 End, pokud se zlom začal šířit po 23 cm řezání ve standardním sloupci o délce 100 cm a bez přerušení se rozšířil do konce. Jako podmínky umožňující šíření (tedy podmínky favorizující vznik deskových lavin) jsou interpretovány výsledky testu, kdy k šíření dojde již před půlkou sloupce, a zlom se rozšíří až na konec sloupce (End), jako podmínky bránící šíření (tedy stabilní podmínky bránící vzniku deskových lavin) jsou interpretovány výsledky, kdy k šíření dojde až za půlkou sloupce, nebo se zlom v kritické vrstvě zastaví (Arr). Výsledky testu mají relativně vysoký podíl chyby falešné stability, zejména v případě mělkých měkkých sněhových desek nebo v případě, že je kritickou vrstvu obtížné rozříznout tupým koncem pily. Použitelnost testu je také závislá na správné identifikaci kritické vrstvy.\nRozšířený sloupcový test (anglicky \"Extended Column Test\", zkratka ECT) jako jediný z uvedených testů sleduje jak možnost vzniku zlomu, tak možnost jeho šíření. Při testu je na reprezentativním a bezpečném svahu izolován pravoúhlý blok sněhu o rozměrech 90 cm horizontálně a 30 cm ve směru svahu, izolovaný minimálně do hloubky očekávaných kritických vrstev, ideálně do hloubky jednoho metru. Na krajních 30 cm bloku je poté aplikována procedura shodná s kompresním testem: je zde přiložena lavinová lopata a na ní vedeno postupně deset úderů dlaní ze zápěstí, deset úderů z lokte a deset úderů celé paže. Sleduje se, kdy dojde k rozlomení bloku. Vyhodnocení testu se však od kompresního testu liší: výsledek \"pozitivní\" (P) - tedy identifikovaná nestabilita - je zaznamenán, pokud dojde při určitém úderu nebo při úderu následujícím k odlomení celého bloku, výsledek \"negativní\" (N) pokud je při daném úderu nebo úderu následujícím odlomena pouze část bloku, což značí, že zlom nemá schopnost se po kritické vrstvě šířit. V případě, že ani po třicátém úderu nedošlo k lomu, je výsledek testu neprůkazný - na jednu stranu je zřejmé, že minimálně v daném místě je třeba velké dodatečné energie k uvolnění nestability, na druhou stranu nám test nedal informaci o schopnosti šíření nestability v případě, že by byla přesto uvolněna. Sledována je dále hloubka zlomu (v cm). Zápis výsledku testu může být například ECTP 14@40cm, kdy po čtvrtém úderu z lokte došlo k odlomení celého bloku v hloubce 40 cm, nebo ECT 31, když by ani po třiceti úderech k lomu nedošlo.\nTest rozšířeného sloupce má velmi malý podíl jak falešně stabilních, tak falešně nestabilních výsledků, a je tak velmi dobrým nástrojem při posuzování stability daného svahu. Nicméně není vhodný pro posouzení nestabilit blízko při povrchu měkkého sněhu nebo nestabilit v hloubce větší než 80 - 100 cm.\n\n"}
{"id": "1543589", "url": "https://cs.wikipedia.org/wiki?curid=1543589", "title": "Jan Kohoutek", "text": "Jan Kohoutek\n\nJan Kohoutek (* 16. srpna 1971) je bývalý československý sáňkař. \n\nNa XVI. ZOH v Calgary 1992 skončil v závodě jednotlivců na 20. místě a v závodě dvojic na 15. místě. V závodě dvojic startoval s Petrem Urbanem. \n\n"}
{"id": "1543591", "url": "https://cs.wikipedia.org/wiki?curid=1543591", "title": "Asylosaurus", "text": "Asylosaurus\n\nAsylosaurus („ukrytý/neporušený ještěr“) byl rod malého, vývojově primitivního plazopánvého dinosaura, žijícího na území dnešní Velké Británie v období svrchního triasu (věk rét, zhruba před 208 až 201 miliony let). \n\nFosilie byly objeveny roku 1834 v jeskyních u Durdham Down, Clifton, nedaleko Bristolu. Původně byl materiál popsán již v roce 1836 jako zástupce rodu \"Thecodontosaurus\" (autory popisu byli badatelé Henry Riley a Samuel Stutchbury), v roce 2007 ale paleontolog Peter Galton přidělil fosilnímu materiálu vlastní rodové jméno.\n\nTento vývojově primitivní sauropodomorf dosahoval délky jen kolem 2,1 metru a vážil asi 10 až 20 kilogramů Podle Gregory S. Paula měřil tento dinosaurus rovněž asi 2 metry na délku a vážil kolem 25 kilogramů.\n\nRodové jméno bylo stanoveno podle skutečnosti, že fosilie unikly zničení v průběhu bombardování za Druhé světové války (v roce 1940), na rozdíl od typového materiálu rodu \"Thecodontosaurus\". Druhové jméno je zase poctou Yaleské univerzitě, kam v letech 1888 až 1890 nechal fosilie z Anglie dovézt paleontolog Othniel Charles Marsh (katalogové označení holotypu je proto \"YPM 2195\"). \n\n\n"}
{"id": "1543602", "url": "https://cs.wikipedia.org/wiki?curid=1543602", "title": "Eduard Bertoli", "text": "Eduard Bertoli\n\nEduard Bertoli (19. června 1921, Piešťany – 11. května 2006, Piešťany) byl slovenský motocyklový a automobilový závodník. Byl také ředitelem Ceny Slovenska v Piešťanech. Automobilové závody jezdili i jeho synovié Eduard ml. a Marián. Byl zaměstnancem Západoslovenských cihelen nejprve jako mistr, později vedoucí a nakonec ředitel cihelen v okrese Trnava. Povolání zdědil po svém otci Giovannim, který založil mnoho cihelen na Slovensku.\n\nV Mistrovství Československa silničních motocyklů startoval v letech 1955–1964. Závodil ve třídách do 250 cm³ a 350 cm³ na motocyklu ČZ. V celkovém hodnocení skončil nejlépe na 4. místě ve třídě do 250 cm³ v roce 1955. V jednotlivém závodě skončil nejlépe v roce 1955 na 3. místě v Brně. Motocyklové závody jezdil od roku 1948, kdy vyhrál hned svůj první závod v Trnavě. Vyhrál mnoho závodů na Slovensku i v Čechách. v roce 1962 sa stal mistrem Slovenska ve třídě do 350 cm³. Kariéru ukončil při Ceně Slovenska v Piešťanech v roce 1968.\n\n\nV roce 1971 začal závodit v mistrovství Československa automobilů na okruzích ve třídách A2 do 1150 cm³ a ve formuli 3. Hned v prvním roce obsadil v MR 3. místo za Jaroslavem Bobkem a Daliborem Jankem. Jeho druhým závodem byla dvouhodinovka v rámci Mistrovství Evropy v Brně, kde skončil ve své třídě na 10. místě. Najlepší výsledek dosáhl ve třídě A5 do 3000 cm³, kde obsadil 2. místo za Jaroslavem Bobkem v Havířově v roce 1973. Byl dvojnásobným mistrem Slovenska v závodech automobilů do vrchu ve třídě A2 do 1150 cm³ v roce 1973 a ve třídě A5 do 3000 cm³ v roce 1974. Závodní kariéru ukončil v roce 1978. \n\n\n"}
{"id": "1543607", "url": "https://cs.wikipedia.org/wiki?curid=1543607", "title": "Rearvin Junior", "text": "Rearvin Junior\n\nRearwin Junior byl dvoumístný hornoplošník vyráběný počátkem 30. let 20. století společností Rearwin Airplanes Inc. z Virginie v USA. Tento letoun byl představitelem trendu vyrábět extrémně levná letadla, kterým se letečtí výrobci snažili překonat minimalizovaný zájem o sportovní letadla v důsledku světové hospodářské krize (1929–1933).\nVzhledem k tomu, že v důsledku hospodářské krize se začal hroutit trh se sportovními letadly, rozhodla se společnost Backwin spolu s dalšími výrobci letadel stavět \"ultralevné\" letouny. Prvním typem této nové \"kategorie\" letadel byl letoun Aeronca C-2, který úspěšně debutoval v roce 1930 jako nízkonákladový dvoumístný ultralehký sportovní letoun. Konstruktéři Douglas Webber a Noel Hockaday z American Eagle Aircraft Corporation (AEAC) se sídlem na letišti Fairfax (dnes Charles B. Wheeler Downtown Airport v Kansas City/Missouri, poblíž sídla Rearwinu) následovali tento trend podobně zaměřeným projektem Eaglet. Douglas Webber a Noel Hockaday nakonec opustili AEAC a začali spolupracovat s Raymondem Andrewem Rearwinem, který od nich tento design koupil a dokončil prototyp za 6 měsíců.\n\nJunior byl testován s experimentálním motorem Guy Poyer (obchodní jméno a značka hlavního investora společnosti) postaveným v továrně Rearwin, ale tento projekt selhal. Rovněž byly certifikovány alternativní motory. Nejpoužívanějším motorem se stal hvězdicový tříválec Szekely SR-3-0 o výkonu 45 k. První let se uskutečnil v dubnu 1931. Letounů Rearwin Junior řady 3000 a následující verze 4000 (s motorem Aeromarine AR-3) se prodalo v letech 1931–1934 téměř 30.\n\nJunior velmi připomínal Webberův a Hockadayův předchozí projekt Eaglet, ale byl delší, širší a měl širší podvozek. Byl i těžší než Eaglet, ale také byl schopnější. Byl to konvenční, hornokřídlý jednoplošník se dvěma sedadly v tandemovém uspořádání v otevřeném (verze 3000) nebo uzavřeném kokpitu (verze 4000) a s pevným podvozkem s ostruhou. Křídlo bylo dřevěné dvojpodélníkové, vyztužené po každé straně párem vzpěr. Trup a jeho výztuže byly svařeny z ocelových trubek. Celé letadlo bylo potaženo plátnem. \n\nRám trupu byl vyroben ze svařovaných chrom-molybdenových ocelových trubek. U předního kokpitu bylo velké přední sklo a menší skleněný štít pro zadní sedadlo. Zdvojené řízení joystickem bylo standardní výbavou. Kokpity u verze Junior 4000 mohly být na přání i zcela zakrytovány snímatelným \"zimním\" krytem. Rám křídla ze dvou polovin byl vytvořen z vrstvených smrkových nosníků se smrkovými a břízovými překližkovými příhradovými žebry. Náběžné hrany byly pokryty překližkou a dokončená kostra byla pokryta plátnem. Centrální část křídla byla namontována vysoko nad kabinou na vzpěrách z ocelových trubek. Navíc byly obě poloviny křídla vyztuženy vzpěrami vedoucími od spodní části trupu pomocí tvarovaných vzpěr z ocelových trubek. Dvoukolový podvozek s dělenou nápravou byl tlumen gumovými provazci nebo gumovými kompresními kroužky Rusco. Kola byla obuta pneumatikami GoodYear o rozměru 16x7-4. Podvozek byl nebrzděný. Zadní ostruha byla pružinového typu z oceli. Ocasní skupina pokrytá tkaninou byla vytvořena ze svařovaných ocelových trubek. Horizontální stabilizátor byl nastavitelný za letu. Dřevěné vrtule Aeromarine.\nAčkoli byl navržen tak, aby splňoval nejnižší možnou prodejní cenu, počátek Velké hospodářské krize vážně omezil velikost trhu se sportovními letadly a bylo postaveno pouze malé množství. \n\nRearwin Junior 3000 (certifikace ATC 434) létal v USA s imatrikulacemi N11056, N11057, N11059, N507Y, N535Y, N536Y, N537Y a N538Y (8 letounů), Rearwin Junior 3100 s imatrikulací N12513 (1 letoun) a Rearwin Junior 4000 (certifikace ATC 469) s imatrikulacemi N11058, N12524, N12543, N12558 a N508Y (5 letounů)\n\nJeden z letounů Rearwin Junior 4000 (výr. č. 224) se dostal i do Československa zakoupen společností Baťa pro Baťovu leteckou společnost. Zprvu s imatrikulací OK-WAO přidělenou 27. září 1934 létal v tovární flotile firmy Walter ve společnosti letounů mj. Breda Ba.15 (OK-WAL), Caproni Ca.100 (OK-WAM) a Letov Š-39-II (OK-WAN). U firmy Walter sloužil společně s ostatními letouny jako \"živá\" reklama zástavby motorů Walter – v tomto případě Walter Polaris II. Koncem září 1934 se měl tento letoun pilotován Janem Anderlem zúčastnit Národního letu RČs., ale krátce před samotnou akcí Anderle oznámil, že jeho zdravotní stav mu nedovoluje, aby v závodě letadlo pilotoval. Když Antonín Kumpera v roce 1935 tovární ekipu rozpustil, dostaly se všechny zmíněné letouny pod Ministerstvo národní obrany v rámci akce \"1000 nových pilotů\". Rearwin Junior byl od srpna 1935 propůjčen Slovenskému Aeroklubu gen. M. R. Štefánika z Bratislavy. Po vzniku Slovenské republiky v březnu 1939 byl převeden do letky SLeS (Slovenský letecký sbor) a údajně dolétal v roce 1943.\n\n\nJeden letoun Junior 3000 vlastní Rick a Marcie Limppeovi z pozůstalosti a sbírky Oscara Cookeho, který jej vydražil v roce 1998. Letoun létal do března 1940 s imatrikulaci N537Y.\n\n\nÚdaje pro verze Junior 3000 a (4000) dle\n\n\n\n\n\n"}
{"id": "1543617", "url": "https://cs.wikipedia.org/wiki?curid=1543617", "title": "Henry Hering", "text": "Henry Hering\n\nHenry Hering (1814 – 23. dubna 1893) byl portrétní fotograf působící v Londýně v polovině 19. století. Nejznámější je díky své průkopnické práci v lékařské fotografii, která zaznamenávala fyzický stav pacientů „před“ léčbou a „po“ léčbě v Bethlehemské královské nemocnici na předměstí Londýna.\n\nHenry Hering se narodil v roce 1814 v St. Marylebone ve Westminsteru v Londýně a byl pokřtěn 13. srpna 1817. Byl několikrát ženatý, poprvé s Hannah Hussey (1815–1831) a podruhé s Elizou (1813–1879). Pár měl tři děti, dva chlapce a dívku. Od útlého věku byl Henry učedníkem v rodinném obchodě (knihkupectví a vydavatelství) na 9 Newman Street, Oxford Street, Westminster. V roce 1836 po svém otci Jamesovi podnik převzal. Jeho komerční úspěch jako fotograf ho učinil bohatým mužem a v roce 1873 uzavřel své studio v Londýně pro odchod do důchodu ve městě Redhill v Surrey County. Jeho manželka Eliza zemřela v roce 1879. O pět let později Hering způsobil menší skandál, když se potřetí oženil. Tentokrát s Louisou, jejich dvaadvacetiletou hospodyní. Louisa v roce 1893 zdědila velké bohatství, které však před svou smrtí v roce 1909 rychle utratila.\n\nOd roku 1836 do roku 1843 převzal rodinný podnik. V roce 1843 se spojil s Henrym Remingtonem a o rok později byl obchod přemístěn na Regent Street čp. 137. Partnerství se však v roce 1856 rozpadlo, když se Hering rozhodl věnovat pouze fotografii. Každoročně vystavoval svá díla na výstavě \"Fotografické společnosti\". \n\nRozsah jeho komerčních a uměleckých aktivit je patrný v katalogu \"Catalogue of photographs by H. Hering, photographer and publisher to the Queen, 137, Regent Street, London\", vydaném asi v roce 1860. \n\nNa začátku 60. let se Hering stal londýnským agentem několika významných zahraničních fotografů, jako byli Fratelli Alinari, Felice Beato nebo Frères Bisson. Například Beato (asi 1834–1907) byl cestovatel a jeden z prvních fotografů ve východní Asii, který je známý svými portréty, pohledy a panoramaty architektury a krajiny z Asie a oblasti Středozemního moře. Když se Beato vrátil v říjnu 1861 do Anglie, prodal 400 svých fotografií z Indie a Číny Heringovi. \n\nV roce 1863 byl Hering obviněn ve vydání červencového \"Fotografická věstníku\" od pana Romeho, člena \"Fotografické společnosti Bengal, Calcutta,\" aby poskytl své autorské právo pro fotografie Sira Charlese a Lady Canning, které publikoval Hering ve formátu „vizitky“. Obvinění vyvolalo rozruch v londýnském fotografickém mikrokosmu, protože Hering byl jmenován dvorním fotografem.\n\nHeringova odpověď byla zveřejněna v srpnu. Dostal negativy Úřadu generálního guvernéra Indie se souhlasem je zveřejnit; také získal povolení od matky a sestry Lady Canningové (zemřelé) zveřejnit její fotografii. Generální guvernér jej nikdy neinformoval, že fotografie jsou dílem pana Romeho. Hering evokuje řadu vlastních děl, kde se stal obětí „pirátů“.\n\nJe velmi ironické, že Hering je dnes uznáván pro řadu fotografií, které nebyly připisovány během jeho života jemu, ale Hughovi Welchovi Diamondovi, fotografovi a psychiatrovi. Jedná se o fotografie pořízené v letech 1856 až 1862 v Azylu pro duševně choré v Bethlem Royal Hospital na předměstí Londýna, díky čemuž se Hering stal průkopníkem v dokumentární a lékařské fotografii.\n\nPoté, co byl Hering odměněn za svou uměleckou dokonalost na světovém veletrhu 1862 v Londýně, začal opouštět svět fotografie. V roce 1864 prodal svou tiskařskou a litografickou techniku, kterou měl k vydávání knih. V roce 1873 Hering odešel do důchodu.\n\nV 19. století fotografie vzkvétala. Velká studia v londýnských čtvrtích byla navštěvována bohatými a celebritami. Přišli si představovat portréty, jako jejich předkové pro malíře. Herci a herečky v divadelních kostýmech. \n\nOd roku 1854 byly populárním formátem carte de visite. Tyto fotografické vizitky byly předmětem sbírek. Vyráběly je miliony v 60. letech 20. století a poté na konci 70. let 20. století byly nahrazeny „kartotékami“ ve větším a silnějším formátu. Který byl v 90. letech 20. století nahrazen „pohlednicemi“. \n\nBethlem Royal Hospital, založená v roce 1247, je první institucí v Anglii, která se specializovala na \"péči\" o duševně nemocné. Na počátku 19 se v Anglii a Francii zrodilo lékařského hnutí, kde byl „hlupák“ uznán jako člověk trpící nemocí a nemoc byla potenciálně léčitelná. „Šílenými azyly“ se stávají psychiatrické léčebny a barbarské techniky brutálního uvěznění s nástupnictví nemocných nahrazují terapeutické pokusy pod vedením Johna Conollyho, prvního profesora medicíny na londýnské univerzitě a autora díla \"Léčení duševně chorých bez mechanických omezení\". \n\nVe viktoriánských dobách byli lékaři nemocnice velmi aktivní v léčení svých pacientů, kdykoli to bylo možné. Potřebovali udržet \"objektivní\" stopy a nové umění fotografie bylo považováno za nezbytný nástroj. Teorie fyziognomie byla velmi populární a mělo se za to, že psychický stav člověka by měl být čitelný vnějšími znaky, které by mohl opravit fotograf. Proto práce Guillauma Duchenna ve Francii, Darwinova a Galtonova v Anglii. Toto hledisko popisuje Dr. Wright, lékař a fotograf, v článku publikovaném ve \"Fotografickém časopise\". Je zjevné, že dnes je nemyslitelné chtít provést psychiatrickou diagnózu z vnějších příznaků, i když se mohou i nadále číst některé emoce ve tváři. \n\nŘeditel Bethlemu, sir Charles Hood, jmenovaný v roce 1850, byl zastáncem morálního zacházení s pacienty, a stejně jako jeho kolega Hugh Welch Diamond hledal objektivní důkaz výhod léčby. Diamond, psychiatr a fotograf, který se stýkal s Henrym Heringem v Královské fotografické společnosti v Londýně, navrhl siru Charlesovi, aby Hering fotografoval pacienty v Bethlemu. V období 1857–1859 Henry Hering fotografoval řadu pacientů z Bethlemova psychiatrického azylu. „Bláznivé“ portréty, které pořídili Diamond a Hering, byly velmi podobné klasickým portrétům londýnských fotografů: jednoduchá kompozice, poněkud statická kvůli dlouhé doby expozice. Jediným rozdílem bylo, že místo toho, aby na sobě lidé měli městské oblečení, měli pacienti na sobě azylové šaty a často se dívali na fotografa s upřímností velmi odlišnou od pohledu na „vizitce“.\n\nNíže uvedené příklady jsou typické Heringovy klasické portréty. Zde se nejedná o aristokraty ani umělce. Vidíme zjevně \"normální\" lidi přicházející do domu fotografa. Všichni jsou to však vrazi, u nichž zákon prohlásil, \"že\" za své zločiny \"nezodpovídají\" kvůli svému duševnímu stavu v době zločinu. \n\nMožná, že cílem rozkazu ředitele Bethlemu bylo tvrdit, že \"normální\" lidé se mohou stát vrahy v důsledku nemoci a po léčbě se mohou znovu stát \"normálními\". Někteří z těchto pacientů po několika letech opustili Bethlem, aby normálně žili ve společnosti. \n\nBethlem Medical Department požádal Heringa, aby pořídil fotografie některých pacientů, jakmile vstoupili do nemocnice, když byli ve stavu velké nouze. U pacientů, jejichž péče zlepšila jejich duševní stav, Hering pořídil druhý obrázek. Tato dvojí série fotografií před a po příchodu pacienta byla určena do archivů nemocnice a představuje jedny z prvních fotografických děl v lékařské dokumentaci. Tyto fotografie, které byly zamýšleny jako objektivní reprezentace šílenství a normality, nesly prostřednictvím inscenace všechny subjektivní znaky viktoriánských morálních představ o normálnosti.\n\n\n\nHering pořídil asi padesát fotografií na žádost Bethlemova ředitele, sira Charlese Hooda. Hood poslal několik fotografií Hering a klinických popisy pacientů do John Connolly, který napsal sérii článků s názvem \"„Na základě fyziognomie insantity“,\" publikoval v \"lékařské Times & Gazette,\" 1858–1859. Doktor Diamond mu také poskytl řadu fotografií a popisů klinických případů.\n\nJedenáct z třinácti článků ilustrují litografie podle fotografií. Conolly není ve svých atributech příliš přesný. Litografie je stále připsána a za fotografie hovoří o fotografiích, které poskytl sir Charles Hood, ředitel Bethlemu a fotografie doktora Diamonda. Jediným výslovně zmíněným fotografem je Diamond a všechny fotografie z Bethlemu a Springfieldu jsou mu připisovány až do roku 1990.\n\nJe zřejmé, že nebyl úmysl, ani Conollyho ani Diamonda, přizpůsobit Heringovu práci. Je pravděpodobné, že Conolly nevěděla, kdo byl fotografem, které poskytl Sir Charles Hood, a že jeho poděkování siru Charlesovi Hoodovi stačilo jako projev vděčnosti. Hering sám nevěděl o jejich použití v článcích Conolly. Situace podobná situaci Heringa a M. Romeho ohledně fotografií sira Charlese a Lady Canningové.\n\nPo více než století byly všechny fotografie přisuzovány Hugh Welsh Diamond. Pouze s vydáním anglického překladu Burrowovy a Schumacherovy knihy v roce 1990 byla chyba opravena a bylo zaznamenáno, že fotografie v betlhemských archivech pořídil „fotograf Henry Hering“.\n\n\n"}
{"id": "1543628", "url": "https://cs.wikipedia.org/wiki?curid=1543628", "title": "L60", "text": "L60\n\nSpojení písmene L a číslice 60 může mít různé významy:\n\n"}
{"id": "1543639", "url": "https://cs.wikipedia.org/wiki?curid=1543639", "title": "Leading Quality Trails – Best of Europe", "text": "Leading Quality Trails – Best of Europe\n\nLeading Quality Trails – Best of Europe (LQT) je systém certifikace turistických stezek v Evropě, který má přispět k zajištění vysokého standardu evropských dálkových tras. Certifikace probíhá podle kritérií, která sestavila ERA. Tato kritéria hodnotí typ povrchu stezky, značení a propojení s dalšími pěšími stezkami. Součástí kritérií je také zajištění služeb pro turisty podél stezky a nástupní body na stezku. Certifikaci mohou získat pouze kompletní turistické trasy. Předpokladem je vzdálenost nejméně 50 km se třemi denními etapami.\n\n"}
{"id": "1543645", "url": "https://cs.wikipedia.org/wiki?curid=1543645", "title": "Antoine de Montchrestien", "text": "Antoine de Montchrestien\n\nAntoine de Montchrestien (nebo Montchrétien) (1575 – 7. října 1621) byl francouzský voják, dobrodruh, dramatik a ekonom.\n\nMontchrestien se narodil ve Falaise v Normandii. Byl synem lékárníka jménem Mauchrestien. Už v mladém věku se stal sirotkem. Osvojil si ho a nabídl mu ochranu Françoise Thésarta, baron de Tournebu a des Essarts. Stal se tak komorníkem Thésartových dětí (což mu umožnilo účastnit se s nimi na studiích). V roce 1618 se oženil s Thésartovou dcerou Suzanne. Později se stal oblíbencem knížete Henri II de Bourbon-Condé.\n\nMontchrestien zpočátku aspiroval na literární kariéru (vzorem a inspirací mu byl François de Malherbe). V roce 1595 vydal svou první tragédii: \"Sophonisbe\" nebo \"La Carthaginoise\". V roce 1601 vydal dalších pět tragédií: \"L'Ecossaise\" (pro Mary Stuart), \"Les láce, David ou l'Adultery, Aman\" a \"La Bergerie\". V roce 1604 vydal další tragédii \"Hector\" (která pravděpodobně nikdy nebyla inscenovaná).\n\nMontchrestien se zapojil do několika soubojů (duelů), které byly ve Francii nezákonné od roku 1602. V roce 1603 zůstal po jednom z nich téměř mrtvý; v letech 1604 nebo 1605 zabil svého protivníka syna Sieur de Grich-Moinnesa a byl nucen dočasně uprchnout do Anglie, aby předešel královskému stíhání. Později mu byl povolen návrat do Francie, pravděpodobně kvůli vlivu na Jakuba I., kterému věnoval svou tragédii \"L'Ecossaise\". Usadil se v Auxonne-sur-Loire, kde založil slévárnu oceli.\n\nV roce 1620 se Montchrestien připojil k povstání Huguenotov. Není známo, zda byl protestantem už od mládí, nebo zda se v té době připojil k reformaci, ale bojuje s odhodláním. Získává hodnost kapitána a vede jednotky v boji s nadšením a odvahou, ale bez úspěchu. Bojuje i proti svému bývalému ochránci knížeti de Condé. Jelikož se Montchrestien nemohl zmocnit města Sancerre, vrátil se do Normandie, aby se pokusil probrat jednotky, ale v noci ze 7. na 8. října 1621 byl objeven v hostinci v Les Tourailles nedaleko Falaise a zabit katolickými vojáky vedenými Claudem Turgotem, předchůdcem známého ekonoma stejného jména. Montchrestienovo tělo bylo položené na kolo a zanícené za tzv. „lèse-majesté“, což je francouzský termín pro trestný čin proti důstojnosti státu.\n\nJako ekonom je představitelem merkantilistické školy. Ve své analýze z roku 1615 \"Traicté de l'économie politique\", které vypracoval na základě díl Jeana Bodina. V ní jsou ekonomika a politika rovnocenné a obchod je preferovaným prostředkem k zajištění moci státu a stability sociálního orgánu. V historii ekonomického myšlení jde o první použití termínu „politická ekonomie“, které se zároveň považuje za rozpravu. Zpochybnil postoj Aristotela k nezávislosti politiky od jiného společenského života, včetně hospodářských aktivit. Rozvinul také některé hlavní prvky následného merkantilistickém myšlení, jako je například hodnota produktivního využívání pracovní síly a získání majetku při podpoře politické stability. Tímto dílem vytvořil základ pro další aspekty myšlení ekonomů 18. století. Od tohoto času byl Montchrestien oblíbený a zastával několikáté oficiálně pozice (včetně guvernéra Châtillon-sur-Loire v roce 1617), které byly finančně výhodné, přijal titul barona a oženil se.\n\nSpolu s Robertem Garnierem a Alexandrem Hardym je Montchrestien jedním ze zakladatelů francouzského dramatu 17. století.\n\nMontchrestienove tragédie jsou „běžné“; mají pět dějství, jsou veršované a používají refrén; k bitvám a šokujícím událostem dochází mimo jeviště a hlásí jejich poslové. Jeho styl upozorňuje na detail (rozsáhlé propracoval své verše) a vyhýbal se spletité syntaxi (na rozdíl od Alexandra Hardyho). Miloval žalozpěvy, používání stichomytie a gnomických nebo sententných linií (často uváděných v jeho publikovaných hrách pomocí okrajových uvozovek).\n\nMontchrestienove hry byly často kritizovány za to, že jsou příliš blízko k renesanční tragédii z důvodu jejich nedostatečného dramatického ztvárnění a soustředění se na patos a žalozpěv, a také z důvodu jejich dramatických nesrovnalostí. Pro příklad: v \"L'Ecossaise\" Elizabeth nejprve odpustí Marii, královny Skotů, a neuvádí žádné vysvětlení změny, která vede k jejímu popravě. Ve hře \"Hektor\" se v prvních dvou dějstvích snažili Andromachi, Priam a Hecuba přesvědčit Hektora, aby se vyhnul bojem; ve třetím dějství se Hektor spěchá do bitvy bez slova, aby pomohl svým prohrávající jednotkám; ve čtvrtém dějství obyvatelé Tróje věří, že Hektor vyhrál bitvu; v posledním dějství Hektor umírá a hra končí lamentaci.\n\nNavzdory své nedostatečné akčnosti existuje v jeho hrách polemika o řešeních („Je lepší hledat slávu nebo zůstat opatrní? Pokud je prozíravost zesměšňována, má to vliv na pověst člověka? Je povinnost vůči rodičům a králi nadřazená osobní cti? Vidí se ctnost pouze prostřednictvím akčnosti?“), která předurčuje dramatické debaty a kult hrdinství.\n\n\n"}
{"id": "1543671", "url": "https://cs.wikipedia.org/wiki?curid=1543671", "title": "Alexandr Fjodorovič Trepov", "text": "Alexandr Fjodorovič Trepov\n\nAlexandr Fjodorovič Trepov ( \"Александр Фёдорович Трепов\", , Kyjev-10. listopadu 1928, Nice) byl ruský politik a státník, člen Ruské státní rady, ministr dopravy a ministerský předseda Ruského impéria.\n\n\n \n"}
{"id": "1543675", "url": "https://cs.wikipedia.org/wiki?curid=1543675", "title": "Pita kápová", "text": "Pita kápová\n\nPita kápová nebo také pita kápovitá (\"Pitta sordida\") je druh pěvce vyskytující se v JV Asii.\n\nSamec i samice mají stejné zbarvení. Tělo je převážně zelené, hlava černá s rezavou čepičkou.\n\nPotravu hledá na zemi, kde také hnízdí. Hnízdo je budováno samcem i samicí a také rodičovské povinnosti vykonávají oba rodiče. Při nebezpečí agresivně odhánějí potenciální hrozbu. Hnízdo je postaveno z malých větví a silnějších stonků a je vyplněné jemným materiálem. Typická je hlasová komunikace mezi jedinci.\n\nTento druh je v seznamu IUCN řazen jako málo dotčený.\n\nŽije zejména lesích, a to smíšených i listnatých, i na plantážích, a to v podhůří Himálaje, v Indonésii, na Filipínách a na Nové Guinei. Živí se částmi rostlin a bezobratlými živočichy.\n\nDosahuje délky 16 až 19 cm a váhy 42 až 70 gramů.\n\nJe rozlišováno dvanáct poddruhů (příp. deset poddruhů):\n\n\nTento druh patří k raritně chovaným. V evropských zoo byl v prosinci 2019 chován jen ve čtyřech zoo: dvou ve Spojeném království, jedné v Německu a jedné v Česku (Zoo Praha). V českých zoo byla historicky pita kápová chována rovněž v Zoo Dvůr Králové.\n\nV Zoo Praha je k vidění od 28. září 2019, kdy byl veřejnosti zpřístupněn Rákosův pavilon s exotickými ptáky. Obývá expozic Filipíny, jejímž vlajkovým druhem je mada modrotemenný. V době otevření pavilonu byl k vidění jeden jedinec.\n\nPrvní jasně doložení jedinci byli do zoo dovezeni v roce 1999.\n\nV prosinci 2019 šlo o jedinou českou zoo s tímto druhem a zároveň jedinou evropskou zoo s poddruhem \"Pitta sordida cucullata\".\n"}
{"id": "1543684", "url": "https://cs.wikipedia.org/wiki?curid=1543684", "title": "Akční plán členství", "text": "Akční plán členství\n\nAkční plán členství (; MAP) je proces přijímání států do Severoatlantické aliance. Země, která chce tuto akci uskutečnit, musí splňovat následující požadavky:\n\n\n"}
{"id": "1543685", "url": "https://cs.wikipedia.org/wiki?curid=1543685", "title": "Viktor Stříbrný", "text": "Viktor Stříbrný\n\nViktor Stříbrný (30. listopadu 1943 Praha — 24. ledna 2012 Kladno) byl kladenský umělecký kovář, malíř a tvůrce mnoha kovových plastik. Byl jedním ze šestice zakladatelů výtvarné skupiny \"Atelier 74\" (V. Černý, V. Frolík, J. Hejcmanová – Gratzová, A. Tichá, J. Vejvoda, J. Hanke a J. Hankeová), patřil také k zakladatelům \"Volného sdružení kladenských výtvarníků\" a výstavy pod širým nebem \"Kladenské dvorky\" v Podprůhonu, kde měl také dům s dvorkem v ulici Kolmistrova. V Podprůhonu je po něm pojmenováno \"Náměstíčko Viktora Stříbrného\", kde je také kopie jeho \"Ocelového slunce\".\n\n\n\n\n\n"}
{"id": "1543686", "url": "https://cs.wikipedia.org/wiki?curid=1543686", "title": "Rue des Barres", "text": "Rue des Barres\n\nRue des Barres je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue de l'Hôtel-de-Ville\" a končí na křižovatce s \"Rue François-Miron\". Mezi domy č. 12 a 14 v jižní částí se ulice skládá ze schodů.\n\nUlice získala svůj název podle pomístního jména „Barres“ zmíněného již roku 1152. Toto pojmenování mohlo vzniknout buď podle brány (barrière) v prvních pařížských hradbách nebo podle bariér nacházejících se podél Seiny. V roce 1250 se ulice nazývala \"Ruelle aux Moulins-des-Barres\" podle mlýnů, které se zde nacházely na Seině. V roce 1293 se nazývala \"Ruelle des Moulins-du-Temple\", protože mlýny tehdy patřily templářům. Ulice je zmíněna v \"Le Dit des rues de Paris\" pod názvem \"Rue Saint-Jehan-De-Grève\". V roce 1362 se nazývala \"Rue-qui-va-de-la-Seine-à-la-porte-Baudet\" (ulice jdoucí od Seiny k bráně Baudet). V 1386 se nazývala \"Rue du Chevet-Saint-Gervais\" a někdy \"Rue des Barres\". V 16. století se ulice od \"Rue de la Mortellerie\" k Seině nazývala \"Rue Malivaux\". Tento název pocházel od mlýnů umístěných na řece naproti ulici. Na plánu města Paříže z roku 1550 je uvedena pod názvem \"Rue des Bares\". V 17. století se nazývala \"Rue des Barres\" nebo \"Rue des Barrés\". V 19. století ulice měřila 156 metrů, začínala na \"Quai de la Grève\" a \"Rue du Pont-Louis-Philippe\" a končila na \"Place Baudoyer\" a \"Rue Saint-Antoine\".\n\n\n"}
{"id": "1543687", "url": "https://cs.wikipedia.org/wiki?curid=1543687", "title": "Summum ius, summa iniuria", "text": "Summum ius, summa iniuria\n\nSummum ius, summa iniuria je latinské rčení, které v literárním významu znamená \"„nejvyšší spravedlnost, nejvyšší nespravedlnost“\" nebo \"„největší v právu, největší v nespravedlnosti“\". Cicero (De officiis, I, 10, 33) ho užívá jako příslovečný výraz. Analogické rčení se nachází už v Terentiovi (Heautontimorumenos, IV, 5): Ius summum saepe summa est malitia (\"nejvyšší spravedlnost často odpovídá nejvyšší zlomyslnosti\").\n\nVýrok naznačuje, že nekritické použití práva - které nezohledňuje okolnosti, za nichž musí být v jednotlivých případech aplikovány zákony, a účely na které by se měly vztahovat - zabíjí jeho ducha a snadno může vést k spáchání nespravedlnosti nebo se dokonce stát nástrojem pro páchání nespravedlnosti.\n\n\n"}
{"id": "1543689", "url": "https://cs.wikipedia.org/wiki?curid=1543689", "title": "Square Couperin", "text": "Square Couperin\n\nSquare Couperin je square v Paříži ve 4. obvodu. Nese jméno varhaníka a barokního hudebního skladatele Françoise Couperina (1668–1733).\n\nSquare je umístěno v ulici \"Rue des Barres\".\n\n"}
{"id": "1543692", "url": "https://cs.wikipedia.org/wiki?curid=1543692", "title": "Preutești", "text": "Preutești\n\nPreutești je rumunská obec v župě Suceava. Žije zde obyvatel. Obec se skládá ze šesti částí.\n\n\n"}
{"id": "1543693", "url": "https://cs.wikipedia.org/wiki?curid=1543693", "title": "Kojata I. Hrabišic", "text": "Kojata I. Hrabišic\n\nKojata I. Hrabišic byl český šlechtic z rodu Hrabišiců. Po nástupu Vratislava II. na trůn se stal kastelánem v Bílině. V roce 1068 byl jmenován správcem knížecího dvora, neboli komorníkem. Poté se však proti Vratislavovi postavil, když ve spojení s moravskými údělníky Konrádem a Otou I. Olomouckým prosadil volbu Jaromíra pražským biskupem. Vratislav Kojatu proto následně vyhnal ze země. Další informace o něm nejsou známy.\n\nNarodil se jako syn Všebora I. Hrabišice. O jeho působení před rokem 1061 se nedochovaly žádné zprávy. V době kdy se poprvé objevil v pramenech byl již určitě zkušeným předákem, který dosáhl minimálně hranice středního věku. Po smrti knížete Spytihněva II. nahradil Mstiše, který uprchl ze země, v pozici správce Bíliny. \n\nBílínská kastelánie měla velký význam. Vedla tudy totiž srbská cesta a na území kastelánie se kromě Bíliny nacházelo ještě jedno významné hradiště − Chlumec. Kojatovo působení v tomto úřadu možná zapříčinilo, že po mnoho generací se rodová doména Hrabišiců nacházela v severních Čechách.\nDalší zpráva o Kojatovi pochází z roku 1167, kdy působil ve funkci správce knížecího dvora, neboli jako komorník, tedy v nejvyšším dvorském úřadu své doby. V této pozici se Kojata podle Kosmovy kroniky dokonce rozhodl postavit knížeti, a to ve chvíli, kdy zemřel pražský biskup Šebíř, čímž vyvstala otázka, kdo se stane jeho nástupcem. Mladší bratři knížete Vratislava II. Konrád I. Brněnský a Ota I. Olomoucký na biskupský stolec chtěli povolat svého bratra Jaromíra. Vratislav ale na stolec plánoval dosadit probošta Lance, kterého představil své družině.\n\nKojatu podpořil i žatecký kastelán Smil. Oba potom spolu s přívrženci Jaromírovy kandidatury opustili Vratislavův tábor a odebrali se za Vratislavovými mladšími bratry. Vratislav s hrstkou věrných bojovníků mezitím prchl do Prahy. Cestou vyslal posla, aby pozval své bratry do Prahy, a slíbil, že splní otcovo přání. Když bratři obdrželi záruky, že Vratislav míní návrh vážně, odebrali se za ním. Brzy poté 11. června byl jimi Jaromír skutečně zvolen pražským biskupem. Zatímco bratři knížete Vratislava odjeli bez problémů na Moravu, Kojata se Smilem raději z obavy před trestem uprchli ze země.\n\nDalší osud Kojaty je neznámý. Není známo, zda se Kojata vrátil do země ještě za vlády Vratislava, nebo až po jeho smrti v roce 1092 (v té době by mu bylo asi přes 60 let). Nejsou známa ani jména jeho dětí. Mohl být otcem Hrabiše I., rádce knížete Bořivoje II., jenž ale mohl být synem také hypotetického bratra Kojaty Všebora II.\n\n"}
{"id": "1543705", "url": "https://cs.wikipedia.org/wiki?curid=1543705", "title": "Evangelium pravdy", "text": "Evangelium pravdy\n\nEvangelium pravdy je jeden z gnostických textů, novozákonní apokryf nalezený v knihovně Nag Hammádí.\n\nEvangelium pravdy bylo pravděpodobně napsáno v řečtině mezi roky 140 a 180 skupinou valentinovců (podle některých zdrojů samotným Valentinem). Irenej z Lyonu toto dílo prohlásil za kacířské. Irenej zmiňuje Evangelium pravda avšak mohlo se jednat o jiný text se stejným názvem. \n\nText je psán se silnou poetickou dovedností a zahrnuje těžce cyklickou prezentaci témat. Nejedná se o „evangelium“ ve smyslu popisu díla a života Ježíše Nazaretského, ale lépe se chápe jako homílie.\n\nTento text je odborníky obecně považován za jeden z nejlépe psaných textů v celé sbírce Nag Hammádí a považuje se za velmi cenný pro svou gnostickou exegezi.\n\nNe všichni učenci se však shodují na tom, že text má být považován za gnostický. Paterson Brown tvrdil ze koptská evangelia z Nag Hammádí (Tomáše, Filipa a pravdy) nemají prokazatelně gnostický obsah, protože každý výslovně potvrzuje základní realitu a posvátnost vtěleného života.\n\nPředpokládá se, že tento text cituje nebo zmiňuje novozákonní evangelia Matouše a Jana a také První a Druhý list Korintským, List Galatským, Efezským, Koloským, Židům, První list Janův a Zjevení Janovo.\n\nText popisuje teorii vzniku \"Omylu\" v personifikované podobě. Poté popisuje Ježíše jako toho který byl Bohem poslán, aby odstranil nevědomost. Dále popisuje, jaké je poznání otce, který poskytuje spasení, které představuje věčný odpočinek a popisuje nevědomost jako noční můru. Následně pokračuje popis o tom jak se krmí hladový a dává se odpočinout unaveným. Nakonec pojednává o vztahu mezi Synem a Otcem a vztahem jména k jeho nositeli.\n\nNa rozdíl od kanonických evangelií toto evangelium neobsahuje popis Ježíšova života ani jeho učení.\n\n"}
{"id": "1543713", "url": "https://cs.wikipedia.org/wiki?curid=1543713", "title": "Giovanni Tadolini", "text": "Giovanni Tadolini\n\nGiovanni Tadolini (\"Giovanni Gaetano Gioacchino,\" 18. října 1789 Bologna – 29. listopadu 1872 tamtéž) byl italský hudební skladatel, dirigent a hudební pedagog. \n\nNarodil se v Bologni. Jeho otec byl malířem a varhaníkem. U něj získal základní hudební vzdělání. Měl šest sourozenců. Bratr Giuseppe se stal profesorem kontrabasu a violoncella u Modenského dvora a další bratr, Antonio, působil jako vyhledávaný ladič klavírů. Studoval zpěv u Mattea Babiniho a skladbu u Stanislava Matteiho na Liceo Musicale (nyní Conservatorio Giovanni Battista Martini). Mezi jeho další učitele patřili Angelo Tessei a Luigi Palmerini. Během studia se seznámil s Gioachinem Rossinim, který byl pouze o tři roky starší.\n\nV roce 1810 odešel do Paříže, kde pracoval jako korepetitor a sbormistr v Théâtre Italien. Příležitostně komponoval árie do melodramat uváděných v divadle a písně pro koncertní provedení.\nPo obsazení Paříže ruskými a rakouskými armádami, se v roce 1814 vrátil do Itálie. Stal se dirigentem a sbormistrem v městském divadle Teatro Comunale di Bologna. Jako operní skladatel úspěšně debutoval v Teatro San Moisè Benátkách operou \"Le bestie in uomini\" na libreto Angela Anèlliho. I další jeho opery měly u obecenstva úspěch.\n\nV roce 1825 byl jmenován kapelníkem katedrály sv. Petra. V této funkci setrval i přes častou nepřítomnost až do své smrti. Hudební archiv katedrály obsahuje více než dvě stě jeho sakrálních skladeb, z nichž mnohé ještě nejsou ani katalogizovány. Rovněž byl přijat za člena Bolognské filharmonické akademie.\n\nV roce 1827 se oženil se svou žačkou, sopranistkou Eugenií Savoraniovou, která se pod jménem Eugenia Tadolini stala jednou z nejoblíbenějších zpěvaček počátku století. V roce 1829 se vrátil do Paříže a znovu i se svou ženou působil v Théâtre-Italien. Manželství skončilo rozvodem v roce 1834.\n\nDo Bologni se vrátil v roce 1839. Založil a řídil pěveckou školu. V jejím čele stál až do své smrti. V posledních desetiletích svého života byl postižen vážnou oční chorobou. Zemřel v Bologni 29. listopadu 1872 a byl pohřben na hřbitově Certosa di Bologna.\n\nTadolini zkomponoval 8 oper a velké množství sakrální hudby včetně kantát a oratorií. Je rovněž autorem mnoha symfonií, sonát, písní a jiné komorní hudby. \nDnes je znám hlavně jako spoluautor Rossiniho Stabat Mater. Dílo rozpracoval Rossini, ale vážně onemocněl. Nedokončené skladby se v roce 1833 ujal Tadolini a doplnil šest částí. Když se však později Rossini uzdravil, nahradil všechny části zkomponované Tadolinim svými. Premiéra této verze se uskutečnila v pařížském Théâtre-Italien 7. 1. 1842.\n\n\n\n"}
{"id": "1543714", "url": "https://cs.wikipedia.org/wiki?curid=1543714", "title": "Matěj Rössler", "text": "Matěj Rössler\n\nMatěj Rössler (27. listopadu 1754 Jindice – 29. srpna 1829 Poděbrady) byl kněz, pomolog a zakladatel českého ovocnářství a tvůrce poděbradského ovocného sadu \"Sanspareil\" (francouzsky „Jedinečná“).\n\nNarodil se v Jindicích u Kutné Hory, byť některé zdroje uvádějí jako místo narození Úmonín. Byl nejstarším ze sedmi dětí zahradníka Petra Rösslera, který spravoval sady ležící na církevních pozemcích ve vlastnictví kutnohorských jezuitů. Matěj Rössler se rozhodl pro církevní dráhu. Studoval na jezuitské koleji a poté na pražském gymnáziu. Jako mladý katecheta nastoupil do Poděbrad, kde na obecné škole učil náboženství a němčinu. Zároveň si v ulici Na Vinici pronajal zahradu domu č.p. 48, kde založil ovocnou školku. Po roce musel změnit své působiště, pracoval ve Chlebech, Zdechovicích, Brandýse nad Labem a Jaroměři. Po osmi letech se stal poděbradským děkanem a zůstal jím po dalších 34 let až do své smrti. Jako děkan byl velmi pohostinný a společenský. Měl rád hudbu, zakládal pěvecká kvarteta a pro mladé pořádal taneční zábavy. Žil velmi skromně a podporoval chudé.\n\nV Poděbradech žil až do roku 1829, kdy jej smrtelně ranila mrtvice. Byl pohřben do hrobky poděbradských děkanů v blízkosti hlavního kříže na starém hřbitově (dnes Purkyňovy sady). Po zrušení hřbitova byl hlavní kříž přesunut. Přesná poloha Rösslerova hrobu dnes není známa. Seznam výpěstků roku 1795 sepsal ve spise \"Pomona bohemica\".\n\nVe volném čase se Rössler věnoval ovocnářství. Za městem zakoupil rozsáhlé pozemky, na kterých založil ovocný sad Sanspareil. V něm shromáždil největší sortiment ovocných odrůd v tehdejší Evropě. Stromky si vyměňoval s dalšími pěstiteli, včetně zahraničních. Kvalitní odrůdy zdarma poskytoval místním pěstitelům. Sad Sanspareil zanikl brzy po Rösslerově smrti. Protože se nenašel pokračovatel v jeho díle, pozemky koupil jistý Biersang, který na nich zbudoval selský dvorec. Ovocné stromy byly vykopány a prodány, nebo spáleny.\n\nMatěje Rösslera připomíná pamětní deska s bustou umístěná na průčelí poděbradského děkanství. Na průčelí gymnázia Jiřího z Poděbrad je umístěna Rösslerova busta ve dvojnásobku životní velikosti. Jeho jméno nese také jedna z poděbradských ulic a cyklostezka vedoucí z Poděbrad do obce Pátek.\n\n\n"}
{"id": "1543720", "url": "https://cs.wikipedia.org/wiki?curid=1543720", "title": "Odi profanum vulgus, et arceo", "text": "Odi profanum vulgus, et arceo\n\nFrází Odi profanum vulgus, et arceo (\"nenávidím sprostou lůzu a vyhýbám se jí\") začíná první sloka třetí knihy Horatiových Ód.\n\nBásník zde vyjadřuje svoje oddělení od lidu, který mu nedokáže porozumět, a uvádí, že pouze elita bude schopna porozumět tomu, co říká, a ocenit to. Následně se tato věta stala příslovím, kterým se vyslovuje pohrdavá nadřazenost vůči plebejcům.\n\nItalská umělkyně Miss Violetta Beauregarde tímto citátem pojmenovala své album z roku 2006.\n"}
{"id": "1543730", "url": "https://cs.wikipedia.org/wiki?curid=1543730", "title": "Nikolaj Stefanovič Bežanickij", "text": "Nikolaj Stefanovič Bežanickij\n\nSvatý Nikolaj Stefanovič Bežanickij (rusky: Николай Стефанович Бежаницки; 14. prosince 1859, Priipalu – 14. ledna 1919, Tartu) byl estonský protojerej ruské pravoslavné církve a mučedník.\n\nNarodil se 14. prosince 1859 v Priipalu v dědičné kněžské rodině (otec a čtyři bratři byli kněží). Roku 1883 ukončil duchovní seminář v Rize a poté se oženil s dcerou kněze M. I. Kazarinovou. Po vysvěcení na kněze začal působit ve farnosti Varnja a poté vs farnostech Kergu, Pärnu, Võru, Viljandi a Tartu. V Tartu složil v kostele svatého Jiří. V roce 1908 byl zvolen předsedou rady eparchiálního duchovenstva rižské eparchie.\n\nPodle vyprávění byl kněz laskavý, vnímavý a shovívavý.\n\nPo potlačení Ruské revoluce roku 1905 apeloval na město správu Viljandi, aby omezila represi vůči účastníkům a podporovatelům revoluce. Požádal arcibiskupa Agatangela aby poslal pastýřský dopis s žádostí o shovívavé zacházení se zajatými účastníky povstání. \n\nRoku 1908 se stal knězem v Tartu.\n\nKdyž roku 1918 převzala moc ve městě Komuna pracujícího lidu Estonska stala se kněžská služba zakázaná a za vykonávání služby hrozil trest smrti, proto byl otec Nikolaj považován za nebezpečného kontrarevolucionáře. Úřady mu umožnily zůstat ve městě kvůli stáří až do 20. ledna 1919. Navzdory tomuto svolení byl kněz 5. ledna zatčen za nepovolené vykonávání kněžské služby. Spolu s přibližně 230 dalšími lidmi byl uvězněn v budově banky.\n\nByl zastřelen 14. ledna 1919 spolu s biskupem Platonem a arcibiskupem Michailem.\n\nV srpnu 2000 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 14. ledna.\n\n"}
{"id": "1543743", "url": "https://cs.wikipedia.org/wiki?curid=1543743", "title": "Dmitrij Michajlovič Benevolenskij", "text": "Dmitrij Michajlovič Benevolenskij\n\nSvatý Dmitrij Michajlovič Benevolenskij (rusky: Дмитрий Михайлович Беневоленский; 10. října 1883, Vyšnij Voločok – 27. listopadu 1937) byl protojerej ruské pravoslavné církve a mučedník.\n\nNarodil se 10. října 1883 ve Vyšnij Voločok v rodině kněze Michaila. \nNejprve studoval Tverský duchovní seminář a poté Petrohradský, který dokončil roku 1909. Poté se stal učitelem v nikolo-stolpenském monastýru.\n\nRoku 1911 se po smrti kněze uvolnila služba ve farnosti Ostrovno, kterou otec Dmitrij převzal. Ve stejný rok 21. listopadu byl vysvěcen na jereje a poté se oženil s Annou Tichomandrickou. Roku 1919 byl převeden do farnosti v Panošině.\n\nV lednu 1929 úřady vypracovaly dokument o potřebě zintenzivnit pronásledování pravoslavné církve. Vyhláška o zintenzivnění perzekuce přijatá ústředním výborem se týkala všech farností Ruské pravoslavné církve. Neprošla ani farnost Panošin kde byl otec Dmitrij 16. ledna 1929 zatčen spolu s Alexandrem Ščegolevem.\n\nByl obviněn z konávání slavnostní bohoslužby dne 28. října 1928, která měla podle vyšetřovatelů za úkol získat materiální výhody. Otec Dmitrij se proti tomuto tvrzení bránil. Alexandr Ščegolev byl obviněn jako spolupachatel, jelikož pomáhal připravit bohoslužbu.\n\nDne 5. února 1930 byl otec Dmitrij zatčen za protisovětskou agitaci. Dne 25. dubna byl otec Dmitrij odsouzen ke třem letům vyhnanství. Vrátil se v květnu roku 1933. Začal sloužit ve vesnici Synevo-Dubrovo. V létě roku 1937 opět stoupla vlna pronásledování pravoslavné církve a 12. listopadu byl znovu zatčen. Dne 25. listopadu byl odsouzen k trestu smrti. O dva dny později byl trest vykonán. Jeho tělo bylo vhozeno do masového hrobu a nikdy nebylo nalezeno.\n\nDne 19. září 1999 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 27. listopadu.\n\n"}
{"id": "1543745", "url": "https://cs.wikipedia.org/wiki?curid=1543745", "title": "Smrk na Karlově", "text": "Smrk na Karlově\n\nSmrk na Karlově je památný strom v zámeckém parku Karlov západně od Hartmanic v okrese Klatovy. Smrk ztepilý (\"Picea abies (L.) Karst.\") je přibližně 160 let starý, s obvodem kmene 440 cm a výškou 36 m (měření 2016). Byl součástí chráněné skupiny stromů v parku Karlov, některé byly pokáceny, jiné byly nedohledatelné, a proto byla ochrana celé skupiny zrušena. Strom je chráněn od 19. října 2016, je významný svým vzrůstem.\n\n"}
{"id": "1543747", "url": "https://cs.wikipedia.org/wiki?curid=1543747", "title": "Svatováclavská trestnice", "text": "Svatováclavská trestnice\n\nSvatováclavská trestnice (nebo též trestnice u sv. Václava, Svatováclavská zemská trestnice) byla v letech 1809–1889 největší věznice v Praze (podle některých zdrojů i v habsburské monarchii). Nacházela se na Novém Městě na Zderaze částečně ve středověkém Hrádku Václava IV. přestavěném na klášter bosých augustiniánů. Později byly dostavěny další budovy, které se nacházely po obou stranách (dosud stojícího) gotického kostela sv. Václava a také po obou stranách dnešní Resslovy ulice. Roku 1889 byla zrušena a stržena v rámci pražské asanace, trestanci byly převedeni do nově otevřené věznice na Pankráci.\n\nRoku 1623 daroval císař Ferdinand I. kostel sv. Václava řádu augustiniánů bosáků (bosých augustiniánů). Roku 1626 začali stavět klášter na místě někdejšího králova dvora (novoměstského dvora krále Václava IV., ten i s kostelem dostavěny roku 1399, z něhož byly při stavbě kláštera jistě využity jeho pevné zdi). Podle přilehlého kostela se mu říkalo také svatováclavský klášter. Roku 1785 byl zrušen.\nRoku 1809 začala část kláštera začala fungovat jako trestnice – bylo sem převezeno 204 vězňů z Terezína. V letech 1822–1826 proběhla dostavba – takto rozšířená trestnice byla určena pro \"„kárance obojího pohlaví, a sice pro 800 mužských a 200 ženských“\". V letech 1853 a 1854 byla dostavěna další dvě křídla směrem k „lázni Svatováclavské“ – tím se kapacita zvýšila na 1 300 odsouzenců, ve věznici jich ale bývalo i 1 600. Ženské oddělení bylo přesunuto na Hradčany a odtud roku 1865 do Řep. Od roku 1826 probíhaly bohoslužby pro odsouzence ve znovuvysvěceném kostele sv. Václava (předtím, v letech 1809–26, to bylo na chodbě a později ve světnici někdejšího kláštera), kostel pojal 1 500 vězňů.\n\n\n\n"}
{"id": "1543752", "url": "https://cs.wikipedia.org/wiki?curid=1543752", "title": "Zoltán Magyar", "text": "Zoltán Magyar\n\nZoltán Magyar (* 13. prosince 1953 Budapešť) je bývalý maďarský gymnasta. Jeho nejsilnější disciplínou byl kůň našíř. Byl členem klubu Ferencváros TC, trénoval ho Lászlo Vigh.\n\nZískal zlatou medaili na koni našíř na olympijských hrách 1976 i na olympijských hrách 1980, na OH 1980 skončil také třetí v soutěži družstev. Stal se mistrem světa v disciplíně kůň našíř v letech 1974, 1978 a 1979, mistrem Evropy v letech 1973, 1975 a 1977 a vítězem světového poháru 1975 a 1978. Třikrát byl zvolen maďarským sportovcem roku (1974, 1978 a 1980). V roce 2012 byl uveden do Síně slávy světové gymnastiky. \n\nPo ukončení závodní kariéry se stal veterinářem. \n"}
{"id": "1543753", "url": "https://cs.wikipedia.org/wiki?curid=1543753", "title": "Důl Běta", "text": "Důl Běta\n\nDůl Běta je uzavřený hnědouhelný důl severně od Okořína u Strupčic v okrese Chomutov. Založen byl roku 1918 a těžba v něm probíhala až do dubna roku 1977.\n\nMezi Okořínem a zaniklou vesnicí Pohlody se původně nacházely dva doly založené krátce po první světové válce. V roce 1918 založila společnost (Hnědouhelné hlubinné těžařstvo ve Vrskmani) důl s jámou zvanou Irena. Po jejím dokončení byla přejmenována na Betty a později na Bětu. Druhým podnikem byl důl (Nový závod) založený v letech 1920–1921 Duchcovsko-podmokelskou dráhou. Přestože měl důl vlastní elektrárnu a elektrický těžní stroj, museli si v něm havíři svítit karbidovými lampami. Uhlí se z obou dolů vozilo vlečkou do Strupčic (podle Zdeny Binterové se uhlí z dolu Běta dopravovalo do Vrskmaně), kde se nacházela stanice na železniční trati Vrskmaň–Počerady.\n\nDůl Betty byl 1. července 1929 přejmenován na Hnědouhelnou akciovou společnost, Důl Běta Vrskmaň. Hospodářská krize ve třicátých letech způsobila pokles zájmu o uhlí, což vedlo majitele dolu Elektra k omezení provozu na pouhé tři směny týdně. Dalšímu zkracování směn zabránila hladová stávka horníků zahájená 6. listopadu 1935. Společnost s horníky začala vyjednávat, a ti proto stávku přerušili. Jednání nebyla úspěšná, takže stávka byla obnovena a 20. listopadu nevyfáralo 25 horníků. Do podzemí jim byla dodávána pouze voda. K dohodě společnosti s horníky došlo 23. listopadu, kdy všichni havíři po 79 hodinách vystoupili na povrch.\n\nV roce 1939 byla na doly Běta i Elektra převedena část zaměstnanců zrušeného strupčického dolu Anna a o dva roky později se oba doly spojily. V letech 1942–1946 se pro spojené doly používal název Betty – Elektra, ale v roce 1945 se objevily také názvy \"Betty, Okořín\" a \"Betty – Elektra Vrskmaň – Okořín.\" Od roku 1945 se používal pouze název Běta.\n\nUhlí se nejprve těžilo oběma jámami, ale v roce 1942 byla těžba v jámě Betty ukončena. Provoz v ní byl obnoven až v roce 1945. Vzhledem k nedostatku pracovníků byl provoz omezen na jednu směnu, ale po třech měsících začal provoz dvousměnný, který trval až do roku 1959.\n\nV roce 1953 se důl Běta stal provozním úsekem chomutovského dolu Jan Žižka, u kterého zůstal do roku 1959. Od 1. ledna 1960 se stal opět samostatným podnikem, ale o sedm let se vrátil do správy dolu Jan Žižka. Národní podnik Jan Žižka byl ve stejné době zrušen a jeho doly Jan Žižka, Ludmila a Běta byly začleněny do národního podniku Doly Nástup Tušimice. V této organizaci zůstala Běta provozním úsekem dolu Jan Žižka. Ten od 1. ledna 1976 organizačně spadal pod podnik Doly Vítězného února, Záluží.\n\nProvoz dolu Běta byl ukončen 21. dubna 1977, ale podle publikace Severočeských dolů k ukončení provozu došlo už 30. dubna 1975.\n\nDůl Běta stával na hranicích katastrálních území Strupčice a Vrskmaň asi jeden kilometr severně od Okořína. Okolní krajina je součástí Mostecké pánve, konkrétně její části zvané Jirkovská pánev. Mírně zvlněný reliéf povrchu nad dolem dosahuje nadmořských výšek 270–320 metrů.\n\nGeologické podloží zde tvoří písky, štěrky a jíly s podřadně uloženými uhelnými slojemi miocénního stáří. Na povrchu se vyskytují čtvrtohorní spraše. Hnědouhelné sloje jsou uložené ve třech vrstvách. Z nich dvě spodní tvoří uhelné jíly se slabými proplástky detritického uhlí, které se nehodí k těžbě.\n\nV dole se těžila pouze svrchní sloj rozdělená do dvou lávek oddělených uhelnými jíly. První uhelná lávka mocná jeden metr se těžila pouze pokusně v roce 1964. Druhá uhelná lávka mocná 2–2,5 metru se nacházela v hloubce 45–65 metrů a v okrajových částech byla její hloubka jen 25 metrů. Na severu důl omezovaly stařiny dolu Aurora a na severovýchodě a východě stařiny dolů Anna a Ondřej.\n\nHlavní metodou těžby v dole bylo až do roku 1961 zátinkování na zával a uhlí se dopravovalo žlabovými a pásovými dopravníky. Přes dílčí pokusy se stěnováním se začalo stěnování na řízený zával používat až v roce 1961 a metoda se používala do roku 1966. Stěnové poruby byly 60–100 metrů široké, 500 metrů dlouhé a dobývací výška byla 2,2 metru. V letech 1964–1966 dosahovala denní produkce dolu tisíc tun uhlí. Zvýšení výkonu umožnilo dodání nové štítové výztuže OMKT-T ze Sovětského svazu. Zbytkové pilíře se však dále dobývaly zátinkováním.\n"}
{"id": "1543756", "url": "https://cs.wikipedia.org/wiki?curid=1543756", "title": "Seznam bílinských kastelánů", "text": "Seznam bílinských kastelánů\n\nToto je seznam bílinských kastelánů. Seznam zahrnuje pouze ty, kteří byli kastelány na starém bílinském hradu. Po přestavbě získal Bílinu Ojíř z Friedberka, oblíbenec krále Václava I.\n\n"}
{"id": "1543761", "url": "https://cs.wikipedia.org/wiki?curid=1543761", "title": "Josef Šárka", "text": "Josef Šárka\n\nJosef Šárka (6. srpna 1918, Nová Ves u Kamenice nad Lipou – 20. května 2008) byl právník, ekonom, aktivista a přímý účastník studentských událostí v listopadu 1939 a v listopadu 1989, účastník druhého a třetího odboje a signatář Charty 77. Autor vzpomínkových textů na události roku 1939, na věznění v koncentračním táboře Sachsenhausen, na život v Protektorátu Čechy a Morava i na život v Československu v období komunistické diktatury a na rok 1989.\n\nJosef Šárka se narodil se 6. srpna 1918 na Českomoravské vrchovině v Nové Vsi u Kamenice nad Lipou do zemědělské rodiny. Středoškolská studia absolvoval na gymnáziu v Jindřichově Hradci. Ještě během studií se stal členem a později předním představitelem dorostu politické strany Agrárníků. V té době Josef Šárka založil poetický časopis „Jeřáby“. Po složení maturitní zkoušky začal Josef Šárka studovat (1938/1939) na Karlově univerzitě v Praze medicínu, ale jeho zájem o historii jej nakonec přivedl ke studiu práv.\nJako jedenadvacetiletý mladík přišel z jižních Čech studovat do Prahy a tady byl ubytován (spolu s ostatními chudými studenty s dobrým prospěchem) na Hlávkově koleji. Patřil mezi osobní přátele z kolejí a mezi spolužáky studenta medicíny Jana Opletala. Jan Opletal byl zraněn 28. října 1939 na protinacistické demonstraci. Pohřbu Jana Opletala se 15. listopadu 1939 zúčastnily tisíce studentů, Josef Šárka byl jedním z hlavních organizátorů této demonstrace. Jejich setkání přerostlo v další protinacistickou demonstraci, jejímž důsledkem bylo zavření všech českých univerzit a kolejí říšským protektorem Konstantinem von Neurathem. Více než 1200 studentů bylo posláno do koncentračního tábora Sachsenhausen a devět studentů a funkcionářů studentských organizací bylo 17. listopadu 1939 . Mezi zatčenými studenty, kteří byli odvlečeni do Sachsenhausenu byl i Josef Šárka, který zde nedobrovolně prožil dva a čtvrt roku svého života.\n\nPo návratu z koncentračního tábora (v lednu 1942) se Josef Šárka zapojil do protiněmeckého odboje u cenové kontroly, kde se tam působící odbojáři snažili ochránit české obchodníky před likvidačními německými kontrolami. Ke konci druhé světové války se Josef Šárka na krátkou dobu přidal k partyzánům.\n\nPo skončení druhé světové války pracoval jako úředník a právnická studia dokončil (v roce 1946) během zaměstnání. Tou dobou již byl Josef Šárka ženat s Vlastou Novákovou a byla na světě i jejich prvorozená dcera Vlasta. Rodina Josefa a Vlasty Šárkových se přestěhovala do Prahy. Josef Šárka nebyl loajálním občanem Československé socialistické republiky a díky jeho odporu proti komunistické totalitě během následujících desetiletí balancoval na pokraji vězení, střídavě získával a ztrácel zaměstnání. Nějakou dobu zastával zaměstnání jako doktor práv, později se stal docentem ekonomie ale také pracoval jako topič. Ve druhé polovině 50. let 20. století vyučoval na Vysoké škole ekonomické (VŠE) v Praze. Tady se podílel na založení sekce veřejného stravování a cestovního ruchu a o tématech veřejného stravování a o družstevnictví publikoval řadu vědeckých publikací. Od roku 1961 přednášel studentům z rozvojových zemí na nově založené Univerzitě 17. listopadu. (Ve svých přednáškách tajně varoval ve francouzském jazyce tyto studenty před nedostatky kolektivizovaného a centrálně řízeného zemědělství.)\nNa jaře roku 1966 (na 1. května 1966) se jeho dcera Šárka Šárková zapojila do studentské demonstrace (šla v přední řadě s československou vlajkou v ruce) a spolu s dalšími účastníky této demonstrace byla na Karlově mostě zatčena (tehdy bylo zatčeno 120 demonstrantů) a vězněna v Ruzyňské věznici. V roce 1968 Josef Šárka aktivně protestoval proti vpádu vojsk Varšavské smlouvy do Československa a v důsledku tohoto postoje pak musel opustit své místo na Vysoké škole ekonomické v Praze.\n\nV roce 1971 byla uzavřena i Univerzita 17. listopadu, kde přednášel. Špatný zdravotní stav Josefa Šárky (způsobený jeho válečným vězněním) mu paradoxně umožnil, že mohl odejít do invalidního důchodu. \n\nV pátek 17. listopadu 1989 na Albertově promluvil Josef Šárka ke shromážděným mladým lidem jako první řečník. Po svém proslovu se postavil do čela studentů a s českou vlajkou šel s nimi na vyšehradský hřbitov. (Tou dobou už byl Josef Šárka penzionovaný, protože po roce 1967 měl takové potíže, že nemohl v podstatě nikde pracovat.) Po sametové revoluci pracoval Josef Šárka mimo jiné v Českém svazu bojovníků za svobodu, jako člen předsednictva Sdružení Českého národního povstání, jeden z vedoucích členů Sdružení politických vězňů a pozůstalých a jako jednatel historické skupiny 17. 11. 1939. Josef Šárka zemřel 20. května 2008. Josef Šárka je držitelem Československého válečného kříže 1939.\n"}
{"id": "1543767", "url": "https://cs.wikipedia.org/wiki?curid=1543767", "title": "Řiditelné torpédo", "text": "Řiditelné torpédo\n\nŘiditelné torpédo je druh z torpéda koncepčně vycházející miniponorky, využívané zejména pro speciální operace za druhé světové války.\n\nPočátek nasazení nekonvenčních miniponorek proti válečným lodím lze ztotožnit s neúspěšným útokem americké miniponorky \"Turtle\" na britskou válečnou loď HMS \"Eagle\" roku 1776. Prvním řiditelným torpédem byla Mignatta, kterou za první světové války vyvinul italský námořní důstojník Raffaele Rossetti. Jím vytvořený prostředek tvořilo pro pomalou plavbu upravené torpédo, ovládané dvoučlennou posádkou (torpéda se během plavby přidržovala) a vyzbrojené dvojicí min. Dne 1. listopadu 1918 jedna \"Mignatta\" pronikla na rakousko-uherskou základnu v Pule a tam potopila dreadnought SMS \"Viribus Unitis\".\n\nVe 30. letech 20. století italské královské námořnictvo získalo modernizovanou verzi \"Mingatty\", která byla oficiálně označena jako \"Siluro a Lenta Corsa\" (tedy pomalu plovoucí torpédo), ale brzy získala přezdívku \"Maiale\" (prase). Italští žabí muži s nimi za druhé světové války dosáhli řady úspěchů, včetně vážného poškození dvou britských bitevních lodí třídy \"Queen Elizabeth\" v roce 1941. Během války rovněž vznikla zdokonalená verze Siluro San Bartolomeo.\n\nNa úspěšné nasazení italských miniponorek \"Maiale\" Britové roku 1942 reagovali výrobou vlastního stejně koncipovaného plavidla \"Chariot\", jeho verze Mk.1 odpovídala svému italskému vzoru a verze Mk.2 představovala výrazně přepracované plavidlo se zlepšenými výkony. Posádkám \"Chariotů\" se mimo jiné podařilo potopit italský těžký křižník \"Bolzano\" a téměř dokončený italský lehký křižník \"Ulpio Traiano\".\n\nVlastní řiditelná torpéda za druhé světové války vyvinulo rovněž Německo a Japonsko. V obou případech šlo o plavidla, která měla napomoci ke zvratu ve špatně se vyvíjející válce. Německé prostřeky \"Neger\" a \"Marder\" vyvinuté v letech 1943–1944 byly tvořené dvojicí nad sebou zavěšených torpéd, přičemž v horním se nacházel kokpit pilota a spodní bylo při bojovém nasazení vypouštěno na cíl. Německá řiditelná torpéda byla nepříliš úspěšně nasazena roku 1944 proti spojeneckému vylodění v Normandii.\n\nAž do krajnosti byl koncept řiditelného torpéda doveden v Japonsku, kde byl roku 1944 do výzbroje zařazen prostředek \"Kaiten\", tedy sebevražedné torpédo, které bylo svým pilotem řízeno až do okamžiku nárazu do cíle. Pilot torpéda při tom samozřejmě zahynul.\n\n\n\n\n"}
{"id": "1543769", "url": "https://cs.wikipedia.org/wiki?curid=1543769", "title": "Velodrom Kroměříž", "text": "Velodrom Kroměříž\n\nVelodrom Kroměříž je zaniklá cyklistická dráha, která stála na místě zvaném \"„Rejdiště“\" jihovýchodně od centra města u cesty k rybníku Hrubý (nyní biocentrum Hráza, jako bývalé štěrkoviště často nazývaný také Bagrák). \nV Kroměříži se 4. září 1887 konal první cyklistický sjezd na Moravě, na kterém se zhodnotil dosavadní stav cyklistiky. Ve dnech 5. a 6. července 1890 zde byla velkým mezinárodním závodem otevřena první cyklistická dráha na Moravě. Otevření se zúčastnilo více než sto jezdců v celé řadě disciplín. Z památných jmen české cyklistiky to byl především Josef Kohout spolu se svým bratrem Petrem v závodech tandemových. \nPodmínkou účasti byla nejmenší váha stroje 16 kg, u tricyklu 25 kg a 17 kg u bezpečného stroje roweru, který měl již dvě kola stejného průměru.\n\nRoku 1892 byl učiněn pokus o vytvoření cyklistické organizace na Moravě. V jednatelské knize vyškovského klubu je kroměřížská dráha zmíněna: „Jelikož se klubům moravským náležité podpory od ústředního klubu pražského nedostávalo a kluby vždy jen dobré k placení byly, ustanovily se kluby bicyklistů moravských se spojiti v jeden samostatný klub pod jménem „Spojené kluby moravské“, jejichž úkolem má býti – Udržování závodní dráhy v Kroměříži a podporování rozkvětu klubů moravských.“ \n\nVelodrom je v souvislosti s cyklistikou naposledy připomínán v roce 1900. V roce 1909 byly ještě na veledromu uspořádány velké lehkoatletické závody. Poté se \"„Rejdiště“\" stalo domácí hrací plochou pro fotbalové kluby, nejpve klubu SK Haná a od roku 1923 SK Hanácká Slavia Kroměříž.\nV období druhé světové války využíval \"„Rejdiště“\" fotbalový klub MSV Kremsier, který patřil pod pozemní jednotky Wehrmacht. Hanácká Slavia se v té době musela spokojit s hřištěm v Podzámecké zahradě. Později na hřišti také působil fotbalový klub VTJ Kroměříž. Po krátkém působení na atletickém stadionu se Hanácká Slavia přesunula na Stadion SK Hanácká Slavia Kroměříž vybudovaný v roce 1989. Z \"„Rejdiště“\" se stalo jen školní hřiště a na zbývající části areálu vyrostla kolonie rodinných domků.\n\nDráha byla 420 metrů dlouhá a 8 metrů široká. \nCelá byla podložená cihlami, s podkladem z drobného kamene a povrch tvořila asi jeden centimetr silná vrstva popele, hlíny a písku.\nU dráhy byly vybudovány tribuny, soudcovská lóže, lóže pro magistrát, obvaziště, převlékárna a úschovna kol. \nNáklad na zbudování činil 3 500 zlatých a byl uhrazen z příspěvků vlastních členů, dobrovolných dárců a upsáním podílnických akcií dalších cyklistyckých klubů z Vyškova a Prostějova.\n\n\n"}
{"id": "1543771", "url": "https://cs.wikipedia.org/wiki?curid=1543771", "title": "Kostel svaté Barbory (Pročevily)", "text": "Kostel svaté Barbory (Pročevily)\n\nKostel svaté Barbory je raně barokní filiální kostel v Pročevilách, části obce Volenice. V roce 1958 byl prohlášen kulturní památkou České republiky. \n\nNa místě dnešního kostela stála původně poutní kaple, která byla vystavěna podle plánů architekta Carla Luraga zřejmě mezi léty 1650–1660, a to jezuity z nedaleké Březnice. Jezuité o původní kapli i nadále pečovali a kolem roku 1730 ji nechali obklopit ambity. Poutě, které se ke kapli konaly, si v následujících letech vyžádaly další rozšíření kaple a byla také vystavěna věž zvonice, kde jsou umístěny dva zvony. Větší zvon (z roku 1782) nese nápis \"Fudit me Josephus Perner Budwicii 1782\" a druhý, menší zvon pochází z roku 1850, ale i on byl ulit firmou Perner z Českých Budějovic. V 18. století byla nedaleko kostela postavena fara, kde sídlil stálý správce, později kněz. Jezuité spravovali kostel až do roku 1773, kdy byl stejně jako veškerý ostatní majetek tohoto řádu na základě buly papeže Klementa XIV. zabaven a následně připojen k Bubovické farnosti. V souvislosti s těmito změnami došlo k postupnému útlumu a nakonec k úplnému konci tradičních poutí k pročevilskému kostelu, který tak ztratil svůj status poutního kostela. \n\nPo komunistickém převratu v roce 1948 došlo k postupné destrukci kostela a jeho stav po revoluci v roce 1989 byl již havarijní, přesto k nákladné rekonstrukci došlo až v roce 2013. Součástí této rekonstrukce byla jak samotná obnova kostela, tak jeho nejbližšího okolí. Kostel byl také několikrát vykraden, takže z jeho původního vybavení se příliš nedochovalo. Odcizena byla i velmi vzácná pozdně gotická socha sv. Barbory.\n\nKostel stojí na vrchu, u jehož se úpatí nachází obec Pročevily. Vchody kostela jsou umístěny na sever a jih a dveře zvonice, jež je umístěna přímo za hlavním oltářem, pak vedou na východ, směrem k Březnici] a zároveň jsou v přímé ose s březnickým kostelem sv. Ignáce, původním sídlem jezuitského řádu. \n\nTvar kostela je osmiúhelník a střechu tvoří rozměrná kupole. Uvnitř se nachází dva oltáře, menší oltář sv. Máří Magdalény a hlavní oltář sv. Barbory, kde byla původně umístěna pozdně gotická socha svaté Barbory.\n\nNa severní straně je kostela je umístěn hřbitov.\n\n"}
{"id": "1543792", "url": "https://cs.wikipedia.org/wiki?curid=1543792", "title": "Antonio Marini", "text": "Antonio Marini\n\nAntonio Marini z Grenoblu, známý též jako Anthonius Marini de Gratianopoli, byl francouzský humanista všestranného talentu - politický myslitel, ekonom, ale i muž technického zaměření a vynálezce. Několik let byl ve službách krále Jiřího z Poděbrad a měl významný podíl na vytvoření projektu \"Všeobecné mírové organizace\" („\"Smlouva o nastolení míru v celém křesťanstvu\"“), který se jako Jiříkův diplomat i marně snažil uvést v život.\n\nPocházel z Grenoblu, ale působil na nejrůznějších místech Evropy. První zmínka o něm je z roku 1440, kdy se zabýval alchymií – za neúspěšnou transmutaci kovů a podvod se ocitl v benátském vězení. Ve službách Benátské republiky však poté vynikl jako inženýr a vynálezce – zkonstruoval systém větrných mlýnů, vynalezl účinnou metodu čištění průplavů a kanálů, zařízení na spouštění lodí do moře a na přepravu člunů proti proudu. Za svého působení v Rakousku získal monopol na budování vápenek a cihelen, stavbu mlýnů a vodních hrází. Do Čech přišel v roce 1459 a brzy se naučil česky. Král Jiří si ho vybral jako poradce asi původně pro jeho schopnosti v hospodářské oblasti. Marini získal titul „správce hornictví a mincovnictví“, měl také napomoci rozvoji obchodu (zachovala se jeho \"Rada o zlepšení kupectví v Čechách)\". Pravděpodobně se podílel i na mincovní reformě.\n\nKdyž Jiří poznal jeho široký rozhled v evropském politickém dění, stal se Marini jeho poradcem i v politických záležitostech a uplatnil se jako diplomat. V roce 1461 odjel do Říma jako vyslanec k papežské kurii, kde snažil zvrátit nepřátelský postoj papeže a kardinálů vůči Jiříkovi. Již v té době začal zvažovat koncepci protiturecké aliance evropských panovníků, která se stala základem pozdějšího návrhu mírové smlouvy. Poté co královo poselstvo na jaře roku 1462 neuspělo u papeže Pia II. se žádostí o potvrzení kompaktát, Řím opustil i Marini. \n\nNávrh všeobecné mírové organizace, na němž se vedle Mariniho podílel sám Jiří z Poděbrad, byl připravován již od roku 1462. Původní Mariniho \"Memorandum\" se však od pozdější \"Smlouvy o nastolení míru v celém křesťanstvu\" z let 1463–1464 poměrně dost liší - přestože se už i v něm počítalo s mezinárodním soudem, byla zdůrazňována úloha papeže a císaře. Marini měl pro alianci křesťanských panovníků získat souhlas na evropských dvorech. Jeho první jednání v Benátkách byla neúspěšná. Podporu získal od polského krále Kazimíra IV. a po opakovaných jednáních částečně i od uherského krále Matyáše - získal plnou moc požádat jménem tří králů krále francouzského Ludvíka XI. o svolání sjezdu křesťanských panovníků, kde by byla založena mírová organizace. Na jaře roku 1464 Marini odjel s poselstvem vedeným Albrechtem Kostkou z Postupic do Francie. Přestože poselstvo nabízelo králi Ludvíkovi předsednictví mezinárodního rozhodčího soudu, výsledkem jednání byla pouze přátelská smlouva mezi českým a francouzským králem a celý projekt skončil krachem. Marini se již do Čech nevrátil a zůstal ve Francii, snad ve službách francouzského krále. Naposledy je zmiňován roku 1468 v Benátkách.\n\nZ Mariniho díla se dochovala jen část. Práce, které se nedochovaly, ale jsou zmiňovány v díle \"Rada králi Jiřímu\" ..., se týkaly reformy mincovnictví, královských úřadů a hospodářství českých zemí.\n\n\n"}
{"id": "1543802", "url": "https://cs.wikipedia.org/wiki?curid=1543802", "title": "Chiloango", "text": "Chiloango\n\nChiloango (portugalsky Rio Chiluango, také Kakongo River, Louango, Shiloango a Rio Hi) je řeka na západě střední Afriky. Tvoří nejzápadnější část státní hranice mezi Konžskou demokratickou republikou a Konžskou republikou, pak tvoří zhruba polovinu hranice mezi Konžskou demokratickou republikou a angolskou exklávou Cabinda a protéká jižně od města Necuto. Pak její tok protíná Cabindu a stává se nejdůležitější řekou této provincie. Vlévá se do Atlantského oceánu severně od města Cacongo.\n\nŘeka je dlouhá 160 km a její povodí má rozlohu 5 170 km². U jejího ústí se nacházejí bažiny. V minulosti byla důležitou tepnou pro dopravu osob a zboží do vnitrozemí.\n"}
{"id": "1543809", "url": "https://cs.wikipedia.org/wiki?curid=1543809", "title": "Drmek čínský", "text": "Drmek čínský\n\nDrmek čínský (\"Vitex negundo\") je opadavý, jemně stavěný keř až 5 m vysoký, který v letních měsících kvete množstvím drobných modrých květů. Je jedním z celkového počtu asi 250 druhů rodu drmek. Pěstuje se jako okrasná dřevina a je jeden z mála, i přes svůj subtropický původ, vhodný do středoevropských zahrad. Celý rod drmek byl původně zařazen v čeledi sporýšovitých, odkud byl s nástupem systému APG přeřazen do čeledi hluchavkovitých.\n\nZa původní areál tohoto široce rozšířeného druhu je považována veliká oblast s teplým mírným až tropickým podnebím v západní, střední, jižní a jihovýchodní Asii. Za centrum je považována Čína se širokým okolím, které vytváří Indie, včetně ostrovů Srí Lanka a Maledivy, Afghánistán, Pákistán, Bhútán, Nepál, Bangladéš, Myanmar, Malajsie, Indonésie, Kambodža, Vietnam, Filipíny a Japonsko. V dávné minulosti se drmek čínský rozšířil i do oblasti tropické Afriky, na ostrov Madagaskar a pevninské státy Mosambik, Keňa a Tanzanie. V novověku se dostal i do Ameriky, kde nyní roste na karibských ostrovech Haiti, Kubě, Návětrných i Závětrných ostrovech a na souostroví Trinidad a Tobago. Vyskytuje se taktéž ve Spojených státech na Floridě a v Texasu. Druhotně byl zavlečen i na tichomořské ostrovy.\n\nRoste na suchých, křovinatých stráních v lehké půdě, stejně jako ve vlhkém prostředí podél břehů řek, v otevřené krajině i ve světlých lesích. Vyhovují mu teplá stanoviště na plném slunci, snáší alkalické i zasolené půdy, jež ale musí být dobře odvodněné. Vystupuje do nadmořské výšky až 2000 m n. m., snáší průměrné roční srážky v rozmezí od 600 po 2000 mm. Na teplotu není příliš náročný, např. již dlouhodobě bez problémů roste v Praze a v zimě nenamrzá. Dobře snáší i vysoké tropické teploty, stejně jako slaný aerosol přinášený větrem od moře na pobřeží. Obvykle kvete v červnu a červenci, plody dozrávají od srpna do října.\n\nOpadavý, ve své domovině až 5 m vysoký keř nebo vícekmenný strom s kůrou šedivou, hladkou a poměrně tenkou. Ve středoevropských podmínkách dorůstá obvykle do výše 1,5 m a stejně tak bývá i široký. Má hluboko sahající hlavní kořeny a množství kořínku pobočných. Větve má hnědé, mírně čtyřhranné a hustě měkce chlupaté. Protilehlé listy s řapíky dlouhými 3 až 6 cm jsou dlanitě složené ze tří až pěti lístků a na svrchní straně bývají lesklejší než na spodní. Lístky nebývají stejně veliké, jsou úzce či vejčitě kopinaté, celokrajné až hrubě pilovité či lalokovité, na bázi jsou klínovité a na vrcholu zašpičatělé; střední lístek bývá z nich nejdelší 5 až 12 cm a nejširší 1 až 4 cm. Rozemnuté listy i větvičky vydávají silný odér. Před podzimním opadem listy svou barvu téměř nemění.\n\nDrobné, modře, fialově nebo levandulově zbarvené květy vyrůstají ve velkém množství v hroznech, které vytvářejí 10 až 25 cm dlouhé laty na koncích jednoletých větví. Oboupohlavné květy bývají velké pouze 3 až 5 mm, jsou téměř přisedlé, pětičetné a slabě vonící. Kalich mají zelený, zvonkovitý, vytrvalý s 2 mm dlouhou trubku s pěti 1 mm laloky. Koruna je fialově modrá až purpurová či levandulová, má korunní trubku dlouhou jako kalich, je slabě dvoupyská, horní pysk j dvouklaný a větší spodní tříklaný má střední lalok dlouze protáhlý. Tyčinky jsou čtyři, dvoumocné, jsou vsazené v korunní trubce a mírně vystupují z květu. Semeník je svrchní, byl vytvořen ze dvou plodolistů obsahující po dvou vajíčkách, původně byl dvoupouzdrý a postupně byl rozdělen na čtyřpouzdrý, terminální nitkovitá čnělka nese slabě dvoulaločnou bliznu.\n\nPlod je kulovitá, ve zralosti černá peckovice asi 0,5 cm velká se zbytkem vytrvalého kalichu. Obsahuje jedno až čtyři kulovitá či elipsovitá semena bez endospermu. Plod je sice jedlý, ale savci jej nekonzumují.\n\nKeře se přirozeně rozšiřují kořenovými výběžky. Lehce se množí jarním výsevem semen, která není nutno stratifikovat. Rostlina umístěná ve stínu, a proto pozdě vykvétající, nemusí mít semena vyzrálá natolik, aby vyklíčila. Nové rostliny lze spolehlivě získat i zasazením zelených řízků koncem května a června. Mladé rostliny je vhodné ve středoevropských podmínkách na zimu chránit před studenými větry a půdu pokrýt mulčem nebo chvojím, starší keře spolehlivě přečkávají teploty -10 až -15 °C, na chráněném stanovišti i více.\n\nDrmek čínský se používá v okrasných zahradách, kde se obvykle vysazuje na stanoviště s celodenním sluncem v kombinaci s trvalkami nebo jinými suchomilnými keři. Dobře snáší řez, a lze jej proto udržet v požadované velikosti či tvaru. Této vlastnosti se využívá při tvarování bonsají. Díky svým hustým kořenům se vysazuje jako protierozní dřevina na březích vodních toků, kde brání odnášení půdy; za stejným účelem bývá vysazován jako rostlina snášející zasolenou půdu na mořské pobřeží. Keře bývají sázeny na rekultivované území po záplavách nebo na vyprahlých plochách. Bývá používán i jako ozdobný živý plot, je dobrým zdrojem nektaru pro včely na tvorbu medu. Roste poměrně rychle, a proto bývá v suchých oblastech využíván jako palivové dříví.\n\nListy mají insekticidní vlastnosti a zapuzují některý hmyz, v blízkosti keře se např. nevyskytují komáři. Olej vylisovaný ze semen a listů zaceluje nehojící se rány. Kořeny působí jako anthelmintikum proti parazitickým červům. Semena po rozemletí někdy v kuchyni nahrazují pepř.\n\n"}
{"id": "1543821", "url": "https://cs.wikipedia.org/wiki?curid=1543821", "title": "Kokandský chanát", "text": "Kokandský chanát\n\nKokandský chanát ( \"Qo‘qon Xonligi\", Қўқон Хонлиги, قۇقان خانلىگى; خانات خوقند \"Xânâte Xuqand\") byl uzbecký stát ve Ferganské kotlině ve Střední Asii, který se v letech 1709–1876 rozkládal na území východního Uzbekistánu, moderního Kyrgyzstánu, východního Tádžikistánu a jihovýchodního Kazachstánu. \n\nKokandský chanát vznikl v roce 1709, když šejbanovský emír Šachruch z uzbeckého kmene Ming vyhlásil nezávislost na Bucharském chanátu a založil ve východní části Ferganské kotliny stát. Jako své hlavní sídlo vybudoval v malém městě Kokandu citadelu, čímž založil Kokandský chanát. Jeho syn Abdul Kárim bej a vnuk Narbuta bej citadelu rozšířili, byli však donuceni podvolit se čínské říši Čching a platit jí v letech 1774 a 1798 daň.\n\nNarbuta bejův syn Alim Chán byl krutý a nelítostný, ale současně velmi schopný. Najal si žoldnéřskou armádu tádžických horalů a dobyl západní část Ferganské kotliny včetně Chudžandu a Taškentu. V roce 1811 ho zavraždil jeho bratr Umar chán. Umarův syn Muhammad Alí chán nastoupil na kokandský trůn v roce 1822 ve svých 12 letech. Za jeho vlády dosáhl Kokandský chanát svého největšího územního rozmachu. V roce 1841 se britskému důstojníkovi, kapitánu Arthuru Conollymu nepodařilo přimět různé místní chanáty, aby odložily rozdíly, jež jim brání se spojit proti vzrůstajícímu pronikání Ruského impéria do oblasti. V listopadu 1841 odjel kapitán Conolly z Kokandu do Buchary v nešťastném pokusu zachránit britského plukovníka Charlese Stoddarta zajatého bucharským emírem Nasrulláh chánem. Na emírův příkaz byli oba důstojníci 24. června 1842 popraveni.\nNásledně ztratil Muhammad Alí chán, který přijal Conollyho v Kokandu, ale který se rovněž snažil o spojenectví s Ruskem, důvěru v Nasrulláh chána. Emír, podněcovaný spikleneckými snahami několika vlivných jedinců z Kokandu (včetně velitele tamější armády), napadl roku 1842 Kokandský chanát. Krátce nato nechal popravit Muhammad Alího chána, jeho bratra a vdovu po jejich otci Muhammad Umaru chánovi, pověstnou uzbeckou básnířku a regentku Nodiru. V červnu 1842 byl vládcem Kokandu ustanoven bratranec Muhammad Alího chána Šerali chán. Následující dvě desetiletí oslabovala chanát krvavá občanská válka, kterou ještě zhoršovaly bucharské a ruské vpády. Šerali chánův syn Chudojar chán vládl v letech 1844–1858, 1862–1863 a 1865–1875. Ruské impérium mezitím pokračovalo ve svém postupu. Jednotky generála Čerňajeva dobyly 29. června 1865 Taškent. Ztráta Chudžandu následovala v roce 1867.\n\nKrátce před pádem Taškentu vyslal tehdejší kokandský chán Alimkul nejznámějšího kokandského rodáka, vojevůdce a vládce Jakuba Beka, do Kašgaru, kde se chuejští muslimové bouřili proti Číňanům. Poté co chán Alimkul v roce 1865 během bitvy o Taškent s ruskými vojsky padl, přešlo mnoho kokandských vojáků k Jakubu Bekovi a pomohlo mu ovládnout oblast Tarimské pánve, jíž pak vládl až do roku 1877, kdy ji říše Čchin dobyla zpět.\n\nSmlouvou z roku 1868 se Kokandský chanát stal vazalským státem Ruského impéria. Chudojar chán, zbavený prakticky moci, věnoval svoje úsilí zušlechťování svého velkolepého paláce. Na návštěvníky ze západu činilo značný dojem 80tisícové město s asi 600 mešitami a 15 medresami. Vzpoury proti ruské nadvládě a chánovým tyranským daním přinutily Chudojar chána odejít v roce 1875 do exilu. Nahradil jej jeho syn Nasruddin chán, jehož protiruský postoj zapříčinil obsazení Kokandu vojsky generálů Konstantina von Kaufmana a Michaila Skobeljeva, kterému předcházelo šest měsíců zuřivých bojů. V lednu 1876 prohlásil car Alexandr II., že byl „donucen ustoupit přání kokandského lidu stát se ruskými poddanými“. Kokandský chanát byl úředně zrušen a začleněn do celku Ferganské oblasti.\n"}
{"id": "1543825", "url": "https://cs.wikipedia.org/wiki?curid=1543825", "title": "Tituly a vyznamenání infantky Cristiny", "text": "Tituly a vyznamenání infantky Cristiny\n\nCristina, celým jménem Cristina Federica Victoria Antonia de la Santísima Trinidad de Borbón y Grecia, obdržela řadu španělských i zahraničních vyznamenání, ocenění a titulů. V letech 1997 až 2015 držela titul vévodkyně z Palma de Malorca.\n\nJakožto dcera španělského panovníka je oprávněna užívat titul infantky s náležitým oslovením \"Její Výsost\". Při příležitosti svého sňatku v roce 1997 se stala vévodkyní z Palma de Malorca. Poté co vyšlo najevo zapojení jejího manžela do korupční aféry, byl jí v roce 2015 titul vévodkyně odebrán. Od té doby je její celý titul a oslovení: \"Její královská Výsost doña Cristina Federica Victoria Antonia de la Santísima Trinidad de Borbón y Grecia, infantka španělská.-\"\n\n\n\n\n"}
{"id": "1543827", "url": "https://cs.wikipedia.org/wiki?curid=1543827", "title": "Garuda", "text": "Garuda\n\nGaruda (, páli: ) je legendární pták respektive ptačí bytost v hinduistické, buddhistické a džinistické mytologii. V hinduismu je Višnuovým jízdním zvířetem (váhanou), v buddhistické tradici působí jako Dharmapála – ochránce dharmy a v džinismu je jakšou (polobohem) spojeným s 16. tírthankarou jménem Šántinátha.\n\nGaruda je popisován jako „král ptáků“ a bývá ztotožňován s luňákem brahmínským (\"Haliastur indus\"). Je zobrazován buď ve zvířecí podobě jako obrovský pták s částečně roztaženými křídly a nebo v lidské podobě jako muž s křídly a ptačími rysy. Garuda je obecně považován za bedlivého ochránce, který může přispěchat kamkoliv na pomoc a za nepřítele nágů. V některých dílech je znám jako Tárkšja () a nebo Vainatéja ().\n\nGaruda je součástí státního znaku Indonésie a Thajska. Dále jej užívá ve svém znaku mongolské hlavní město Ulánbátar.\n"}
{"id": "1543828", "url": "https://cs.wikipedia.org/wiki?curid=1543828", "title": "Výbuch plynu v panelovém domě v Prešově", "text": "Výbuch plynu v panelovém domě v Prešově\n\nVýbuch plynu v panelovém domě v Prešově (zkráceně \"Výbuch v Prešově\") je událost, ke které došlo v pátek 6. prosince 2019 ve 12.12 hodin v Mukačevské ulici 7 ve slovenském Prešově. Nejprve vybuchl nahromaděný plyn, poté došlo k rozsáhlému požáru několika vrchních pater budovy. Čtyřicet lidí bylo zraněno, sedm usmrceno a jedna se pohřešuje.\n\nK výbuchu plynu v Mukačevské 7 v Prešově došlo v pátek 6. prosince 2019 ve 12.12 hodin. Plyn vybuchl na devátém poschodí a následně začala hořet všechna čtyři zbývající patra dvanáctipatrového domu. Schodiště se kompletně zřítilo a byla otevřena střecha. Před výbuchem cítili lidé v místě plyn. To někdo oznámil plynárenské společnosti těsně před výbuchem. Ve 12.15 pak Slovenský plynárenský priemysel - Distribúcia dostala informaci o překopnutí plynovodu od firmy provádějící před domem výkopové práce. Policie a hasiči začali dům evakuovat. Na místo se dostavila slovenská politická reprezentace včetně premiéra Petera Pellegriniho. Dům posoudili statici a vyloučili hrozbu zřícení. Ve 21.30 se podařilo dostat požár pod kontrolu; úplně uhašen byl před 7 hodinou ranní následující den. Sedm osob bylo usmrceno a čtyřicet zraněno, z toho jedna je v kritickém ohrožení života. Další osoba se pohřešuje. Výbuch narušil statiku i v sousedním domě číslo 9.\n\nPříčinou byla pravděpodobně rekonstrukce, která narušila plynové potrubí. Plyn se pak nahromadil v horních částech budovy a explodoval. V roce 2017 byl dům rekonstruován v rozporu s požárními předpisy. Tato rekonstrukce podle hasičů přispěla ke zpomalené záchraně obyvatel domu. Po vstupu do domu totiž hasiči zjistili, že se totálně zřítilo schodiště a nelze se vnitřkem domu k lidem dostat. Bylo rozhodnuto o nasazení plošin, protože záchranné sítě a plachty nemají místní hasiči ve výbavě. Před nasazením a instalací plošin muselo být ale odtaženo několik aut a pokáceny některé stromy. Proto se evakuace domu protáhla asi na dvě hodiny. Plošiny však nemohly být umístěny hned u paty domu kvůli spadaným sutinám a nepevnému podkladu. Z toho důvodu nedosáhly do nejvyšších pater budovy. Na druhou stranu byly nasazeny evakuační rukávy, kterými se zachránění spouštěli na zem. Došlo tak k urychlení evakuace, protože plošiny nemusely putovat s každým zachráněným dolů a následně se vracet nahoru. Informace o nepovolené rekonstrukci domu přišly po kritice zásahu hasičů, že evakuace trvala příliš dlouho a nebyli dostatečně vybavení. Na sociálních sítích se objevilo video muže visícího na balkoně hořícího bytu. Po chvíli se neudržel a zřítil se z výšky několika pater na zem. Tento muž podle nepotvrzených informací na místě zemřel. Jiným příkladem je muž zachycený na fotografiích, jak stojí v bytě, kde výbuch utrhl celou stěnu a je tedy vidět do bytu. I zde média spekulují o tom, že se nedočkal záchrany. Později tento byt zachvátil požár.\n\nV sobotu 7. prosince policie zadržela 6 lidí, jednalo se o dělníky a jednatele firmy, která v místě prováděla výkopové práce. Následně byly 3 osoby obviněny z trestného činu obecného ohrožení. Vyšetřovatelé muže viní z toho, že při výkopových pracích narušili plynové potrubí a na místo nahlášení situace patřičným místům a vyzvání obyvatel k opuštění domu tak neučinili. K překopu došlo již v 11:40. Jediným krokem obviněných bylo uklidňování obyvatel domu a výzva k otevření oken.\n\nNáhradní ubytování postiženým nabídli příbuzní i město Prešov. Slovenská vláda věnovala milion eur. Pomoc do Přešova zasílají i jiní, na účtu města je k 10. prosinci již 1,4 milionu eur.\n\nStatika horní části domu je narušena, zvažuje se, jestli bude dům pouze částečně nebo zcela zbourán. V neděli večer pak společenství vlastníků jednotek z Mukačevské 7 souhlasilo s případnou demolicí domu.\n\nNa úterý 10. prosince jsou naplánovány přípravné práce na zahájení demontáže horních pater budovy. Začne se násypem, který ochrání inženýrské sítě u paty domu a bude se pokračovat postupným rozebíráním budovy tak, aby se mohlo pokračovat v hledání nezvěstné osoby a aby se umožnila práce vyšetřovatelům.\n\nV souvislosti s katastrofou zruší město Prešov novoroční ohňostroj, reaguje tak na výzvu občanského sdružení Podaj.\n\n"}
{"id": "1543829", "url": "https://cs.wikipedia.org/wiki?curid=1543829", "title": "Lechweg", "text": "Lechweg\n\nLechweg je 125 km dlouhá dálková turistická stezka vedoucí z Formarinsee v obci Lech am Arlberg v rakouské spolkové zemi Vorarlbersko k Lechfall u Füssenu v bavorském Allgäu.\n\nLechweg sleduje tok řeky Lech a vede od jejího pramene ve Vorarlbersku přes oblast přírodního parku Lechtal-Reutte k Allgäu v bavorské správní oblasti Švábsko. Stezka byla otevřena 15. června 2012. Lechweg je první přeshraniční dálková turistická stezka, která je certifikována podle společných kritérií kvality Evropské asociace turistických klubů (ERA). Při svém otevření v roce 2012 stezka získala titul „Leading Quality Trails – Best of Europe“.\n\nLechweg začíná u Formarinsee ve Vorarlbersku a vede podél Formarinbachu, jehož soutokem se Spullerbachem vzniká Lech. Odtud vede Lechweg přes Lech am Arlberg, Warth, Lechleiten, Steeg a Holzgau k soutěsce Höhenbachtalschlucht. Přes Elbigenalp, Häselgehr a kolem vodopádu Doser v oblasti mezi Elmen a Martinau sleduje stezka řeku Lech až do Stanzachu. Odtud vede přes Pflacher Au k rakousko-německé státní hranici směrem na Alpsee, odkud mají turisté dobrý výhled na zámky Hohenschwangau a Neuschwanstein. Přes Kalvarienberg s pokračuje k Lechfall ve Füssenu, cílovému bodu stezky Lechweg.\n\nLechweg lze absolvovat v šesti až osmi etapách. Celkem se dělí na 15 úseků. Vybrané úseky je možné nahradit canyoningem nebo raftingem na Lechu. Lechweg je vhodný také pro méně zdatné turisty i pro procházky s dětmi. Začíná v nadmořské výšce okolo 1800 m a končí v nadmořské výšce okolo 800 m.\n\nVětšina trasy Lechweg je schůdná pěšky od května do října, ale na prvních dvou etapách mezi Formarinsee a Warthem jsou začíná sezóna až ve druhé polovině června. Do té doby je ještě třeba počítat se sněhovou pokrývkou. Kromě toho jsou i ubytování v Lechu a Warthu otevřena až od začátku sezóny a od této doby začíná také jezdit turistický autobus, který vozí turisty k Formarinsee.\n\n"}
{"id": "1543830", "url": "https://cs.wikipedia.org/wiki?curid=1543830", "title": "Kraslice (nádraží)", "text": "Kraslice (nádraží)\n\nKraslice je dopravna (někdejší železniční stanice) v centrální části města Kraslice v okrese Sokolov v Karlovarském kraji ležící nedaleko řeky Svatavy. Leží na neelektrizované jednokolejné trati 145. Přímo před stanicí je umístěn autobusový terminál. Ve městě se dále nachází historicky o 10 let starší železniční stanice \"Kraslice předměstí\". \n\n19. září 1870 byla zbudována sokolovská staniční budova (pod tehdejším názvem Falknov nad Ohří) v rámci budování trati z Chomutova do Chebu podél řeky Ohře, čímž došlo k napojení dalších hnědouhelných důlních oblastí, včetně těch v sokolovské pánvi. Výstavbu a provoz trati financovala a provozovala soukromá společnost Buštěhradská dráha. Ta dále budovala a otevřela 1. června 1879 železnici proti proudu Svatavy do Kraslic, na které vzniklo nádraží \"Horní Kraslice\" (později \"Kraslice předměstí\"), po obtížných stavebních jednáních nakonec došlo 1. října 1886 k připojení trati na přeshraniční síť do Saska přes město Klingenthal, v rámci kterého byla zprovozněna hlavní kraslická stanice pod tehdejším názvem \"Horní Kraslice\". \n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. \n\nPo roce 2010 byla dokončena rekonstrukce nástupišť. V kolejišti je umístěno ostrovní nezastřešené nástupiště, k příchodu k vlakům slouží přechody přes koleje.\n\n"}
{"id": "1543831", "url": "https://cs.wikipedia.org/wiki?curid=1543831", "title": "Toužim (nádraží)", "text": "Toužim (nádraží)\n\nToužim je dopravna D3 (někdejší železniční stanice) v jižní části města Toužim v okrese Karlovy Vary v Karlovarském kraji, nedaleko řeky Střely. Leží na neelektrizované jednokolejné trati 161.\n\nStanici otevřela 20. listopadu 1898 společnost \"Místní dráha Rakovník-Bochov-Bečov\" v úseku ze Žlutic do Bečova nad Teplou, kam byla 27. června 1897 zprovozněna trať z Rakovníku. Z Bečova bylo pak od roku 1898 možné pokračovat v severním směru na Karlovy Vary či v jižním na Mariánské Lázně. Budova toužimského nádraží vznikla dle typizovaného stavebního vzoru.\n\nPo zestátnění železničních společností po roce 1908 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá nástupiště, k příchodu k vlakům slouží přechody přes koleje.\n\n"}
{"id": "1543832", "url": "https://cs.wikipedia.org/wiki?curid=1543832", "title": "Mladotice (nádraží)", "text": "Mladotice (nádraží)\n\nMladotice je železniční stanice v obci Mladotice v okrese Plzeň-sever v Plzeňském kraji, nedaleko Mladotického potoka. Leží na neelektrizovaných jednokolejných tratích 160 a 162. V obci se dále nachází železniční zastávka \"Mladotice zastávka\".\n\nStanice byla otevřena 8. srpna 1873 při zahájení provozu trati společnosti Plzeňsko-březenská dráha (\"EPPK\") v úseku z Plas přes Žabokliky do stanice Březno u Chomutova, čímž bylo dokončeno celistvé dopravní spojení s Plzní. Budova vznikla dle typizovaného stavebního vzoru. Novější a větší nádražní budovu zde přistavěla společnost \"Místní dráha Rakovník-Mladotice\" po zprovoznění své tratě 9. července 1899 z Rakovníku, dopravu zajišťovala státní společnost Císařsko-královské státní dráhy (\"kkStB\").\n\nPo zestátnění společnosti (\"EPPK\") 1. července 1884 v Rakousku-Uhersku pak obsluhovaly stanici pouze Císařsko-královské státní dráhy, po zestátnění rakovnické trati roku 1925 pak správu přebraly Československé státní dráhy. Od 1. ledna je provoz mezi Mladoticemi a Kralovicemi nahrazen autobusovou dopravou.\n\nNachází se zde tři jednostranná nekrytá nástupiště, k příchodu na nástupiště slouží přechody přes koleje.\n\n"}
{"id": "1543839", "url": "https://cs.wikipedia.org/wiki?curid=1543839", "title": "Siao-liou-čchiou", "text": "Siao-liou-čchiou\n\nSiao-liou-čchiou () je korálový ostrov u západního pobřeží Tchaj-wanu na jižním okraji Tchajwanského průlivu. Má rozlohu přibližně 6,8 čtverečního kilometru a k roku 2017 na něm žilo přes dvanáct tisíc obyvatel.\n\nOstrov leží naproti ústí řeky Kao-pching a v rámci správního členění Čínské republiky patří do okresu Pching-tung. Je vzdálen bezmála patnáct kilometrů jihozápadně od Tung-kangu a přes třiatřicet kilometrů jihojihozápadně od Kao-siungu.\n"}
{"id": "1543841", "url": "https://cs.wikipedia.org/wiki?curid=1543841", "title": "Toroidní graf", "text": "Toroidní graf\n\nToroidní graf je pojem z oboru teorie grafů, podoboru matematiky. Jedná se o takové grafy, které lze nakreslit na torus, aniž by došlo ke křížení hran. Jedná se tedy o obdobu rovinného grafu, ovšem s kreslením na toroid místo do roviny. Platí přitom, že každý rovinný graf je grafem toroidním, ale nikoliv naopak. Mezi grafy, kterou jsou toroidní a přitom nejsou rovinné, patří Petersenův graf, Heawoodův graf a úplný bipartitní graf K známý z úlohy o třech domech a třech studních.\n"}
{"id": "1543843", "url": "https://cs.wikipedia.org/wiki?curid=1543843", "title": "Kannijákumari", "text": "Kannijákumari\n\nKannijákumari (, ) je město v Tamilnádu, jednom z indických svazových států. K roku 2011 v něm žilo přes dvaadvacet tisíc obyvatel.\n\nKannijákumari leží na Komorinském mysu, nejjižnějším bodě indického subkontinentu. Nejbližším větším městem je Nágarkóvil přibližně dvacet kilometrů severozápadně. Dalším větším městem je Tiruvanantapuram, hlavní město sousední Kéraly, který leží bezmála devadesát kilometrů severozápadně.\n\nNábřeží a historické centrum byly 26. prosince 2004 těžce poškozeny vlnou cunami.\n\nV roce 2017 poškodil město a jeho okolí cyklón Occhi.\n\nPřevažujícím náboženstvím je křesťanství (61 %), následuje hinduismus (33 %) a islám (6 %). Převažujícím jazykem je tamilština, která je mateřským jazykem 96 % obyvatel.\n"}
{"id": "1543844", "url": "https://cs.wikipedia.org/wiki?curid=1543844", "title": "PWS-8", "text": "PWS-8\n\nPWS-8 byl polský dvoumístný sportovní letoun z roku 1930 vyrobený společností PWS (Podlaska Wytwórnia Samolotów, Podlaská továrna na letadla). Projekt PWS-8 byl speciálně určen pro polskou účast v mezinárodní letecké soutěži Challenge de Tourisme International 1930.\nLetadlo bylo navrženo v roce 1929 ing. Jarosławem Naleszkiewiczem v továrně PWS z iniciativy továrny k účasti na mezinárodní soutěži turistických letadel Challenge 1930 (společně s dalšími výrobky této společnosti PWS-50, PWS-51 a PWS-52). Jeho jedinečnou vlastností, převzatou z dřívějších vojenských letadel PWS, jako PWS-5, byly vzpěry ve tvaru písmene N mezi dolním a horním křídlem a další šikmé příčné vzpěry, které zpevňovaly konstrukci namísto drátěných výztuh.\n\nLetadlo zalétal na přelomu let 1929/1930 Franciszek Rutkowski. První prototyp byl vybaven hvězdicovým motorem Armstrong Siddeley Genet o výkonu 80 k/59 kW. Na jaře 1930 byl letoun upraven a osazen jiným hvězdicovým pětiválcovým motorem, Walter Vega 85 k/62,5 kW. Byl změněn tvar ocasních ploch a také byly provedeny některé další drobnější změny. Jeho hlavní slabinou však byla nízká rychlost, zejména s ohledem na účast v soutěži. Byl totiž vzhledem k použitým motorům příliš těžký, o 65 kg více než navrhoval projekt. Letadlo bylo imatrikulováno na jaře 1930 a létalo s označením SP-ADA. Letoun byl provozován továrním leteckým klubem (Klub Lotniczy P.W.S.). \n\nV porovnání se svým \"vrstevníkem\" a konkurentem PZL-5 dosahoval horších výkonů. Letoun nevynikal žádnými pozoruhodnými konstrukčními prvky a také při zmíněné soutěži se nijak zvlášť neumístil. I proto zůstal jen v prototypu.\nPWS-8 byl dvouplošník s vyztuženou dřevěnou konstrukcí, částečně inspirovaný letounem de Havilland Gipsy Moth. Britský Flight jej zase přirovnal k letounu Handley Page Gugnunc. Trup byl v průřezu obdélníkový, na horní části zaoblený s překližkovým potahem, s výjimkou sekce motoru, která byla opláštěna duralovým plechem. Křídla byla obdélníkového půdorysu se zaoblenými konci, pokrytá plátnem s výjimkou náběžných hran, kde byla použita překližka. Vztlaková křidélka byla na dolním křídle, které mělo menší rozpětí 9 metrů tj. o 1 metr méně, než mělo horní křídlo. Křídla byla sklopná dozadu, šířka se složenými křídly byla 2,95 m. Dvoučlenná posádka s otevřenými kokpity v tandemovém uspořádání ovládala letoun zdvojeným řízením. Přední kokpit (pro alternativního pasažéra) měl odnímatelné řízení. Za zadním sedadlem pro pilota byl menší zavazadlový prostor. Oba výhledy z kokpitu byly kryty čelním sklem.\n\nLetoun byl vybaven konvenčním pevným podvozkem se zadní ostruhou. Hlavní palivová nádrž 125 l byla umístěna v horní části středního křídla, v přední části trupu bylo možné instalovat rezervní nádrž na dalších 60 l paliva. Spotřeba paliva činila 22 l/hod.\n\nSoutěžní letadlo mělo pětiválcový vzduchem chlazený hvězdicový motor Walter Vega, který disponoval jmenovitým výkonem 85 koní a vzletovým 90 koní. Pohonnou jednotku s ním tvořila dvoulistá dřevěná vrtule Heine s pevným nastavením.\nK mezinárodní letecké soutěži Challenge de Tourisme International v roce 1930 bylo přihlášeno 98 letadel z 6 států. Soutěž, jejíž trať měřila 7552 km, byla odstartována 20. července 1930 se 60 startujícími. Polská účast v tomto ročníku byla impozantní. Celkem bylo přihlášeno 16 strojů, 6 přihlásil polský aeroklub (po třech RWD-2 a RWD-4), 4 stroje továrna PWS (PWS-8, PWS-50, PWS-51 a PWS-52), továrna PZL dva stroje PZL-5 a zbytek tvořila letadla účastníků z polských aeroklubů. Do soutěže odstartovalo 12 polských posádek. Letoun PWS-8 se startovním číslem O5 pilotoval Piotr Dudziński. Mimo něj se soutěže s motorem Walter zúčastnili Švýcaři Jean Brocard a Jean René Pierroz na letounu Breda Ba.15S, který byl osazen motorem Walter Venus. Československo (potažmo Aeroklub RČs.) se toho ročníku nezúčastnilo. Po přeletu v podstatě po celé Evropě byl závod ukončen 7. srpna na letišti Tempelhof, odkud soutěž odstartovala. Soutěž dokončilo 35 letounů.\n\nPrototyp PWS-8 měl během letu technické problémy a byl ze soutěže diskvalifikován. Nedodržel určený, časový rozpis během rally přes Evropu a do Berlína přiletěl pozdě, ale dokončil závod mimo klasifikované pořadí. Později bylo letadlo používáno na krátkou dobu leteckým klubem továrny PWS (Klub Lotniczy P.W.S.). Pravděpodobně letoun dolétal v roce 1931, protože \"jeho\" motor Walter Vega byl potom používán v upraveném letounu PWS-51. Typ PWS-51 byl původně osazen motorem „Genet 80 HP“. Byl to dvousedadlový dolnoplošník. Trup i podvozek byly z ocelových trubek, ocasní plochy byly dřevěné, řízení zdvojené a křídla byla lehce demontovatelná. Letoun představoval typ pro pohodlné cestování i proto, že měl dostatečný prostor pro zavazadla. Mimo to vynikal zvýšeným součinitelem bezpečnosti a použitými olejo-pneumatickými tlumiči kmitů. Součinitel bezpečnosti se pohyboval v mezích 6.5-8.5. Obě tato letadla (PWS-8, PWS-51) byla zařazena do kategorie I. (hmotnost prázdného letounu do 400 kg s tolerancí +15%).\n\n\nÚdaje pro prototyp podle\n\n\n\n\n"}
{"id": "1543846", "url": "https://cs.wikipedia.org/wiki?curid=1543846", "title": "Krvavá sobota", "text": "Krvavá sobota\n\nKrvavá sobota je název černobílé fotografie zveřejněné na podzim roku 1937, kterou za méně než měsíc vidělo více než 136 milionů lidí. Fotografie ukazuje plačící čínské dítě v troskách šanghajského Jižního nádraží, fotografie se stala kulturní ikonou ukazující brutalitu Japonců během války v Číně. Snímek byl pořízen několik minut po leteckém útoku, který zasáhl civilisty během bitvy o Šanghaj. Fotograf společnosti Hearst Corporation, Wang Siao-tching, neznal jméno ani pohlaví zraněného dítěte, jehož matka ležela poblíž. Děťátku se začalo říkat Pching Mej. Fotografie v té době byla velmi rozšířená a způsobila jasnou nespokojenost západního světa ohledně násilí Japonska v Číně. Americký novinář Harold Isaacs nazval snímek \"jedním z nejúspěšnějších „propagandistických“ příkladů všech dob\".\n\nWang Siao-tching pořídil záběry z bombardované jižní stanice pomocí filmové kamery Aimo a také pořídil několik fotografií pomocí fotoaparátu Leica. Slavný snímek pořízený fotoaparátem Leica byl také nazýván Čínský sirotek nebo Dítě na nádraží v Šanghaji. Fotografie byla odsouzena japonskými nacionalisty, kteří prohlašovali, že byla zinscenována.\n\nBěhem druhé bitvy o Šanghaj postupovala japonská armáda na Šanghaj, v té době nejlidnatější město Číny. Wang Siao-tching a další novináři, jako Harrison Forman nebo George Krainukov, pořídili mnoho snímků, včetně strašných následků bombardování ze vzduchu japonskými letadly. Wang byl Číňan, který vlastnil obchod s fotoaparáty v Šanghaji. Národní revoluční armáda začala ustupovat z města a prolomila blokádu podél řeky Chuang-pchu-ťiang. Mezinárodní skupina novinářů se dozvěděla, že letadla japonského císařského námořnictva budou bombardovat blokádu ve 14:00 v sobotu 28. srpna 1937 a mnoho z nich se shromáždilo na střeše budovy Butterfield & Swire, aby mohli bombardování dokumentovat. Ve tři odpoledne nebylo vidět ani jedno letadlo a většina novinářů odešla. Zůstal pouze Wang Xiaoting, který pracoval pro \"Hearst Metrotone News\". Ve čtyři hodiny odpoledne se objevilo 16 letadel japonského císařského námořnictva a začali bombardovat na Jižní stanici uprchlíky, kteří čekali na zpožděný vlak do Chang-čou na jih.\n\nWang Siao-tching sešel dolů na ulici, nastoupil do svého auta a rychle jel na zničené nádraží. O tom, co viděl, napsal:\n\nWang nikdy nezjistil jméno tohoto dítěte, ať už to byl chlapec nebo dívka, a zda přežil. Další ráno přišel s obrázky ze svého fotoaparátu Leica do kanceláře \"China Press\", kde je ukázal Malcolmu Rosholtovi a řekl: „Podívejte se na tohle!“. Noviny informovaly, že ráno bylo na nádraží asi 1800 lidí, většinou žen a dětí, a japonští piloti si je pravděpodobně spletli s pohybem vojsk. Bylo také řečeno, že letecký útok přežilo méně než 300 lidí. V říjnu časopis \"Life\" informoval o 200 mrtvých.\n\nWang Siao-tching poslal svou práci na americké námořní lodi k Manile a odtud byl film doručen do New Yorku společností Pan American World Airways. Od poloviny září 1937 Wangovo dílo vidělo po měsíci v samotných Spojených státech asi 50 milionů lidí a 30 milionů mimo Spojené státy americké. Fotografie plačícího dítěte byla vytištěna v novinách Hearst Publishing Trust s nákladem asi 25 milionů výtisků. Kromě toho byla fotografie vytištěna v dalších 1,75 milionu kopií jiných novin ve Spojených státech. Fotografie se poprvé objevila v časopise \"Life\" 4. října 1937, přičemž se odhadovalo, že ji vidělo 136 milionů lidí. Na titulní straně časopisu byla fotografie dítěte na nosítkách, když dostává lékařskou péči.\n\nSnímek „\"Nezapomenutelný\"“ se stal jednou z nejvlivnějších fotografií, která ve Spojených státech způsobila protijaponský sentiment. „Přílivová vlna sympatie“ se vylila z Ameriky do Číny a fotografie se hojně využívala ke sbírání darů a pomoci Číně. Vzrušené fotografiemi událostí v Číně, Spojených státech, Británii a Francii protestovaly proti japonskému bombardování čínských civilistů v otevřených městech. Američané začali používat výrazy vůči Japoncům, jako jsou „řezníci“ a „zabijáci“. Po kapitulaci v Šanghaji řekl japonský admirál Kóiči Šiozawa reportérovi z \"The New York Times\": „Vidím, že vaše americké noviny mě nazývají zabijákem dětí.“\n\nČtenáři magazínu \"Life\" hlasovali pro fotografii jako jeden z deseti „Obrázků roku 1937“. V roce 1944 byla práce Wang Siao-tchinga použita ve filmu Franka Capry \"Bitva o Čínu\".\n\nV pozdních čtyřicátých letech Andy Warhol vytvořil svou vlastní verzi fotografie, ale osud originálu není znám. Warholova série katastrof 60. let se vrátila do tohoto formátu, k interpretacím významných fotografií.\n\nWang Siao-tching se přestěhoval do Taipei v 70. letech 20. století, kde zemřel na cukrovku 9. března 1981 ve věku 81 let.\n\nFotografie se objevila v knize 100 fotografií, které změnily svět, vydané magazínem \"Time-Life\" v roce 2003. Národní geografická společnost zahrnula fotografii do knížky \"Stručná historie světa: ilustrovaná časová osa\" v roce 2006.\n\nJaponští nacionalisté v té době nazvali tuto fotografii zmanipulovanou a japonská vláda nabídla 50 000 dolarů za hlavu fotografa, což odpovídá 870 000 USD v roce 2019. Je známo, že Wang byl proti japonské invazi do Číny a měl levicové politické sympatie, a pracoval pro vydavytele novin Williama Randolpha Hursta, který řekl svým reportérům o španělsko-americké válce: „Poskytněte mi fotografie a já poskytnu válku“. Další fotografie Wang Siao-tchinga se objevila v časopisu \"Look\" 21. prosince 1937 a zobrazuje dva muže ohýbající se nad plačícím dítětem. Předpokládalo se, že tento muž byl asistentem Wang Siao-tchinga a pomáhal komponovat snímek. Článek v časopise \"The Japan Times\" uvádí, že tento muž byl záchranář a posadil dítě před fotografa. Wang popsal tohoto muže jako otce dítěte, který přišel zachránit své děti, než se po bombardování japonská letadla opět vrátí.\n\nV roce 1956 novinář Arthur Rothstein podpořil svůj dřívější názor, že Wang fotografii zmanipuloval. Nedávno odtajněné instruktážní video vydané americkým ministerstvem obrany bylo zveřejněno v americkém národním archivu, kde je vidět muž nesoucí dítě po železniční trati a Wang ho gestem vyzývá, aby ho následoval. V roce 1975 časopis \"Life\" publikoval fotografii s titulkem: „Říká se, že se jedná o divadlo, ale z jiného úhlu pohledu je zřejmé, že se nejedná o nic jiného než o vymyšlenou fámu“. \n\nV roce 1999 skupina založená profesorem Fujiokou Nobukatsu z Tokijské univerzity publikovala článek s názvem „Manipulace s dokumentárními fotografiemi v Číně: vznícení ohně nenávisti ve Spojených státech“, ve kterém Nobukacu a Šudo Higašinakano tvrdí, že fotografie ukazuje muže, který usazující jedno a pak dvě děti na kolejích s cílem vytvořit „žalostný pohled“ na ně, aby Američany připravili na válku proti Japonsku. Japonští profesoři tvrdí, že Wang úmyslně přidal kouř, aby byl obraz dramatičtější, ale Malcolm Rosholt napsal, že ve stanici byl ještě kouř, když se tam Wang Siao-tching dostal. Japonští nacionalisté netvrdí, že k bombovým útokům nedošlo, a že čínské civilní obyvatelstvo nebylo zabito a zraněno, ale fotografie prezentované jako padělky usnadňují chápání toho, že v historické zprávě jsou uvedeny nepravdivé informace. Článek Nobukacua a Higašinakana nezmiňuje další fotografii Wang Siao-tchinga, publikovanou v časopise \"Life\", která ukazuje, jak dítě pláče na lékařských nosítkách, když dostává první pomoc od čínského lékaře. \n\nWong provedl několik dalších prací popisujících japonský útok na Čínu, včetně bitvy o Sü-čou v květnu 1938 a bombardování v Kantonu v červnu. Jednal pod britskou ochranou, ale neustálé hrozby smrti ze strany japonských nacionalistů ho donutily opustit Šanghaj se svou rodinou a přestěhovat se do Hongkongu.\n\n"}
{"id": "1543928", "url": "https://cs.wikipedia.org/wiki?curid=1543928", "title": "Jiří Malík (ochránce přírody)", "text": "Jiří Malík (ochránce přírody)\n\nJiří Malík (* 1962 Opočno) je český aktivista ochránce přírody, vodař, ekolog a horolezec. Specializuje se na ochranu vodního režimu krajiny (jako adaptaci ČR/EU na klima), zvířat (sokolů, vlků) v české krajině, těžbu břidlicových plynů v Česku a Rakousku a další ekologická témata.\n\nMalíkovy počátky práce v nevládním sektoru spadají do roku 1987. Působil v lokálním ekologickém hnutí Ekona Náchod, které vystupovalo proti komunistickému režimu v zájmu ochrany zdraví a přírody.\n\nPoté pracoval jako dobrovolník desetiletí v Hnutí DUHA, kde vedl několik let národní kampaň za záchranu ozonosféry. Je autorem prvního zákona na ochranu ozonosféry v ČR. Poté inicioval založení Koalice STOP HF na záchranu vody v ČR před hydraulickým štěpením břidlicových plynů, za což byl jedním z nominantů na Cenu Josefa Vavrouška v r. 2012 (https://www.cenajosefavavrouska.cz/Nominace/2012/Jiri-Malik).\n\nSe Sdružením za šetrnou dopravu koncem 90. let 20. století inicioval záchranu téměř 3000 km železnic v Česku před zrušením a snažil se 10 let marně zachránit vzácné mokřadní systémy s řadou botanicky ohrožených druhů (stará říční ramena) před zastavěním dálnicí D11 u národní přírodní rezervace Libický luh ve východních Čechách v nivě Labe.\n\nSpolek Živá voda (zivavoda.biz), jehož je předsedou od jeho založení v r. 2005, má za hlavní cíle zvýšení zádrže vody v krajině. Malík je autorem komplexní brožury popisující nutnost změny české krajiny \"Zádrž vody v celé ploše povodí - Zdoňovsko\" (zivavoda.biz/brozura) a spoluautorem Modelu Zdoňov a Modelu Křinice - dvou studií proveditelnosti jako návrhu pilotního řešení adaptace ČR/EU na klima (mj. zde: http://zivavoda.biz/ziva-voda-uspesne-s-modelem-zdonov-a-modelem-krinice-v-senatu/). \n"}
{"id": "1543929", "url": "https://cs.wikipedia.org/wiki?curid=1543929", "title": "Tchajwanský pardál obláčkový", "text": "Tchajwanský pardál obláčkový\n\nTchajwanský pardál obláčkový (\"Neofelis nebulosa brachyura\") či tchajwanský levhart obláčkový, známý též jako leopard formozský, je již vyhynulý poddruh levharta obláčkového. Šlo o tchajwanského endemita. Byla to druhá největší tchajwanská šelma po taiwanském medvědu ušatém (\"Ursus thibetanus formosanus\").\n\nTchajwanský pardál obláčkový byl popsán v roce 1862 britským přírodovědcem Robertem Swinhoem. Robert Swinhoe ale nikdy živého tchajwanského pardála obláčkového neviděl, při svém popisu vycházel z kůží dostupných na trhu.\n\nTchajwanský pardál obláčkový je podle Červeného seznamu IUCN vyhynulý taxon. Dříve obýval celý tchajwanský ostrov.\n\nV roce 1986 proběhl průzkum, během kterého se vědci ptali 70 tchajwanských domorodých lovců, kdy naposledy ulovili konkrétní druhy zvířat. Průzkum ukázal, že tchajwanský pardál obláčkový byl naposledy spatřen v roce 1983 v oblasti Tawu. V roce 1989 byla nalezena kůže mladého jedince v národním parku Taroko, tento tchajwanský pardál obláčkový je posledním zaznamenaným jedincem. Ještě v 90. letech bylo v národním parku Jušan hlášeno podezření na přítomnost velké kočkovité šelmy, ale nepotvrdilo se, že jde tchajwanského pardála obláčkového.\n\nPředpokládalo se, že kvůli narušení přirozeného prostředí těchto kočkovitých šelem těžbou dřeva se tchajwanští pardálové obláčkoví stáhli do oblasti pohoří Jušan a pohoří Tawu. Tyto oblasti byly proto prohlášeny za přírodní rezervace o celkové rozloze asi 480 km, které zahrnují tropické deštné lesy i listnaté a jehličnaté lesy mírného pásu. Přítomnost šelem se ale nepotvrdila. \n\nMezi lety 1997 a 2012 byly provedeny rozsáhlé průzkumy, kdy se kamerami monitorovalo více než 1450 míst potencionálně vhodných pro tchajwanské pardály obláčkové. Tyto oblasti zahrnovaly jak pobřeží, tak i horské oblasti. Mezi lety 2000 a 2004 se nasadily také fotopasti do některých dalších oblastí (Horská přírodní rezervace Tawu a jezero Twin Ghost Lake). Během 128 349 „fotodnů“ zachytily kamery 12 druhů potencionální kořisti včetně sambara indického (\"Rusa unicolor\"), serau tchajwanského (\"Capricornis swinhoei\"), muntžaka malého (\"Muntiacus reevesi\"), makaka formozského (\"Macaca cyklopis\") a různých druhů hlodavců. Nebyl však zaznamenán ani jeden pardál obláčkový. Proto byla šelma označena za vyhynulý poddruh.\n\nV únoru 2019 informovala tchajwanská média o dvou nepotvrzených pozorováních tchajwanského pardála obláčkového. Jedna zpráva byla o jedinci, kterého zahlédli strážci národního parku, jak leze na útes, aby lovil kozy. Druhá zpráva byla o jedinci, který byl spatřen, jak šplhá na strom u silnice. K oběma pozorováním došlo v oblasti Taitung.\n\nVzhledem k vzácnosti zpráv o živých tchajwanských pardálech obláčkových vznikla hypotéza, že tento poddruh nikdy neexistoval; a že kůže prodávané na trzích a nošené místními domorodci byly ve skutečnosti jen neobvykle zbarvené kůže pardálů ostrovních (\"Neofelis diardi\"). Tato hypotéza však není všeobecně přijímána, protože několik záznamů o živých tchajwanských pardálech obláčkových existuje. Například během okupace Tchaj-wanu japonskými silami v roce 1933 bylo zaznamenáno zastřelení 24 jedinců tohoto poddruhu.\n\nTchajwanský domorodý kmen známý jako Rukaiové považoval lov tchajwanských pardálů obláčkových za tabu.\n\n"}
{"id": "1543933", "url": "https://cs.wikipedia.org/wiki?curid=1543933", "title": "Chlöe Swarbrick", "text": "Chlöe Swarbrick\n\nChlöe Swarbrick (* 26. června 1994 Auckland) je novozélandská politička a podnikatelka. Po ostře sledované, ale neúspěšné kandidatuře na starostku Aucklandu se v roce 2017 stala kandidátkou strany Green Party of Aotearoa New Zealand v novozélandských parlamentních volbách a ve věku 23 let byla zvolena členkou novozélandského parlamentu.\n\nSwarbrick je mluvčí Green Party pro mentální zdraví, reformu zákona o drogách, vzdělání, umění, terciální vzdělávání, malé podnikatele, rozhlasové a televizní vysílání, mládež a komunální politiku.\n"}
{"id": "1543939", "url": "https://cs.wikipedia.org/wiki?curid=1543939", "title": "Herant II. z Wildonu", "text": "Herant II. z Wildonu\n\nHerant II. z Wildonu (německy \"Herrand II. von Wildon\"; 1230 – 1278) byl štýrský ministeriál a literát. \n\nNarodil se jako syn Oldřicha z Wildonu. Během svého života stejně jako jeho štýrští sousedé často střídal strany. Po vymření vládnoucího rodu Babenberků nejdříve podporoval nároky uherského krále Bély IV. Poté se stal příznivcem nového rakouského vévody Přemysla Otakara II. a podpořil jej v bitvě u Kressenbrunnu. Okolo roku 1260 se také oženil. Jeho vyvolenou se stala Perchta, dcera Oldřicha z Lichtenštejna a tento sňatek ještě více upevnil spojenectví mezi oběma rodinami.\n\nK prvnímu sporu s Přemyslem Otakarem II. došlo poté, co se funkce štýrského zemského hejtmana ujal Vok z Rožmberka a týkal se wildonských hradů. Tehdy se chtěl Herant přimknout k novému pánovi a to k mladému Fridrichovi, synovi Gertrudy Babenberské. V říjnu roku 1268 Přemysl Otakar II. pozval předáky štýrského panstva do slezské Třebnice a obvinil je ze zrady. Požadoval vydání nebo zboření vybraných hradů. Štýrští šlechtici, mezi něž kromě Heranta patřili Bernhard a Jindřich z Pfannberka, Fridrich z Ptuje, Oldřich z Lichtenštejna a Wulfing ze Stubenberka, obvinění odmítli a následně byli uvězněni až do jara 1269, kdy dali souhlas k tomu, aby byli jejich hrady obsazeny nebo zbořeny. Herant přišel o hrady Eppenstein, Alt-Gleichenberg a Primaresburg. Celá událost velice zaujala Otakara Štýrského, jenž ji společně s vyhnáním Gertrudy Babenberské zmínil ve své kronice.\n\nŠtýrská šlechta se cítila uražena a později se odvděčila sesazením Přemysla Otakara II. V září 1276 se Herant v klášteře Rein stal jedním z předních signatářů slibu věrnosti Rudolfovi Habsburskému.\n"}
{"id": "1543942", "url": "https://cs.wikipedia.org/wiki?curid=1543942", "title": "Jan Jeník (lední hokejista)", "text": "Jan Jeník (lední hokejista)\n\nJan Jeník (* 15. září 2000 Nymburk) je český lední hokejista, který v sezóně 2019/20 nastupuje v kanadské juniorské soutěži OHL za tým Hamilton Bulldogs na pozici útočníka. Rodák z Nymburka prošel mládežnickým systémem libereckých Bílých Tygrů, za které nastoupil v šestnácti extraligových zápasech. Ve vstupním draftu NHL v roce 2018 byl vybrán ve třetím kolem jako celkem 65. hráč týmem Arizona Coyotes. Jeník reprezentoval Česko na Mistrovství světa juniorů v ledním hokeji 2019. O rok později získal nominaci na Mistrovství světa juniorů v Ostravě a Třinci.\n\nPo úspěšném vstupu do sezóny 2019/20 získal ocenění \"Hráč měsíce OHL\" pro měsíc listopad, ve kterém v 12 utkáních zaznamenal celkem 31 bodů za 11 branek a 20 asistencí.\n"}
{"id": "1543943", "url": "https://cs.wikipedia.org/wiki?curid=1543943", "title": "Albatros C.VII", "text": "Albatros C.VII\n\nAlbatros C.VII byl německý jednomotorový dvoumístný dvouplošník smíšené konstrukce z období první světové války.\n\nLetoun vznikl na základě objednávky inspektorátu letectva Idflieg jako náhrada za předchozí typ Albatros C.V, který poháněl málo spolehlivý osmiválec Mercedes D.IV bez reduktoru. Pro Albatros C.VII byl vybrán osvědčený řadový šestiválec Benz Bz.IV chlazený kapalinou o výkonu 147 kW. Zjednodušení konstrukce i výroby přispělo převzetí ocasních ploch z předchozího typu C.V.\n\nPrototyp nového pozorovacího letounu vzlétl v roce 1916. Hlavňovou výzbroj tvořil synchronizovaný kulomet Maxim LMG.08/15 ráže 7,92 mm instalovaný vpravo před pilotem a pohyblivý kulomet Parabelum LMG.14 stejné ráže ovládaný pozorovatelem. Podvěsit bylo možné čtyři pumy po 12,5 kg. \n\nPo absolvování typových zkoušek v červnu 1916 ve středisku v Adlershofu obdržela firma Albatros v Johannisthalu objednávku na 100 kusů C.VII. V červenci bylo u bavorské společnosti Bayerische Flugzeugwerke objednáno dalších 75 exemplářů. Tyto stroje nesly nejprve označení BFW Bay C.II, později byly přeznačeny na Albatrosy C.VII (Bay). \n\nNásledné dvě série po 26 a 99 kusech byly zadány mateřské továrně, v září se počet objednaných C.VII navýšil o 100 strojů objednaných u pobočky Ostdeutsche Albatros Werke a 75 a 25 letounů u BFW.\n\nPrvní dva letouny Albatros C.VII létaly na frontě v rámci operačních testů prototypů již v únoru 1916. K bojovým jednotkám byly přiřazovány od září 1916, přičemž k 31. říjnu již u nich sloužily 94 kusy. Koncem prosince 1916 na obou frontách působilo 249 C.VII, na konci února 1917 již 372 a dubna 296. K 30. červnu 1917 bylo u Luftstreikräfte registrováno 165 kusů, koncem srpna 74. \n\nLétaly například u Flieger Abteilungů č. 7, 21 a 46b, u pozorovacích Flieger Abteilungů č. (A)224, (A)235, (A)251 a (A)254. Nasazeny byly také u doprovodné letky Schutzstaffel 257 i u některých stíhacích letek jako styčné stroje a rovněž u záložních Flieger Ersatz Abteilungů.\n\nOd května 1917 byly nahrazovány typy DFW C.V, LVG C.V a Rumpler C.IV. Na koci října tak na frontách létalo jen 33 C.VII, na koci roku 11, k 28. 2 1918 6, koncem dubna 4 a v červnu již žádný.\n\nÚdaje dle\n\n\n"}
{"id": "1543945", "url": "https://cs.wikipedia.org/wiki?curid=1543945", "title": "Macodes", "text": "Macodes\n\nMacodes je rod převážně terestrických orchidejí, rozšířený v počtu 11 druhů v tropické Asii, Papuasii a západním Tichomoří. Rostliny rostou ve stinném tropických deštných lesů. Mají široké listy s nápadně světlou nebo barevnou, síťnatou žilnatinou. Drobné a nenápadné květy jsou uspořádané v řídkém vzpřímeném hroznu.\nDruh \"Macodes petola\" je pěstován v pokojových vitrínách a sklenících pro ozdobné olistění.\n\nOrchideje rodu \"Macodes\" jsou terestrické nebo příležitostně i epifytické (\"Macodes dendrophila\") byliny. Oddenek je tvořen několika stejně dlouhými uzlinami. Stonek nese několik krátce řapíkatých, vejčitě eliptických až téměř okrouhlých listů. Čepel listů je světle nebo temně zelená, u některých druhů červeně naběhlá, s více či méně stříbřitě či žlutě zbarvenou síťnatou žilnatinou, na rubu červenopurpurová. Květentví je chlupaté. Na květní lodyze je několik roztroušených, pochvovitě objímavých listenů. \nKvěty nejsou přetočené. Vnější povrch kališních lístků je pýřitý. Postranní kališní lístky obklopují bázi pysku a jsou podobné hornímu kališnímu lístku.\nKorunní lístky jsou blanité, čárkovitě jazykovité až tupě vejčitě kopinaté, horním okrajem přirostlé k vrchnímu kališnímu lístku. Pysk je nesouměrný, prohnutý, přirostlý k bázi a spodním okrajům sloupku. \nSloupek je prohnutý, s okrouhlým průřezem. Tyčinka má vejčitý tvar. \nSemeník je pýřitý.\n\nRod \"Macodes\" zahrnuje 11 druhů. Je rozšířen v tropické Asii od jižního Vietnamu a Thajska přes jihovýchodní Asii a Novou Guineu po japonské ostrovy Rjúkjú, Šalomounovy ostrovy a Vanuatu. Největší areál má \"Macodes petola\", rozšířený v Thajsku a téměř celé jihovýchodní Asii s výjimkou Malých Sund. Většina ostatních druhů má relativně omezený areál. Největší počet druhů se vyskytuje na Nové Guineji (celkem 5, z toho 3 endemické). V Tichomoří roste jediný druh, \"Macodes sanderiana\", který zasahuje z Nové Guineje na souostroví Vanuatu.\n\nRostliny se vyskytují na stinných stanovištích v podrostu nížinných a montánních tropických deštných lesů v nadmořských výškách od 100 do 1500 metrů. Rostou v listovém opadu a humózní půdě. Druh \"Macodes dendrophila\", rostoucí na Nové Guineji a Šalomounových ostrovech, bývá někdy nalézán i na stromech, kde roste jako epifyt.\n\nRod \"Macodes\" je v rámci čeledi \"Orchidaceae\" řazen do podčeledi \"Orchidoideae\", tribu \"Cranichideae\" a podtribu \"Goodyerinae\". Mezi blízce příbuzné rody náleží dle výsledků fylogenetických studií rody \"Anoectochilus\" (46 druhů v tropické Asii), \"Dossinia\" (1 druh na Borneu), \"Ludisia\" (2 druhy v tropické Asii) a \"Odontochilus\" (syn. \"Pristiglottis\", 55 druhů v tropické a subtropické Asii).\n\nDruh \"Macodes petola\" je občas pěstován pro pohledné olistění jako ozdobná rostlina. Vyžaduje vyšší vlhkost vzduchu a je proto třeba jej pěstovat v pokojových vitrínách nebo jiných skleněných nádobách. Kvete na podzim drobnými, nenápadnými květy v až 20 cm vysokém, řídkém květenství. Pro skupinu vzhledově podobných orchidejí, pěstovaných pro krásné olistění s barevným žilkováním (\"Macodes\", \"Ludisia\", \"Anoectochilus\" aj.), se vžil termín \"jewel orchids\".\nŠťáva z \"Macodes petola\" se na Jávě kape do očí pro zlepšení umu při okrasném psaní.\n\n"}
{"id": "1543951", "url": "https://cs.wikipedia.org/wiki?curid=1543951", "title": "NGC 524", "text": "NGC 524\n\nNGC 524 je čočková galaxie v souhvězdí Ryb vzdálená od Země přibližně 80 milionů světelných let. Její zdánlivá jasnost je 10,4 a úhlová velikost 2,8′ × 2,8′. Galaxii objevil William Herschel 4. září 1786.\n\nV galaktické výduti této galaxie jsou vidět oblaka plynu a prachu, která vytváří spirálovou strukturu. V jejím disku byly pozorovány 2 supernovy označené SN 2000cx a SN 2008Q.\nNGC 524 je hlavním členem menší skupiny galaxií, která je vzdálená přibližně 100 milionů světelných let, je označována jako LGG 23 a obsahuje přinejmenším 9 členů.\n\n"}
{"id": "1543952", "url": "https://cs.wikipedia.org/wiki?curid=1543952", "title": "Sharplessova epoxidace", "text": "Sharplessova epoxidace\n\nSharplessova epoxidace je organická reakce sloužící k enantioselektivní přípravě 2,3-epoxyalkoholů z primárních a sekundárních allylalkoholů.\n\nNa stereochemii vzniklého má vliv enantiomer použitého vinanu. Jako oxidační činidlo se používá \"terc\"-butylhydroperoxid. Enantioselektivitu zajišťuje kromě vinanu také katalyzátor, kterým je isopropoxid titaničitý. Za přítomnosti 3Å molekulových sít je potřebné množství katalyzátoru jen asi 10 až 15 molárních procent.\n\nSharplessova epoxidace se používá velmi často, a to díky pěti faktorům. Prvním je to, že epoxidy lze snadno přeměnit na dioly, aminoalkoholy nebo ethery, takže je při výrobě přírodních látek potřebná tvorba chirálních epoxidů. Druhým důvodem je možnost použití velkého počtu primárních i sekundárních alkoholů. Třetí výhodou je, že produkty mají často enantiomerní přebytek přes 90 %, čtvrtou výhodu představuje možnost předvídat produkty reakce. Poslední z těchto výhod je dostupnost a nepříliš vysoká cena reaktantů.\n\nBylo vydáno několik prací zabývajících se Sharplessovou epoxidací.\n\nKarl Barry Sharpless obdržel roku 2001 Nobelovu cena za chemii za práci na chirálně katalyzovaných oxidačních reakcích.\n\nStruktura aktivního katalyzátoru není spolehlivě známa, pravděpodobně však jde o dimer [Ti(vinan)(OR)].\n\nChiralita produktů Sharplessovy epoxidace se často odvozuje takto: kolem dvojné vazby se nakreslí obdélník v rovině uhlíkových atomů tvořících tuto vazbu, s allylalkoholem v pravém spodním rohu a ostatními substituenty v odpovídajících rozích. Při tomto uspořádání (−) diester kyseliny vinné přednostně interaguje s vrchní polovinou molekuly a (+) diester s dolní polovinou. Selektivita se snižuje s rostoucí velikostí skupiny R, ale zvyšuje s velikostmi skupin R R a R.\n\nTento model však nesprávně předpovídá chiralitu produktů epoxidace 1,2-diolů.\n\nSharplessovu epoxidaci lze provést u velkého počtu primárních a sekundárních alkenolů. Dialkylestery kyseliny vinné se většinou připojují na stejné strany molekul nezávisle na substituentech alkenu. Aby ukázal syntetickou užitečnost této reakce, tak Sharpless vytvořil meziprodukty syntézy několika přírodních látek, jako jsou methymycin, erythromycin a leukotrien C-1.\n\nJelikož šlo v době jejího objevu o jednu z mála známých vysoce enantioselektivních reakcí, tak bylo vyvinuto mnoho různých variant Sharplessovy reakce k přípravě velkého počtu 2,3-epoxyalkoholů.\n\nSharplessova epoxidace je součástí totálních syntéz řady různých látek, jako jsou sacharidy, terpeny, leukotrieny, feromony a antibiotika.\n\nHlavní nevýhodou tohoto postupu je potřeba přítomnosti allylalkoholu. Jiným druhem enantioselektivní epoxidace je Jacobsenova epoxidace, při které allylalkohol není nutný a mohou při ní být přítomny funkční skupiny, jejichž přítomnost Sharplessově oxidaci není vhodná.\n\n"}
{"id": "1543955", "url": "https://cs.wikipedia.org/wiki?curid=1543955", "title": "Yazoo (hudební skupina)", "text": "Yazoo (hudební skupina)\n\nYazoo (také známé jako Yaz) bylo anglické synthpopové duo z Basildonu v Essexu, skládající se z bývalého člena Depeche Mode Vinceho Clarka (klávesy) a Alison Moyet (zpěv). Duo bylo vytvořené na konci roku 1981 poté, co Clarke odpověděl na inzerát, který Moyet umístila v britském hudebním časopise. Dvojice se znala už od školy. Během následujících 18 měsíců duo vydalo dvě alba \"Upstairs At Eric's\" a \"You And Me Both.\" Píseň „Don't Go“ byla vydána v červenci 1982 jako druhý singl ve Velké Británii a také dosáhl jako první ze tří britských žebříčků. V Severní Americe byla píseň „Situation“ hitem v klubech. „Only You“ byl vydán jako druhý singl v Severní Americe a dosáhl čísla 67. V roce 1983 se rozpadli. V roce 2008, 25 let po rozdělení, Clarke a Moyet obnovili Yazoo, aby zahráli úspěšné turné po Velké Británii, Evropě a Severní Americe.\n"}
{"id": "1543956", "url": "https://cs.wikipedia.org/wiki?curid=1543956", "title": "Metro v Miami", "text": "Metro v Miami\n\nAmerické město Miami má síť metra zvanou Metrorail. Je to jediný systém metra na území státu Florida, má 23 stanic a je dlouhý 39 kilometrů. Denně ho využívá asi 70 000 lidí. Byl otevřen v roce 1984. Metro je vedeno převážně nad zemí, na viaduktech. Z některých stanic je možný přestup na Tri-Rail: systém regionálních vlaků v Miami.\n\nSpojuje centrum Miami s letištěm s miamským čtvrtěmi Health District, The Roads, Dadeland, Kendall nebo Brickell a metro taktéž zajíždí do okolních měst Coral Gables a South Miami.\nVe většině úseků jede více linek najednou.\n\nNejdelší linka miamského metra, na které jsou tyto stanice: \"Dadeland South - Dadeland North - South Miami - University - Douglas Road - Coconut Grove - Vizcaya - Brickell - Government Center - Historice Owertown/Lyric Theatre - Culmer - Civic Center - Santa Clara - Allapattah - Earlington Heights - Brownsville - Dr. Martin Luther King Jr. Plaza - Northside - Tri Rail* - Hialeah - Okeechobee - Palmetto\"\n\n<nowiki>*</nowiki> přestup na Tri Rail\nVe všech stanicích je souběžná se zelenou linkou, od které se odděluje ve stanici Earlington Heights a jede na Mezinárodní letiště Miami, kde končí. Stanice oranžové linky: \"Dadeland South - Dadeland North - South Miami - University - Douglas Road - Coconut Grove - Vizcaya - Brickell - Government Center - Historice Owertown/Lyric Theatre - Culmer - Civic Center - Santa Clara - Allapattah - Earlington Heights - Miami International Airport*\"\n\n<nowiki>*</nowiki> přestup na Tri-Rail\n\nExpresní linka označená modrou barvou, jezdící pouze v úseku, kde je zelená a oranžová linka souběžná. Spojuje centrum Miami s jihem Miami a nezastavuje ve všech stanicích kterými projíždí. Stanice Downtown expressu: \"Dadeland South - Dadeland North - Brickell - Government Center\"\n"}
{"id": "1543958", "url": "https://cs.wikipedia.org/wiki?curid=1543958", "title": "Všeobecné volby ve Spojeném království 2019", "text": "Všeobecné volby ve Spojeném království 2019\n\nVšeobecné volby ve Spojeném království byly předčasné volby do Dolní sněmovny (dolní komory) parlamentu Spojeného království, které se konaly 12. prosince 2019. Předchozí (rovněž předčasné) volby se konaly v červnu roku 2017.\n\nPři volbách mohlo v 650 volebních obvodech z celkem 3 322 kandidátů volit okolo 46 milionů voličů. Hlavním volebním tématem byl brexit, kromě toho se diskutovalo mj. o stavu zdravotnictví a zdravotního pojištění v zemi. Ve volbách s velkým náskokem zvítězila probrexitová Konzervativní strana premiéra Borise Johnsona a získala výraznou absolutní většinu mandátů. K tomu jí napomohl tradiční volební systém, kterým je přisouzen jediný mandát pro každý obvod tomu kandidátovi, jenž získá nejvíce platných hlasů voličů.\n\nPoté, co se Boris Johnson neúspěšně pokusil třikrát rozpustit parlament a vyhlásit nové volby, bylo 29. října 2019 Dolní sněmovnou schváleno vypsání předčasných parlamentních voleb a 6. listopadu byl parlament rozpuštěn.\n\n19. listopadu proběhla v BBC předvolební debata, při které se střetli Boris Johnson a Jeremy Corbyn, vůdcové dvou největších politických stran Spojeného království. Během listopadu představily politické strany své volební programy. Konzervativci prosazovali odchod Spojeného království z Evropské unie do 31. ledna 2020 na základě podmínek, dojednaných v říjnu 2019. Dále navrhovali snižování daní nebo vyšší investice do školství či zdravotnictví. Labouristická strana plánovala úpravu dohody s EU a následné referendum o brexitu, dále navrhovali zvýšení mezd ve veřejném sektoru, vyšší firemní daně, důslednější boj proti klimatickým změnám či znárodnění částí infrastruktury. Hlavním heslem Liberálních demokratů bylo „Stop Brexit“. Johnson a Konzervativní strana propagovali heslo „Get Brexit Done“ (Uskutečněme brexit), které se ukázalo jako velmi účinné u velkého počtu voličů.\n\nPředvolební kampaň dvou hlavních stran byla na konci listopadu 2019 pozastavena kvůli teroristickému útoku v Londýně.\n\nPodle prvních odhadů uveřejněných okamžitě po uzavření volebních místností dne 12. prosince 2019 ve 23 hod. SEČ získala Johnsonova Konzervativní strana absolutní většinu v Dolní sněmovně. Podle oznámených výsledků bude mít Konzervativní strana v Dolní sněmovně 365 poslanců. Tím získal Johnson pro prosazení svého plánu odchodu z EU jasný mandát, zatímco opoziční Labouristická strana bude mít jen 203 poslanců. Konečné výsledky voleb byly oznámeny 13. prosince odpoledne. Volební účast byla 67,3 %.\n\nPo propadu labouristů oznámil jejich předseda Jeremy Corbyn, že nemá v úmyslu vést stranu do dalších voleb.\n\nNicola Sturgeonová, předsedkyně Skotské národní strany, oznámila, že chce podniknout kroky k vypsání nového referenda o nezávislosti Skotska.\n\nPo oznámení výsledků posílila britská libra k euru, americkému dolaru i české koruně.\n"}
{"id": "1543963", "url": "https://cs.wikipedia.org/wiki?curid=1543963", "title": "Třetí Itálie", "text": "Třetí Itálie\n\nTermín „Třetí Itálie‘‘ (\"Terza Italia\") byl zaveden v roce 1977 italským ekonomem Arnaldo Bagnascem. Je jím označena oblast severovýchodní a centrální Itálie, která se vyznačuje koncentrací menších řemeslně orientovaných firem ve specializovaném průmyslu (oblasti tradičních kvalitních výrobků v oboru obuvi, kožené galanterie, oděvů, nábytku a keramiky). Tyto podniky jsou lokalizovány v menších městech nebo venkovských oblastech a zaznamenaly svůj vývoj mezi lety 1970–1980. Bagnasco tento termín použil pro odlišení oblasti od dvou zbylých průmyslových oblastí v Itálii (jih a trojúhelník těžkého průmyslu na severozápadě). Jmenovitě se jedná o regiony Piemont, Lombardie, Veneto, Furlánsko-Julské Benátsko, Toskánsko, Emilia-Romagna, Abruzzo a Marche.\n\nArnaldo Bagnasco však nebyl jediným ekonomem, který je s termínem „Třetí Itálie“ spojen. Nelze opomenout jména Becattini a Brusco, kteří se taktéž zabývali popisem této oblasti.\n\nJak již bylo řečeno, oblast nepatří mezi tradiční průmyslové regiony. K jejímu rychlému hospodářskému růstu došlo až v období po2. světové válce. Důležitou charakteristikou je pospolitost místních komunit a pocit sounáležitosti s místní kulturou a tradičními hodnotami obyvatel. Termín můžeme vysvětlit také jako způsob organizace výroby a fungování trhu práce.\n\nTyto regiony můžeme z hlediska úspěšnosti řadit na přední příčky. Vyznačovaly se nízkou nezaměstnaností, vysokou mírou ekonomické aktivity obyvatel a nadprůměrným podílem regionů na exportu země.\nVšichni tři ekonomové přikládali úspěch regionu pěti faktorům:\n\n\nJako regiony úspěšného rozvoje jsou označovány v oblasti řemeslného průmyslu s důrazem na design a módnost např. region Jura ve Švýcarsku, Bádensko-Württembersko v Německu a Jütland v Dánsku. Regiony orientované na průmysl s vyspělými technologiemi jako Boston a Silicon Valley v USA, Grenoble a Sophia Antipolis ve Francii, M4 coridor a Cambridge ve Velké Británii a německý Mnichov a Karlsruhe. Dále jsou regiony úspěšného rozvoje např. Londýn, New York, Tokyo, Paříž, Frankfurt a Brémy v oblasti služeb pro podniky. \n\nPro tyto regiony je charakteristická odlišná lokalizace. Jsou lokalizovány mimo jádrové oblasti rozvoje ve fordistickém období. Preferovaná pracovní síla je flexibilní, neovlivněná průmyslem a bez vlivu silných odborových svazů, regionů či států, které podporují vzdělávání, transfer technologií a inovace.\n\nK pochopení současného systému je potřeba vyzdvihnout některé fáze historického vývoje dané oblasti. Lokality mají společné vlastnosti, mezi které patří to, že byly na konci druhé světové války orientovány hlavně na zemědělství. Neúspěch průmyslu byl způsoben hlavně protifašistickými tendencemi, za které následovaly postihy. Druhou společnou vlastností je předchozí tradice drobného průmyslu a kultury. Dalším faktorem je existence technických škol v oblasti.\n\nOblast „Třetí Itálie“ je situována v severovýchodní části evropského státu Itálie na území 8 autonomních regionů, Piemont, Lombardie, Veneto, Furlánsko-Julské Benátsko,Toskánsko, Emilia-Romagna, Abruzzo a Marche. Zájmový region se rozkládá na území o celkové rozloze 141 119,3 km, vytvářející tak 46,8 % z celkové rozlohy státu. Tato oblast se rovněž vyznačuje maximalizovanou koncentrací obyvatelstva, která dosahuje hodnoty 210 obyv./km.\n\nPletené zboží: Carpi (Emilia)\n\nTextil: Pratto (Toskánsko)\n\nOblečení: Roseto (Abruzzo)\n\nDřevěný nábytek: Sacile (Toskánsko)\n\n"}
{"id": "1543972", "url": "https://cs.wikipedia.org/wiki?curid=1543972", "title": "Angelo Anelli", "text": "Angelo Anelli\n\nAngelo Anelli (pseudonymy Marco Landi a Niccolò Liprandi, 10. listopadu 1761, Desenzano del Garda – 9. dubna 1820, Pavia) byl italský básník a libretista.\n\nNarodil se v Desenzano del Garda a studoval literaturu a poezii na semináři ve Veroně. Od roku 1793 studoval práva na univerzitě v Padově, kde získal titul v kanonickém a občanském právu. V mládí byl aktivní v politice Cisalpínské republiky a byl dokonce i dvakrát uvězněn. Z té doby pochází také sonet „La calamità d'Italia“ (1789) o nepokojích v Itálii pod rakouskou nadvládou, původně připisovaný Ugo Foscolovi.\n\nV letech 1799 až 1817 pracoval Anello jako libretista pro operní dům La Scala v Miláně. Na jeho libreta komponovali opery skladatelé Domenico Cimarosa, Nicola Antonio Zingarelli, Giuseppe Gazzaniga, Gioachino Rossini, Giuseppe Farinelli a další. Jeho libreto \"L'impostore\" zhudebnil i český skladatel František Josef Dusík.\n\nV roce 1817 byl jmenován profesorem procedura giudiziaria (soudních postupů) na univerzitě v Pavii a z velké části ukončil svou literární kariéru. Zemřel v Pavii ve věku 58 let. \n\n\n\n"}
{"id": "1543982", "url": "https://cs.wikipedia.org/wiki?curid=1543982", "title": "Machine-check exception", "text": "Machine-check exception\n\nNejedná se o chybu způsobenou softwarem, ale selhání hardwaru – typickými příčinami bývá selhání komponenty, často v důsledku přehřátí (kvůli selhání chlazení počítače) nebo přetaktování.\n\nVýjimka MCE je dostupná na procesorech rodiny Pentium a procesorech kompatibilních. V rámci tabulky vektorů přerušení v chráněném režimu má přidělenu pozici 18.\n\n\n"}
{"id": "1543985", "url": "https://cs.wikipedia.org/wiki?curid=1543985", "title": "Wapiti manitobský", "text": "Wapiti manitobský\n\nWapiti manitobský (\"Cervus canadensis manitobensis\") je poddruh jelena wapiti, který obývá středozápad Spojených států amerických, hlavně Severní Dakotu, a jižní oblasti kanadské prérie (provincie Manitoba a Alberta).\n\nTento poddruh popsal v roce 1915 britský umělec a přírodovědec John Guille Millais (24. března 1865 – 24. března 1931), který se ve své malířské tvorbě specializoval na divokou zvěř a v pozdně viktoriánském období podnikl cestu kolem světa, při níž popsal řadu nových druhů.\n\nWapiti manitobský je býložravec z čeledi jelenovitých. Živí se výhradně trávou, listím, jehličím a kůrou stromů. Jedná se o nejmohutnější poddruh jelena wapiti; oproti ostatním poddruhům je výrazně těžší, má však menší parohy. Ačkoliv jsou samci a samice zhruba stejně velcí (dorůstají délky až 250 cm a výšky 150 cm), samice jsou výrazně lehčí; dospělý samec váží až 450 kg, zatímco samice zpravidla ne více než 150 kg.\n\nSamice je březí asi 34 týdnů a přivede na svět jedno mládě. To je kojeno po dobu až 12 měsíců.\n\nObývá Severní Dakotu v USA a jih Manitoby a Alberty v Kanadě. Žije v jehličnatých i smíšených lesích, v nížinných i horských oblastech, kam je člověkem v posledních letech stále více vytlačován.\n\nWapiti (druh) téměř vyhynul v důsledku nadměrného lovu okolo roku 1900, od té doby se však jeho populace zotavila a na Červeném seznamu IUCN je od roku 2015 hodnocen jako málo dotčený taxon.\n\nZoo Praha chová wapiti manitobského od roku 1996 jako jediná v České republice a jedna ze dvou zoo v Evropě (spolu s Berlínem). Do roku 2010 se v Zoo Praha narodilo patnáct mláďat wapiti manitobského.\n\n"}
{"id": "1543990", "url": "https://cs.wikipedia.org/wiki?curid=1543990", "title": "William Saunders (fotograf)", "text": "William Saunders (fotograf)\n\nWilliam Thomas Saunders (1832 – 1892) byl britský fotograf, který se usadil v Číně a stal se tam jedním z hlavních komerčních fotografů v devatenáctém století.\n\nWilliam Saunders, narozený v Británii v roce 1832, si otevřel v lednu 1862 jedno z prvních šanghajských fotografických ateliérů. Ačkoliv byl Saunders hlavně portrétista, jeho fascinace Čínou jej vedla také k fotografování aktuálních událostí, místní scenérie a místní populace.\n\nAčkoli mnoho Saundersových scén každodenního čínského života byly kvůli omezením fotografických procesů pózované, i tak poskytují přesné odrazy života v devatenáctém století v Číně a přispěly k šíření znalostí o čínských zvycích a tradicích po celém Západu.\n\nVýběr fotografií Williama Saunderse byl publikován v rané sérii 50 tisků publikovaných v roce 1871 jako \"Portfolio of Sketches of Chinese Life and Character (Portfolio\" \"medailónků\" \"čínského života a postav)\". Saunders také pravidelně přispíval do západních publikací, jako byli například \"Far East\" nebo \"Illustrated London News\". Fotografoval také místní přístavy v Číně a Japonsku, včetně Jokohamy, kde se v srpnu 1862 usadil na tři měsíce. Mnoho z jeho tisků, zejména scény popravy, byly považovány za nadčasové a byly použity o desetiletí později k ilustraci tehdejších událostí.\n\nFotografie Williama Saunderse byly velmi populární v celé Číně, kde byly prodávány jinými fotografy. Jeho fotografie jsou charakteristické svým obdélníkovým tvarem se zaoblenými rohy a oválnou vinětací.\n\n"}
{"id": "1543992", "url": "https://cs.wikipedia.org/wiki?curid=1543992", "title": "Vodní nádrž Dřínov", "text": "Vodní nádrž Dřínov\n\nVodní nádrž Dřínov je zaniklá přehradní nádrž v Mostecké pánvi v Ústeckém kraji. Nacházela na řece Bílině v prostoru Lomu ČSA, asi devět kilometrů severozápadně od Mostu. Do provozu byla uvedena v roce 1955 a roku 1981 byla zrušena z důvodů postupující těžby hnědého uhlí v lomech ČSA a Jan Šverma.\n\nVodní dílo Dřínov bylo dokončeno v roce 1955. Zajišťovalo především zásobování vodou průmyslových podniků, kterými byly elektrárny v Ervěnicích, Komořanech a CHEZA Záluží. Vzhledem k rozšiřování povrchových hnědouhelných lomů musela být nádrž zrušena. Její provoz byl ukončen v roce 1981, kdy byla odčerpána voda a zahájeno rozebírání hráze a odtěžení sedimentů ze dna.\n\nAby byl zajištěn dostatek vody a ochrana lomů před zaplavením, musela být zrušená nádrž nahrazena soustavou náhradních opatření, které tvoří:\n\n\nVodná nádrž Dřínov měla zemní sypanou hráz dlouhou osm kilometrů a vysokou osm metrů. Bezpečnostní přeliv byl šest metrů dlouhý. Délka vzdutí dosahovala 2,4 kilometru, vodní plocha měřila 282 hektarů a hladina se nacházela v nadmořské výšce 232,86 metrů. Plocha povodí nad hrází měřila 116 km² a průměrný roční průtok byl 0,99 m³.s. Celkový objem nádrže byl 9 387 000 metrů krychlových a s využitím bývalého lomu Eliška a tzv. Dřínovské prohlubně jej bylo možné zvýšit o další jeden milión metrů krychlových.\n"}
{"id": "1543993", "url": "https://cs.wikipedia.org/wiki?curid=1543993", "title": "Santa Muerte", "text": "Santa Muerte\n\nNuestra Señora de la Santa Muerte (ve španělštině \"Naše paní Svatá Smrt\"), často jen Santa Muerte, je personifikace smrti a světice v mexickém a americkém lidovém katolicismu, spojovaná s léčením, ochranou a bezpečnou cestou do světa zemřelých. Santa Muerte má svojí svatyni ve čtvrti Tepito v Ciudad de México, její vyznavači ji však většinou uctívají u domácích oltářů. Santa Muerte se podobají další lidoví svatí – personifikace smrti, v latinskoamerické kultuře jako paraguyský, argentinský a brazilský San La Muerte nebo guatemalský San Pascualito.\n\nPodle religionisty Andrewa Chestnuta má Santa Muerte okolo deseti až dvanácti milionů následovníků a jedná se tak o nejrychleji rostoucí náboženské hnutí na světě, své vyznavače má nejen v Mexiku, Spojených státech a střední Americe, ale také v Japonsku, Austrálii a na Filipínách. Kořeny hnutí snad mohou sahat až k aztéckým božstvům smrti Mictlántéuctliovi a Mictécacihuátle, kteří byli taktéž zobrazováni jako kostlivci a byli spojováni se sýčkem. Současná podoba kultu však zřejmě vznikla až v polovině 20. století v mexickém státě Hidalgo a ten se stal veřejně známým až roku 2001 kdy Enriqueta Romero otevřela svatyni v Tepito. S kultem je spojována také organizace \"Iglesia Católica Tradicionalista mexicana-estadounidense\" (Církev katolická tradicionalistická mexicko-americká) založená Davidem Romem Guillénem a oficiálně registrována mezi lety 2003 a 2005, stále působící pod jménem Tradiční katolická mexicko-americká církev Nejsvětějšího srdce.\n\nKult Santa Muerte je odmítán katolickou církví jako rouhačský nebo jako„degenerace náboženství“ je taktéž spojován s organizovaným zločinem. David Rom Guillén byl v roce 2011 odsouzen za praní špinavých peněz a účast na únosu ke 12 letům vězení a drogový kartel Los Zetas volal kvůli postoji katolické církve k Santa Muerte po jejím zničení. Jako světci jsou v kultu uctíváni například Jesús Malverde, mexický „Robin Hood“ spojovaný s pašováním drog nebo Juan Soldado, voják který byl v roce 1938 odsouzen za znásilnění a vraždu devítileté dívky – podle příznivců Santa Muerte byl obviněn falešně a volán o pomoc při problémech se zákonem či zdravotních potížích. Na druhou stranu přístup k Santa Muerte, která je chápána jako „(...) svatá síla, která nikoho nesoudí za to, co je, jak vypadá nebo čím si vydělává na živobytí.“, vede k tomu že kult funguje jako útočiště před sociálními, rasovými, náboženskými a homofobními předsudky.\n"}
{"id": "1544000", "url": "https://cs.wikipedia.org/wiki?curid=1544000", "title": "Silnice I/2 (Slovensko)", "text": "Silnice I/2 (Slovensko)\n\nSilnice I. třídy 2 (\"I/2\") je silnice I. třídy na Slovensku probíhající celá na západě. Její délka je 100,935 km a vede z města Holíč přes Záhorie do města Malacky a dále do hlavního města Bratislavy, kde se dotýká Malých Karpát a následně překonává Dunaj mostem Lafranconi. Dále obchází z východní strany panelové sídliště Petržalka předtím, než končí na maďarských hranicích za bratislavskou městskou částí Rusovce.\n\nSilnice vede z velké části paralelně se železniční tratí Bratislava – Břeclav. Na silnici se nachází celkově 46 mostů.\n\nDnes má pro mezinárodní dopravu silnice I/2 už jenom malý význam, protože probíhá téměř celá souběžně s dálnicí D2. Před zavedením elektronického mýta pro nákladní vozidla v roce 2010 podléhala zpoplatnění dálničními nálepkami i silnice I/2, aby se zabránilo objíždění dálnice D2 nákladními auty. Z téhož důvodu je celá silnice od státní hranice s Českem až po Bratislavu (kromě úseků v obcích) zpoplatněná elektronickým mýtem.\n\nVětšinu silnice spravuje Slovenská správa ciest, kromě úseků na území hlavného mesta SR Bratislavy, které spravuje město prostřednictvím Magistrátu.\n\nDo roku 1918 patřilo území dnešního Slovenska Uhersku, které až roku 1848 nemělo žádné státní silnice. Silnice mezi Bratislavou a Holíčem byla v roce 1854 překlasifikována jako uherská okresní silnice, kterou měli bezplatně udržovat obyvatelé. \n\nV letech 1918–1939 a 1945–1993 patřila k Československu a ponechala si své původní číslování (od roku 1946) i po oddělení Slovenska v roce 1993.\n\nVětší část silnice I / 2 se nacházela na území Čech a Moravy a procházela v trase Humpolec – Jihlava – Brno – Břeclav – Kúty – Bratislava – hraniční přechod Rusovce / Rajka. Podle původních plánů československé silniční sítě měla silnice začínat už v Praze, přičemž úsek Praha – Humpolec měl být vybudován jako dálnice. Výstavba tohoto úseku se však v roce 1950 zastavila a po roce 1963, kdy byla usnesením vlády ČSSR č. 286/1963 nově definovaná československá dálniční síť a v návaznosti na zákon 135/1961, který vyčlenil dálnice jako zvláštní kategorii, se dodatečně úsek Humpolec – Jihlava nahradil úsekem Pelhřimov – Jihlava. Na území Čech a Moravy byla silnice I / 2 v souvislosti s výstavbou dálnic D1 a D2 postupně degradována na silnici II. třídy: po Brno na II / 602, za Brnem na II / 425, což bylo uvolněné číslo, kterým byla původně označena dnešní česká silnice III / 425004 v trase Mutěnice – Dubňany – Ratíškovice. Jelikož na Slovensku se silnice souběžné s dálnicí na rozdíl od Čech a Moravy nedegradovaly, zůstala silnice I / 2 silnicí I. třídy i po výstavbě dálnice D2, pro zachování pravidel uspořádání silniční sítě však byla prodloužena do Holíče rozmanité a přečíslováním úseku silnice II. třídy II / 426 Holíč – Kúty.\n\nAž donedávna existoval na této silnici úsek s dlážděných povrchem v obci Kúty (Bratislavská ulice), což byla rarita vzhledem k tomu, že šlo o silnici I. třídy, jakož i úsek, který byl hlavním tahem přes obec. Úsek postavený v roce 1928 vydržel sice dlouhou dobu bez vážnějších oprav, ale stávalo se na něm mnoho závažných dopravních nehod hlavně za deště, a proto byl od roku 2005 klasifikována jako nehodové lokalita. V roce 2012 podstoupila Bratislavská ulice v koutech rekonstrukci, při níž byly dlažební kostky nahrazeny klasickou asfaltovou vozovkou. Pro odstavné pruhy se původní čedičové kostky použily do nižších vrstev namísto původně projektovaných živičných vrstev v tloušťce 15 cm z důvodu šetření finančních prostředků. Investorem rekonstrukce byla Slovenská správa silnic, IVSC Bratislava a dodavatelem Strabag.\n\nI/2 začíná v Holíči, kde se kříží s I/51, II/426, II/590 a s III/1128. Potom pokračuje směrem na Kopčany, kde se kříží se silnicemi III/1134, III/1129 a III/1132. Po překročení hraníc se Skalickým okresem následuje obec Kúty a křižovatka se silnicemi II/425 a II/500 a s dálnicí D2. V obci Sekule se kříží s III/1144, potom se silnicí III/1140, přichází do obce Moravský Svätý Ján. Následně přechází I/2 do Bratislavského kraje (okres Malacky), kříží se s III/1109, III/1100 a III/1102. V obci Veľké Leváre se kříží s II/503. Silnice následně přichází do Malacek, tady se kříží s III/1103 a III/1105. Silnice dále směřuje na jih, u Lozorna se kříží s dálnicí D2 a s II/501. Silnice potom přichází do Stupavy, kde se kříží se silnicemi III/1108 a s II/505. Následně vstupuje I/2 do Bratislavy. Tady se kříží s III/1015 a II/505, napojuje se na dálnici D2 a D1, kříží se se silnicemi II/572 a I/61. Tady se odpojuje z D1. Následně pokračuje silnice směrem na jih, kříží se s III/1020 a končí na hraničním přechodu s Maďarskem. V Maďarsku pokračuje jako státní silnice 150.\n\n"}
{"id": "1544005", "url": "https://cs.wikipedia.org/wiki?curid=1544005", "title": "Bucharský emirát", "text": "Bucharský emirát\n\nBucharský emirát ( امارت بخارا; \"Buxoro amirligi\") byl uzbecko-tádžický stát, který existoval v letech 1785–1920 na území dnešního Uzbekistánu a Tádžikistánu. Rozkládal se v oblasti mezi řekami Amudarja a Syrdarja nazývané dříve Transoxanie. Jejím jádrem bylo území podél dolního toku řeky Zarafšán a významná města Samarkand a Buchara. Emirát sousedil s na západě s Chivským chanátem v Chórezmu a na východě s Kokandským chanátem ve Ferganské kotlině. \n\nEmirát úředně vznikl v roce 1785, když se vlády v Bucharském chanátu chopil mangudský emír Murad šáh. Jako jeden z mála států ve Střední Asii, jemuž nevládli Čingischánovi potomci (kromě Tímúrovců), stavěl svoji legitimitu spíše na islámských zásadách než na Čingischánově krvi, což dokazuje i skutečnost, že vládce přijal islámský titul emír, a nikoli chán. Navíc oběma sousedům, Kokandskému a Chivskému chanátu, jakož i jeho předchůdci Bucharskému chanátu vládli potomci Čingischána. \n\nOd počátku 18. století získávali emírové ze své pozice \"ataliqů\" neboli učitelů chánových dětí a ministrů postupně vládu nad Bucharským chanátem. Ve 40. letech, když chanát dobyl Nádir Šáh, bylo již zřejmé, že jsou to oni, kdo má v rukou skutečnou moc. Po Nádir Šáhově násilné smrti v roce 1747 zavraždil ataliq Muhammad Rahim Bi chána Abulfeyze a jeho syna, čímž ukončil Džanidskou dynastii. Od té doby nechali emírové vládnout loutkové chány, až se po smrti Abu al-Gaziho chána otevřeně ujal vlády Šach Murad.\n\nV roce 1868 prohrál emirát válku s Ruským impériem, jehož cílem bylo dobýt celou středoasijskou oblast. Rusko zabralo značnou část území emirátu včetně významného města Samarkandu. Roku 1873 se zbytek emirátu stal ruským protektorátem. Zanedlouho jej pak obklopil Turkestánský generální gubernát.\n\nPo Říjnové revoluci v Rusku připadalo reformistům v emirátu, že se s nimi konzervativní emír Mohammad Alim chán odmítá podělit o vládu, a proto se obrátili k ruským bolševikům s prosbou o vojenskou pomoc. V březnu 1920 proto zahájila Rudá armáda útok na Bucharu, který však emírovi vojáci odrazili. V září téhož roku byly však již jednotky Turkestánského frontu, jemuž velel Michail Vasiljevič Frunze, úspěšné a Bucharu dobyly. Bucharský emirát vystřídala Bucharská lidová sovětská republika. Dnes se území bývalého Bucharského emirátu nachází většinou v Uzbekistánu s částmi v Tádžikistánu, Turkmenistánu a v Kazachstánu. Mezi roky 1793 a 1850 k němu patřilo i území dnešního severního Afghánistánu.\n"}
{"id": "1544013", "url": "https://cs.wikipedia.org/wiki?curid=1544013", "title": "Michelle Wie", "text": "Michelle Wie\n\nMichelle Sung Wie (korejsky 위성미, Wi Seong-mi, * 11. října 1989 Honolulu) je americká golfistka, narozená na Havaji korejským rodičům. Je známá pod přezdívkou „Big Wiesy“. \n\nV deseti letech poprvé startovala na United States Golf Association a ve třinácti se stala historicky nejmladší vítězkou seniorského turnaje. Již před šestnáctými narozeninami začala hrát profesionálně. V roce 2004 získala Laureus World Sports Awards pro nováčka roku. Vyhrála pět turnajů LPGA, největším úspěchem její kariéry je vítězství na US Women's Open 2014. V roce 2005 se také zúčastnila mužského turnaje John Deere Claasic. Byla členkou vítězného amerického týmu na Solheim Cupu 2009, 2015 a 2017. Jejím nejlepším umístěním na Women's World Golf Rankings byla šestá příčka v roce 2014. Pověst zázračného dítěte nenaplnila vinou častých zranění a v červnu 2019 oznámila, že ze zdravotních důvodů přerušuje hráčskou kariéru.\n\nJe absolventkou Stanfordovy univerzity. Hrála menší roli v seriálu \"Hawaii 5-0\", vystupovala také v reklamách automobilky KIA.\n\n"}
{"id": "1544015", "url": "https://cs.wikipedia.org/wiki?curid=1544015", "title": "Alexandr Afanasjevič Abissov", "text": "Alexandr Afanasjevič Abissov\n\nAlexandr Afanasjevič Abissov (rusky: Александр Афанасьевич Абиссов; 19. února 1873, Mormožino – 21. února 1942, Svobodnyj) byl jerej ruské pravoslavné církve a mučedník.\n\nNarodil se 19. února 1873 ve vesnici Mormožino do rodiny dědičného kněze Afanasija Abissova a jeho manželky Klavdie Nikolajevny roz. Il'inské. Místo narození je dnes zatopeno vodami Rybinské přehrady. Po ukončení Ugličské duchovní školy a Jaroslavského duchovního semináře se stal učitelem farních škol ve vesnicích Odrino a Ivanovo. \n\nRoku 1907 se oženil s dcerou kneze Naděždou Alexejevnou Voskrjesjenskou. Spolu měli pět dětí.\n\nDne 19. února 1908 byl v chrámu Setnutí hlavy Jana Křtitele v Ivanovo jaroslavským arcibiskupem Tichonem (Běllavinem) vysvěcen na diakona. Kněžské svěcení získal 24. února. Až do své smrti sloužil v Ivanovském chrámu. \n\nOtec Alexandr pracoval nejen v církvi ale také v zemědělství. Byl odborníkem na včelařství.\n\nPronásledování církve během sovětské éry se nevyhnulo ani jemu. Roku 1922 mu byla sebrána volební práva. O pět let později stejná situace nastala u jeho manželky. Roku 1931 byl jako kněz povinen platit individuální daně což rodinu dostalo do těžké finanční situace. Roku 1934 byl zatčen a odsouzen na dva roky nucených prací v Donbasu. O dva roky později byl propuštěn domu kvůli srdeční vadě a emfyzému.\n\nDne 3. listopadu 1937 byl znovu zatčen za protisovětskou agitaci. Byl transportován do vězení v Jaroslavli a 5. listopadu byl Trojkou NKVD odsouzen na deset let nucených prací. Dne 15. ledna 1938 byl prezentován do stanice Tajšet, kde se nacházela kancelář Bamlagu (Bajkalsko-amurský pracovní tábor) NKVD. Jako zdravotně postižená osoba byl poslán do Amurlagu (Amurského pracovního tábora), kde vězni pokládali druhou trasu Transsibiřské magistrály. \n\nZdravotní stav otce Alexandra se zhoršoval. Dne 22. září 1939 byl odvezen do lazaret ve městě Svobodnyj. Zde působil jako sanitář a pomáhal vážně nemocným. Od 14. února 1941 už nemohl otec Alexandr vstát z postele. Zemřel 21. února 1942. Byl pohřben v neoznačeném hrobě. \n\nDne 24. dubna 1989 byl kněz Alexandr Abissov rehabilitován státním zastupitelstvím v Jaroslavské oblasti.\n\nRoku 2000 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 21. února.\n\n"}
{"id": "1544016", "url": "https://cs.wikipedia.org/wiki?curid=1544016", "title": "Stará (Jindřichovice)", "text": "Stará (Jindřichovice)\n\nStará () je zaniklá vesnice, základní sídelní jednotka obce Jindřichovice v okrese Sokolov v Karlovarském kraji.\n\nNacházela se v Krušných horách v nadmořské výšce okolo 670 m při staré cestě z Dolních Niv do Jindřichovic, asi 3 km jihovýchodně od Jindřichovic. Není zde evidována žádná adresa, v roce 2018 zde již nikdo nežil.\n\nStará je také název katastrálního území o rozloze 2,74 km².\n\nPrvní písemná zmínka o vesnici pochází z roku 1314, kdy byla součástí jindřichovického panství. V berní rule z roku 1654 se ve Staré uvádí 13 rolníků. Samostatnou obcí se stala Stará roku 1850. Ještě v polovině 19. století se zde těžila olověná ruda na dole Bedřich. Nejpozději od roku 1876 byla v obci jednotřídní škola. Po nuceném vysídlení německého obyvatelstva po druhé světové válce se obec nepodařilo dosídlit a v 50. letech 20. století byla stavení zbořena. Na základech původního stavení si jeden obyvatel postavil nový dům. Stavbu nedokončil, v roce 2012 tragicky utonul v rybníčku u domu.\n\nV roce 2010 byl severozápadně od zaniklé obce v nadmořské výšce 730 m uveden do provozu park větrných turbín Jindřichovice-Stará.\n\nPři pátrání po minulosti našla v roce 2006 skupina mladých lidí, potomků původních obyvatel, na území zaniklé obce stélu pomníků obětem první světové války. Po renovaci byla deska pomníku doplněna o jména obětí druhé světové války. Slavnostní vysvěcení pomníku se za účasti potomků odsunutých obyvatel Staré uskutečnilo 28. dubna 2007.\n\n"}
{"id": "1544027", "url": "https://cs.wikipedia.org/wiki?curid=1544027", "title": "Klanění pastýřů (Domenichino)", "text": "Klanění pastýřů (Domenichino)\n\nKlanění pastýřů je obraz vytvořený italským mistrem 17. století malířem Domenichinem, vlastní jméno Domenico Zampieri, v letech 1607 a 1610. Obraz je od roku 1971 v majetku Skotské národní galerie (National Gallery of Scotland) v Edinburghu. Dříve byl součástí Dulwich Picture Gallery v Londýně.\n\nHistorie obrazu před rokem 1813 je nejasná a komplikovaná pro možnou záměnu se ztraceným obrazem Annibale Carracciho. Rytina tohoto obrazu je podepsaná Domenichinem, rytina však vynechává některé detaily, což naznačuje, že byla vytvořena podle přípravného výkresu, který je ovšem také ztracen. Ve zmínce o Domenichinovi popisuje Bellori dílo jako kopii obrazu Carracciho, ovšem Bellori tento obraz pravděpodobně nikdy neviděl a nevěděl, kde se nachází. Bellori ve své knize životopisů umělců zveřejněné v roce 1672 uvedl, že Domenichino nedávno opustil Řím a odcestoval do Francie. Obraz \"Narození Páně\" připisovaný Annibale Carraccimu, který může být buď originálem nebo kopií, je zaznamenán André Félibienem jako součást velké sbírky Jean-Baptiste Colberta (1619–83), slavného ministra financí Ludvíka XIV. Podle Pierra-Jeana Marietta patřila rytina obrazu do sbírky \"Orleans Collection\" Filipa II. Orleánského ačkoliv není zmiňován v žádném katalogu sbírky. Tato sbírka získala významný přírůstek od Colbertova dědice Jean-Baptiste Colberta, markýze de Seignelay. Většina obrazů sbírky Orleans Collection byla odvezena do Londýna a rozptýlena během francouzské revoluce, ale tento obraz opět nelze identifikovat mezi záznamy o prodeji a dalších transakcích. \n\nJistota o historii malby začíná poté co se objeví v seznamu 1813 obrazů, které darovala vysoká škola Dulwich College.škole Alleyn's College. V letech 1906–7 Hans Tietze potvrdil, že jde o dílo malíře Domenichina. Tento názor přejali i ostatní historici. Galerie Dulwich Picture byla založena s cílem držet burgundské dědictví a další umělecká díla vlastněná touto dobročinnou organizací. Obraz byl v jejím majetku dokud jej kontroverzní správci v roce 1971 neprodali. Londýnská Sotheby's dne 24. března 1971 prodala dílo v aukci za 100 000 liber, bylo zakoupeno Skotskou národní galerií. Prodej byl předmětem debaty v Poslanecké sněmovně dne 13. května 1971, kde jak správci, tak ministr, jehož souhlas byl nezbytný pro uskutečnění prodeje, byli kritizováni poslancem zejména za to, že prodej zveřejnili pouze tři týdny před dražbou. Na jeden měsíc přes Vánovce a Nový rok 2011/12 se obraz vrátil do Dulwiche v rámci oslav oslav dvousetletého založení galerie. Obraz je v dobrém stavu, ale modrá na plášti Panny a pastýře stojícího vpravo, stejně jako žlutá na šatu chlapce držícího holubici, byly „poškozeny chemickými vlivy“.\n\nObraz ukazuje poměrně konvenční zobrazení této umělci často zobrazované scény. Přesto obsahuje některé neobvyklé detaily. Počet pastýřů devět, je nezvykle velký. Jeden z nich ukazuje na malého Ježíše, zatímco se ohlíží přes rameno mimo obrazový prostor, naznačujíc, že přicházejí další. Také tím umělec chtěl naznačit příchod Tří králů či Mágů. Svatý Josef, často zobrazovaný jako celkem zbytečná postava, je zde ukázán jako užitečný, nese seno pro osla. V pozadí je další tradiční postava, volek, který zaplňuje mezeru v kompozici. Umístění vola a osla do slabě osvětleného pozadí je typické pro kompozice 17. století.\n\nNa levé straně obrazu stojí pastýř, který hraje na své dudy. Ačkoli pastýři mívají hudební nástroje, dudy či trubky, málokdy jsou zobrazeni, jak skutečně hrají v tomto slavnostním okamžiku. Je to jiné pojetí detailu, oproti kompozici v \"Zvěstování pastýřům\", kde pokud je hudebník zobrazen vedle dítěte, jsou to andělé nikoli prostí pastýři. Domeninchino se mimo své malování velmi zajímal o hudební nástroje a jejich design, což se na jeho obrazech občas odráží. Navrhl a sám vytvořil nástroje určené k hraní starověké hudby.\n\nNeobvyklé je také zobrazení pastýřského psa přímo u lůžka dítěte. Pastýři na obrazech někdy přinášejí jehně jako dar dítěti; zde představuje dar holubice, kterou drží chlapec v popředí. V 17. století se sice stalo obvyklým zobrazovat více pastýřů a Marii ukazující zástupu své dítě. Přesto její gesto zvednutí látky, které odhaluje úplný pohled na nahého Ježíše, včetně jeho penisu, je však i do dnešní doby v náboženském umění neobvyklé. V pozdně středověkém období se často zobrazoval Ježíš jako dítě i s genitáliemi a to z teologických důvodů, ale v protireformaci byl tento způsob nedoporučován na základě prohlášení o umění na Tridentského koncilu a spisů Svatého Karla Boromejského.\n\nHistorik umění 17. století Gian Pietro Bellori se o tomto díle zmiňuje a popisuje jej jako kopii ztraceného díla Annibale Carracciho. Domenichino se v Bolongni učil u Ludovica Carraccia, bratra Annibale Carraciho. Po přestěhování do Říma v roce 1602 vstoupil do okruhu Annibala, který se tam přestěhoval v době kdy Domenichino začal spolupracovat s Ludovicem. V tomto relativně raném období své kariéry zkopíroval Domenichino několik děl Annibala a Belloriho prohlášení bylo všeobecně přijato. Zdá se však, že Bellori nikdy neviděl Carracciho originál a ani později nebyl nalezen žádný důkaz pro toto tvrzení. Existují důkazy o vývoji kompozice v podobě několika kreseb od Annibala i Domenichina a dvou obrazů Giovanniho Lanfranca, dalšího mladého umělce v tohoto okruhu, které vycházejí ze ztracených Carracciho děl. Jeden známý pouze z další kopie.\nO problému se rozvinula akademická debata bez jasného shody. Lze nalézt podobnost Domenichinovy kompozice s se ztraceným dílem Carracciho. Obraz Giovanni Lanfranca, nyní na zámku Alnwick, je jasně spojen s Domenichinem, ale vykazuje podstatné rozdíly, jednak v horizontálním formátu a dále v umístění postav. Možností zůstává, že Bellori se „mírně mýlil“ a že Carracciho adorace nebyla nikdy namalovaná a že Domenichino pracoval pouze z kreseb Carracciho, které načrtl v roce 1605 po vážné nemoci a v roce 1606 byl vytvořen pouze lept. \n\nVětšina velké sbírky kreseb, které zanechal Domenichino, prošla rukama Alessandra Albaniho, mecenáše umělců a obchodníka s uměním, než skončila v britské Královské sbírce, zakoupená pro Jiřího III.; dnes je na hradě Windsor více než 1750 listů. Patří mezi ně i list se studiemi postavy Josefa na jedné straně a dudáka na straně druhé. Kresby mohou různí vědci považovat za kopie něčeho již existujícího, náčrty, kde umělec vymýšlí něco nového, nebo adaptace, které jsou něco mezi tím, a tato dvojznačnost ovlivnila diskusi o této otázce. Hugh Brigstocke, v katalogu Skotské národní galerie, vidí tento list jako studii Domenichina k novým postavám pro jeho verzi Carracciho kompozice poté co se Domenichino rozhodl přidat dudáka, aby kompozici posílil, což vyžadovalo novou pozici pro Josefa. Další detaily, jako je chlapec s holubicí, si půjčil od jiných kreseb Annibala Carracciho.\n\nŘada obrazů z let 1530 a 1540 ukazuje pastýře s hudebními nástroji, ale většinou na ně nehrají.\n\n\n"}
{"id": "1544029", "url": "https://cs.wikipedia.org/wiki?curid=1544029", "title": "Vardenis", "text": "Vardenis\n\nVardenis () je město v Arménii. K roku 2009 v něm žilo přes dvanáct tisíc obyvatel.\n\nVardenis leží v provincii Gegharkunik na východě země, jihovýchodně od Sevanského jezera.\n\nV důsledku války o Náhorní Karabach po roce 1988 z města zmizela výrazná azerská menšina. Ve městě tak převažují Arméni. \n\nNejvýznamnější církví je Arménská apoštolská církev.\n\nV letech 1992–1995 působil ve městě fotbalový klub Lernagorc Vardenis FC.\n"}
{"id": "1544031", "url": "https://cs.wikipedia.org/wiki?curid=1544031", "title": "Krytí", "text": "Krytí\n\nKrytí může označovat:\n"}
{"id": "1544034", "url": "https://cs.wikipedia.org/wiki?curid=1544034", "title": "Augustiniánský klášter u kostela svatého Tomáše (Brno)", "text": "Augustiniánský klášter u kostela svatého Tomáše (Brno)\n\nAugustiniánský klášter v Brně je komplex budov, ve kterém se od svého založení roku 1350 nacházel konvent obutých augustiniánů, jenž se během josefinských reforem roku 1783 musel přestěhovat do Starobrněnského kláštera, kde sídlí dodnes. Součástí kláštera byl kostel svatého Tomáše, dnešní Místodržitelský palác a budova katastrálního úřadu.\n\nKlášter obutých augustiniánů byl založen markrabětem moravským Janem Jindřichem roku 1350 za severními hradbami Brna, který jej koncipoval jako pohřebiště lucemburského rodu. Právě díky tomu, že zde byli pohřbíváni Lucemburkové jako pozdější markrabě a římský král Jošt, se zvyšoval význam tohoto kláštera. Do roku 1400 byly na tomto místě postaveny klášterní budovy a bazilikální kostel, pro který daroval císař Karel IV. obraz Černé Madony. Roku 1428 klášter značně poškodili husité, proto byl roku 1486 obehnán hradbami a částečně připojen k městu, protože od něj jej stále dělila tzv. Dřevěná brána. Následně se přestavoval kostel, klášter byl však znova poničen během švédského obléhání roku 1645. V 50. a 60. letech 17. století se opravovaly konventní budovy a postavena byla nová prelatura, posléze se přestavovalo také průčelí kostela a věž. \n\nKvůli vzrůstající prestiži kláštera se převor Andreas Zirkl rozhodl o opětovnou přestavbu, která byla zahájena roku 1732 podle projektu Mořice Grimma. Nejmladší budova prelatury měla být pouze modernizována, přistavěny však měly být další budovy. Již od počátku Grimmův projekt dělí klášter na konvent (část pro řádové členy), prelaturu (křídlo se sídlem preláta) a prefekturu (část se sídlem prefekta). Do roku 1736 byl dostavěn konvent, přičemž byla přestavěna Mariánská kaple, do které byl umístěn stříbrný oltář se vsazenou Černou Madonou. Od roku 1735 se stavěla prelatura, do které se o dva roky později nastěhoval nový převor Kristián Obsolka. Tehdy se ve výzdobě fasád začal projevovat architektův syn František Antonín Grimm. Roku 1741 byl hotov refektář, následně se již za preláta Matouše Pertschera dostavovalo patro prelatury a prefektura. Avšak, koncept prefektury byl oproti původnímu projektu Mořice pozměněn a jeho fasáda byla vystavěna reprezentativně s naddimenzovaným portálem. Má se za to, že se v poslední fázi přestavby zásadně uplatnil jeho syn a změna sociální funkce kláštera. Projevily se nejspíše také ambice preláta Matouše Pertschera, který intenzivně usiloval o získání opatské funkce, která mu byla konečně udělena roku 1752. Na interiérové výzdobě se podíleli umělci Josef Tadeáš Rotter, Josef Leonard Weber a bratr Bernard Stöttner. Přestavba klášterních budov skončila roku 1752. V 60. letech se stavěl ještě nový hlavní oltář v kostele, jehož presbytář byl předtím v letech 1751–52 přestavěn Mořicem Grimmem. Nedlouho poté, roku 1783, probíhalo rušení klášterů nařízené Josefem II., takže budovy augustiniánského kláštera zabraly úřady a klášterní komunita náhradou získala budovy zrušeného cisterciáckého kláštera na Starém Brně, do kterého se museli přestěhovat. S sebou si vzali klášterní knihovnu včetně mobiliáře, obrazárny a stříbrného oltáře z Mariánské kaple. Nyní v bývalém klášteře sídlí katastrální úřad (bývalý konvent) a Moravská galerie (původně prefektura a prelatura). Budovy cisterciáckého kláštera však byly v dezolátním stavu, proto je augustiniáni mezi lety 1797 a 1804 přestavovali.\n\nKomplex kláštera lze rozdělit do čtyř částí. Dominantní součástí je trojlodní bazilikální kostel sv. Tomáše, jehož kněžiště je dlouhé, odsazené a polygonálně ukončené. Na severní straně kněžiště přiléhá podélný prostor, původně zakončený polygonálně, který sloužil jako mariánská kaple. Z tohoto prostoru ještě vybíhá čtyřboká místnost, jenž sloužila jako kaple mrtvých (později kaple sv. Kříže). Právě od této kaple vybíhá západní křídlo původního konventu, který pokračuje dále kolem dvora a jeho východní křídlo se za kněžištěm spojuje s východním křídlem původní prelatury. Prelatura je opět se dvorem a těsně přiléhá k jižní straně kněžiště. Západní část prelatury je opatřena velkým vestibulem a masivním schodištěm. V prostoru za kněžištěm je ještě malý světlík, schodiště a krátká chodba, která spojovala východní křídlo konventu s kněžištěm. Dále se zde nachází menší místnosti, které původně sloužily jako \"repositorium\" sakristie. V místě styku východního křídla konventu a prelatury se nachází velká prostora původního refektáře (dnes tzv. Barokní sál), do které směřuje severní křížová chodba prefektury. Jižně od této místnosti navazuje na prefekturu křídlo původní prelatury. \n\nJiž zmíněný architekt Mořic Grimm koncipoval a rozdělil klášterní komplex logicky a funkčně, podle přání převora. Severní konvent sloužil mnichům, prefektura a prelatura, soudě podle svého pojmenování, pak prefektovi a prelátovi. Místnosti určené pro setkávání klášterní komunity – refektář a knihovnu nad ním – pak umístil v jejich styku, přičemž jejich zeď mírně vystupuje. Právě tyto místnosti byly považovány za reprezentativní, takže se zde nejspíše uplatnil i zájem je umístit, tak aby byly co nejlépe přístupné váženými hosty. Grimm navíc uvažoval o jejich umístění více na sever, tak aby byly ve středu fasády, nejspíše však vyhrálo jejich umístění nad vzhledem fasády. Křídlo prelatury umístil Grimm co nejdále od částí určených klášternímu životu, tak aby nebyl prelát rušen a mohl se věnovat administrativním záležitostem. V jeho přízemí byly proto umístěny také další zařízení netýkající se víry – stáje, byt kočího a nejspíše i dílny. Co se týče vchodů, tak od počátku Grimm počítal se třemi samostatnými vchody, jeden do konventu, druhý do prelatury a třetí ve styku prelatury a prefektury, přímo naproti tzv. Dřevěné bráně (také Běhounské). Právě vchod u brány měl být nejspíše hlavním, tak jak naznačuje dosud dochovaný vestibul, zakreslené schodiště a niky ve fasádě. V křídle prelatury se nachází ještě další průchod. Prefektura, původně konvent, měla být pouze přestavěna, časem však došlo ke změně konceptu a prefektura byla oproti původnímu projektu pozměněna a hlavním vchodem se stal její portál, který směřuje více k Veselé bráně. Portál naproti Dřevěné brány byl tedy zazděn.\n\nKněžiště kostela obsahuje pozůstatky z doby gotické, které byly odhaleny ve fasádě. Na jeho jižní straně se tyčí věž ještě s původními gotickými okny, na severní straně se nachází pouze základ pro věž, která nebyla realizována. Fasády kostelních lodí jsou opatřeny polokruhovitě zaklenutými okny. Honosné průčelí společně s loděmi projektoval Jan Křtitel Erna, jeho rozdělení odráží vnitřní členění kostela a je děleno na tři úrovně oddělené římsami, přičemž část korespondující s hlavní lodí vystupuje. Erna se v členění fasády nejspíše inspiroval karmelitánským kostelem sv. Josefa ve Vídni (ca 1683) či dominikánským kostelem ve Vídni od G. G. Tencally (1634). Po stranách průčelí jsou obdélné vchody, uprostřed pak monumentální portál. Boky fasády a hrany ústředního rizalitu zdobí dvojí pilastry. Boky završují křídla napojující se na rizalit, který je završen užším frontonem opět s křídly. V první úrovni se v nikách nachází celkem pět soch. Po stranách jsou sv. Mikuláš Toletinský, Augustin, Monika a Jiljí, nad vchodem pak sv. Tomáš a znak Brna. V druhé úrovni jsou dále dvě sochy s motivem Zvěstování a vysoké okno uprostřed, s roztrženým segmentovým frontonem. Levou sochou je Panna Marie, vpravo se nachází archanděl Gabriel. Ve třetí úrovni je pod frontonem ještě kulaté okno.\n\nInteriér kostela je bohatě zdoben mobiliářem z různých období a od různých autorů. V bočních kaplích stojí barokní oltáře ze 17. století, v lodi se nachází kazatelna a na kruchtě vysoká varhanní skříň. V kněžišti stojí dva boční oltáře a hlavní oltář, které zde byly postaveny po jeho přestavbě. Architekturu těchto oltářů zhotovila klášterní dílna bratra Bernarda Stöttnera, obrazy namaloval Josef Tadeáš Rotter a obraz hlavního oltáře pak Franz A. Maulbertsch. V severní mariánské kapli, která byla přestavěna Grimmem a honosně vymalována malířem Janem Jiřím Etgensem, se před přesunem kláštera nacházel stříbrný oltář se středověkým obrazem Panny Marie. Nyní je prostor rozdělen a využíván jako sakristie. Původní sakristie se však nacházela při jižní straně kněžiště. Její prostor byl rozdělen na dvě části, jedna sloužila konventu, druhá prelátovi. Obojí místnosti byly vybaveny zdobeným mobiliářem, prelátská část se honosila bohatou výzdobou intarzovaného nábytku se soškami a figurální freskou. Nyní jsou tyto místnosti adaptovány jako záchody a kavárna \"Morgal\". Části mobiliáře se dosud nachází v nynější sakristii u sv. Tomáše a ve Starobrněnském klášteře.\n\nZ výzdoby v budovách kláštera se oproti kostelu příliš nedochovalo. Vedle vstupního vestibulu se nachází schodiště se sochařsky provedeným zábradlím. V západním křídle konventu se naproti kapli sv. Kříže měla nacházet studovna (\"musaion\") s freskou opět od Jan Jiřího Etgense. Refektář si dosud zachoval svůj původní vzhled. Jeho placatá klenba je zdobena štukem s páskovým dekorem a původně byla zdobena freskou od Josefa T. Rottera s výjevem epizody ze života Ester a krále Ahašvéra. V mělkých výklencích na stěnách se původně nacházely portréty markrabat Jana Jindřicha a Jošta, Marie Terezie a Františka Lotrinského, včetně dalších olomouckých biskupů a samotného opata Matouše Pertschera. V prvním patře se nad refektářem nachází knihovní sál. Tento prosto je nyní nepůvodní, v průběhu 20. století sloužil jako zasedací místnost, původně se zde ale nacházela klášterní knihovna. Klenba byla vymalována Rotterem a nejspíše doplněna i štukem. Podél stěn se nacházely knihovní skříně, nyní umístěné ve Starobrněnském klášteře, zhotovené opět klášterní dílnou a doplněné sochami J. T. Webera velmi podobným způsobem jako sakristie. Poblíž knihovního sálu se dále nacházel velikostně podobný sál prelatury, někdy označován jako letní refektář, který po sekularizaci kláštera sloužil jako sál zemských stavů. V křídle prelatury se dále nacházelo devět místností: lokajský pokoj, jídelna, „rohový“ pokoj, kaple, ložnice a čtyři blíže nespecifikované místnosti. K jejich výzdobě mnoho nevíme, nejspíše je však prelát nechal vybavit velmi bohatě, sál byl snad doplněn i sochařskou výzdobou. Nacházela se zde skupina zrcadel, skleněný kandelábr a nejspíše také kabinetní skříně, které se nyní nachází v Muzeu starobrněnského opatství. Šest pokojů bylo navíc vybaveno obložením, které pořídil ve Vídni a v Brně.\n\n"}
{"id": "1544036", "url": "https://cs.wikipedia.org/wiki?curid=1544036", "title": "Jolana Smyčková", "text": "Jolana Smyčková\n\nJolana Smyčková (* 20. května 1979 Ústí nad Labem) je česká zpěvačka, herečka a dabérka.\n\nNarodila se v rodině barytonisty a sólisty ústecké opery Miroslava Smyčky a učitelky chemie a biologie Renaty Smyčkové.\nVystudovala Pražskou konzervatoř, obor hudebně – dramatický pod vedením Gabriely Vránové a Vladislava Beneše. Absolvovala představením Slaměný klobouk v režii Jaromíra Pleskota. Zpěv studovala u Ludmily Vavrečkové a Jitky Zelenkové.\n\nV roce 2000 získala angažmá v divadle Semafor. V tomto divadle působí dodnes. Vytvořila zde mnoho rolí v hudebních komediích a původních muzikálech (např. \"Lysistrata\" – titulní role, \"Kytice\" – Bludička, \"Zlomené srdce Lady Pamely\" – Pamela Google a další). Také tu měla sólové koncerty.\nDále působila v Divadle na Fidlovačce, v Činoherním klubu Ve Smečkách, v divadle Rokoko, v Divadelní společnosti Josefa Dvořáka a v divadle Scelet Pavla Trávníčka.\n\nV roce 2009 získala širší nominaci na cenu Thalie za mimořádný výkon v roli Káči (\"Divotvorný hrnec\" v režii Radka Baláše). O rok později jí nominaci na cenu Thálie přinesla role Elizy Doolitlové v muzikálu \"My fair lady\" uváděném rovněž Severočeským divadlem opery a baletu v Ústí nad Labem.\n\nV roce 2003 měla dva koncerty swingových šlágrů a šansonů v New Yorku.\n\nV roce 2000 hrála jednu z hlavních rolí ve filmové pohádce Jiřího Suchého \"Královna bublin\", v roce 2002 se představila jako Cassiopea ve filmovém příběhu \"Zajatec lesa\".\n\nPro Českou televizi natočila povídku z cyklu \"Bakaláři\" (režie Dušan Klein), vidět jí můžeme také v několika dílech seriálu \"Ordinace v růžové zahradě\".\n\nNadabovala nespočet filmů, jejím hlasem mluví např. Jessica Alba, Gwinnet Paltrow, Hillary Duff, Emily Blunt, Beyoncé (Dream girls). Svůj hlas propůjčila také postavičkám ze známých animovaných filmů \"Rio\" (Perla), \"Doba ledová\" aj.\nVelmi často zpívá v českém znění filmů Walta Disneyho.\nZpívala i v mnoha zábavných televizních pořadech (\"Šance\", \"Zlatá mříž\" aj.).\n\nV roce 2013 se provdala za sólistu Národního divadla Richarda Haana, s nímž má syny Richarda a Kristiána.\n\n\n\n\n\n\n\n\n\n\n\n"}
{"id": "1544038", "url": "https://cs.wikipedia.org/wiki?curid=1544038", "title": "Doc Rivers", "text": "Doc Rivers\n\nGlenn Anton Rivers (* 13. října 1961 Chicago) je americký basketbalový trenér a bývalý hráč. Je známý pod přezdívkou \"Doc\", kterou získal podle Julia Ervinga zvaného \"Dr. J.\" Měří 193 cm a váží 84 kg.\n\nPochází ze sportovní rodiny, profesionální basketbal hrál i jeho strýc Jim Brewer, bratranec Byron Irvin a syn Austin Rivers.\nHrál na postu rozehrávače za univerzitní tým Marquette Golden Eagles a v roce 1980 získal titul Mr. Basketball USA. Reprezentoval USA na mistrovství světa v basketbalu mužů 1982, kde získal stříbrnou medaili a byl vybrán do all-stars týmu šampionátu. National Basketball Association hrál v letech 1983–1991 za Atlanta Hawks, v sezóně 1991/92 za Los Angeles Clippers, v letech 1992–1994 za New York Knicks a v letech 1994–1996 za San Antonio Spurs. V roce 1988 byl nominován k NBA All-Star Game a v roce 1990 mu byla udělena J. Walter Kennedy Citizenship Award.\n\nTrénovat začal v roce 1999 Orlando Magic a v roce 2000 byl vyhlášen trenérem roku. V roce 2003 byl propuštěn a živil se jako komentátor pro American Broadcasting Company. V roce 2004 nastoupil k týmu Boston Celtics, který v roce 2008 dovedl k vítězství v NBA. Od roku 2013 vede Los Angeles Clippers.\n\n"}
{"id": "1544039", "url": "https://cs.wikipedia.org/wiki?curid=1544039", "title": "Velodrom Pardubice (1889)", "text": "Velodrom Pardubice (1889)\n\nVelodrom Pardubice z roku 1889 je zaniklá cyklistická dráha, která se nacházela u železniční tratě ve směru na Chrudim mezi dostihovým závodištěm a Sídlištěm Dukla. Roku 1933 byl vybudován druhý pardubický velodrom, později také zrušený.\n\nPrvní cyklistická dráha v Pardubicích byla dostavěna v dubnu 1889 na západním okraji vojenského cvičiště (Milit.Reitschule). Na pozemku získaném od vojenské správy postavil ing. Pavlíček dráhu ve tvaru zaobleného obdélníku o délce 500 metrů a šířce 5 metrů s klopenými zatáčkami. Slavnostní otevření proběhlo 28.–29. září 1889 zároveň s dvoudenními závody. Pardubice se tak po Praze a Plzni staly třetím centrem české cyklistiky.\n\nPočátkem 20. století zájem o závody upadal a velodrom zarostl travou.\n\n"}
{"id": "1544040", "url": "https://cs.wikipedia.org/wiki?curid=1544040", "title": "China Golden Dragon", "text": "China Golden Dragon\n\nChina Golden Dragon je hokejový klub, který v rámci přípravy širšího kádru čínské hokejové reprezentace na nadcházející Zimní olympijské hry v roce 2022 nastupoval v sezóně 2019/20 ve 2. české hokejové lize ve skupině Střed. Projekt vznikl při návštěvě Českého svazu ledního hokeje v Číně jako vyústění několikaleté spolupráce mezi českým a čínským hokejovým svazem. Klub Rytíři Kladno Jaromíra Jágra, který se na vzniku spolupráce velkou mírou podílel, poskytoval China Golden Dragon zázemí a ubytování. Za účast čínského týmu byla ČSLH proplacena protistranou blíže neurčená částka. Za tým kromě hráčů čínské národnosti nastupovalo za sezónu celkem šest českých hráčů, včetně odchovanců kladenského hokeje Michala a Jakuba Kučerových a Pavla Husarika. Hlavním trenérem byl bývalý český reprezentant Jiří Šejba, asistentem Josef Zajíc. Domácí zápasy odehrával klub na zimním stadionu ve Slaném s kapacitou 3 200 míst. V sezóně 2019/20 byla průměrná návštěvnost jejich domácích utkání 44 diváků.\n\nPodle dohody se mohl China Golden Dragon v sezóně 2019/20 účastnit pouze základní části, kterou navíc kvůli přípravě na mistrovství světa divize II skupiny A v dubnu 2020 zakončil díky předehrávkám již 28. ledna, tedy o pět týdnů dřívě než většina ostatních celků 2. ligy. První branku klubu vstřelil Michal Kučera ve třetím kole proti HC Příbram. Ve 42 odehraných ligových utkáních získal klub pouze jeden bod za prohru na samostatné nájezdy s IHC Písek a sezónu zakončil s celkovým skóre 76:406. Hráči se po sezóně vrátili do Číny a na dubnovém mistrovství světa má šanci hrát dle hodnocení asistenta a sportovního manažera Zajíce pouze několik hokejistů, kteří za China Golden Dragon nastupovali.\n\n"}
{"id": "1544041", "url": "https://cs.wikipedia.org/wiki?curid=1544041", "title": "Jan Knebl", "text": "Jan Knebl\n\nJan Knebl, narozen jako Knebel, (31. prosince 1866 Trojanovice - 22. listopadu 1962 Frenštát pod Radhoštěm), byl moravský sochař, malíř a etnograf.\n\nNarodil se v Trojanovicích v rodině pasekáře Františka Knebela a jeho ženy Pavlíny roz. Žárské. Po absolvování základního vzdělání pokračoval ve studiu v letech 1883–1887 na Odborné škole pro zpracování dřeva ve Valašském Meziříčí a následně rok pracoval u sochaře Pohlnera ve Dvorcích. Další studium absolvoval v letech 1888–1889 na Uměleckoprůmyslové škole ve Vídni u prof. O. Königa a poté se školil v letech 1890–1891 na kamenické škole ve Znojmě. Další vzdělání absolvoval v letech 1891–1893 u prof. Szabó na akademii výtvarných umění v Budapešti a po studiích se usadil ve Frenštátě, kde tvořil plastiky, busty a plakety, přičemž čerpal náměty pro svá díla z valašských motivů. Obsáhlé je rovněž i jeho dílo malířské a grafické, v němž se věnoval figurálním a krajinářským tématům rodného kraje a v obsáhlých kompozicích zachycoval život Valašska. Od roku 1893 až do své smrti vystavoval na více než sto výstavách a byl členem mnoha výtvarných spolků, např. Spolku moravskoslezských výtvarníků v Moravské Ostravě, SČVU, Spolku výtvarných umělců Aleš a Sdružení výtvarných umělců moravských. \n\nJan Knebl zemřel ve Frenštátě pod Radhoštěm 22. listopadu 1962.\n\nV Trojanovicích pod Radhoštěm má spolu se svými synovci, bratry Strnadlovými, památník, v němž jsou vystavena jeho díla.\n\n\n\n\n\n"}
{"id": "1544048", "url": "https://cs.wikipedia.org/wiki?curid=1544048", "title": "Vladimir (Bogojavlenskij)", "text": "Vladimir (Bogojavlenskij)\n\nSvatý Vladimir (světským jménem: Vasilij Nikiforovič Bogojavlenskij; 1. ledna 1848, Malomorševka – 25. ledna 1918, Kyjev) byl biskup ruské pravoslavné církve, exarcha Gruzie (1892–1898), metropolita moskevský a kolomský (1898–1912), metropolita petrohradský a ladožský (1912–1915) a metropolita kyjevský a haličský (1915–1918).\n\nNarodil se 1. ledna 1848 v obci Malomorševka. Byl pravděpodobně bratranec arcibiskupa Vasilija (Bogojavlenského).\n\nStudoval na Tambovském duchovním semináři a roku 1874 úspěšně ukončil studium na Kyjevské duchovní akademii. Poté se stal profesorem Tambovského duchovního semináře kde vyučoval homiletiku, liturgii a pastorální teologii. O rok později začal vyučovat Písmo svaté a poté němčinu a zeměpis na dívčí škole a gymnáziu. \n\nRoku 1882 se oženil a 31. ledna byl biskupem Palladijem (Gankevičem vysvěcen na jereje chrámu Pokrov přesvaté Bohorodice v Kozlově a poté se stal představeným trojického chrámu v Kozlově.\n\nPo smrti manželky a dítěte byl 8. února 1886 v Kazaňském monastýru v Tambově postřižen na monacha. Dne 9. února byl povýšen do hodnosti archimandrity a stal se představeným trojického kozlovského monastýru a 6. října představeným antonievského monastýru v Novgorodu.\n\nDne 21. května 1888 byl zvolen biskupem Staraje Russy a vikářem eparchie Novgorod. Dne 3. června byl v Alexandro-Něvské lávře vysvěcen metropolitou Isidorem (Nikolskim) na biskupa.\n\nDne 19. ledna 1891 se stal biskupem samarským a stavropolským. V této eparchií se zasloužil o otevření dívčích škol a založením vzdělávacího bratrství. \n\nDne 18. října 1892 se stal arcibiskupem kartalynským a kachetinským a exarchou Gruzie. Během jeho služby v Gruzii bylo postaveno více než sto chrámů a bylo otevřeno více než tři sta farních škol a bylo zřízeno misionářské eparchiální duchovní a vzdělávací bratrství. V Gruzii byl předmětem neustálých pomluv a stal se předmětem pokusu o atentát, kdy ses jej snažil zabít psalomščik (žalmista).\n\nDne 21. února 1898 byl jmenován metropolitou moskevským a kolomským. Dne 27. března téhož roku přijel do Moskvy kde se slavnostech setkal s věřícími a velkoknížetem Sergejem Alexandrovičem. V Moskvě se zabýval misionářskou prací mezi dělníky. Dále se věnoval boji proti alkoholu. Podporoval charitativní činnost velkokněžny Alžběty.\n\nDne 23. listopadu 1912 byl jmenován metropolitou petrohradským a ladožským.\n\nBylo známo že odporoval vlivu Grigorije Jefimoviče Rasputina. To vyvolalo nespokojenost královského soudu a proto byl po smrti metropolity Flaviana (Gorodeckého) jmenován metropolitou Kyjeva a Haliče. To se stalo 23. listopadu 1915.\n\nNa církevní řadě Ukrajiny byla položena otázka autokefality Ukrajinské pravoslavné církve. Metropolita Vladimir pevného bránil jednotu ruské církve. Schizmatik arcibiskup Alexij (Dorodnicyn) se usadil v kyjevsko-pečerské lávře a snažil se převzít moc pravoslavné církve na Ukrajině. Tej se zasloužil o to aby se mniši v lávře obrátily proti Vladimirovi. V té době se sobětská vojska blížila ke Kyjevu (1918). Ze dne 23. na 24. ledna obklíčila vojska lávru. Tzv. „církevní bolševismus“ hrál klíčovou roli při podněcování netolerantní atmosféry v Lávře. Mniši tohoto monastýru se vzpouřeli proti svému představenému. V monastýru se konaly shromáždění které požadovaly demokratizaci správy církve. Vedení metropolitou Vladimirem bylo považováno za represivní. Mniši si vybrali nového představeného a to archimandritu Klimenta (Žeratienka). Autorita metropolity Vladimira klesla velice nízko. \n\nVečer 25. ledna 1918 přišlo pět ozbrojených vojáků do lávry. Arcibiskup Alexij tvrdil že otec Vladimir uchovával u sebe peníze ukrajinské církve. Vojáci zajali otce Vladimira a měli jej odvést za velitelem avšak ho poté brutálně zavraždily. Pohřben byl 29. ledna 1918 v Uspenském chrámu lávry. Pohřeb vedl metropolita Platon (Rožděstvenskij).\n\nVšechny data jsou uváděny podle juliánského kalendáře.\n\nDne 4. dubna 1992 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 25. ledna.\n\n"}
{"id": "1544049", "url": "https://cs.wikipedia.org/wiki?curid=1544049", "title": "Jelínek baveánský", "text": "Jelínek baveánský\n\nJelínek baveánský (\"Hyelaphus\" \"kuhlii\", případně \"Axis kuhlii\") je kriticky ohrožený endemit z čeledi jelenovitých, který se vyskytuje pouze na ostrově Bawean v Indonésii. Mláďata těchto malých savců mají světle skvrnitou srst, což odlišuje jelínka baveánského od jeho příbuzných druhů z rodu \"Hyelaphus\", například jelínka vepřího (\"Hyelaphus porcinus)\".\n\nJelínka baveánského popsal německý přírodovědec Salomon Müller (7. dubna 1804 – 29. prosince 1864) v roce 1840.\n\nJelínek baveánský obývá pouze ostrov Bawean v Indonésii, v blízkosti Jávského moře. Tito malí savci žijí v lesích s hustým porostem, v kterém se dobře skryjí před predátory.\n\nJelínci baveánští jsou jeleni malého vzrůstu. Dospělí samci nebývají vyšší než 70 cm, samice jsou ještě o trochu menší, měří asi 60 cm. Světle hnědá srst jelínků baveánských je krátká a velmi hebká. Na hlavě a na krku dospělých jedinců mají žluté skvrny, pod očima bílé a může se vyskytovat i bílá náprsenka. Mláďata mají po celém těle bílé skvrnky. \n\nJelínek baveánský je aktivní v noci a přes den obvykle spí. Tito malí savci jsou býložraví a jejich strava se skládá převážně z trávy, bylin, větviček a listů. Vytváří malé skupiny o čtyřech nebo pěti jedincích; většinou se jedná o dva samce, jednu samici a mládě. Samec se vůči cizím samcům, kteří nepatří do jeho skupiny, chová často velmi agresivně a snaží se je postříkat sekrety, které vylučují speciální žlázy na jeho těle. Těmito sekrety značkuje také své území. Při útěku kluše a má přitom hlavu nízko u země. Jde-li o útěk před predátorem, skupina se rozdělí; mládě běží se samci na jednu stranu a samice běží jinam.\n\nSamice je březí 225 až 230 dní a rodí jedno mládě. Většina mláďat je přivedena na svět mezi únorem a červnem.\n\nJelínek baveánský v minulosti téměř vyhynul. Bylo to způsobeno z části tygrem balijským (\"Panthera\" \"tigris\" \"balica\") a z části lidmi, kteří je lovili kvůli parohům a kožešině. V 21. století je jelínek baveánský chráněn zákonem a má méně přirozených nepřátel, mezi nimiž jsou velcí draví ptáci, leopardi, krajty a krokodýli. Ohrožen je ale ztrátou přirozeného prostředí, které se mění v zemědělskou půdu. Světový fond na ochranu přírody uvedl, že některé z faktorů, které vedou k mizení druhu, jsou způsobeny klimatickými změnami; jedná se hlavně o stoupání hladiny moře a dlouhodobá sucha.\n\nIndonéská vláda schválila v roce 1977 návrh zákona o ochraně jelínka baveánského, a v důsledku přísného dodržování tohoto zákona se jejich počet zvýšil. Mezinárodní unie pro ochranu přírody (IUCN) přesto tento druh řadí na svém Červeném seznamu ohrožených druhů jako kriticky ohrožený, což znamená, že ve volné přírodě může jelínek baveánský v blízké budoucnosti vyhynout. \n"}
{"id": "1544052", "url": "https://cs.wikipedia.org/wiki?curid=1544052", "title": "Ma Kuej", "text": "Ma Kuej\n\nMa Kuej (; 16. století – 17. století) byl generál působící v čínské říši Ming za vlády císaře Wan-liho. Pocházel z Ta-tchungu v provincii Šan-si, kde jeho otec sloužil jako vojenský velitel. Většinu své kariéry strávil na severní a severozápadní hranici mingské říše v bojích s Mongoly, začátekm 90. let se podílel na potlačení povstání v Ning-sia, bojoval v Koreji s Japonci v Imdžinské válce, v letech 1599–1600 působil na jihozápadě Číny při likvidaci povstání Jang Jing-lunga.\n\nMa Kuej používal zdvořilostní jméno Ming-chuej () a přezdívku Er-čchüan ().\n\nMa Kuej pocházel z vojenského rodu žíjícího v Ta-tchungu na severu provincie Šan-si na hranici s Mongoly. Jeho otec Ma Lu byl zástupcem velitele tatchungského regionu a úspěšně válčil s Mongoly Altan-chána a jeho synů. Ma Kuej s bratrem Ma Ťinem následovali otce ve vojenské kariéře a zastávali velitelské pozice v pohraničních armádách severu a severozápadu říše Ming. Rod Ma byl na severozápadě dosti mocný, srovnávaný s rodem Li (Li Čcheng-liang a jeho synové a další příbuzní) na severovýchodě v Liao-tungu.\n\nSloužil na mongolské hranici, roku 1592 byl jedním z generálů pověřených likvidací povstání v Ning-sia; při obléhání Ning-sia velel jízdě, se kterou odrážel útoky Mongolů snažících se o podporu povstalců. Poté sloužil na mongolské hranici, roku 1596 porazil mongolskou jízdu Bušugtua. V letech 1597–1598 velel mingské armádě v Koreji bojující proti druhé japonské invazi v Imdžinské válce. Vzápětí byl poslán na jihozápad Číny proti povstání Jang Jing-lunga. Naposledy sloužil jako velitel liaotungského regionu.\n"}
{"id": "1544056", "url": "https://cs.wikipedia.org/wiki?curid=1544056", "title": "Krasnystaw", "text": "Krasnystaw\n\nKrasnystaw (ukrajinsky Красностав) je okresní město v Lublinském vojvodství v Polsku. Nachází se na východě země v historické Chełmské zemi a protéká jím řeka Wieprz. Ve městě žije okolo 19 000 obyvatel. \n\nMěstská práva udělil Krasnystawu v roce 1394 Vladislav II. Jagello. Významnými památkami jsou barokní kostel sv. Františka Xaverského s jezuitským konviktem a rezidence chełmských biskupů. Krasnystaw měl také početnou židovskou menšinu (v roce 1921 pětina obyvatel města), která byla za německé okupace zlikvidována v nedalekém Vyhlazovacím táboře Belzec.\n\nMěsto má především potravinářský průmysl (cukrovar a mlékárna). Každoročně koncem léta se zde konají největší polské pivní slavnosti „Chmielaki Krasnostawskie“. Krasnystaw je proto partnerským městem Žatce.\n"}
{"id": "1544057", "url": "https://cs.wikipedia.org/wiki?curid=1544057", "title": "Vary", "text": "Vary\n\nVary (ukrajinsky: Вари, maďarsky: \"Vári\" nebo \"Mezővári\") je vesnice v Zakarparské Ukrajině v okrese Berehovo. Název pochází z maďarského slova \"var\", což znamená hrad, hradiště.\n\nArcheologické nálezy dvou pokladů doby bronzové a mladší doby železné svědčí o osídlení území na konci 2. a začátku 1. tisíciletí před naším letopočtem.\n\nNa soutoku řeky Tisy a Boržavy stál pravděpodobně už od 11. století do 13. století hrad. Během válek byl rozbořen, v historických pramenech je zmiňován ještě v roce 1320.\n\nPrvní písemná zmínka o osadě Vary pochází z roku 1324, kdy území osídlili Maďaři. Ve 14. století se staly královským městem, jehož majitelkou byla královna Alžběta Bosenská. Královským dekretem byly Varům uděleny výsady vlastnit pozemky a lesy, výsada samosprávy a soudu, vybírání kněze i vlastnit mlýn.\n\nV první polovině 15. století patřila obec pod panství hradu Mukačevo. V tomto období byl postaven opevněný kamenný kostel. Od druhé poloviny 15. století do 17. století se majitelé často měnili. V 16. století obyvatelé Varů přešli k protestantismu. V roce 1657 byla obec spolu se sousední obcí Bene vypleněna polskými vojsky. Kostel byl natolik zničen, že už nebyl obnoven. V roce 1660 Vary zničili Turci.\n\nVe druhé polovině 17. století se rozvíjela řemesla, hlavně zpracování kůže a obuvnictví.\n\nV roce 1711 bylo potlačeno protihabsburské povstání vedené Františkem II. Rákócsim, Vary se dostaly pod správu státu a v roce 1726 byly v majetku rakouského hraběte Schönborna.\n\nV roce 1862 žilo v obci 2162 obyvatel, z 60 řemeslníků a obchodníků bylo např. šest kovářů, šest obuvníků, tři truhláři a čtyři krejčí. V osmdesátých letech 19. století se počet obyvatel snížil v důsledku epidemií a emigrací do Ameriky. V roce 1881 měla obec 1948 obyvatel. V roce 1900 zde žilo v 523 domech 2475 lidí. Nástupem průmyslové výroby zanikala řemesla a hlavní obživou se stalo zemědělství.\n\nV roce 1998 a 2001 byla obec značně poškozena povodní. Vesnice byla obnovena a byly postaveny ochranné hráze na řece Boržavě.\n\n"}
{"id": "1544058", "url": "https://cs.wikipedia.org/wiki?curid=1544058", "title": "Čaplovič (rozcestník)", "text": "Čaplovič (rozcestník)\n\nPříjmení Čaplovič nese více osobností:\n\n"}
{"id": "1544064", "url": "https://cs.wikipedia.org/wiki?curid=1544064", "title": "Rezidence královského rodu Savojských", "text": "Rezidence královského rodu Savojských\n\nRezidence královského rodu Savojských je název italské památky světového kulturního dědictví UNESCO (od 1997). Sestává z historických budov v Turíně a okolním regionu Piemontu, které nechala vystavět dynastie Savojských.\n\nDynastie Savojských je starobylá hraběcí, vévodská a později královská rodina, jejíž kořeny sahají až k roku 1003 do regionu Savojska (dnes francouzský region Rhône-Alpes). V průběhu doby získala Piemont (od 1416), následně v roce 1720 ovládla Sardinské království. Savojští hráli hlavní roli v procesu sjednocení Itálie a stali se vládci Italského království až do roku 1946. Po ústavním referendu v roce 1946 byla monarchie zrušena, byla zřízena republika a členové Savojského domu byli donuceni opustit zemi.\n\nV roce 1563 přestěhoval savojský vévoda Emanuel Filibert svůj dvůr do Turína a zahájil řadu stavebních projektů s využitím nejlepších tehdejších architektů a umělců. Architektonicky velkorysé a okázalé budovy, včetně sochařské a malířské výzdoby, byly navrženy tak, aby byly vůči veřejnosti co nejreprezentativnější a demonstrovaly sílu Savojského domu. Kromě samotném Turíně vznikaly reprezentativní venkovská sídla a lovecké chaty i v okolí města.\n\nNásledující tabulka zahrnuje budovy chráněné UNESCEM. Nejedná se o komletní přehled budov, které nechali Savojští v Piemontu vystavět.\n\nZona di Commando (volný český překlad jako „Vládní čtvrť“) je označení pro skupinu staveb v historickém centrum města. Zahrnuje královský palác, palác Chiablese, královskou knihovnu, královskou zbrojírnu, fasádu divadla Teatro Regio, vládní palác, královskou jízdárnu, mincovnu a budovy bývalé vojenské akademie a soudního archviu.\n\n"}
{"id": "1544067", "url": "https://cs.wikipedia.org/wiki?curid=1544067", "title": "Jablečník cizí", "text": "Jablečník cizí\n\nJablečník cizí (\"Marrubium peregrinum\") je vytrvalá rostlina porostlá jemnými, bílými až šedými chlupy s hustě rostoucími a někdy až poléhajícími lodyhami. Bylina koncem léta nakvétá mnoha nevelkými, bílými květy a má obdobné léčivé účinky na trávicí a dýchací cesty jako příbuzný jablečník obecný, podobný druh také rostoucí v české přírodě.\n\nV Česku je jablečník cizí považován za zdomácnělý archeofyt, ale v přírodě je na dlouhodobém ústupu. V \"Červeném seznam cévnatých rostlin České republiky\" i ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.je hodnocen jako kriticky ohrožený druh (C1t, §1) a je v české krajině chráněnou rostlinou.\n\nRostlina je původem z oblastí evropského a východního Středomoří a do české přírody byl, patrně náhodně, zavlečen již ve středověku. Za její původní areál jsou považované země na východě (Ukrajina) a jihovýchodě Evropy (Albánie, Bulharsko, Rumunsko a bývalá Jugoslávie) a dále oblasti ruského Kavkazu (Předkavkazsko) a Malé Asie (Turecko). \n\nV České republice má tato teplomilná rostlina areál poměrně malý, pouze v oblastech jižní Moravy, hlavně v nížinách okolo dolních toků řek Moravy a Dyje. V Čechách se nevyskytuje.\n\nTeplomilný hemikryptofyt rostoucí na suchých, kyprých, hlinitopísčitých půdách bohatých na živiny, hlavně dusík a dostatečně obohacených vápníkem. Roste na mezích polí, úhorech i ve vinicích, stejně jako v kompostech, podél cest i na rumištích. Příležitostně se objeví na nesešlapávaných místech osídleného intravilánu, snáší i mírně zasolená stanoviště. Vyskytuje se v nížinách až nevysokých pahorkatinách. Na jaře raší poměrně pozdě a všechny květy na rostlině nevykvétají současně, ale rozvíjejí se postupně, obvykle v období od července do počátku září. Stupeň ploidie x = 4, počet chromozomů 2n = 34.\n\nVytrvalá rostlina s rozvětvenou, silně bělavou, chlupatou lodyhou vysokou 30 až 70 cm, která vyrůstá z dřevnatějícího oddenku. Lodyha je přímá, čtyřhranná, hojně křižmostojně větvená a porostlá vstřícně vyrůstajícími, jednoduchými, řapíkatými listy. Její čepele jsou úzce vejčité až kopinaté či trojúhelníkovité, 2 až 5 cm dlouhé a 0,5 až 1,5 cm široké, u plochého, chlupatého řapíku klínovité, na konci špičaté a po okraji horní části listu jsou vroubkovaně zubaté. Na svrchní straně jsou listy zelené, na spodní hustě bělavě až šedě plstnaté a na povrchu jemně vrásčité podle síťnaté žilnatiny. V horní části lodyhy přecházejí listy v listeny, palisty u tohoto druhu nevyrůstají.\n\nPo jablkách vonící bílé květy s kopinatými listenci jsou uspořádané v šesti až dvacetikvětých lichopřeslenech, jejich stopky vyrůstají z úžlabí listenů podobných listům. Květy jsou oboupohlavné, pětičetné a slabě pyskaté. Srostlý kalich má pět asi 4 mm dlouhých, přímých, ostře špičatých cípů a je vně hustě chlupatý. Dvoupyská koruna je dlouhá asi 10 mm, oboustranně chlupatá, korunní trubku má stejně dlouhou jako kalich, její horní pysk delší spodního je dvoulaločný a vzpřímený, spodní pysk má tři laloky stejně dlouhé a střední z nich je mírně rozšířený. Čtyři dvoumocné tyčinky z koruny nevystupují, jsou překryté horním pyskem, přední delší pár má nitky o polovinu delší než zadní kratší pár; blizna je dvoulaločná. Květy poskytují opylovačům hojně nektaru a jen málo pylu, v případě nedostatku opylujícího hmyzu se mohou opylit i vlastním pylem.\n\nPlod je obvejčitá tvrdka až 2 mm velká, je hnědá a na konci má trs dlouhých bělavých chlupů. Rozpadá se na čtyři drobné plůdky, semena, která se vysévají pro rozmnožení. Vegetativně se nemnoží.\n\nJablečník cizí se již v dávné minulosti využíval pro přípravu léčivých čajů. Používá se hlavně jeho nať, která se sklízí v době před rozvitím květů a následně se suší při teplotě do 35 °C. Tato droga obsahuje éterické oleje v kterých převládají látky beta-karyofylen, germakren D a bicykclogermakren. Dále jsou její součásti mnohé prospěšné látky, například marrubiin, třísloviny, silice, saponiny, sliz, pryskyřice, cholin, lipidy a další. Vnitřně se podává ve formě nálevu na léčbu dýchacích cest, při chorobách zažívacího traktu i ke snížení vysokého tlaku. Vně se nálevu používá pro obklady na špatně se hojící rány. Protože je rostlina chráněna zákonem, nelze její nať ani jiné části sbírat ve volné přírodě.\n\n"}
{"id": "1544071", "url": "https://cs.wikipedia.org/wiki?curid=1544071", "title": "Loredana Bertè", "text": "Loredana Bertè\n\nLoredana Bertè (* 20. září 1950 Bagnara Calabra) je italská zpěvačka a skladatelka.\n\nPochází z učitelské rodiny, zpěvačkou byla i její starší sestra Domenica Bertè (1947–1995), která proslula pod pseudonymem Mia Martini. V patnácti letech odešla z rodné Kalábrie do Říma, kde byla tanečnicí a modelkou, pózovala také nahá pro časopis \"Playboy\". V roce 1974 vydala první sólové album, které produkoval Enrico Riccardi. Proslula svojí extravagantní image, uvedla do Itálie nové žánry jako reggae a rap. Jejími významnými hity byly „Sei bellissima“, „Dedicato“ a „E la luna bussò“. Desetkrát se zúčastnila Festivalu Sanremo, kde obdržela v roce 2008 cenu za celoživotní dílo.\n\nJejím prvním manželem byl podnikatel Roberto Berger. V roce 1989 se provdala za švédského tenisového šampióna Björna Borga, manželství bylo provázeno četnými skandály a bylo rozvedeno v roce 1993.\n\n\n"}
{"id": "1544076", "url": "https://cs.wikipedia.org/wiki?curid=1544076", "title": "Česko Slovensko má talent (9. řada)", "text": "Česko Slovensko má talent (9. řada)\n\nDevátá řada Česko Slovensko má talent se bude vysílat v roce 2020 na stanicích TV Prima a TV JOJ. Castingy byly spuštěny v listopadu roku 2019. Finalisty této řady budou Katya a Nikita, kteří nemohli vystoupit v řadě předchozí.\n"}
{"id": "1544077", "url": "https://cs.wikipedia.org/wiki?curid=1544077", "title": "Posádka", "text": "Posádka\n\nPosádka (dříve též garnizón či garnizóna) jsou veškeré jednotky ozbrojených sil, jež jsou „přidělené k základně nebo určitému prostoru pro obranu, budování provoz a údržbu zařízení“.\n\nPosádka může být umístěna v určité obci, případně mimo ni. Jejím původním posláním bylo obec či určitý objekt bránit, dnes jí určený prostor obvykle slouží jako domovská základna. Posádkové město je pak obecný výraz pro jakékoli město, v němž nebo v jehož blízkosti se nachází vojenská základna. \nK zabezpečení řádného chodu posádky slouží souhrn opatření (posádková služba), jejichž cílem je udržovat vysokou vojenskou disciplínu, zabezpečit potřebné podmínky pro každodenní život a přípravu jednotek a uskutečňování posádkových akcí.\n\nHlídání prostoru posádky vykonává strážní služba (posádková stráž). Orgánem zodpovědným za organizaci a výkon posádkové a strážní služby v posádce je posádková správa, jejímž nejvyšším funkcionářem je velitel posádky. To je „vojenský funkcionář ustanovený k velení vojenskému tělesu (jednotce) s nedělitelnou velitelskou pravomocí, zodpovědností a iniciativou“.\n"}
{"id": "1544078", "url": "https://cs.wikipedia.org/wiki?curid=1544078", "title": "Nothing,Nowhere", "text": "Nothing,Nowhere\n\nJoseph Edward \"Joe\" Mulherin, lépe známý pod pseudonymem Nothing,Nowhere, je americký hudebník, zpěvák, rapper, skladatel a producent. \n\nMulherin vyrůstal ve Foxboroughu v Massachusetts a strávil hodně času v Hyde Parku ve Vermontu. Studoval počítačový design. \n\nV roce 2015 začal Mulherin nahrávat písničky na SoundCloud pod jménem nothing,nowhere. V červnu téhož roku vydal své debutové album \"nothing,nowhere. LP\" na Bandcamp. Poté, co vydal dvě EP, \"Bummer\" a \"Who Are You\" společně s rakouským producentem Oilcolorem, vydal svůj komerční debut \"Reaper\", album žánru emo rapu, které New York Times označil jako „jedno z nejslibnějších popových alb roku. “ \n\n16. února 2018 Mulherin podepsal smlouvu s Fueled By Ramen, když vydal videoklip pro svou píseň \"Ruiner\", titulní skladbu pro jeho nadcházející album se stejným názvem, které vyšlo 13. dubna, 2018. \n\nMulherin nikdy nebral návykové látky a v prvním ročníku střední školy se stal členem Straight edge. \n"}
{"id": "1544079", "url": "https://cs.wikipedia.org/wiki?curid=1544079", "title": "Sunset Boulevard (muzikál)", "text": "Sunset Boulevard (muzikál)\n\nSunset Boulevard je muzikál Andrew Lloyd Webbera (\"hudba\") a Dona Blacka a Christophera Hamptona (\"texty\" a \"libreto\"). Muzikál je založen na oskarovém snímku Billyho Wildera Sunset Boulevard (1950), jehož děj se točí kolem bývalé filmové hvězdy Normy Desmond, která sní o svém návratu před kamery. \n\nJedná se o příběh romantický, ale hlavně tragický. Muzikál byl poprvé uveden v letech 1991 a 1992 na Sydmonton Festival. Od následujícího roku byl uveden na West Endu (Londýn) a Los Angeles a v roce 1994 na Broadwayi (New York) – v roli Normy Desmond Patti LuPone (West End) a Glenn Close (L.A. + Broadway) a v hlavní mužské roli Kevin Anderson (West End) a Alan Campbell (L.A. + Broadway).\n"}
{"id": "1544080", "url": "https://cs.wikipedia.org/wiki?curid=1544080", "title": "Gustav Horn", "text": "Gustav Horn\n\nHrabě Gustav Horn af Björneborg (22. října 1592 – 10. května 1657) byl švédský šlechtic, vojenský velitel a generální guvernér Livonska. V roce 1625 byl jmenován členem královské rady, v roce 1628 polním maršálem, v roce 1652 generálním guvernérem Livonska a roku 1653 policejním prezidentem a prezidentem válečné rady. Ve třicetileté válce (1618–1648) velel švédským vojskům a vybojoval vítězství v bitvě u Breitenfeldu v roce 1631. V roce 1651 mu královna Kristýna I. udělila titul hraběte z Björneborgu (\"Horn af Björneborg\"). \n\nGustaf Horn se narodil ve Švédsku v Örbyhusu poblíž Uppsaly. Jeho otec byl totiž právě v té době vězněn na zdejším hradě. Byl nejmladším synem polního maršála Carla Horna a Agnety von Dellwig. Pocházel ze švédského (geograficky a etnicky finského) šlechtického rodu Hornů z Kankasu a v mládí studoval na hned několika evropských univerzitách. Především však vystudoval vojenství u prince Mořice Oranžského v Nizozemsku. Už jako plukovník se Gustav Horn v roce 1621 zúčastnil obléhání Rigy a byl zde vážně zraněn. Vedl také jednotky, které dobyly Tartu v livonském Estonsku. Ke konci 20. let 17. století vedl spolu s hrabětem Jakobem De la Gardiem obranu Livonska proti Polsko-litevské unii. Ve věku 35 let byl králem Gustavem II. Adolfem povýšen do hodnosti polního maršála.\n\nKdyž se král Gustav II. Adolf rozhodl v roce 1630 vstoupit do třicetileté války, jmenoval Gustava Horna svým zástupcem. V bitvě u Breitenfeldu v roce 1631 Horn zabránil císařským silám pod velením Tillyho obklíčit švédskou armádu poté, co saští spojenci uprchli z pole. Poté Horn táhl se svými vojáky do Horních (jižních) Frank a dobyl zde řadu měst, mimo jiné třeba Mergentheim, sídlo Řádu německých rytířů a biskupství v Bamberku). Potom se vrátil k hlavní královské armádě, táhnoucí v té době Bavorskem. Odtud byl Horn poslán velet vojsku v Porýní, kde dobyl Koblenz a Trevír a pokračoval do Švábska. \n\nPo smrti krále Gustava II. Adolfa v bitvě u Lützenu v listopadu 1632 byli polní maršál Horn a generál Johan Banér jmenováni hlavními veliteli švédské armády v Německu. Tchán Gustava Horna, kancléř Oxenstierna, převzal dočasně vládu, protože královně Kristýně I. bylo v té době teprve šest let. Horn dostal rozkaz spojit své jednotky s vojskem Bernharda z Výmaru. Dohromady však nedokázali spolupracovat a tak dostávali každý rozkazy zvlášť. \n\nPo vraždě Valdštejna v roce 1634 v Chebu Horn zabral část Švábska. V průběhu jara roku 1634 jeho vojska neúspěšně obléhala bohaté císařské město Überlingen. Začátkem září 1634 byly spojené armády Gustava Horna a Bernharda Výmarského rozdrceny v bitvě u Nördlingenu armádou Habsbursko-španělskou. Horn byl zajat a držen katolíky na hradě Burghausen až do roku 1642. Poté byl vyměněn za tři císařské generály.\n\nPo svém návratu byl Horn jmenován viceprezidentem válečné rady. Během války proti Dánsku v roce 1644 vedl Horn útok na Skåne a dobyl celou provincii kromě měst Malmö a Kristianstad. Obléhání Malmö trvalo až do podpisu mírové smlouvy v Brömsebro. V roce 1651 obdržel Horn Pori (\"Björneborg\") na západním pobřeží Finska. Jeho statek v Alūksne (\"Marienborg\") v Livonsku byl povýšen na baronii. Horn pak zastával úřady generálního guvernéra v Livonsku, Nejvyššího policejního prezidenta a Prezidenta válečné rady. Když v roce 1655 vypukla válka s Polskem, Gustav Horn řídil obranu Švédska proti možné invazi. Gustav Horn byl jedním z nejschopnějších velitelů Gustava II. Adolfa a také velmi schopným správcem. Jeho specialitou bylo zajišťování obrany v různých komplikovaných situacích. Byl znám důrazem na přísnou disciplínu, takže jeho vojska nedrancovala tolik jako ostatní. \nGustav Horn získal v roce 1625 panství Häringe (\"Häringe slott\") v Södermanlandu. Panství dostal darem od krále Gustava II. Adolfa. Hlavní budovu zámku nechal vystavět Gustav Horn a byla dokončena v roce 1657. Po jeho smrti v roce 1657 zdědila panství jeho dcera Agneta Horn (1629–1672), poté její dcera Hedvig Catharina Lillie (1695–1745) v roce 1730 a nakonec Carl Julius De la Gardie (1729–1786) v roce 1745. \n\nV roce 1628 se Horn oženil poprvé s Kristinou Oxenstiernovou (1609–1631), dcerou kancléře hraběte Axela Oxenstierny. Měli spolu dvě děti: \n\n\n\nV roce 1643 se Horn oženil podruhé s Sigridou Bielke (1620–1679). Měli spolu devět dětí: \n\n\n"}
{"id": "1544083", "url": "https://cs.wikipedia.org/wiki?curid=1544083", "title": "Aed Carabao", "text": "Aed Carabao\n\nAed Carabao () (* 9. listopadu 1954, Suphan Buri) je thajský zpěvák a herec, který je považován za průkopníka žánru \"Phleng Puea Chiwit. člen hudební skupiny Carabao.\n\n\n"}
{"id": "1544084", "url": "https://cs.wikipedia.org/wiki?curid=1544084", "title": "Toffoliho hradlo", "text": "Toffoliho hradlo\n\nToffoliho hradlo nebo také hradlo CCNOT je pojem z oboru logických obvodů. Jedná se o logické hradlo, které je reverzibilní, a zároveň platí, že jakýkoliv reverzibilní logický obvod lze sestavit za použití výhradně Toffoliho hradel. Pojmenováno je po Tommasu Toffolim, italsko-americkém elektroinženýrovi, který jej objevil.\n\nMá tři vstupy a tři výstupy. První dva vstupy jsou jen okopírovány na výstupy, zatímco třetí výstup je negací třetího vstupu, je-li na obou prvních vstupech logická jednička, jinak je rovněž kopírován.\n"}
{"id": "1544089", "url": "https://cs.wikipedia.org/wiki?curid=1544089", "title": "Margaréta Ondrejková", "text": "Margaréta Ondrejková\n\nMargaréta Ondrejková (* 5. prosince 2003, Myjava) je slovenská zpěvačka, která vyhrála 8. řadu soutěže Česko Slovensko má talent.\n\nMargaréta Ondrejková se zúčastnila castingu v soutěži Česko Slovensko má talent a díky zlatému bzučáku Jara Slávika postoupila rovnou do finále v Bratislavě. Ve finále postoupila do superfinále proti zpěváku Samuelu Rychtárovi. a vyhrála 50 000 eur.\n"}
{"id": "1544090", "url": "https://cs.wikipedia.org/wiki?curid=1544090", "title": "Vseslav z Polotska", "text": "Vseslav z Polotska\n\nVseslav z Polotska (asi 1039 – 24. dubna 1101), také známý jako Vseslav čaroděj nebo Vseslav vidoucí, byl v letech 1044–1101 nejslavnější panovník Polocka a v letech 1068–1069 vládce Kyjevské Rusi. S Rostislavem Vladimirovičem a vojevodou Vyšatou vytvořil koalici proti triumvirátu bratrů Svjatoslava, Vsevoloda a Izjaslava Jaroslaviče. Do období jeho vlády v Polocku se datuje vznik místního Chrámu svaté Sofie.\n"}
{"id": "1544091", "url": "https://cs.wikipedia.org/wiki?curid=1544091", "title": "Velodrom Roudnice nad Labem (Terezínská)", "text": "Velodrom Roudnice nad Labem (Terezínská)\n\nVelodrom Roudnice nad Labem v ulici Terezínská je zaniklá cyklistická dráha, která byla postavena v západní části města poblíž hřbitova jako náhrada za zrušený ovál na vrchu Slavín.\n\nPoté, co velodrom na vrchu Slavín musel ustoupit stavbě vodojemu, vybudoval roudnický klub novou dráhu západně od města poblíž hřbitova. Byla dlouhá 333,33 metru a široká 6,5-7,5 metru; později získala bezprašný povrch. Nová dráha byla velmi rychlá, například závodník Augustin Vondřich na ní roku 1899 docílil na 1 km času 1 min 21,2 s.\n\nRoku 1900 klub z finančních důvodů dráhu prodal. Na jejím místě bylo zřízeno hřiště pro děti a později autobusové garáže.\n\n"}
{"id": "1544092", "url": "https://cs.wikipedia.org/wiki?curid=1544092", "title": "Vjačeslav I. Kyjevský", "text": "Vjačeslav I. Kyjevský\n\nVjačeslav I. Kyjevský též Vjačeslav Vladimirovič (1083 – 2. února 1154 Kyjev) byl kníže Smolenska (1113–1125), Turova (1125–1132, 1134–1146), Perejaslavly (1132–1134, 1142), Peresopnytsia (1132–1134, 1142), Vyšhorodska (1149–1151) a kníže Kyjevské Rusi (1139, 1151–1154).\n\nByl synem Vladimíra II. Monomacha a Gyty z Wessexu . Dne 18. února 1139 následoval svého bratra Jaropolka II. jako velkého prince, ale v březnu ho vyhnal Vsevolod II. z Kyjeva. Později vládl Kyjevu společně se svým synovcem Izjaslavem II. a zemřel krátce po Izjaslavovi na konci roku 1154 nebo na začátku roku 1155. Je pohřben v katedrále sv. Sofie v Kyjevě.\n"}
{"id": "1544093", "url": "https://cs.wikipedia.org/wiki?curid=1544093", "title": "NGC 528", "text": "NGC 528\n\nNGC 528 je čočková galaxie v souhvězdí Andromedy vzdálená od Země 236 milionů světelných let.\nJejí zdánlivá jasnost je 12,6 a úhlová velikost 1,7′ × 1,1′. Objevil ji astronom Heinrich Louis d'Arrest 22. srpna 1865. Je součástí skupiny několika desítek galaxií, která má označení LGG 026 a jejímž hlavním členem je galaxie NGC  507.\n\n"}
{"id": "1544094", "url": "https://cs.wikipedia.org/wiki?curid=1544094", "title": "PWS-51", "text": "PWS-51\n\nPWS-51 byl polský dvoumístný sportovní letoun z roku 1930 vyrobený společností PWS (Podlaska Wytwórnia Samolotów, Podlaská továrna na letadla). Projekt PWS-51 byl speciálně určen pro polskou účast v mezinárodní letecké soutěži Challenge de Tourisme International 1930. Bylo to první sportovní letadlo PWS smíšené konstrukce.\nLetadlo bylo navrženo v roce 1929 ing. Stanisławem Cywińskim v PWS z iniciativy továrny k účasti na mezinárodní soutěži turistických letadel Challenge 1930 (společně s dalšími výrobky této továrny PWS-8, PWS-50 a PWS-52). Letadlo bylo postaveno za finanční pomoci organizace LOPP (Liga Obrony Powietrznej i Przeciwgazowej, Liga obrany protiletadlové a protiplynové). \n\nPoprvé vzlétlo na jaře 1930 za pilotáže Franciszka Rutkowského v Białe Podlasce. Je pozoruhodné, že bylo jen o 10 kg těžší (na rozdíl od PWS-8 a PWS-50) a jeho maximální rychlost byla o 18 km/h vyšší, než se odhadovalo projektem. Letadlo bylo imatrikulováno na jaře 1930 a létalo s označením SP-ADC. Letoun byl provozován továrním leteckým klubem (Klub Lotniczy P.W.S.). \n\nPrvní prototyp byl vybaven hvězdicovým motorem Armstrong Siddeley Genet o výkonu 80 k. Po zmíněné soutěži byl letoun upraven a osazen jiným hvězdicovým pětiválcovým motorem, Walter Vega 85 k. Třetím motorem, který se na tomto letounu objevil, byl řadový čtyřválec Cirrus Mark III.\nPWS-51 byl dvousedadlový jednoplošník, byl však proti svému předchůdci PWS-50 mnohem modernější. Křídlo dolnoplošníku bylo drženo dvěma vzpěrami po vzoru starších Avií BH z počátků 20. let. Konstrukce typu byla smíšená, s ocelovou svařovanou kostrou trupu; sedadla letců byla za sebou na rozdíl od PWS-50, kde seděli vedle sebe. K pohonu byl tentokrát vybrán drobný hvězdicový motor Armstrong Siddeley Genet o jmenovitém výkonu 80 k/59 kW a vzletovém 88 k/65 kW.\n\nTrup i podvozek byly svařeny z ocelových trubek, ocasní plochy byly dřevěné, řízení zdvojené a křídla byla lehce demontovatelná. Dvoučlenná posádka s otevřenými kokpity v tandemovém uspořádání ovládala letoun zdvojeným řízením. Přední kokpit (pro alternativního pasažéra) měl odnímatelné řízení. Za zadním sedadlem pro pilota byl menší zavazadlový prostor. Oba výhledy z kokpitu byly kryty čelním sklem. Mimo to vynikal zvýšeným součinitelem bezpečnosti a použitím olejo-pneumatického tlumení; součinitel bezpečnosti se pohyboval v mezích 6.5–8.5. Letoun byl vybaven konvenčním pevným beznápravovým podvozkem se zadní ostruhou. Hlavní palivová nádrž o objemu 100 l byla umístěna v trupu před kabinou. Spotřeba paliva činila 22 l/hod. \n\nTrup byl v průřezu obdélníkový, na horní části zaoblený s překližkovým potahem, s výjimkou sekce motoru, která byla opláštěna duralovým plechem. Křídlo bylo obdélníkového půdorysu se zaoblenými konci, pokryté plátnem s výjimkou náběžných hran, kde byla použita překližka.\n\nAnglický časopis Flight přirovnal tento stroj k britskému letounu Westland Interceptor z roku 1929.\nK mezinárodní letecké soutěži Challenge de Tourisme International v roce 1930 bylo přihlášeno 98 letadel z 6 států. Soutěž, jejíž trať měřila 7552 km, byla odstartována 20. července 1930 se 60 startujícími. Polská účast v tomto ročníku byla impozantní. Celkem bylo přihlášeno 16 strojů, 6 přihlásil polský aeroklub (po třech RWD-2 a RWD-4), 4 stroje továrna PWS (PWS-8, PWS-50, PWS-51 a PWS-52), továrna PZL dva stroje PZL-5 a zbytek tvořila letadla účastníků z polských aeroklubů. Všechna letadla PWS byla zařazena do kategorie I. (užitečné zatížení do 400 kg). Do soutěže odstartovalo 12 polských posádek. Letoun PWS-51 se startovním číslem O7 pilotoval Józef Lewoniewski. Mimo něj se soutěže s motorem Walter zúčastnili Švýcaři Jean Brocard a Jean René Pierroz na letounu Breda Ba.15S, který byl osazen motorem Walter Venus. Československo (potažmo Aeroklub RČs.) se toho ročníku nezúčastnilo. Po přeletu v podstatě po celé Evropě byl závod ukončen 7. srpna na letišti Tempelhof, odkud soutěž odstartovala. Soutěž dokončilo 35 letounů. Jean Brocard a Jean René Pierroz na letounu Breda Ba.15S s motorem Walter Venus obsadili 13. místo.\n\nPrototyp PWS-51 měl během letu technické problémy a byl ze soutěže diskvalifikován, protože 28. července u Vídně poškodil letadlo, když násilně přistál kvůli poruše benzínového potrubí s poškozeným válcem a tudíž soutěž nedokončil. \n\nJeště na přelomu září a října 1930 obsadil tento letoun pilotován K. Stefaniukem 10. místo v III. národní soutěži lehkých letadel (III Krajowy Konkurs Awionetek), ale přitom byl letoun poškozen. V roce 1931 byl opraven a byl na něj instalován motor Walter Vega s prstencem Townend z odepsaného letounu PWS-8. V červnu 1933 bylo letadlo opět vážně poškozeno a při renovaci letoun obdržel již třetí motor, řadový Cirrus III, pro změnu z odepsaného letounu PWS-50. V únoru 1934 pilot ing. A. Uszacki se na PWS-51 zúčastnil 4. zimní letecké soutěže Lublin-Podlasie a opět letoun poškodil. Po další renovaci se v květnu 1934 T. Arcinowski zúčastnil soutěže II. let v severovýchodním Polsku. Obsadil velmi slušné 2. místo. Krátce nato, 22. července 1934, letadlo opět havarovalo (v Katovicích), již definitivně. Z polského civilního, leteckého rejstříku bylo odepsáno 30. března 1935.\n\n\nÚdaje pro prototyp podle\n\n\n\n\n"}
{"id": "1544095", "url": "https://cs.wikipedia.org/wiki?curid=1544095", "title": "Verizon Communications", "text": "Verizon Communications\n\nVerizon Communications je americká telekomunikační firma. Je součástí Dow Jonesova indexu. Sídlo má v New Yorku. Od roku 2017 je Verizon druhou největší telekomunikační společností na světě podle příjmů (za AT&T). Počátky firmy sahají do roku 1984, kdy americké ministerstvo spravedlnosti vydalo protimonopolní opatření přikazující firmě AT&T rozbít svůj monopol vzniklý zakoupením celého tzv. Bellova systému, což byl řetězec firem ovládající prakticky veškerý telefonický provoz v USA. Vzniklo tak sedm nových společností, z nichž jedna se nazývala Bell Atlantic. To byl budoucí Verizon. V roce 1997 společnost fúzovala s firmou Nynex a přesunula své sídlo z Filadelfie do New Yorku, do bývalého sídla Nynexu. Nový název Verizon společnost přijala v roce 2000, vznikl složením slov \"veritas\" (latinsky pravda) a \"horizon\" (anglicky horizont). Při své úspěšné expanzi Verizon pohltil kdysi mocné firmy AOL (2015) a Yahoo! (2017). Tyto bývalé firmy jsou základem současné divize Verizonu zvané Verizon Media. K nejúspěšnějším dceřiným společnostem patří Verizon Wireless, která je druhým největším poskytovatelem bezdrátových komunikačních služeb v USA, se 153 miliony zákazníků. \n\n"}
{"id": "1544103", "url": "https://cs.wikipedia.org/wiki?curid=1544103", "title": "Terry O'Neill (fotograf)", "text": "Terry O'Neill (fotograf)\n\nTerence Patrick O'Neill (30. července 1938 – 16. listopadu 2019) byl britský fotograf známý módními fotografiemi, stylů a osobností šedesátých let. Fotografie O'Neilla zachycují jeho subjekty přirozeně, neformálně nebo v nekonvenčním prostředí. \n\nJeho práce byla uvedena na mnoha výstavách. V roce 2004 mu bylo uděleno čestné stipendium Královské fotografické společnosti a medaile společnosti za rok 2011. Jeho práce jsou ve sbírce Národní galerie portrétů v Londýně. \n\nO'Neill se narodil v Romfordu ve východním Londýně a začal svou kariéru ve fotografické jednotce pro leteckou společnost na londýnském letišti Heathrow. Během této doby vyfotografoval spící postavu v čekárně, která byla náhodou odhalena za ministra vnitra Raba Butlera. O'Neill poté v roce 1959 našel další zaměstnání na Fleet Street u \"The Daily Sketch\". Jeho prvním profesionálním úkolem bylo fotografovat britského herce Laurence Oliviera.\n\nBěhem šedesátých lét, kromě fotografování současných osobností, jako je Judy Garlandová, Beatles a Rolling Stones, fotografoval také členy britské královské rodiny, prominentní politiky a na svých fotografiích ukazoval více lidskou stránku těchto lidí, než se obvykle zobrazovali doposud – jeho fotografie zachycují portrétované přirozeně, neformálně nebo v nekonvenčním prostředí.\n\nO'Neillovy fotografie Eltona Johna patří mezi jeho nejznámější. Jejich výběr se objevil v knize \"Eltonografie\" z roku 2008. Mezi jeho nejslavnější obrazy patří také série americké herečky Faye Dunawayové (v té době jeho přítelkyně) za úsvitu 29. března 1977, když ráno po vítězství v Akademii lenošila u bazénu v hotelu Beverly Hill, kde získala Oskara pro nejlepší herečku za film \"Network\", s několika novinami rozesetými kolem ní a její soškou Oscara prominentně zobrazenými na stole vedle jejího podnosu. Série byla fotografována barvevně i černobíle.\n\nO'Neill se podílel (jako Terrence O'Neill) jako výkonný producent filmu \"Mommie Dearest\" (1981). Jeho jediná další účast u filmu bylo fotografování natáčení operního filmu \"Aria\" (1987). \n\nO'Neill byl ženatý s herečkou Verou Day po dobu 13 let; měli spolu dvě děti, Keegana Alexandra a Sarah Jane. Dlouhodobý vztah měl s Faye Dunawaye; v 80. letech byli čtyři roky manželé a měli syna Liama. V roce 2003 v americkém bulvárním časopise \"Star\" citoval, že Liama přijal za svého, ale nebyl jeho biologický syn, na rozdíl od veřejných tvrzení Faye Dunawayové. V roce 2001 se O'Neill oženil s Laraine Ashtonovou, bývalou šéfkou modelingové agentury.\n\nO'Neill podstoupil trojitý bypass a v roce 2006 operaci rakoviny tlustého střeva. Zemřel 16. listopadu 2019 ve svém domě v Londýně na rakovinu prostaty ve věku 81 let.\n\n\n\n\n\n"}
{"id": "1544105", "url": "https://cs.wikipedia.org/wiki?curid=1544105", "title": "NGC 578", "text": "NGC 578\n\nNGC 578 je spirální galaxie s příčkou v souhvězdí Velryby. Její zdánlivá jasnost je 10,8 a úhlová velikost 4,9′ × 3,1′. Od Sluneční soustavy je vzdálená 61 milionů světelných let. Galaxii objevil John Herschel 11. listopadu 1835.\n\n"}
{"id": "1544106", "url": "https://cs.wikipedia.org/wiki?curid=1544106", "title": "The BMJ", "text": "The BMJ\n\nThe BMJ (\"The British Medical Journal\") je britský vědecký, recenzovaný lékařský týdeník. Založen byl v roce 1840 a patří tak k nejstarším lékařským periodikům. Původní název zněl \"Provincial Medical and Surgical Journal\", později byl přejmenován na \"British Medical Journal\", v roce 1988 na \"BMJ\", v roce 2014 pak na \"The BMJ\". Vydavatelem je British Medical Association (britská lékařská komora, jež ovšem nedisponuje stejnými pravomocemi jako kupříkladu Česká lékařská komora, dělí se o ně s General Medical Council). The BMJ jako první vědecký časopis v historii publikoval randomizovanou dvojitě zaslepenou studii. Proslul též prvními publikovanými studiemi o negativních účincích kouření na zdraví. Podle \"Journal Citation Report\" Cornellovy univerzity je čtvrtým nejprestižnějším (obecně) lékařským časopisem světa. V roce 1995 přešel časopis na web, nicméně od té doby až dosud se vytvářejí i tištěná čísla, v nichž však není veškerý obsah časopisu. Od roku 1999 byl veškerý obsah volně k dispozici online, v roce 2006 však byl tento přístup změněn a k obsahu se na internetu dostali jen předplatitelé. Od roku 2008 jsou volně dostupné výzkumné studie, ostatní obsah je přístupný jen předplatitelům.\n"}
{"id": "1544107", "url": "https://cs.wikipedia.org/wiki?curid=1544107", "title": "Jaroslav Křivánek", "text": "Jaroslav Křivánek\n\nJaroslav Křivánek (11. prosince 1976 Most – 1. prosince 2019) byl český informatik a počítačový grafik.\n\nPůsobil na a Matematicko-fyzikální fakultě UK, na Univerzitě střední Floridy a Cornellově univerzitě v USA.\n\nVe svém výzkumu se zabýval především Monte Carlo metodami simulace transportu světla a jejich aplikacemi v realistickém zobrazování a 3D tisk.\n\n"}
{"id": "1544117", "url": "https://cs.wikipedia.org/wiki?curid=1544117", "title": "Velká cena Merana", "text": "Velká cena Merana\n\nVelká cena Merana (, ) je překážkový dostih pro čtyřleté a starší koně, který se koná každoročně v září na závodišti \"Ippodromo di Maia\" v severoitalském městě Merano. Poprvé se běžel v roce 1935, kdy vyhrál \"Roi de Trèfle\". Velká cena Merana je nejdůležitější steeplechase v Itálii a navštěvuje ji okolo 13 000 diváků. Trať je dlouhá 5000 metrů, má tvar osmičky a nachází se na ní 24 překážek. Dotace dostihu je 250 000 euro. Historicky nejúspěšnějším koněm je \"Or Jack\" (tři vítězství) a nejúspěšnějším jezdcem Christophe Pieux (čtyři vítězství).\n\n"}
{"id": "1544121", "url": "https://cs.wikipedia.org/wiki?curid=1544121", "title": "Zákony pohybu", "text": "Zákony pohybu\n\nZákony pohybu je třináctidílný televizní seriál z roku 1978 v režii Evžena Sokolovského. Odehrává se v národním podniku Radiana, kde se vyrábí litinové radiátory. Původní ředitel Draxler (Martin Růžek) se snaží podnik udržet, ačkoli dodržování plánu je často jen „na papíře“ a navíc je svým nejbližším okolím obelháván, takže továrna prakticky přestává fungovat. Proto je odvolán a nahrazen novým ředitelem, mladým a cílevědomým ing. Hájkem (Viktor Vrabec), kterému se i přes různé těžkosti nakonec podaří výrobu zachránit a také zavádět požadované inovace.\n\nSeriál na svou dobu velmi otevřeně zobrazuje těžkosti centrálního plánování, ve kterém je nedostatek zásob stejný problém jako jejich přebytek, zastarávání přístrojového vybavení, častou neefektivitu práce a nedodržování pracovní doby, rozkrádání socialistického vlastnictví nebo velké potíže při zbavování se líných zaměstnanců, a to i přes rozhodující vliv vedoucí KSČ.\n\n\n"}
{"id": "1544126", "url": "https://cs.wikipedia.org/wiki?curid=1544126", "title": "Isasicursor", "text": "Isasicursor\n\nIsasicursor („Isasiho běžec“, podle Marcela Isasiho) byl rod ornitopodního býložravého dinosaura z kladu Elasmaria, který žil v období svrchní křídy (geologický stupeň kampán až maastricht) na území dnešní Patagonie v Argentině (provincie Santa Cruz, nedaleko města El Calafate). \n\nFosilie dinosaura byly objeveny v sedimentech souvrství Chorrillo a formálně popsány v prosinci roku 2019. Spolu s druhem \"I. santacrucensis\" byl popsán také nový sauropod rodu \"Nullotitan\".\n\n"}
{"id": "1544128", "url": "https://cs.wikipedia.org/wiki?curid=1544128", "title": "Nullotitan", "text": "Nullotitan\n\nNullotitan („Nullův titán“, podle paleontologa Francisca Nulla) byl rod sauropodního býložravého dinosaura z kladu Lithostrotia, který žil v období svrchní křídy (geologický stupeň kampán až maastricht) na území dnešní Patagonie v Argentině (provincie Santa Cruz, nedaleko města El Calafate). Podle předběžných odhadů dosahoval tento sauropod délky kolem 25 metrů, jednalo se tedy o značně velkého živočicha.\n\nFosilie dinosaura byly objeveny v sedimentech souvrství Chorrillo a formálně popsány v prosinci roku 2019. Spolu s druhem \"N. glacialis\" byl popsán také nový ornitopod rodu \"Isasicursor\".\n\n"}
{"id": "1544133", "url": "https://cs.wikipedia.org/wiki?curid=1544133", "title": "Katův šleh", "text": "Katův šleh\n\nKatův šleh je levné a snadno připravitelné české jídlo, které je k sehnání prakticky v každé tradiční restauraci. Ačkoliv existuje více variant tohoto pokrmu, základem je pikantnost a přítomnost nudliček vepřového nebo kuřecího masa.\n\nMezi standardní ingredience tohoto pokrmu patří:\n\n\nMaso se smaží na pánvi, potom je vařeno spolu s dalšími surovinami. Podává se spolu s rýží, bramborami nebo hranolky.\n\nNázev tohoto pokrmu se často liší, vždy ale odkazuje na jeho pikantnost. Mimo názvu „Katův šleh“ se lze často setkat i s názvy Čertovo tajemství nebo Pekelné nudličky.\n"}
{"id": "1544134", "url": "https://cs.wikipedia.org/wiki?curid=1544134", "title": "Leviatan (rozcestník)", "text": "Leviatan (rozcestník)\n\nLeviatan či Leviathan může znamenat:\n\n"}
{"id": "1544144", "url": "https://cs.wikipedia.org/wiki?curid=1544144", "title": "Hana Naiclerová", "text": "Hana Naiclerová\n\nHana Naiclerová (* 1972, Prostějov) je česká politička a zastupitelka města Prostějova.\n\nČlenkou Zastupitelstva města Prostějova byla zvolena ve volbách 2014, kdy byla lídryní kandidátky hnutí ANO 2011. Hnutí ANO 2011 opustila spolu se svými kolegy, zastupiteli Františkem Filoušem a Františkem Švecem v roce 2016, když uvedli, že nesouhlasí s politikou hnutí. Podle svých slov uvěřila tomu, že hnutí ANO myslí svůj program změny vážně, členství zde považuje za své největší životní zklamání.\n\nMandát zastupitelky Prostějova Naiclerová obhájila ve volbách 2018, kdy kandidovala na druhém místě volební strany Změna pro Prostějov.\n\nV březnu 2019 jí někdo v noci polil auto barvou. Naiclerová čin považovala za odvetu za své politické aktivity.\n\nV prosinci 2019 jí Nadační fond proti korupci udělil Cenu za odvahu.\n\nJako zastupitelka opakovaně kritizovala vedení Prostějova i tamního stavebního úřadu. Zabývá se zejména hospodařením s veřejnými prostředky. Upozornila na problémy související s financováním prostějovského hokejového klubu LHK Jestřábi, které vyústily v odsouzení jeho předsedy Michala Tomigy. Když zjistila, že hokejový klub je v exekuci, zastupitelstvo na poslední chvíli neschválilo spolku dotaci, kterou by vzhledem k exekucím spolku po městu vymohl exekutor přikázáním pohledávky. Upozornila také na to, že náměstkyně primátorky Prostějova Ivana Hemerková podepisovala s klubem smlouvy v jiném znění, než jaké schválilo zastupitelstvo. V listopadu 2019 zjistila, že vlivem nesplnění podmínek dotačního programu přišlo Statutární město Prostějov o dotaci na výstavbu tzv. komunitního domu na Sušilově ulici ve výši 13,5 milionu korun.\n\nJe členkou spolků Prostor Prostějov a Pro Prostějov.\n\n"}
{"id": "1544151", "url": "https://cs.wikipedia.org/wiki?curid=1544151", "title": "Thomas McKean (politik)", "text": "Thomas McKean (politik)\n\nThomas McKean (19. března 1734, Pensylvánie – 24. června 1817, Filadelfie) byl americký právník a politik z New Castle County v Delawaru a Filadelfii. Během americké revoluce byl delegátem kontinentálního kongresu, kde podepsal Deklaraci nezávislosti Spojených států a Articles of Confederation (stanovy Konfederace). McKean byl zvolen i prezidentem Kongresu. V různých dobách byl členem federálních a demokraticko-republikánských stran. McKean byl prezidentem státu Delaware, hlavní soudce v Pensylvánii a guvernér státu Pensylvánie.\n\nMcKean se narodil v New London Township v provincii Pennsylvania. Byl synem Williama McKeana a Letitie Finneyové. Oba jeho rodiče byli Irové narození v Irsku, kteří přišli do Pensylvánie jako děti z Ballymoney, hrabství Antrim, Irsko.\n\nMary Borden byla jeho první manželkou. V roce 1763 se vzali a žili na New Castle v Delawaru. Měli šest dětí: Joseph, Robert, Elizabeth, Letitia, Mary a Anne. Mary Borden McKean zemřela v roce 1773 a je pohřbena v Immanuelském biskupském kostele v New Castle. Letitia McKean se provdala za Dr. George Buchanana a byla matkou admirála Franklina Buchanana.\n\nSarah Armitage byla McKeanova druhá manželka. V roce 1774 se vzali, žili ve Filadelfii v Pensylvánii a měli čtyři děti: Sarah, Thomas, Sophia a Maria. Byli členy presbyteriánského kostela v New Castle. McKeanova dcera Sarah se oženila se španělským diplomatem Carlosem Martínez de Irujo, 1. markýz z Casa Irujo; jejich syn Carlos Martínez de Irujo y McKean se později stal španělským premiérem.\nMcKeanovo byl vzděláván na New London Academy u reverenda Francise Allisona. V šestnácti letech odešel do New Castlu v Delawaru, kde začal studovat právo u svého bratrance Davida Finneye. V roce 1756 byl jmenován zástupcem generálního prokurátora pro okres Sussex v Delaware. Od 1762/63 do 1775/76 byl členem General Assembly (Valného shromáždění) Lower Counties, kde pracoval jako mluvčí. Od července 1765 působil také jako soudce Court of Common Pleas.\n\nv 18. století byl Delaware byl politicky rozdělen do volných politických frakcí známých jako Court Party (soudní strana) a Country Party (strana venkova). Většinová Court Party byla obecně anglikánská, nejsilnější v hrabství Kent a Sussex, dobře spolupracovala s koloniální vládou a byla pro smíření s brity. Menšinová Country Party byla z velké části z Ulster-Scot, soustředěná v New Castle County a silně obhajovala nezávislost na Britech. McKean byl ztělesněním politika Country Party a byl jejím vůdcem. Spolupracoval s Caesarem Rodneym z Kent County, a byl v opozici vůči jeho příteli a sousedovi, kterým byl George Read.\n\nMcKean a Caesar Rodney zastupovali na Kongresu stát Delaware. McKean navrhl postup hlasování, který později kontinentální kongres přijal: aby každá kolonie, bez ohledu na velikost nebo populaci, měla jeden hlas. Toto rozhodnutí ustanovilo precedens. McKean se stal jedním z nejvlivnějších členů Stamp Act Congres.\n\nMcKean se stal zastáncem americké nezávislosti v Delawaru. Spolu s Georgem Readem a Caesarem Rodneyem byl jedním z delegátů za Delaware na prvním kontinentálního kongresu v roce 1774 a druhém kontinentálnm kongresu v letech 1775 a 1776.\n\nJako otevřený obhájce nezávislosti byl McKean klíčovým hráčem při přesvědčování ostatních, aby hlasovali pro oddělení kolonií od Velké Británie. Když Kongres začal diskutovat o usnesení nezávislosti v červnu 1776, Caesar Rodney chyběl. George Read byl proti nezávislosti, což znamenalo, že delegace Delaware byla rozdělena mezi McKeana a Reada, a proto jako stát nemohl Delaware hlasovat pro nezávislost. McKean požádal, aby nepřítomný Rodney přijel Doveru, aby vyřešil patovou situaci. Rodney cestoval celou noc, po hlasování ve prospěch Deklarace nezávislosti 2. července se McKean zúčastnil debaty o oficiálním znění Deklarace nezávislosti, které bylo schváleno 4. července.\n\nNěkolik dní po hlasování McKean opustil Kongres, aby sloužil jako plukovník ve velení čtvrtého praporu pennsylvánských milicí vytvořené Benjaminem Franklinem v roce 1747. Připojili se k Washingtonově obraně New Yorku v Perth Amboy, New Jersey. Nebyl tedy k dispozici, když většina signatářů připojila svůj podpis k prohlášení o nezávislosti dne 2. srpna 1776. Protože se jeho podpis neobjevil na tištěné kopii, která byla ověřena 17. ledna 1777. Má se za to, že dokument podepsal po tomto datu, možná až v roce 1781.\n\nV konzervativní reakci proti obhájcům americké nezávislosti Delaware General Assembly ve volbách v říjnu 1776 pro rok 1776/77 nezvolil v říjnu 1776 ani McKeana ani Caesara Rodneye do Kontinentálního kongresu. Britská okupace po bitvě u Brandywine však vyvolala vekou změnu názorů a McKean se vrátil do Kongresu v říjnu 1777. Pracoval zde až do 1. února 1783. Pomáhal navrhovat články Konfederace a hlasoval pro jejich přijetí 1. března 1781.\nKdyž pro špatné zdraví rezignoval Samuel Huntington na úřad prezidenta Kongresu v červenci 1781, byl McKean zvolen jeho nástupcem. Zastával úřad od 10. července 1781 do 4. listopadu 1781. Prezident Kongresu bylo postavení bez skutečné autority, ale úřad vyžadoval, aby McKean zvládl velkou část korespondence a podepisoval oficiální dokumenty. Během svého působení v úřadu se britská armáda lorda Cornwallise vzdala v Yorktownu a válku fakticky ukončila.\n\nMcKean usiloval o uznání správnosti podpisu nezávislosti na General Assembly of Delaware, což učinil 15. června 1776. Poté byl v srpnu zvolen do zvláštní komise pro navržení nové státní ústavy. McKean se vydal na jediný den do Doveru v Delaware a za noc zde, prakticky sám, vypracoval dokument. Byl přijat 20. září 1776. Delawarská ústava z roku 1776 se stala první státní ústavou, která byla vytvořena po podpisu Deklarace nezávislosti.\nMcKean byl pak zvolen do delawareského prvního sněmovního shromáždění pro obě zasedání 1776/77 a 1778/79, pracoval pro Johna McKinlyho jako mluvčí 12. února 1777, když se McKinly stal prezidentem Delaware. Krátce po zajetí a uvěznění prezidenta McKinly pracoval McKean jako prezident Delaware od 22. září 1777 do 20. října 1777.\n\n\n\n"}
{"id": "1544153", "url": "https://cs.wikipedia.org/wiki?curid=1544153", "title": "Pillow pojišťovna", "text": "Pillow pojišťovna\n\nPillow pojišťovna je česká pojišťovna s licencí České národní banky k provozování neživotního pojištění. Pojišťovna v současnosti nabízí produkt pojištění vozidel (povinné ručení, havarijní pojištění a doplňková pojištění). Pillow pojišťovna je zajištěna u mezinárodních zajišťoven Hannover Re, R+V, AXA XL, Partner Re, Deutsche Ruck a SCOR. Jediným akcionářem pojišťovny je společnost Simply Fair Insurance.\n\nPojišťovna byla založena 15. července 2015 pod názvem První klubová pojišťovna, pilotní provoz spustila 21. září 2015 a ostrý provoz začal 22. března 2016. K přejmenování na Pillow pojišťovnu došlo 25. listopadu 2019 a předcházela mu změna akcionářské struktury a statutárních orgánů dne 31. října 2019.\n\nPillow pojišťovna na rozdíl od tradičních pojišťoven ve svých podmínkách omezila své náklady konkrétním procentem z vybraného pojistného. Vybrané pojistné používá na výplatu škod klientů a pokud na konci kalendářního roku zůstanou nevyužité prostředky, rozdělí je rovným dílem mezi sebe a klienty, kterým v daném roce nebylo vyplaceno pojistné plnění. Uvedený přístup, který používá i americká pojišťovna Lemonade, vede ke snížení střetu zájmů pojišťovny při rozhodování o výplatě pojistného plnění.\n\nPillow pojišťovna je od počátku budována jako plně digitální společnost. Každý klient musí při sjednání pojištění uvést svůj e-mail, veškerá korespondence mezi pojišťovnou a klienty probíhá elektronicky, papírová forma není možná. Pojistnou smlouvu klient nepodepisuje (smlouva neexistuje v papírové formě), ale svůj souhlas vyjadřuje zaplacením první platby na účet pojišťovny. Pro vstupní prohlídku u pojištění vozidel používá pojišťovna svou mobilní aplikaci, klient vozidlo sám nafotí a odešle fotografie pojišťovně bez nutnosti prohlídky technikem pojišťovny. \n\nV současné době je nabízen jediný produkt pojištění vozidel. Pojišťovna uvádí, že pojistné podmínky k tomuto produktu jsou nejkratší a nejsrozumitelnější ve srovnání s obdobnými produkty jiných pojistitelů. Jako důkaz předkládá délku 10 stran včetně pojistné smlouvy, která zabírá jednu stranu A4.\n\nHlavní produktovou odlišností od standardních produktů je stanovení ceny pojistného dle počtu ujetých kilometrů. Na počátku pojištění klient odhadne roční nájezd svého vozidla, pojišťovna stanoví cenu odpovídající tomuto nájezdu a cenu za 1 km mimo tento nájezd. Na konci pojistného roku klient pomocí mobilní aplikace informuje pojišťovnu o aktuálním stavu najetých kilometrů a pojišťovna provede vyúčtování. Pokud klient najel odhadovaný počet kilometrů (s tolerancí +/- 500 km), žádné peníze se nevrací ani nedoplácí. Pokud klient ujel méně, za každý neujetý kilometr vrátí pojišťovna klientovi peníze, pokud ujel více, za každý kilometr navíc klient doplatí pojistné. \n\nDruhou odlišností od standardních produktů je stanovení ceny vozidla a limitu pro opravu či výměnu skla vozidla. U kategorie vozidel OA (osobní automobil) určí pojistnou hodnotu vozu sama pojišťovna na základě vstupních parametrů vozidla a garantuje tak správnost stanovení obvyklé ceny vozidla. Podobně u pojištění skel klient nestanovuje pojistný limit, ale pojišťovna garantuje automatické stanovení limitu, a tedy úhradu nákladů na opravu či výměnu skla bez doplatku klienta.\n"}
{"id": "1544158", "url": "https://cs.wikipedia.org/wiki?curid=1544158", "title": "Camouflage", "text": "Camouflage\n\nCamouflage [\"kamufláž\"] je německé synth-popové trio, sestávající z hlavního zpěváka Marcuse Meyna (* 2. května 1966), Heiko Maile a Olivera Kreyssiga. Jejich jediným hitem na \"Billboard\" Hot 100 bylo „The Great Commandment“, které v roce 1988 získalo 59. místo a bylo tři týdny na 1. místě v americkém tanečním žebříčku. V roce 1989 měli také další dva menší hity. V březnu 1988 bylo vydáno jejich debutové album \"Voices & Images.\" Singl \"Love Is A Shield\" zůstal v německých žebříčcích déle než šest měsíců. V roce 1997 společnost Sony Music a Polydor vydala kompilaci minulých hitů s názvem \"We Stroke The Flames\" a limitovanou edici singlů s dříve vydanými mixy „Suspicious Love“, „Handsome“ a „Love Is A Shield“. Dne 19. prosince 2014 byly zveřejněny podrobnosti o novém albu \"Greyscale\", které vyšlo 6. března 2015 v Německu a 27. března pro další země.\n"}
{"id": "1544163", "url": "https://cs.wikipedia.org/wiki?curid=1544163", "title": "Tituly a vyznamenání Paoly Belgické", "text": "Tituly a vyznamenání Paoly Belgické\n\nKrálovna Paola Belgická, narozená jako princezna \"Paola Margherita Maria Antonia Consiglia Ruffo di Calabria\", obdržela během svého života řadu národních i zahraničních titulů a vyznamenání.\n\n\n\n\n\n"}
{"id": "1544166", "url": "https://cs.wikipedia.org/wiki?curid=1544166", "title": "Moderus Alfa", "text": "Moderus Alfa\n\nModerus Alfa je typ tramvaje, který vznikl modernizací polské tramvaje Konstal 105Na. Tramvaje Moderus Alfa jsou provozovány v Poznani, ve Štětíně a v Katovicích a přilehlým regionu GOP, rekonstrukce probíhají od roku 2006. \n\nV 90. letech 20. století začala být situace v polských dopravních podnicích kritická. Nové tramvaje byly poměrně drahé, proto se začaly starší vozy modernizovat. Zpočátku šlo především o dosazení nové, úspornější elektrické výzbroje, časem se provozovatelé začali orientovat i na celkové rekonstrukce vozu včetně designu.\n\nVozová skříň byla kompletně opravena, rekonstruován byl interiér i stanoviště řidiče. V některých tramvajích dveře byly vyměněny za dvoukřídlé výklopné a byla dosazena nová čela dle návrhu krakovské firmy EC Engineering.\n\nModernizace na typ Moderus Alfa probíhají od roku 2006.\n\nDo Štětína byly v roce 2008 dodány dva tramvaje Moderus Alfa, jednalo se konkrétně o jeden motorový vůz a jeden vlečný vůz (označeny čísly 696 a 793). Tyto tramvaje jsou vybaveny dvojkřídlými, vně výklopnými dveřmi s poptávkovým otevíráním cestujícími, ručním řadičem, polopantografem Stemann a informačním systémem. Sedadla jsou uspořádána po obou stranách vozu v jedné řadě. Dalších vozů se Štětín dočkal v letech 2011 a 2012, kdy bylo dodáno zbylých 12 tramvají (6 motorových a 6 vlečných, označeny čísly 503–514).\n\nTramwaje Szczecińskie tak zakoupily celkem 14 tramvají Moderus Alfa, všechny vozy byly zkompletovány v ústředních dílnách dopravního podniku s využitím dílů odeslaných z Modertransu. Ve Štětíně jsou tramvaje Moderus Alfa provozovány jen ve dvojicích.\n"}
{"id": "1544170", "url": "https://cs.wikipedia.org/wiki?curid=1544170", "title": "ZH 29", "text": "ZH 29\n\nZH 29 byla samonabíjecí puška vyráběná zbrojovkou Brno, byla to jediná samonabíjecí armádní puška předválečného Československa, která se dočkala sériové výroby.\n\nEmanuel Holek se během svého působení v České zbrojovce Strakonice zabýval konstrukcí samonabíjecích pušek, z nichž vznikla samonabíjecí puška HB (Holek-Beneš). Po dvou letech ve Strakonicích se Emanuel Holek rozhodl přesídlit do zbrojovky Brno za starším bratrem Václavem. Zde dále pokračoval ve vývoji samonabíjecích pušek.\n\nV roce 1929 se Emanuel Holek se svou ZH 29 zúčastnil soutěže na novou samonabíjecí pušku pro americkou armádu. Pro potřeby zkoušek byly zhotoveny dva kusy zbraní v ráži .276 Pedersen, které měly ještě celodřevěné předpažbí. ZH 29 sice v testech nevyhrála, ale byla oceněna její nízká hmotnost a zárověň přispěla ke zvýšení renomé brněnské zbrojovky v zahraničí. Ministerstvo národní obrany si v roce 1930 objednalo 10 kusů zbraně, které srovnávalo s puškami strakonické zbrojovky. Zkoušky zbraní sice nedopadly pro ZH 29 špatně co se týče spolehlivosti, ale MNO s rozhodlo dále vyčkat se zaváděním samonabíjecích pušek do výzbroje. V roce 1930 severočínský militarista Čang Süe-liang koupil 150 kusů ZH 29 a pozdějších letech dalších 125 kusů verze ZH 32. V roce 1931 litevské ministerstvo vnitra zakoupilo 50 pušek pro potřeby četnictva a pohraniční stráže. V roce 1934 si objednala habešská vláda dodávku lehkých kulometů a 100 pušek ZH 32. V druhé polovině 30. let československá armáda ještě několikrát zkoušela novější verze zbraně, ale nepadlo rozhodnutí zavést zbraně do výzbroje.\n\nDůvodem proč ZH 29 nezaznamenala výraznější prodejní úspěch byla neobvyklá a komplikovaná konstrukce zbraně s vyosenými mířidly. Další komplikací byla náročnost zbraně na výrobu a tudíž i její vyšší cena. Pravděpodobně měl i systém uzamčení závěru negativní vliv na přesnost zbraně.\n\nZbraň fungovala na principu odběru prachových plynů, které byly vedeny na píst, pevně spojený s nosičem závorníku. Uzamčení závěru bylo zcela neobvykle řešeno horizontálně sklopným závorníkem, který se opíral o výstupek na levé straně pouzdra závěru. Aby se snížilo negativní působení sil při výstřelu na dno nábojnice a závěr byla hlaveň vychýlena o 1° doprava oproti pouzdru závěru. Kvůli vychýlení hlavně vůči pouzdru závěru musela být muška vyosena doprava mimo osu hlavně a hledí zase doleva. Běžně se puška dodávala s pětiraným nebo desetiraným zásobníkem, ale byla schopná pojmout i 20 raný zásobník ze ZB 26. Střelivo bylo možné do zbraně doplňovat z nábojových pásků. Zbraň byla vybavena střeleckou pohotovostí, která se vypouštěla stisknutím spouště po doplnění střeliva. Všechny verze zbraně byly vybaveny děleným předpažbím, jehož přední část byla tvořena duralovým krytem a všechny verze bylo možné osadit bodákem vz. 24.\n\n"}
{"id": "1544171", "url": "https://cs.wikipedia.org/wiki?curid=1544171", "title": "Lukáš Bauer (florbalista)", "text": "Lukáš Bauer (florbalista)\n\nLukáš Bauer (* 7. dubna 1991 Československo) je český florbalový brankář hrající v týmu Technology Florbal Mladá Boleslav.\n\nSvojí kariéru začínal v celku Tatran Střešovice, odkud ještě formou hostování vystřídal kluby Liberce a Vinohrad, zkušenosti má i ze švýcarské ligy. Od sezóny 2016/17 je brankářem Technology Florbal MB.\n\nByl nominován na domácí MS 2018, kde plnil roli dvojky.\n"}
{"id": "1544173", "url": "https://cs.wikipedia.org/wiki?curid=1544173", "title": "Mike Grose", "text": "Mike Grose\n\nMike Grose (? – březen 2019) byl britský baskytarista, bývalý člen slavné rockové skupiny Queen.\n\nKdyž se začátkem roku 1970 odchodem baskytaristy a zpěváka Tima Staffella rozpadl původní soubor Smile a zbylí členové Brian May a Roger Taylor, zakládali novou kapelu Queen, sháněli do své skupiny zpěváka a baskytaristu. Na postu zpěváka měli jasno. Připojil se k nim Freddie Mercury (tehdy známý pod jeho rodným jménem „\"Farrokh Bulsara\"“). Na baskytaristu ale museli uspořádat konkurz, na který se přihlásilo hned několik lidí. Roger Taylor na něj z Cornwallu do Londýna pozval i Mika Grose a toho jako prvního baskytaristu Queen v červnu 1970 přijali. Kapele předal nějaké návrhy, jak by mohlo vypadat jejich tehdy připravované debutové album s názvem „\"Queen\"“ a byl jim inspirací pro pozdější tvorbu. Brian May o něm po jeho smrti na Instagramu napsal: „Patří mu naše vděčnost za to, že nám pomohl udělat první kroky“. V sestavě však dlouho nepobyl. Už v srpnu roku 1970 Queen opustil a za pár měsíců se tak z Londýna vrátil zpět do Cornwallu a tam začal podnikat v autodopravě.. Následně kapela přijala Barryho Mitchela a poté Douga Bogieho, ale nakonec si v kapele udělal své trvalé místo na pozici baskytaristy až John Deacon.\nMike Grose nebyl nikdy středem pozorností médií. O tom vypovídá i jeho neznámé datum narození a dohady o přesném datu úmrtí. O jeho smrti se veřejnost sice dozvěděla téměř hned a to zejména reakcemi spoluhráčů z kapely, ale česká média na toto téma začala psát až přibližně 20 dní potom, co začátkem března 2019 zemřel.\n\n"}
{"id": "1544177", "url": "https://cs.wikipedia.org/wiki?curid=1544177", "title": "Lukáš Souček", "text": "Lukáš Souček\n\nLukáš Souček (* 29. srpna 1990, Československo) je český florbalový brankář, dlouholetá opora Superligového týmu 1. SC Vítkovice. \n\nPři přestupu z juniorského do dospělého florbalu chytal rok za prvoligový Paskov. Dalším rokem už se ale nastálo usadil ve vítkovických barvách. Startoval jako jednička na MS 2018, kde český tým prohrál se Švýcarskem boj o bronz.\n"}
{"id": "1544178", "url": "https://cs.wikipedia.org/wiki?curid=1544178", "title": "Budova České národní banky (Praha)", "text": "Budova České národní banky (Praha)\n\nBudova České národní banky v Praze byla postavena v letech 1935–1942 ve funkcionalistickém stylu podle projektu Františka Roitha jako účelový objekt určený původně pro Živnostenskou banku. V roce 1950 se budova stala sídlem ústředí Státní banky československé a v roce 1993 České národní banky. \n\nNa místě dnešní budovy byla dříve původní budova Živnostenské banky, která tu vznikla v roce 1900. Byla postavena podle projektu Osvalda Polívky v novorenesančním slohu s prvky secese. Její ozdobou byly zejména dvě sochy: \"Génius se lvem\" od Antonína Poppa a \"Merkur\" od Bohuslava Schnircha.\n\nOd poloviny dvacátých let uvažovalo vedení Živnostenské banky o vybudování ještě rozsáhlejšího bankovního paláce, který by lépe vyhovoval tehdejším potřebám moderního peněžního ústavu a zároveň demonstroval význam banky v československé bankovní soustavě. K tomu účelu byly vykoupeny i sousední pozemky s hotely „\"Modrá hvězda\"“ a „\"Černý kůň\"“, jejichž budovy měly být zbourány. V anonymní soutěži na projekt novostavby zvítězil Josef Gočár, ale bance se návrh jevil jako příliš nákladný a navíc k němu měl výhrady i Magistrát hl. města Prahy. Zadání novostavby bylo proto svěřeno Františku Roithovi, který se umístil se svým levnějším projektem na druhém místě.\n\nPráce začaly v roce 1935, nový palác byl dostavěn v roce 1942 a stál něco přes 100 milionů korun.\n\nV roce 1993 se budova stala ústředím České národní banky, ale již neodpovídala požadavkům na moderní bankovní budovu a bylo rozhodnuto o její rekonstrukci, která proběhla v letech 1997–2000.\n\nStavba je pětipatrová se světle šedou fasádou. Její monumentálně působící průčelí zaobluje nároží ulic Na Příkopě a Hybernské a je funkcionalistickým protějškem k pozdně gotické Prašné bráně a empírovému domu U Hybernů. Nad střed průčelí byla z původního paláce přenesena socha Génia (Světlonoše) se lvem.\n\nV přízemí bankovní budovy je velká dvorana – hala služeb s bankovními přepážkami. V prvním patře jsou reprezentační místnosti banky a v suterénu archivy, trezory a pancéřové schránky. Zastavěná plocha je zhruba 9 600 metrů čtverečních, vnitřní prostor je rozdělený na čtyři vnitrobloky podle středové křížové osy.\n\nČeskou národní banku vlastně tvoří dvě budovy, na novější bankovní (tzv. Roithovu) budovu ještě navazuje na jižní straně ve směru podél Senovážné ulice budova bývalé Plodinové burzy. V ní se nachází kongresové centrum a banka prostory využívá na pořádání konferencí, interních školení i kulturních akcí. Je tu i odborná knihovna, učebny a stravovací komplex.\n\nMezi ulicí Na Příkopě a Senovážným náměstím je průchozí pasáž, která byla v roce 2016 upravena a dostala i nový název „\"Pasáž českého designu\"“.\n\n\n"}
{"id": "1544186", "url": "https://cs.wikipedia.org/wiki?curid=1544186", "title": "Grand Prix Abú Zabí 2019", "text": "Grand Prix Abú Zabí 2019\n\nGrand Prix Abú Zabí 2019 (oficiálně Formula 1 Etihad Airways Abu Dhabi Grand Prix 2019) se jela na okruhu Yas Marina, v emirátu Abú Zabí ve Spojených arabských emirátech dne 1. prosince 2019. Závod byl dvacátým-prvním a zároveň posledním v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1544194", "url": "https://cs.wikipedia.org/wiki?curid=1544194", "title": "Jan Jelínek (fotbalista)", "text": "Jan Jelínek (fotbalista)\n\nJan Jelínek (* 22. března 1982) je český fotbalový trenér a bývalý profesionální fotbalista. Bydlí v Luhačovicích.\n\nZačínal v TJ Sokol Újezdec-Těšov. Od roku 1996 byl hráčem FK Luhačovice, odkud v sezoně 1996/97 hostoval v ČSK Uherský Brod. K 1. lednu 2002 přestoupil z Luhačovic do FK Zlín. \n\nV dresu Zlína nastoupil ve 22 prvoligových (20.03.2005–19.11.2006) a 73 druholigových utkáních (2002–2012). Ve druhé lize hrál také za FK AS Pardubice na podzim 2004 a SFC Opava od jara 2007 do konce ročníku 2008/09.\n\nV nižších soutěžích hrál za zlínské B-mužstvo, SK Hanácká Slavia Kroměříž, FC Slušovice, TJ Přečkovice a FK Luhačovice, v němž je registrován od 27. července 2016.\n\nV ročníku 2005 nastoupil ke všem čtyřem zápasům Zlína v letním Poháru Intertoto.\n\nNa začátku srpna 2013 se stal ve Zlíně asistentem trenéra Marka Kalivody. Na jaře 2015 a v sezoně 2015/16 vedl FK Luhačovice v Přeboru Zlínského kraje. Po trenérském návratu z Luhačovic byl hlavním trenérem B-mužstva Zlína v MSFL (2016/17) a asistentem trenéra Marka Kalivody u mužstva v Juniorské lize (2017/18 a 2018/19). Od sezony 2019/20 je hlavním trenérem B-mužstva FC Fastav Zlín v Moravskoslezské fotbalové lize.\n\n"}
{"id": "1544210", "url": "https://cs.wikipedia.org/wiki?curid=1544210", "title": "Saint Croix", "text": "Saint Croix\n\nSaint Croix je ostrov v Malých Antilách, který patří k nezačleněnému území USA Americké Panenské ostrovy. Má rozlohu 215 km² a je největším ze všech Panenských ostrovů. Žije na něm okolo 50 000 obyvatel, hovořících kreolským dialektem \"Crucian\". Největšími městy jsou Christiansted a Frederiksted. Nejvyšším vrcholem je Mount Eagle (350 m n. m.). Mys Point Udall je nejvýchodnějším bodem USA. \n\nNa ostrově přistál 14. listopadu 1493 Kryštof Kolumbus a nazval ho \"Santa Cruz\" (Svatý kříž). S místními Kariby svedl bitvu na \"Cabo de la Flecha\", která byla prvním známým konfliktem mezi Evropany a původními obyvateli Ameriky. V roce 1651 zde Francouzi zřídili kolonii, kterou spravoval Maltézský řád. V letech 1733–1917 byl ostrov dánskou državou, pak byl odkoupen Spojenými státy. Vyrůstal zde Alexander Hamilton. V roce 1878 vypuklo velké povstání zemědělských dělníků. \n\nVětšina obyvatel vyznává protestantismus, Saint Croix je známý jako „země kostelů“ (nachází se jich zde okolo sto padesáti). Hlavními obory ekonomiky jsou pěstování cukrové třtiny, zpracování ropy a hliníku a turistika. Historickou a přírodní památkou je Salt River Bay, proslulá výskytem bioluminiscence. Na ostrově se nachází mezinárodní letiště Henryho E. Rohlsena.\n\n"}
{"id": "1544211", "url": "https://cs.wikipedia.org/wiki?curid=1544211", "title": "Seznam zrušených a zaniklých železničních tratí v Česku", "text": "Seznam zrušených a zaniklých železničních tratí v Česku\n\nSeznam zrušených a zaniklých železničních tratí pojednává o tratích, na kterých probíhal provoz železniční dopravy, ale z různých důvodů byla dopravní obslužnost ukončena.\n\n\n\n\n\n\n\n\n\n\n\n\n"}
{"id": "1544212", "url": "https://cs.wikipedia.org/wiki?curid=1544212", "title": "Teorie růstových pólů", "text": "Teorie růstových pólů\n\nTeorie růstových pólů (fr. \"La théorie des pôles de croissance\") je jednou z nejznámějších teorií regionálního rozvoje. Vznikla v 50. letech 20. století a jejím autorem je francouzský ekonom François Perroux (19. prosince 1903–2. června 1987). Této teorii se dostalo velké oblíbenosti v hospodářské politice a byla v mnoha vyspělých i rozvojových zemích světa prakticky aplikována. \n\nTeorie je založena na předpokladu, že k ekonomickému rozvoji nedochází ve všech místech prostoru rovnoměrně, nýbrž především v několika bodech růstu, které mají větší či menší dopad na své okolí a tento jejich vliv se poté projevuje v růstu hospodářství regionu jako celku. Základními prvky této teorie jsou tedy tzv. póly růstu – základní hnací ekonomické jednotky (firmy, odvětví hospodářství či obory), které jsou základním vůdčím odvětvím ekonomiky daného státu, či regionu. Stojí v kontrastu vůči ostatním jednotkám, které hnací charakter nemají. Perroux tyto dva protiklady označuje jako odvětví hnací (vytváří póly růstu) a na odvětví hnaná. Vzniká tak polarizace prostoru. Tento proces autor přirovnává k příkladu přitahování objektů v magnetickém poli, prohlubují se tak rozdíly mezi jednotlivými místy. Přesto, že Perroux chápe póly růstu i prostor mezi nimi velmi abstraktně a vzdálenost popisuje spíše jako intenzitu vazeb, dostalo se této teorii četných pokusů o aplikaci v praxi.\n\nDíky myšlence, že póly růstu jsou hnacími místy ekonomiky, byla tato teorie, především v době svého vzniku (50. a 60. léta 20. století) aplikována v praxi, a to např. ve státech západní Evropy, jako je Francie a Itálie. Francouzský ekonom Jacques Boudeville rozpracoval svoji teorii na regionální dimenzi, kterou nazval teorií růstových center a růstových os a následně byla využita v praxi například na prostorovém plánování území Francie, kde byly vymezeny následující oblasti: 3 homogenní oblasti (Paříž, Východ a Západ), 8 polarizovaných oblastí se středisky, která byly nazvána „vyrovnávací metropole“ a 21 plánovacích oblastí, pro které byly zpracovány krátkodobé plány na rozmístění investic. Cílem této tzv. „nosné soustavy měst“ bylo koncentrovat investice do zmíněných osmi vyrovnávacích metropolí a snížit územní nerovnost mezi rychleji se rozvíjející Paříží a ostatními pomaleji se rozvíjejícími regiony Francie.\n\nSovětskou paralelně se vyvíjející alternativu podobných rysů představuje například koncept tzv. územně výrobních komplexů představený Nikolayem Kolosovskiym. Jeho teorii byla dále rozšiřována (zejména Sauškin, Kalašnikova, Probst) v různých prostorových variantách a modifikacích byla prosazována ve východním socialistickém bloku.\n\nÚzemně výrobní komplex můžeme popsat jako „\"seskupení navzájem navazujících ekonomických aktivit, které odpovídají přirozeným a ekonomickým podmínkám daného regionu, čímž je dosahováno hospodářských efektů“.\" Zásadním rozdílem ÚVK proti TRP je jeho vytvoření cílevědomou lokalizační aktivitou dosažitelnou primárně v podmínkách centrálně plánované ekonomiky.\n\nZa hlavní póly ekonomického růstu v České republice můžeme označit na úrovní krajů hlavní město Prahu, Středočeský kraj, Plzeňský kraj a Královéhradecký kraj. Na úrovni okresů předstihl hlavní město Prahu okres Praha – východ, který patrně těží ze své výhodné lokaci v zázemí hlavního města. Od třetího místa dále pak nalezneme Mladou Boleslav, Plzeň – město, Prahu – západ. Významný potenciál primárně v rámci svých krajů pak vykázaly okresy Hradec Králové, Beroun, Plzeň – jih, Benešov a Jičín.\n"}
{"id": "1544218", "url": "https://cs.wikipedia.org/wiki?curid=1544218", "title": "Bitva u Brandywine", "text": "Bitva u Brandywine\n\nBitva u Brandywine také známá jako Bitva o Brandywine Creek, byla vedena mezi americkou kontinentální armádou generála George Washingtona a britskou armádou generála sira Williama Howea dne 11. září 1777 jako součást americké revoluční války (1775–1783). Síly se setkaly poblíž Chadds Ford v Pensylvánii, když se Howe přesunul se svou armádu do Filadelfie, hlavního města. „Červenokábátníci (Redcoats)“ britské armády porazili americké rebely a přinutil je stáhnout se na severovýchod směrem k Filadelfii. V bitvě u Brandywine bojovalo více vojáků než v jakékoli jiné bitvě americké revoluce. Byla to také nejdelší jednodenní bitva s nepřetržitým bojem, trvala 11 hodin.\n\nHoweova armáda se přesunula ze Sandy Hook v New Jersey přes New York Bay (New York Bay je společný termín pro mořské oblasti obklopující ústí řeky Hudson do Atlantského oceánu v New Jersey a New Yorku) z okupovaného města New York City na jižním cípu Manhattan Island dne 23. července 1777 a utábořila se poblíž dnešního Elktonu v Marylandu v místě “Head of Elk” u řeky Elk na severním konci zálivu Chesapeake, u jižního ústí řeky Susquehanna. Britská armáda pochodovala na sever a přemohla americké lehké síly v několika potyčkách. Generál Washington vyslal svou armádu za Brandywine Creek u řeky Christina. Zatímco část jeho armády pochodovala přes Chadds Ford, Howe vzal většinu svých vojáků na dlouhý pochod, překročil řeku Brandywine daleko za pravým bokem armády generála Washingtona. Kvůli špatnému průzkumu Američané nezjistili britské pozice včas. Opožděně byly přesunuty tři divize, aby blokovaly britskou doprovodnou sílu v „Birmingham Friends Meetinghouse and School“ a „Quaker meeting house“.\n\nPo tvrdém boji proniklo Howeovo křídlo nově vytvořeným americkým pravým křídlem, které bylo rozmístěno na několika kopcích. V tomto okamžiku generálporučík Wilhelm von Knyphausen napadl Chadds Ford a zničil americké levé křídlo. Když Washingtonova armáda ustoupila, americký generál Nathanael Green zadržoval Howea dostatečně dlouho, aby americká armáda mohla uniknout na severovýchod. Polský generál Casimir Pulaski odvážným útokem zachránil ustupující americké oddíly a byl za hrdinství generálem Washingtonem povýšen do hodnosti brigádního generála rovnou na bojišti.\n\nPorážka zanechala Filadelfii nechráněnou. Britové obsadili město o dva týdny později 26. září a začali okupaci, která trvala devět měsíců až do června 1778.\n\nNa konci srpna 1777, po 34denní cestě ze Sandy Hook na pobřeží New Jersey, flotila Royal Navy s více než 260 loděmi přepravujícími asi 17 000 britských vojáků pod velením britského generála Sira Williama Howea přistála u ústí řeky Elk, na severním konci zátoky Chesapeake poblíž dnešního Elktonu v Marylandu (tehdy známé jako Head of Elk), přibližně 60–80 km jihozápadně od Filadelfie. Vykládka lodí se ukázala jako logistický problém, protože úzký říční krk byl mělký a zablácený. Generál George Washington umístil americké síly, asi 20 300 vojáků mezi Head of Elk a Filadelfii. Jeho průzkumníci zjišťovali sílu protivníka, ale kvůli problémům z vyloděním Howe nevytvořil typický tábor, ale rychle se s jednotkami přesunul dopředu. V důsledku toho Washington nebyl schopen přesně odhadnout sílu nepřátelské armády.\n\nPo potyčce u Coochova mostu jižně od Newarku se britské jednotky přesunuly na sever a Washington opustil obranný tábor podél Red Clay Creek u Newportu v Delaware, a postavil své jednotky proti Britům v Chadds Ford. Toto místo bylo důležité, protože se jednalo o nejrychlejší přechod přes řeku Brandywine na cestě z Baltimoru do Filadelfie. Dne 9. září Washington přemístil své oddíly, aby hlídal další brody nad a pod Chadds Ford, doufaje, že tam si vynutí bitvu. Pověřil generála Johna Armstronga, který velel asi 1 000 vojáků z pennsylvánských milic, aby kryl místo zvané Pyle's Ford, 5,8 km jižně od Chadds Ford, které už kryly divize generála Anthony Wayna a Nathanaela Greena. Divize generálmajora Johna Sullivana se rozložila na sever podél brandywinských východních břehů a pokrývala výšinu severně od Chadds Ford spolu s divizí generála Adama Stephena a divizí generálmajora Williama Alexandera, známého jako Lord Stirling. Dále proti proudu byla brigáda plukovníka Mosese Hazena chránící Buffington's Ford a Wistar's Ford. Washington si byl jistý, že oblast je zabezpečená. \n\nBritové seskupili síly na nedalekém Kennett Square. Howe, který měl o této oblasti lepší informace než Washington, neměl v úmyslu zahájit čelní útok v plném rozsahu proti připraveným americkým silám. Místo toho použil manévr, podobný tomu, který byl použit v bitvě na Long Islandu. Asi 6 800 mužů pod velením Wilhelma von Knyphausena postoupilo na místo střetnutí s Washingtonovými jednotkami v Chadds Ford. Zbytek Howeových jednotek, asi 9 000 mužů, pod vedením Charlese, lorda Cornwallise, pochodoval na sever k Trimble's Ford přes západní Brandywine Creek, poté na východ k Jefferies Ford přes West Branch k Brandywine Creek, pak na jih k Jefferies Ford přes East Branch (dva brody, které Washington přehlédl) a pak na jih, aby z boku zaútočil na americké síly.\n\nDen 11. září 1777 začal hustou mlhou, která poskytla krytí britským jednotkám. Washington obdržel protichůdné zprávy o britských přesunech a nadále věřil, že hlavní jednotka se připravuje k útoku na Chadds Ford. V 5:30 ráno začaly britské a Hesenské jednotky pochodovat na východ podél „Great Road“ z Kennett Square a postupovaly k americkým jednotkám u Brandywine Creek. První výstřely bitvy se odehrály asi 4 km západně od Chadds Ford u Welch's Tavern. Maxwellova kontinentální lehká pěchota se potýkala s britským předvojem, především s Queen's Rangers. Britové pokračovali v postupu a narazili na větší sílu kontinentální armády u areálu Old Kennett Meetinghouse. Z areálu Meetinghouse pokračovala bitva tři kilometry do Brandywine Creek v Chadds Ford. Nakonec Britové zatlačili Američany zpět, ale utrpěli těžké ztráty.\n\nAsi v 18 hodin dorazili Washington a Greene s posilou, aby se pokusili zahnat Brity, kteří nyní obsadili Meeting House Hill. Washington se radil s Greenem a Knoxem, který byl hlavou dělostřelectva, na dvoře domu William Brintona. Bylo rozhodnuto, že Knox rozmístí své dělostřelectvo, aby zpomalil britský postup. Greeneovy posily, kombinované se zbytky Sullivanových, Stephenových a Stirlingových divizí, se zformovaly jižně od Dilworthu a zastavily Brity téměř na hodinu, takže zbytek armády mohl ustoupit. Když padla tma, Greeneova divize konečně zahájila pochod do Chesteru spolu se zbytkem armády. Britská armáda nebyla schopna Američany ve tmě pronásledovat. Američané byli také nuceni zanechat mnoho svých děl na Meeting House Hill, protože téměř všichni jejich dělostřelečtí koně byli zabiti. Poražení Američané se stáhli do Chesteru, kam dorazila většina z nich o půlnoci, a do rána dorazili ostatní. Americký ústup byl dobře organizovaný, do značné míry díky úsilí Gilberta du Motier, markýze de La Fayette, který, i když byl zraněn, dal přednost před ošetřením svého zranění vytvoření bodu shromáždění, což umožňovalo uspořádanější ústup.\n\nAčkoli Howe porazil americkou armádu, neměl dostatečné síly k jejímu úplnému zničení. Washington se dopustil vážné chyby, když nechal svůj pravý bok otevřený a téměř způsobil zničení své armády, pokud by nebylo divizí Sullivana, Stirlinga a Stephena, které chránili ústup. Večer se blížil a navzdory brzkému zahájení pronásledování které nařídil Cornwallis, byla většina americké armády schopna uniknout. Ve své zprávě na kontinentálním kongresu s podrobnostmi o bitvě Washington prohlásil: „Navzdory každodennímu strádání jsem potěšen, že mohu oznámit, že většina mých mužů je v dobré náladě a stále mám odvahu bojovat s nepřítelem další dny.“\n\nBritské a americké síly v příštích několika dnech manévrovaly kolem sebe s několika setkáními, jako je bitva o Paoli v noci 20. – 21. září 1777. \n\nKontinentální kongres opustil Filadelfii a přestěhoval se nejprve na jeden den do Lancasteru v Pensylvánii a poté do Yorku v Pensylvánii. Vojenské zásoby byly přesunuty do Readingu v Pensylvánii. Dne 26. září 1777 britské síly vpochodovaly do Filadelfie. \n\n\n"}
{"id": "1544219", "url": "https://cs.wikipedia.org/wiki?curid=1544219", "title": "Dolný Ohaj", "text": "Dolný Ohaj\n\nDolný Ohaj je obec na Slovensku v okrese Nové Zámky ležící ve východní části Podunajské nížiny. Žije zde  obyvatel. V obci se nachází římskokatolický kostel svaté Rodiny z roku 1873. \n\nObec byla osídlena již v neolitu. Na jejím území je archeologicky doloženo sídliště s keramikou želiezovské kultury, hrobový nález s kanelovanou keramikou a slovanské pohřebiště z doby velkomoravské.\n\nPrvní písemná zmínka o obci pochází z roku 1293.\n\nNárodnostní složení (2001): národnost slovenská 96,8 %, maďarská 0,5 %, česká 0,3 %, nezjištěna 2,4 %.\n\n"}
{"id": "1544221", "url": "https://cs.wikipedia.org/wiki?curid=1544221", "title": "Oskar Pajer", "text": "Oskar Pajer\n\nOskar Pajer je český režisér, politický marketér a aktivista. \n\nJako správce sociálních sítí působil v prezidentské kampani Marka Hilšera. Dále působil jako marketingový poradce Hany Marvanové v pražských komunálních volbách a v kampaních TOP09 a STAN.\n\nOskar Pajer se věnuje režii hudebních klipů (např.: Mucha tos posrals 2019, Zvíře jménem podzim atd.), dokumentárních filmů, publicistických pořadů a reklam. V dětství se věnoval také filmovému a seriálovému herectví. \n\nPůsobil jako člen volebního štábu Marka Hilšera při prezidentských volbách 2017 jako odborník na sociální sítě. Dříve pak působil jako člen marketingových týmu ČSSD, TOP 09 a STAN. Po úspěšných volbách do Pražského zastupitelstva působil jako poradce Hany Marvanové jako členky rady Hlavního města Prahy.\n\nJe vnukem československého kameramana Jana Rotha a synem fotografa Oty Pajera. Jeho sestrou je politička Kateřina Jacques a bývalá vůdkyně sametové revoluce Monika Pajerová.\n\n"}
{"id": "1544222", "url": "https://cs.wikipedia.org/wiki?curid=1544222", "title": "Vrbina u Nové Vsi", "text": "Vrbina u Nové Vsi\n\nVrbina u Nové Vsi je přírodní památka v Doupovských horách v okrese Louny. Nachází se jihovýchodně od Nové Vsi u Nepomyšle. Důvodem ochrany území jsou zachovalá přírodní stanoviště bylinných porostů mezofilího až podmáčeného charakteru s populacemi vzácných druhů rostlin a živočichů, z nichž se zde vyskytují například prstnatec májový, suchopýr širolistý, čolek velký nebo kuňka obecná.\n\nChráněné území vyhlásil krajský úřad Ústeckého kraje s účinností od dne 6. února 2016. Přírodní památka je v Ústředním seznamu ochrany přírody evidována pod číslem 6185.\n\nChráněné území měří 11,2682 hektaru, nachází se v nadmořské výšce 520–528 metrů v katastrálním území Nová Ves u Podbořan a je součástí rozsáhlé evropsky významné lokality a ptačí oblasti Doupovské hory. \n\nPřírodní památka leží v jihovýchodní části Doupovských hor tvořených třetihorními vulkanickými horninami, které jsou s výjimkou okrajových částí překryté kvartérními organickými sedimenty. V geomorfologickém členění Česka leží lokalita v celku Doupovské hory a v okrsku Rohozecká vrchovina. Přírodní památka má charakter sníženiny s částečně zazemněným rybníkem. Z půdních typů se zde vyvinula kambizem eutrofní a glej fluvický.\n\nV rámci Quittovy klasifikace podnebí se chráněné území nachází v mírně teplé oblasti MT3, pro kterou jsou typické průměrné teploty −3 až −4 °C v lednu a 16–17 °C v červenci. Roční úhrn srážek dosahuje 600–750 milimetrů.\n\nV severozápadní části území pramení a podél hranice v téže části protékají bezejmenné potoky, které napájejí rybník Velký Rohozec, pod nímž se vlévají do Doláneckého potoka. Ten se prostřednictví Lesky vlévá do Liboce, a patří tedy k povodí Ohře.\n\nPřírodní památku tvoří deset různých biotopů. Největší plochu zabírají mokradní olšiny (39 %) a vlhké pcháčové louky (20 %). Střídavě vlhké bezkolencové louky a mezofilní ovsíkové louky zaujímají okolo 10 % rozlohy a ještě menší podíl zaujímá vegetace vysokých ostřic (6 %), vysoké mezofilní a xerofilní křoviny (6 %), eutrofní vegetace bahnitých substrátů (3 %) a makrofytní vegetace přirozeně eutrofních a mezotrofních stojatých vod (2 %), úzkolisté suché trávníky (2 %) a mokřadní vrbiny (1 %).\n\nNa lokalitě bylo nalezeno devět druhů rostlin a živočichů chráněných podle vyhlášky č. 395/1992 Sb. Z rostlin to jsou ohrožený upolín nejvyšší zaznamenaný naposledy v roce 2010 a prstnatec májový v počtu nižších desítek jedinců. Z rostlin zapsaných na Červený seznam se zde v počtu stovek exemplářů vyskytuje také silně ohrožený suchopýr širolistý \n\nZ chráněných živočichů v přírodní památce žijí populace obojživelníků. Z kriticky ohrožených je to skokan skřehotavý v počtu desítek kusů. Podobně velká je populace silně ohroženého skokana zeleného Velkou populaci se stovkami jedinců zde tvoří kuňka obecná Čolek velký a čolek obecný mají populace o velikosti řádově desítky jedinců. Kromě nich ve Vrbině žije také ohrožená ropucha obecná \n\nKe chráněnému území nevede žádná turisticky značená trasa. Východní hranici lemuje silnice II/194, po které je vedena cyklistická trasa č. 35 v úseku z Valče do Mašťova.\n\n"}
{"id": "1544223", "url": "https://cs.wikipedia.org/wiki?curid=1544223", "title": "Luis Trenker", "text": "Luis Trenker\n\nLuis Trenker (narozený jako Alois Franz Trenker, 4. října 1892 Ortisei – 13. dubna 1990 v Bolzano) byl jihotyrolský horolezec, bobista, filmový producent, režisér, spisovatel a scenárista, herec a architekt. Znám je zejména prostřednictvím svých filmů o Alpách.\n\n\n\n"}
{"id": "1544230", "url": "https://cs.wikipedia.org/wiki?curid=1544230", "title": "Otto Ungar", "text": "Otto Ungar\n\nOtto Ungar (27. listopadu 1901 Brno – 25. července 1945 Blankenhain u Výmaru Německo), byl český malíř, kreslíř a pedagog.\n\nNarodil se v Brně do židovské rodiny, otci Bernardu Ungarovi, který byl dle zápisu v matrice skladníkem. Po absolvování základního vzdělání a studia na brněnské reálce pokračoval v dalším studiu v letech 1921–1926 na pražské malířské akademii, zprvu čtyři roky ve všeobecné škole a následně dva roky ve speciálce u prof. Františka Thieleho. Během studia na akademii se sblížil s generačně starším malířem Villi Nowakem a sdílel společné zaujetí pro francouzské impresionisty, které vyústilo v pozdější styl jeho tvorby.\n\nPo studiích v Praze nastoupil v roce 1927 v Brně jako středoškolský profesor kreslení a deskriptivní geometrie na židovském reálném gymnáziu. V lednu roku 1932 se oženil Fridou Zwickerovou a později se jim narodila dcera Markéta. Veškerý volný čas Otto Ungar věnoval tvorbě, ale vzhledem ke své skromnosti se záměrně stranil společenského ruchu, což způsobilo, že do vypuknutí II. světové války bylo jeho dílo známé jen v okruhu nejbližších přátel. Do roku 1938 vystavoval své dílo souhrnně jen na dvou výstavách, a to v rodném Brně a Moravské Ostravě. Kreslil převážně pastelem portréty a zátiší, nejraději se však vydával na procházky do okolí Brna, kde zachytil mnoho krajinných scén.\n\nV lednu roku 1942 byl s celou rodinou deportován do terezínského ghetta, kde působil v kreslírně Technické kanceláře. Tamější pracující umělci měli připravit grafické materiály ke zprávám pro komandaturu SS. Někteří z nich se snažili tajně zachytit skutečný život v ghettu a mezi tyto umělce patřil i Ungar. Kvůli tomu byl v červenci 1944 zatčen, odsouzen za \"„propagaci hrůzy“\" a převezen i se ženou a dcerou do Malé pevnostI. Odtud byl v říjnu 1944 deportován do Osvětimi a v lednu 1945 nastoupil pochod smrti do Buchenwaldu, kde se z podlomeným zdravím dočkal osvobození. Zemřel však záhy na následky uvěznění a vyčerpání v červenci 1945 v nemocnici v Bleikenhaimu u Výmaru.\n\nV roce 1946 stanovil Okresní soud Brno-město na žádost umělcovy dcery Markéty Ungarové datum 25. 7. 1945 za den, který Otto Ungar nepřežil. V roce 1946 byla v Židovském muzeu v Praze Otto Ungarovi uspořádána posmrtná výstava, díky níž byl objeven jeho nesporný talent a význam. Od května do října roku 1970 bylo v Památníku Terezín vystaveno 148 obrazů Ungarovy tvorby.\n\n\n\n\n"}
{"id": "1544232", "url": "https://cs.wikipedia.org/wiki?curid=1544232", "title": "Tituly a vyznamenání Silvie Švédské", "text": "Tituly a vyznamenání Silvie Švédské\n\nSilvia, manželka švédského krále Karla XVI. Gustava, obdržela řadu švédských i zahraničních vyznamenání a ocenění.\n\n\n\n"}
{"id": "1544233", "url": "https://cs.wikipedia.org/wiki?curid=1544233", "title": "Metro v Buenos Aires", "text": "Metro v Buenos Aires\n\nMetro v Buenos Aires (španělsky: \"Subterráneo de Buenos Aires\" nebo jen \"Subte\") je systém metra argentinského hlavního města Buenos Aires, je to jediný systém metra v Argentině. Otevřen byl v roce 1913, což z něj dělá historicky první systém metra na jižní polokouli, první systém metra v Latinské Americe a 13 nejstarší systém metra na světě. \n\nMetro v Buenos Aires má 6 linek (A, B, C, D, E a H), které jsou dohromady dlouhé 55 kilometrů a mají 87 stanic, v budoucnu se ale chystá postavit linky další. Systém metra je ještě doplněn jednou linkou lehkého metra zvanou Premetro a jednou příměstskou linkou vlaku zvanou Línea Urquiza, které přinášejí 17 dalších stanic a 33 dalších kilometrů.\n\n\nV Buenos Aires jsou také 4 opuštěné stanice metra.\n"}
{"id": "1544235", "url": "https://cs.wikipedia.org/wiki?curid=1544235", "title": "Dřímal (příjmení)", "text": "Dřímal (příjmení)\n\nPříjmení Dřímal nosí více různých osobností:\n\n"}
{"id": "1544245", "url": "https://cs.wikipedia.org/wiki?curid=1544245", "title": "Kisarazu", "text": "Kisarazu\n\nKisarazu () je město v prefektuře Čibě v Japonsku. K roku 2019 v něm žilo přes 135 tisíc obyvatel.\n\nKisarazu leží na západní straně poloostrova Bósó na pobřeží Tokijského zálivu. Na severu hraničí se Sodegaurou, na východě s Ičiharou a na jihu s Kimicu.\n\nZ Kisarazu vede most-tunel, který spojuje Kisarazu s Kawasaki a Jokohamou v prefektuře Kanagawě na druhé straně Tokijského zálivu.\n\nKisarazu se rozvinulo už ve starověku a středověku jako obchodní středisko v deltě řeky Obicu.\n\nZ moderního správního hlediska vzniklo město Kisarazu sloučením Kisarazu s několika okolními vesnicemi. Do roku 1955 byly přičleněny další tři vesnice. \n\n"}
{"id": "1544248", "url": "https://cs.wikipedia.org/wiki?curid=1544248", "title": "Bann", "text": "Bann\n\nBann je nejdelší řeka Severního Irska. Pramení na severním svahu hory Slieve Muck v hrabství Down, teče severozápadním směrem a vlévá se do Severního průlivu nedaleko města Coleraine. Dělí se na horní tok Upper Bann (64 km), která se vlévá do největšího britského jezera Lough Neagh dlouhého 30 km a vytéká z něj jako Lower Bann (64 km). Její povodí má rozlohu 5775 km². Střední průtok činí 92 m³/s. \n\nÚdolí Bannu bylo první osídlenou oblastí v Irsku, jak o tom svědčí archeologické naleziště na Mount Sandel. Klaudios Ptolemaios řeku zmiňuje pod názvem \"Argita\". Název Bann pochází z irského \"an Bhanna\" (bohyně). Vodní energie umožnila rozvoj severoirského textilního průmyslu. Řeka je proslulá rybolovem (úhoři a lososi). Její tok rozděluje Severní Irsko na dvě části; na západ od ní je nižší životní úroveň a vyšší podíl katolického obyvatelstva než na východě.\n"}
{"id": "1544249", "url": "https://cs.wikipedia.org/wiki?curid=1544249", "title": "Postoje v taekwondu", "text": "Postoje v taekwondu\n\nPostoje jsou v taekwondu součástí základních technik. Jejich účinnost je velké míře závislá na správně provedeném postoji, který zlepšuje stabilitu, hbitost, rovnováhu a pružnost. Každá technika v taekwondu vychází z určitého postoje.\n\n\n\n"}
{"id": "1544250", "url": "https://cs.wikipedia.org/wiki?curid=1544250", "title": "Blahokeř trojmý", "text": "Blahokeř trojmý\n\nBlahokeř trojmý (\"Clerodendrum trichotomum\"), česky též blahokeř pozdní, je listnatý, opadavý, nízký strom nebo keř, který po odkvětu upoutává pozornost purpurovými kalichy a později i modrými bobulemi. Vysazuje se v oblastech s teplým mírným až subtropickým klimatem jako okrasná zahradní dřevina. Pochází z východní Asie, je součásti rodu blahokeř tvořeného asi 150 druhy vyskytujícími se na obou polokoulích v subtropech i tropech. Rod blahokeř byl původně zařazen v čeledi sporýšovitých, odkud byl na základě analýzy DNA reklasifikován do čeledi hluchavkovitých.\n\nZa jeho původní areál je považováno rozlehlé území v Číně (vyjma Tibetu a pouštních oblastí), Indii, na korejském poloostrově a ostrovech Japonska a Tchaj-wanu. Do evropské kultivace byl zaveden okolo roku 1800. Druhové jméno \"trichotomum\" odkazuje na trojčetné juvenilní listy, které na mladých rostlinách někdy vyrůstají.\n\nNejlépe se mu daří v humózních, průběžně vlhkých půdách s dostatkem živin. Upřednostňuje mírně zastíněné stanoviště, které je chráněno před pravidelným studeným a suchým větrem, špatně snáší zasolenou půdu. Vystupuje až do nadmořské výšky 2400 m n. m. Je rostlinou částečně citlivou na mráz, v tuhých zimách namrzá, ale snadno regeneruje a opětovně kvete. V evropských podmínkách bývá většina pěstovaných odrůd mrazuvzdorných až do -17 °C. Keř vykvétá na závěr léta, v srpnu a září, plody dozrávají koncem října.\n\nVe své domovině vyrůstá někdy jako strom s hladkým kmenem až 10 m vysoký, obvykle však to bývá keř se vzpřímenými, nepoléhavými větvemi; ve středoevropských klimatických podmínkách nebývají o mnoho delší než 2 m. Větve jsou zpočátku krátce chlupaté, později lysé, se zřetelnými lenticelami a jsou řídce porostlé jednoduchými, vstřícně vyrůstajícími listy na 2 až 8 cm dlouhých řapících. Jejich vejčitě eliptické čepele bývají dlouhé 5 až 16 cm a široké 2 až 13 cm, u báze jsou srdčité nebo široce klínovité, na vrcholu mají protaženou špičku, po obvodě jsou celistvé a zřídka vlnité, mají tři až pět párů žilek a na svrchní straně jsou světle a na spodní tmavě zelené. Po rozemnutí vydávají výraznou vůni. S příchodem mrazu listy opadají, aniž by změnily svou barvu.\n\nKvěty jsou bílé, příjemně vonící, 2 až 3 cm široké, vyrůstají v úžlabních, 8 až 18 cm velkých, bohatých vrcholičnatých květenstvích s 3 až 6 cm dlouhou, ochablou stopkou. Jsou pětičetné, oboupohlavné a jejich eliptické listeny brzy opadávají. Vytrvalý kalich mají zelený, pět jeho laloků je trojúhelníkovitě kopinatých až vejčitých, na vrcholu zašpičatělých. Koruna má pět podlouhlých lístků, jsou bílé, řidčeji narůžovělé, asi 1 cm dlouhé a 5 mm široké a krátkou štíhlou trubku, z které daleko ční pět tyčinek s prašníky a o málo kratší čnělka s dvoulaločnou bliznou. Semeník vznikl ze dvou plodolistů a je čtyřpouzdrý. Květy produkují nektar, pro který přilétají opylující včely i motýli.\n\nPo opylení se kalich nafoukne, zvětší se a obarví červeně až purpurově a na téměř měsíc se uzavře, kryje vyvíjející se plod. Asi za měsíc se zavřený kalich otevře a odhalí zářivě modrý, později černý, kulovitý plod, který je 6 až 8 mm velký a obsahuje čtyři drobná semena.\n\nBlahokeř trojmý se přirozeně rozmnožuje vegetativně, starší keře mají dokonce tendenci vrůstat svými výhonky do prostoru jiných i dosti vzdálených rostlin a tam vytvářet nové keře, což se může jevit i jako počínání invazního druhu. Také z větších kousků zapomenutých, nevyklučených kořenů v zemi po zrušených keřích často opět vyrůstají noví jedinci. V zahradnictví se keř nejčastěji rozmnožuje jarním řízkováním. Generativní rozmnožování je problematické, neboť pro vznik klíčivých semen musí být květ opylen pylem z keře jiného klonu.\n\nMimo okrasné hodnoty rostliny jsou využívány i její mladé výhonky a listy, a to kulinářsky, jako součást asijských pokrmů. Výluh z listů působí analgeticky a snižuje krevní tlak. Pravidelným odstraňováním postranních větví a ponecháním pouze jediné lze z keře vypěstovat nevysoký strom s hladkým kmenem.\n\n"}
{"id": "1544253", "url": "https://cs.wikipedia.org/wiki?curid=1544253", "title": "Tituly a vyznamenání Evžena Rakousko-Těšínského", "text": "Tituly a vyznamenání Evžena Rakousko-Těšínského\n\nEvžen Rakousko-Těšínský, rakouský arcivévoda z habsburské dynastie, obdržel řadu rakousko-uherských i zahraničních zejména vojenských vyznamenání. Mnohá vyznamenání mu byla udělena za službu během první světové války. V letech 1894–1923 působil také jako velmistr Řádu německých rytířů.\n\nRakousko-uherská vyznamenání, která obdržel Evžen Rakousko-Těšínský:\n\n\nZahraniční vyznamenání, která obdržel Evžen Rakousko-Těšínský:\n"}
{"id": "1544254", "url": "https://cs.wikipedia.org/wiki?curid=1544254", "title": "Alena Klímová-Brejchová", "text": "Alena Klímová-Brejchová\n\nAlena Klímová-Brejchová, uměleckým jménem BO.-žena (* 28. ledna 1941 Praha), je česká básnířka, spisovatelka, knižní editorka, malířka.\n\nAlena Klímová-Brejchová se narodila v roce 1941 v Praze. Ve svém dívčím věku studovala malířskou tvorbu u profesora Landy. Po vystudování odborné školy, v roce 1959, se zaměřením na chemii a mikrobiologii, pracovala ve vědeckých laboratořích ČSAV v Krči. Je matkou čtyř dětí, babičkou desíti vnoučátek a dvou pravnoučátek.\n\nPatnáct let je členkou Starého Mystického Řádu Růže a Kříže, z jehož duchovního učení mnohdy její spisovatelská práce vychází. Své knihy a sbírky básní, které si sama ilustruje, tiskne převážně v nakladatelství Alfa-Omega, někdy vlastním nákladem.\n\nPořádá vlastní autorská čtení i umělecké večery poezie, kde jsou profesionálně recitovány její básně. Po mnoho let se se svými básněmi účastnila pořadů „Kavárna Poetika“, různých dalších literárně uměleckých pořadů a výstav. Získala ocenění za přínos literatuře.\n\nJe členkou Obce spisovatelů, Unie českých spisovatelů, Sdružení výtvarníků ČR, Mezinárodního českého klubu a členkou A.M.O.R.C. Mnoho let píše články pro časopis Čechoaustralan a Český dialog, které jsou určeny i pro naše krajany v zahraničí. Je členkou redakční rady uměleckého časopisu ZHOŘ-art, kam přispívá svými články. Její širokospektré verše, převážně znělky, jsou uvedeny v básnických Almanaších, editovaných básníkem Vladimírem Stiborem, v Almanaších poezie i prózy F. Tylšara (Literáti na trati), v Almanaších nakladatelství Alfa-Omega a též v Almanachu „Stavitelé chrámu poezie“ z roku 2010 J. Halberštáta. Je prezentována v životopisné encyklopedii předních žen a mužů České republiky, WHO IS ...?, v 9 vydání z roku 2011.\n\n\n\n\n\n\n\n\n"}
{"id": "1544259", "url": "https://cs.wikipedia.org/wiki?curid=1544259", "title": "HCP 115N", "text": "HCP 115N\n\nHCP 115N (označení polského Ústavu kolejových vozidel: 115N, označení výrobce a provozovatele: 105N/2)<ref name=\"P 6/2009\"></ref> je prototyp polské částečně nízkopodlažní tramvaje. Vznikl modernizací (včetně doplnění středního článku) tramvaje Konstal 105Na ve firmě H. Cegielski pro MPK Poznań. Tímto způsobem byla v roce 1995 vyrobena jedna tramvaj. Nadšenci, zabývající se tramvajovou dopravou, přezdívají 115N jménem „\"glizda\"“ (tj. škrkavka).\n\nVzhledem k nedostatku velkokapacitních tramvají pro trasu rychlodráhy se rozhodlo MPK Poznań k zásadní modernizaci standardních vozů typu 105Na. Poznaňský vůz 115N měl být sestaven z vozových skříní dvou tramvají 105Na (krajní články) a vloženého nového nízkopodlažního článku. Vzniklo tak velkokapacitní tramvajové vozidlo, svou délkou a kapacitou blížící se tramvajím Tatra KT8D5.\n\nTříčlánková tramvaj 115N sestává ze dvou vozových skříní vozů Konstal 105Na.<ref name=\"ŚK 1/2004\"></ref> Nebyly však použity celé – přední skříň byla uříznuta za třetími dveřmi, zadní byla uříznuta za druhými dveřmi. Mezi tyto dvě použité skříně byl vložen nový střední nízkopodlažní článek. Použité skříně byly kompletně opraveny a se středním článkem spojeny pomocí kloubového mechanismu. Pod klouby se nachází dva podvozky, další dva se nachází pod předním a zadním článkem. Všechny nápravy jsou hnací, poháněné trakčními motory. Pantograf zůstal původní, typu OTK-1. Zmodernizován byl rovněž i interiér. Byla použita nová čalouněná sedadla a informační systém pro cestující. Oproti klasickým vozům 105Na má tramvaj 115N místo motorgenerátoru statický měnič.\n\nPrototypový vůz tramvaje 115N byl postaven v roce 1995. Vůz 115N byl veřejnosti poprvé představen na poznaňském veletrhu. V polovině roku 1995 byla tramvaj převezena do vozovny Głogowska v Poznani. Při převzetí obdržel evidenční číslo 400. Vzhledem k různým problémům byl často odstaven (jednalo se o potíže se statickým měničem, dveřmi, klouby a mnoha dalšími prvky). Kvůli těmto závadám byl v roce 2006 definitivně odstaven. Existovaly plány na zachování tramvaje jako historického vozidla. K tomu ale nedošlo a tramvaj byla sešrotována.\n\n"}
{"id": "1544267", "url": "https://cs.wikipedia.org/wiki?curid=1544267", "title": "Seznam sídel v Chorvatsku (Š)", "text": "Seznam sídel v Chorvatsku (Š)\n\nToto je seznam sídel v Chorvatsku začínajících na písmeno Š.\n"}
{"id": "1544268", "url": "https://cs.wikipedia.org/wiki?curid=1544268", "title": "Římskokatolická farnost u kostela sv. Gotharda Praha-Bubeneč", "text": "Římskokatolická farnost u kostela sv. Gotharda Praha-Bubeneč\n\nŘímskokatolická farnost u kostela sv. Gotharda Praha-Bubeneč je společenství římských katolíků při kostele sv. Gotharda v městské části Praha 6-Bubeneč. \n\nDuchovním správcem farnosti je od 1. října 2015 farář ICLic. Mgr. et Mgr. Miloš Szabo, Th.D.\n\n"}
{"id": "1544270", "url": "https://cs.wikipedia.org/wiki?curid=1544270", "title": "Perrine Laffontová", "text": "Perrine Laffontová\n\nPerrine Laffontová (* 28. října 1998 Lavelanet) je francouzská akrobatická lyžařka, olympijská vítězka v jízdě v boulích. Je studentkou Université Savoie-Mont-Blanc.\n\nVe Světovém poháru debutovala jako patnáctiletá. Na Zimních olympijských hrách 2014 byla nejmladší francouzskou olympioničkou v historii a skončila na čtrnáctém místě. V roce 2015 se stala juniorskou mistryní světa v jízdě v boulích na čas i v paralelní jízdě v boulích. Na seniorském mistrovství světa v akrobatickém lyžování 2017 vyhrála paralelní závod a byla druhá v jízdě v boulích. Na ZOH 2018 zvítězila o devět setin bodu před obhájkyní titulu Justine Dufour-Lapointeovou z Kanady. Na MS 2019 získala zlatou a bronzovou medaili. Je také vítězkou celkového hodnocení Světového poháru v jízdě v boulích z let 2018 a 2019 a absolutní vítězkou z roku 2019.\n\n"}
{"id": "1544272", "url": "https://cs.wikipedia.org/wiki?curid=1544272", "title": "Sídliště v Hradební ulici (Prachatice)", "text": "Sídliště v Hradební ulici (Prachatice)\n\nSídliště v Hradební ulici (někdy též první bytový okrsek) je označení prvního sídliště v Prachaticích situovaného v ulicích Hradební, Liliové a SNP v blízkosti městského opevnění bezprostředně za hranicí Městské památkové rezervacina silniční parcele 1511/23.\n\nJižní stranu hranici sídliště Štěpánčina park, východní hranici sama Hradební ulice, na východě jej ohraničuje současná Růžová ulice a na severu areál bývalých Nových kasáren za ulicí Na Sadech.Sídliště vzniklo v letech 1952 – 1955 výstavbou 122 bytových jednotek v Hradební ulici a nově vzniklé Liliové.Většina bytů nového sídliště (celkem 122 bytových jednotek) byla určena pro důstojníky ČSLA a jejich výstavba souvisela s vytvářením 62. motostřeleckého pluku jako vševojskového útvaru prvního sledu. Požadavku stálé bojové pohotovosti odpovídala i poloha nového sídliště ve bezprostřední blízkosti hlavní brána kasáren. Návaznost celého sídliště v Hradební ulici na postupně rozšiřovaný areál Nových kasáren je hmotným dokladem přeměny Prachatic v typické pohraniční posádkové město na jihozápadní a západní hranici Československa. Situace v místě dnešního sídliště v Hradební ulici je zachycena na mapách druhého vojenského mapování, které byly dokončeny v roce 1852 a na mapách třetího vojenského mapováníTakto lokalitu pozdějšího sídliště a jeho ulic zachycuje též plán Prachatic z roku 1837.Vyznačena je i na mapách vymezujících prachatickou městskou památkovou rezervaci.\nVzniklo v letech 1952 – 1955 výstavbou 122 bytových jednotek v Hradební ulici a nově vzniklé Liliové. >\n\nSídliště bylo označováno od počátku své existence jako Sídliště v Hradební ulici. Podle svého pracovního označení se též vžil název \"první bytový okrsek\". V roce 1968 Městský národní výbor v Prachaticích rozhodl pojmenovat s ohledem na domy tohoto sídliště na severní části silničních parcel 1511/23, 1514 a 1511/3 celou nově vzniklou ulici jako Hradební.\n\nSídliště v Hradební ulici a jeho ulice tvoří součást uliční sítě navazující na městskou památkovou rezervaci a historické jádro města.Je hmotným dokladem novodobé poválečné zástavby Prachatic.Archivní výzkum dějin ulice v kontextu historie Horního předměstí Prachatic je významným dokladem o urbanistickém vývoji města v období po roce 1948. Sídliště v Hradební ulici bylo celé postaveno v nastupujícím stylu socialistického realismu.\n\nHradební ulicí na okraji Sídliště v Hradební ulici prochází Naučná stezka Prachatické hradby.\n\n\n\n"}
{"id": "1544281", "url": "https://cs.wikipedia.org/wiki?curid=1544281", "title": "Kangnam", "text": "Kangnam\n\nObvod Kangnam ( – \"Kangnam gu\", přepisováno také \"Gangnam\") je jedna z pětadvaceti městských čtvrtí Soulu, hlavního města Jižní Korey. Má rozlohu bezmála čtyřicet čtverečních kilometrů a k roku 2017 v ní žilo přes 560 tisíc obyvatel.\n\nLeží ve východního části města jižně od řeky Hangangu, která vymezuje jeho severní hranici. Na západě hraničí se čtvrtí Sŏčcho a na východě se čtvrtí Songpcha. \n\nCelosvětově čtvrť proslavil raper PSY svým singlem \"Gangnam Style\".\n"}
{"id": "1544302", "url": "https://cs.wikipedia.org/wiki?curid=1544302", "title": "Rostislav Štrubl", "text": "Rostislav Štrubl\n\nRostislav Štrubl (8. července 1934 – 2. srpna 2004, Brno) byl český hokejový útočník. \n\nV československé lize hrál za CHZ Litvínov a Spartak Brno ZJŠ. Odehrál 6 ligových sezón. Za Litvínov nastoupil ve 109 ligových utkáních a dal 22 gólů.\n\n\n"}
{"id": "1544326", "url": "https://cs.wikipedia.org/wiki?curid=1544326", "title": "Ferdinando Paër", "text": "Ferdinando Paër\n\nFerdinando Paër (původně se psal Pär – 1. července 1771 Parma – 3. května 1839 Paříž) byl italský hudební skladatel známý především svými operami a oratorii.\n\nNarodil se v Parmě do rodiny rakouského původu. Jeho dědeček Michael Pär byl voják. Byl členem pluku sídlícím v Peterwardein (dnes Petrovaradín, městská část Nového Sadu). Jeho otec Giulio Paer byl trumpetista hudby parmské vévodské gardy a vystupoval také na církevních a dvorních akcích. Jeho matkou byla Francesca Cutica. Studoval teorii hudby u houslisty Ghirettiho, žáka Conservatorio della Pietà dei Turchini v Neapoli. Jeho první opera \"Circe\" byla uvedena v Benátkách během karnevalu v roce 1792. V rychlém sledu zkomponoval několik dalších oper, které měly vesměs u obecenstva úspěch. V roce 1797 odešel do Vídně, kde jeho budoucí manželka, zpěvačka Francesca Riccardi, získala angažmá. Stal se hudebním ředitelem divadla Theater am Kärntnertor, kde působil až do roku 1801. Uvedl zde řadu oper italských autorů, včetně svých vlastních (\"Camilla\" – 1799, \"Achille\" – 1801). V roce 1802 byl jmenován dvorním skladatelem v Drážďanech v divadle Morettisches Opernhaus, kde zpívala také jeho manželka. V roce 1804 byl Fridrichem Augustem I. jmenován doživotním dvorním dirigentem.\n\nV roce 1804 měla v Drážďanech premiéru opera \"Leonora\" (1804), která je založena na stejném příběhu jako Beethovenův Fidelio. První verze Beethovenovy opery byla poprvé uvedena o rok později ve Vídni.\n\nPoté co Napoleon Bonaparte obsadil Prusko vstoupil Paër do jeho služeb. Odcestoval s ním do Varšavy a posléze do Paříže. Napoleon jej jmenoval Kapelníkem jeho císařského veličenstva, «maître de chapelle de la cour de Sa Majesté Impériale», s platem 28 000 franků. Paër pro Napoleona zkomponoval svatební pochod ke svatbě s Marií Luisou Habsbursko-Lotrinskou, která se konala 2. dubna 1810 v kapli paláce Louvre. \n\nV roce 1809 složil svou nejslavnější operu, \"Agnese\", dramatické semiserio ve dvou aktech. Měla mimořádný úspěch a byla záhy uvedena v nejdůležitějších divadlech Evropy (Milán, Neapol, Řím, Vídeň, Londýn a Paříž). Opera měla hluboký vliv na následující generace skladatelů a vzbudila obdiv mnoha slavných hudebníků a hudebních kritiků, jako byli Stendhal, Berlioz, Castil-Blaze nebo Chopin. Hlavním důvodem tohoto úspěchu je bezpochyby vysoká kvalita hudby, ale i dramaturgická struktura a dramatičnost děje.\n\nV roce 1812, vystřídal Gaspare Spontiniho ve funkci hlavního dirigenta Théâtre Italien de Paris. V této funkci setrval i po Restauraci Bourbonů. Kromě toho komponoval komorní skladby pro krále Ludvíka XVIII. a řídil soukromý orchestr vévody Ludvíka Filipa Orleánského. Z Théâtre Italien odešel v roce 1823. Ve funkci hlavního dirigenta ho nahradil Gioacchino Rossini. V této době učil kompozici mladého Franze Liszta.\n\nV roce 1831 byl Paër zvolen do Académie des Beaux-Arts a o rok později byl jmenován dirigentem královského orchestru krále Ludvíka Filipa. Zemřel v Paříži v roce 1839 v 67 letech.\n\nPaer napsal celkem 55 oper v italském klasickém stylu Paisiella a Cimarosy. Kromě toho zkomponoval řadu náboženských skladeb a kantát, mnoho písní a několik orchestrálních komorních skladeb.\n\n\n\n"}
{"id": "1544328", "url": "https://cs.wikipedia.org/wiki?curid=1544328", "title": "Americký způsob života", "text": "Americký způsob života\n\nAmerický způsob života, anglicky \"American Way of Life\", nebo jen \"American Way\", je často užívaný termín pro nacionalistický étos ve Spojených státech amerických. Jednoznačná definice neexistuje, nicméně často je spojována s citací z americké Deklarace nezávislosti, kde se uvádí, že nezcizitelným lidským právem je právo na \"život, svobodu a usilování o štěstí\" (\"Life, Liberty and the pursuit of Happiness\"). Pojem úzce souvisí rovněž s termínem americký sen, který je užíván pro americkou víru v to, že společnost musí být organizována tak, aby každý Američan mohl dosáhnout sociálního vzestupu, pokud je ochoten tvrdě pracovat. Termín tak odkazuje k tradici vertikální sociální mobility (\"ze dna až na vrchol\") a rovnostářství, které jsou podmíněné odbouráním tradičních privilegií (např. šlechtických), jež Spojené státy odvrhly při své emancipaci od britského koloniálního centra. Zprvu komunistický, později konzervativní myslitel William Herberg definoval americký způsob života individualismem, pohybem a pragmatismem. Individualismus stojí na víře, že každý jedinec je důležitý a boj za svobodu musí být vždy bojem za svobodu jedince, a že každý sociální rozvoj musí umožňovat rozvoj jedince a zmnožování jeho možností. Individualismus také přináší závazek práce na sobě samém a sebezdokonalování. Pohybem je míněna jak výše uvedená sociální mobilita (pohyb po sociálním žebříku), tak ochota nesetrvávat na starých tradicích a otevřenost vůči novinkám, které přináší pokrok, s čímž je spojen i \"americký optimismus\", nadějeplné hledění k horizontu a budoucnu. Pragmatismem je míněna jak konkrétní pragmatická škola, první ryze americká filozofická škola vůbec (John Dewey, Charles Sanders Peirce, William James), tak obecnější ochota k hledání reálných, kompromisních řešení problémů v rámci demokratické diskuse. Často je pojem \"americký způsob života\" spojován též s aktivitou a vírou v práci a její duchovní hodnotou (viz též Weberova \"protestantská etika kapitalismu\"). V USA je také často dáván do souvislosti s velmi obecným termínem \"svoboda\" (\"freedom\"), jež se pak projevuje v různorodých fenoménech jako americká ochota se stěhovat a nedržet se jednoho místa, odpor k přílišné byrokratizaci společnosti (např. k občanským průkazům evropského typu), s fenomény jako je moderní nomádství za pomoci karavanů, život subkultur typu uživatelů motorek Harley Davidson apod. Mimo Spojené státy je pojem často chápán jako víra v kapitalismus, obchod a konzumerismus. Někdy je též dáván do souvislosti s vírou v americkou výjimečnost a může mít pak hanlivý přídech.\n"}
{"id": "1544331", "url": "https://cs.wikipedia.org/wiki?curid=1544331", "title": "Marek Ostrowski", "text": "Marek Ostrowski\n\nMarek Ostrowski (22. listopadu 1959, Skrwilno – 6. března 2017, Stockerau) byl polský fotbalista, obránce.\n\nV polské nejvyšší soutěži hrál za týmy Zawisza Bydgoszcz a Pogoń Szczecin. Nastoupil ve 226 ligových utkáních a dal 40 gólů. V nižších soutěžích hrál i za týmy Wisła Płock a Stoczniowiec Gdańsk a v Rakousku za VfB Mödling a SV Stockerau. V kvalifikaci Poháru vítězů pohárů nastoupil v 1 utkání. V Poháru UEFA nastoupil ve 4 utkáních. Za polskou reprezentaci nastoupil v letech 1983–1987 ve 37 utkáních a dal 1 gól. Byl členem polské reprezentace na Mistrovství světa ve fotbale 1986, nastoupil ve 4 utkáních. \n\n"}
{"id": "1544332", "url": "https://cs.wikipedia.org/wiki?curid=1544332", "title": "Juraj Janošovský", "text": "Juraj Janošovský\n\nJuraj Janošovský je slovenský publicista, aktivista, politik, podnikatel a poslední předseda SZM na Slovensku, člen KSČ a KSS.\n\nV 90. letech působil jako předseda Svazu komunistů Slovenska a Komunistické strany Slovenska. V roce 2009 kandidoval za předsedy bratislavského samosprávného kraje za stranu Úsvit. \n\nPsal do Britský listu, Pravdy, Nového Slova a Alternativy.sk. \n\nV současnosti působí jako člen redakce časopisu DAV DVA. Je členem organizace Liga národní a sociální záchrany a Stálé konference radikální ľavice. \n\nJe členem Slovenského svazu protifašistických bojovníků, člen Slovenského syndikátu novinářů a k roku 2010 - vydavatel Agentura IQ + Janošovský.\n\n"}
{"id": "1544335", "url": "https://cs.wikipedia.org/wiki?curid=1544335", "title": "TAM-5000", "text": "TAM-5000\n\nTAM-5000 je jugoslávský nákladní automobil se zvýšenou průchodností, který byl zařazován do Jugoslávské lidové armády na počátku roku 1960. Tento nákladní automobil byl nejslavnější a nejoblíbenější v Jugoslávské lidové armádě a vojáci jej lidově označovala „Dajc“. TAM-5000 byl používán pro přepravu personálu a materiálu, tahání kanónů, přívěsů a dalšího vybavení. \n\nD - DV - DK \n\n"}
{"id": "1544337", "url": "https://cs.wikipedia.org/wiki?curid=1544337", "title": "Tomáš Raška", "text": "Tomáš Raška\n\nTomáš Raška (*25. května 1978, Tábor) je český podnikatel a filantrop. Vlastní majoritní podíl v investiční skupině Natland (dříve Natland Group), kterou v roce 2002 založil. Skupina se zaměřuje na soukromý kapitál se specializací na distressed assets a development na českém a slovenském trhu. Ve skupině zodpovídá za realizaci strategie a řízení klíčových projektů napříč segmenty finančních služeb a korporátních investic, zejména v oblasti distressed assets.\n\nTomáš Raška vystudoval Jihočeskou univerzitu v Českých Budějovicích, následně získal titul MBA na Business School Netherlands (2006) a LL.M. titul na London International Graduate School (2011)\n\nV roce 2002 založil spolu s Janem Koťátkem investiční skupinu Natland. Skupina měla sloužit původně jako transakční boutique, ale postupně se přetransformovala do stávajícího uspořádání se specializací na private equity, real estate development a řešení problémových aktiv. Aktuální majetkové účasti Natlandu převyšují 5 miliard korun (2018). Nejznámějšími investicemi byla záchrana fotbalového klubu a infrastruktury SK Slavia Praha včetně stadionu Eden (2011) či developerský projekt Čakovický park (2009–2018), který byl třikrát zvolen veřejností jako nejlepší realitní projekt.\n\nTomáš Raška je spoluzakladatel The Duke of Edinburghs International Award Czech Republic foundation, o.p.s. (2012) – programu pod záštitou britské královské rodiny, který má za cíl motivovat k osobnímu rozvoji mladé lidi ve věku 14–24 let. Cílem programu je podpořit komplexní rozvoj schopností a dovedností mladých lidí skrze dlouhodobé a pravidelné aktivity ve čtyřech provázaných oblastech: rozvoji dovednosti, pohybu, dobrovolnictví a dobrodružné expedici.\n\nV letech 2014–2016 působil Tomáš Raška jako člen správní rady projektu Česká hlava, který uděluje nejvyšší české vědecké vyznamenání. Hlavním cílem projektu je popularizace vědy a techniky spolu se zvyšováním všeobecné prestiže těchto oborů. Držitelem národní ceny jsou například Antonín Holý (za vývoj nových preparátů využitelných v boji proti AIDS a dalším závažným chorobám) nebo Pavel Klener (za průkopnictví v zavádění chemoterapie zhoubných nádorů)\n\nOd roku 2017 je Tomáš Raška členem správní rady Ústavu nezávislé žurnalistiky, platformy, která se věnuje objektivní a nezávislé žurnalistice v ČR. Nejvýraznějším projektem této platformy je web Hlidacipes.org, který Tomáš Raška finančně podporuje od roku 2014. Hlidacipes.org je držitelem několika novinářských cen. V roce 2018 podpořil Tomáš Raška vydání Mapy české justice a její distribuci studentům advokacie.\n\n"}
{"id": "1544350", "url": "https://cs.wikipedia.org/wiki?curid=1544350", "title": "Arordineri Ucht", "text": "Arordineri Ucht\n\nArordineri Ucht „Řád Arových dětí“ je novopohanská organizace navazují na náboženství předkřesťanských Arménů. Nejvyšším božstvem je bůh stvořitel Ara, který zplodil další božstva arménského panteonu. Organizace byla založena v roce 1991 disidentem Slakem Kakosjanem poté, co se navrátil z exilu do nově vzniklé nezávislé Arménie, pod vlivem nacionalistické ideologie Garegina Nzhdeha zvané Tseghakron. Kakosjan také sepsal, podle svých vlastních slov kompiloval, \"Uchtagirk\" – svatou knihu tohoto hnutí.\n\nOrganizace má kolem stovky aktivních členů, několik set „pokřtěných“ a kolem tisíce sympatizantů, kteří se rekrutují především z řad intelektuálů a umělců. Na rozdíl od většina ostatních novopohanských skupin je její vztah s křesťanskými církvemi, konkrétně s Arménskou apoštolskou církví, spíše nekonfliktní. Arordineri Ucht také míval velmi dobré vztahy s Republikánskou stranou Arménie, ty však později ochladly, a marginální ultra-nacionalistickou stranou Unie arménských árijců, jejíž vůdce Armen Avetisjan později založil konkurenční náboženskou organizaci \"Arménský árijský řád\". Na počátku 21. století přetrvávají uvnitř Arordineri Ucht spory, zda má hnutí mít také politický charakter či nikoliv.\n"}
{"id": "1544354", "url": "https://cs.wikipedia.org/wiki?curid=1544354", "title": "PWS-35 Ogar", "text": "PWS-35 Ogar\n\nPWS-35 Ogar (Ohař) byl polský jednomotorový dvoumístný cvičný a sportovní letoun, který navrhli Kazimierz Nowicki, Marian Piątka a Michał Rosnowski ze Lvovské polytechniky v tehdejším Polsku. Letoun vyrobila ve dvou exemplářích společnost PWS (Podlaska Wytwórnia Samolotów, Podlaská továrna na letadla) z Biale Podlasky.\nLetadlo bylo navrženo třemi mladými studenty v akademickém roce 1935/36 na Lvovské technické univerzitě („Polytechnika“).  Designéři původně plánovali postavit jedno letadlo (označené jako NPR-1, podle iniciál členů konstrukčního týmu), ale v roce 1937 se továrna PWS začala o tento návrh zajímat. S ohledem na zájem vojenského letectva o cvičná letadla této třídy byli v lednu 1937 všichni tři zaměstnáni v PWS, aby projekt letadla dokončili a uvedli ho do sériové výroby v podmínkách PWS. Ogar se zdál pro roli cvičného letadla pro pokračovací výcvik ideálním strojem. \n\nPrototyp byl dokončen v roce 1937 a na začátku roku 1938 podstoupil statické testy. V létě 1938 byl úspěšně zalétán Stanisławem Szubkou. První prototyp, vybavený motorem de Havilland Gipsy Major byl těžší, než se očekávalo, a i proto letadlo nedosahovalo očekávaných letových vlastností (směrová stabilita, nesprávné chování ve vývrtce). Během továrních zkoušek byly provedeny i srovnávací lety s továrnou zakoupeným německým letounem Bücker Bü-133 Jungmeister (SP-BDG) stejné třídy. Do konce léta byl vyroben druhý prototyp se zvětšenou SOP a silnějším licenčním motorem Walter Major 4 (PZInż. Major 4). Letoun s novým motorem byl dokončen a poslán do leteckého institutu ITL (Instytut Badaň Technicznych Lotnictwa) ve Varšavě k dalším testům. Po těchto zkouškách ing. Michał Rosnowski připravil leteckou dokumentaci pro sériovou výrobu v druhé polovině roku 1938. Zahájení sériové výroby bylo naplánováno na konec roku 1938, ale problémy s vyšší hmotností a vyvážením odložily zahájení sériové výroby až na rok 1939. Sériová verze obdržela označení PWS-36 „Ogar“. \n\nZpočátku si polské vojenské letectvo objednalo 150 letounů, ale 22. března 1939 byl počet snížen na 50. V červenci 1939 byla zahájena výroba první série, která čítala 17 letadel. Všechna letadla měla být předána počátkem roku 1940 s tím, dodání prvních kusů se očekávalo v druhé polovině října 1939. Po vypuknutí války 1. září 1939 byla výroba zastavena a rozpracované draky letounů byly zničeny. Šestnáct dní poté, co nacistické Německo zaútočilo na Polsko ze západu, provedl Sovětský svaz útok z východu. Invaze skončila 6. října rozdělením území Polska mezi Německo a Sovětský svaz a zánikem Druhé Polské republiky. Celá oblast Biale Podlasky a Lublinského vojvodství byla obsazena Sovětským svazem (1939–1941) a nacistickým Německem (1941–1944).\nPWS-35 \"Ogar\" byl dvoumístný cvičný a akrobatický letoun. Dvouplošník byl smíšené konstrukce z dřeva a oceli s klasickým pevným podvozkem. Trup obdélníkového průřezu byl svařen z trubek z chrom-molybdenové oceli. Přední, motorová část byla pokryta duralovým plechem, zbytek trupu byl pokryt překližkou. Konec trupu byl vyroben ze dřeva pokrytého překližkou. Ocas letounu byl klasického typu s vyztuženými vodorovnými plochami pokrytými překližkou, zatímco kormidlo bylo pokryto plátnem. \n\nTento dvouplošník měl dolní křídlo menší než horní a navzájem proti sobě byla posunuta. Obě křídla, pokrytá látkou a překližkou na dřevěných lamelách, byla rozepřena vzpěrami ve tvaru písmene N a nad trupem připojena k hornímu křídlu příhradovým nosníkem. Podvozek byl klasický, pevný a vzadu s ostruhou. Přední kola byla obuta pneumatikami Dunlop a kryta aerodynamickou kapotáží. \n\nDvoumístný stroj měl dva kokpity v tandemovém uspořádání, přední pro pilota a zadní pro instruktora nebo spolucestujícího. Kokpity byly vybaveny odpovídajícím přístrojovým vybavením a dvojím ovládáním. \n\nPohon byl svěřen motoru PZInż Major 4 B, polské verzi postavené na základě licence československého Walter Major 4, čtyřválcového, řadového vzduchem chlazeného invertního motoru, dodávajícího 130 koní a pohánějícího dvoulistou vrtuli Szomański.\n\nPři zalétání v létě 1938 Stanisławem Szubkou byly odhaleny problémy v zatáčkách kvůli nedostatečné směrové stabilitě. Kromě toho prázdná hmotnost byla o 140 kg vyšší, než se očekávalo. Inženýr Michał Rosnowski byl již pověřen přípravou technické dokumentace týkající se sériové výroby letounů PWS-33 (se stejným motorem) a PWS-35, proto se na úpravách nepodílel. Letoun byl tedy upraven v ITL, úpravy se týkaly zvláště ocasních ploch (SOP). Takto upraven byl připraven v prosinci téhož roku a byl podroben dalším testům, které přinesly pozitivní výsledky. \n\nPrvní prototyp byl poskytnut letectvu jako kurýrní, spojovací letoun, ale krátce nato byl zničen poblíž Lubartówa, 25 km severně od Lublinu. Druhý prototyp, který byl v září 1939 stále v ITL, byl zničen během náletu Luftwaffe na varšavské letiště Okęcie. \n\n\n\nÚdaje pro prototyp podle\n\n\n\n\n"}
{"id": "1544355", "url": "https://cs.wikipedia.org/wiki?curid=1544355", "title": "Budoucnost (družstvo)", "text": "Budoucnost (družstvo)\n\nDružstvo „Budoucnost\", plným názvem Ústřední konsumní a úsporné družstvo „Budoucnost\", z.s.s.r.o. v Moravské Ostravě bylo založeno v roce 1919 ve Vítkovicích, na Kaplance, dnes ulice Obránců míru. Po roce 1934 bylo sídlo zapsáno na ulici Cihelní 14 v Moravské Ostravě (GPS: 49.838371, 18.276876).\n\nČerpáno z: \"Třicet let naší družstevní práce pro pracující lid Ostravska 1919–1949.\"\n\n\n\nZaložení družstva „Budoucnost\" předcházela konference čtyř konsumních spolků, která se uskutečnila dne 9. února 1919 v hotelu Quittner v Moravské Ostravě (GPS: 49.838564, 18.284800), kde se čtyři družstva z obcí: Vítkovice, Přívoz, Malé Kunčice a Horní Datyně dohodla o tzv. „splynutí\". Dne 2. června 1919 padlo usnesení o spojení. Na valné hromadě dne 10. srpna 1919, která se konala v sále „na Kaplance\" došlo k vytvoření družstva „Budoucnost\". V důsledku poválečných událostí, zejména vlivem ruské revoluce, zrušila ředitelská konference uhelných dolů dne 10. září 1919 závodní konzumy a zásobování přeneseno na družstvo „Budoucnost\", které při svém založení mělo 25 prodejen a 7.612 členů.\n\nSamotné družstvo pak vzniklo dne 10. října 1919. Jeho vznik se opřel o zákon ze dne 9. dubna 1873, číslo 70 ř.. Družstvo mělo obchodní název, který byl psán ve třech jazycích:\n\n\nPředmětem podnikáni bylo: zajišťování potravin, oděvů, domácích potřeb a zboží různého druhu; koupě, výroba, zpracování a prodej výše uvedeného členům družstva, např. také mlynářskou, pekařskou, uzenářskou, řeznickou, výrobou a produkci ovocných vin a šťáv, uzením slaniny, pražením kávy a podobně. Přijímáním a úročení členských vkladů členů družstva, výstavba domů pro členy družstva, provozování hostinské a kavárenské živnosti, restaurační činnost (vývařovna pokrmů) ve spolkových prostorách. Prodej nečlenům byl zakázán, resp. nebyl povolen.\n\nPodle usnesení ze dne 18. října 1919 bylo družstvo zapsáno u obchodního soudu v Novém Jičíně, ve svazku I., strana 240. Družstvo mělo stanovy, které obsahovaly 16 kapitol, jmenovitě: 1. Jméno, sídlo a předmět podniku; 2. Členství; 3. Závodní podíl; 4. Správa společenstva; 5. Představenstvo; 6. Dozorčí rada; 7. Různá ustanovení; 8. Valná hromada; 9. Závěrka účtů; 10. Rozdělení správního přebytku a úhrada ztráty; 11.  Reservní fond; 12. Úsporný fond; 13. Fond podpůrný; 14. Prodejny společenstva; 15. Rozpuštění společenstva a 16. Způsoby vyhlášek.\n\nOd roku 1919 se družstvo postupně rozvíjelo a získávalo nové členy, připojovalo nové družstva a podniky. V roce 1938 mělo 345 prodejen a 60.000 členů. Ve 30. letech 20. století byl ostravský kraj značně průmyslově provázán, procházel hospodářskou krizí a stagnací. Tato situace ovlivňovala také rozvoj družstva. Díky silné členské základně, dobré organizaci práce a spolupráce s dodavateli bylo družstvo mohutnou distribuční organizaci.\n\nZa období tzv. První republiky došlo k rušení závodních (podnikových) konzumů, docházelo k jejich transformaci na spotřební družstva. Rostla síť prodejen a skladů. V tomto období prodělávalo družstevnictví svůj zákonitý vývoj koncentrace: malá družstva se slučovala, vznikala nová, úvěrní, výrobní atd. Spotřební družstva rozšiřovala svou působnost. Družstvo „Budoucnost\" patřilo mezi silné hospodářské podniky v ostravském regionu.\n\nDne 22. září 1920 bylo projednáno s ředitelstvím Vítkovických závodů převzetí čtyř závodních tržnic a s nimi tzv. „Warenhally\". Družstvo vedlo boj s nekalou konkurencí, finančním kapitálem a politickou perzekucí. Do roku 1928 se s družstvem sloučilo 45 dalších družstev. Počet zásobovaných osob družstvem, vyjádřen poměrem k celkovému počtu obyvatelstva v kraji, vzrostl z 33.09% v roce 1926, na 51% v roce 1928.\n\nKapitál družstva rostl a v rukou družstevníků se soustřeďovalo víc a více výrobních prostředků. Družstevní podniky se rozrůstaly. V roce 1922 byla koupena pekárna a mlýn ve Svinově, k již provozovaným pekárnám v Hulvákách a v Dombrové.\nV období hospodářské krize v 30. letech 20. století bylo na Ostravsku uskutečněno 492 konkursů a 2 508 vyrovnání. V letech 1930–1935, resp. rok 1934 byl ukončen poklesem tržby o 4,8 %. Proti roku 1929 počet zaměstnanců na šachtách ostravsko-karvinského revíru klesl o 11 154 osob, tj. téměř o 29% a bylo odpracováno o 5 608 881 směn méně, tj. o 53 %. Příjem horníků se snížil v roce 1933 téměř o čtvrt miliardy (244 547 211 Kč). Tyto okolnosti se přímo dotýkaly členské základny družstva. Průměrná nezaměstnanost v zásobovaných okresech byla družstvem odhadována na 30%.\n\nDružstvo mělo sociální program. Od počátku existence, v době po 1. světové válce, pomohlo zásobovat potravinami členy z řad horníků a hutníků. V následujících 10 letech se družstvo rozvinulo v dodavatele pro dělnické a úřednické domácnosti. V prvních letech existence posílalo nemocné děti členů do mořských lázní (Crikvenica), kde se rehabilitovaly z následků války.Později byla zavedena tzv. úmrtní podpora, která byla rozšířena na případy úmrtí obou manželů.\n\nVýčet pomoci a podpory družstva svým členům:\n\n\n\nK majetku družstva patřilo:\n\n\nPo „Mnichovu\" přišlo družstvo o 78 prodejen v Sudetech (Opavsko a Hlučínsko), 79 na Zaolší (Těšínsko). Počet prodejen na území Ostravska klesl na 192, počet členů pak na 33 896. Do podniku byli dosazováni Němci v čele s komisařem, který postupně odstraňoval původní vedení. Docházelo k soustavnému zatýkání, propouštění a vylučování z družstva. Vedoucí prodejen byli zbaveni svých funkcí, byl nastolena fašistická samovláda.\n\nVedením družstva byl pověřen nacistický funkcionář, který v družstvu zohledňoval jen své zájmy. Družstvu bylo zcizena část movitého i nemovitého majetku, resp. byla převedena na tzv. „zasloužilé\" nacisty. Řada zaměstnanců, včetně ředitele družstva a ostatních předních funkcionářů bylo vězněno a posláno do koncentračních táborů. Z řad zaměstnanců bylo 22 umučeno, stovky členů zemřely v koncentračních táborech. Na konci války bylo družstvo bez dopravních prostředků a zásob. Administrativní budova byla poškozena bombardováním. Válečnými operacemi bylo zcela, nebo zčásti, zničeno 41 prodejen a 52 prodejen bylo vyrabováno. Válečné škody dosáhly částky 55 miliónů Kč.\n\nPřesto vše, bylo na mimořádné valné hromadě 8. prosince 1940 připojeno dalších 25 družstev. celkový počet členů stoupl na 61 044.\n\nV poválečném období byl pro družstvo největší překážkou přístup úřadů a stoupenců Národní fronty. Zejména při rozšiřování sítě prodejen a zřizování některých výroben. Došlo k opětovnému obnovení sítě na území Těšínska, Opavska a Hlučínska. Sklady byly vyrabovány ustupující německou armádou, případně postupující Rudou armádou. Zásobovací potíže se podařilo překonat díky přístupu vládních činitelů, velení 1. československé tankové brigády a národních výborů. Družstvo „Budoucnost\" bylo pověřením zásobování Ostravska a okolních území. K vykládce zboží soužila jediná železniční vlečka. Dne 4. června 1945 přijel první vlak zboží z pomocných zásilek UNRRA. V té době bylo otevřeno nových 278 prodejen, zdokonalila se zásobovací síť a bylo postaráno o rychlou dopravu opětným vybudováním vozového parku.\n\nZ centrálního skladu, tzv. zásobovací služby, bylo zboží distribuováno na prodejny prostřednictvím tzv. rozděloven. Ty byly v Orlové, Českém Těšíne, Frýdku, Valašském Meziříčí, Kopřivnici a Háji u Opavy, Převážná část zboží byla zasílána po železnici. Družstvo „Budoucnost\" spolupracovalo se sesterskými družstvy: Řeznicko-uzenářským družstvem „Budoucnost\", Výrobním, pekařským a mlynářským družstvem „Budoucnost\" a se Zemědělským družstvem „Zeměproduktiva\".\n\nPoválečná konsolidace družstva postupovala současně s konsolidací celého hospodářství. V roce 1945 byly tržby ve výši 288 milionů Kč, v roce 1946 883 milionů Kč. Počet členů družstva vzrostl z 74 119 v roce 1945, na 91 228 v roce 1946. Družstvo „Budoucnost\" mělo 520 prodejen, 2 500 zaměstnanců. Členské podíly představovaly částku 6 milionů Kč, úsporné vklady 38 milionů Kč, rezervní fond 26 milionů Kč\n\nV roce 1948 a následných letech došlo ke znárodnění menších družstev, obchodních společností, a jejich začlenění pod jednu hlavičku družstva „Budoucnost\". Jednalo se například o: „ZÁDRUHA\", velkoobchodní společnost s r. o. (1915), „PRODUKTIVA\" Ústřední výrobní, nákupní a prodejní společnost (po 1919).\n\nDružstvo bylo zneužito k propagaci socialismu, nadřazenosti dělnické třídy a KSČ, kdy jako tzv. masová organizace mohla dále budovat nový řád, socialistický řád, a která musela sloužit celému národu, jako samosprávný distribuční a výrobní celek. Heslo družstva bylo: „\"Lepší a dokonalejší distribuce — zlepšená služba pracujícím\"\".\n\nV roce 1967, resp. 1978, byl změněn název družstva.\n\nV roce 1919 byly mimo čtyři zakládající družstva, připojena další dvě. V roce 1921 sedm a v době od roku 1922 do roku 1927 osmnáct družstev. Úhrnem měla sloučená družstva 130 prodejen, z nichž značná část byla ztrátová. Vedení družstva rozhodlo o jejich uzavřená. Tempo vývoje bylo tak rychlé, že např. již koncem roku 1920 bylo na členských podílech získáno 1 386 300,00 Kč a počet členů dosáhl výše 45 084 osob. Tržba v tomto roce dosáhla ve 146 prodejnách 125 959 168,00 Kč.\n\nV roce 1925 byl počet členů 62 804, na členských podílech bylo získáno 6 000 000 Kč, rezervy byly ve výši 3 000 000 Kč, členské půjčky ve výši 10 000 000 Kč. Družstvo mělo 262 prodejen, 120 vlastních domů, 2 pekárny.\n\nV roce 1926 družstvo provozovalo: 273 koloniálních prodejen, 1 mlýn, 3 pekárny, 1 továrnu na uzeniny, 40 výseků masa, 1 vinný sklep, 4 textilní prodejny. Zápisné pro nového člena družstva bylo 5 Kč, členský podíl 100 Kč, členské půjčky byly s úrokem 5,5 %.\n\nReklama v \"Obrázkovém průvodci Velkou Moravskou Ostravou, Slezskou Ostravou a Svinovem s mapkou Ostravska\" z roku 1930 sdělovala, že družstvo mělo 304 prodejen, 30 výseků masa.\n\nPodle výroční zprávy za rok 1936 provozovalo družstvo 323 prodejen v politických okresech: Moravská Ostrava, Bílovec, Český Těšín, Frýdek, Fryštát, Hlučín, Krnov, Místek, Nový Jičín, Opava, Valašské Meziříčí, Vsetín, Holešov. Rozvoz zboží byl zajišťován Čs. dráhami, 19 ks nákladních a dodávkových aut, šesti páry koní s povozy.\n\nV roce 1936 byla vlastní výroba z provozů dvou pekáren, pražírny kávy, výrobny ovocných vin a šťáv. Družstvo kooperovalo s družstevní výrobu, která byla koncentrovaná u Velkonákupní společnosti družstev v Praze, s Výrobním družstvem řezníků a uzenářů „Budoucnost\" v Moravské Ostravě. Toto družstvo mělo provoz na uzeniny a uzenářské výrobky, 34 prodejen (výseků) masa. Také s Výrobním družstvem mlynářským a pekařským, které provozovalo moderní mlýn a pekárnu ve Svinově. Od něj odebíralo pekařské výrobky do svých prodejen.\n\nRozsah sortimentu byl široký, družstvo mělo v nabídce téměř vše, co členové potřebovali ve svých domácnostech a hospodářstvích. Od různých druhů potravin, koloniálního a textilního zboží, nádobí, hnojiva, osiva, semena, hospodářské nářadí, zahradnické potřeby, stavebniny, uhlí, dříví, jízdní kola, šicí stroje, radiopřístroje atd. V roce 1919 mělo družstvo 25 prodejen, na konci roku 1948 pak 550, tedy 22 krát více.\n\nV roce 1934 byl vypracován plán růstu pro dalších 10 let.\n\nNavržený plán byl realistický a splnitelný:\n\n\nV roce 1944, za Protektorátu Čechy a Morava, byly:\n\n\nU družstva „Budoucnost\" byl hlavním a základním článkem člen družstva, tedy družstevník. Na Ostravsku šlo především o členy z profesí: horník, hutník, průmyslový dělník a malý zemědělec, v menším počtu pak úředník. V roce 1924 bylo zastoupení profesí: 85% horníci a drobní zemědělci, 15% průmysloví dělníci a jiné profese. V roce 1948 bylo zastoupení profesí 92% : 8%.\n\nV roce 1919 byla ze čtyř sloučených družstev vytvořena základna 7 612 členů. Na konci roku 1920 bylo 45 084 členů. Nárůst o 37 472 v prvním roce byl dost podobný tomu v roce 1948, kdy se počet členů družstva zvedl o 26 776.\n\nTržby v roce 1948 byly desetinásobkem tržby z roku 1919, přesně 10,42 násobkem. Průměrný roční členský nákup ukazoval na nejmenší kupní sílu v letech: 1925–1930, 1934–1936.\nOd roku 1919 do 1948 družstvo získalo řadu majetku a finančních zdrojů. Např. v investicích má uloženo 317 krát více než na počátku existence. V roce 1920 mělo družstvo od svých členů, jako vlastní kapitál, sumu 2 164 130 Kč, v roce 1948 to bylo 57 124 677 Kč.\n\nNezávislost na cizím kapitálu si družstvo udržovalo tím, že pracovalo rovněž s družstevním peněžním ústavem, s Dělnickou záložnou. Poměr vlastního kapitálu k cizímu kolísal od poměru 1:8 v roce 1920, na 1:3.98 v roce 1930, 1:2.87 v roce 1940, na 1:7.05 v roce 1948. Zhoršený poměr v roce 1948 vyplynul z měnové změny po 2. světové válce, a z toho, že družstevní podíly nebyly úměrně zvýšeny: v roce 1947 z 100 Kč na 200 Kč. Podle přehodnocení v roce 1948 šlo o splacení pouze z 66%.\n\nÚspory členů družstva přispěly ke zlepšení výsledku hospodaření. Přínos úrokového rozdílu v roce 1930 z částky 343 219 Kč, v roce 1948 z částky 66 666 781 Kč.\n\nRezervní fond na posílení vlastního kapitálu byl téměř stokrát zvětšený během 30 let. Část nadbytku byla ukládána do trvalých fondů, část byla běžně vyplacena členům družstva. Další milionové částky byly vráceny členům ve formě slev u zboží, např. různých akcí: letní, zimní, bílé týdny v textilním zboží. Desetimilionové částky jako 1% vratka z ročního nákupu, darů, pomoci nemocným, příspěvků na výchovu a školení, na podpory nezaměstnaným, stávkujícím, na léčení a rekreace dětí. Z nároků odstupňovaných podle nakupování a délky členství, pak družstvo vyplácelo pohřebné, průměrně půl milionu Kč ročně. Vzestupná křivka výplat pohřebného probíhala od částky 32 828 Kč v roce 1922, na částku 291 065 Kč v roce 1932, částku 918 300 Kč v roce 1945 až po 1 293 550 Kč v roce 1948.\n\n\n\n"}
{"id": "1544357", "url": "https://cs.wikipedia.org/wiki?curid=1544357", "title": "Produktiva (družstvo)", "text": "Produktiva (družstvo)\n\n„PRODUKTIVA\" Ústřední výrobní, nákupní a prodejní společnost byla založena ve 20. letech 20. století v Moravské Ostravě. Měla sídlo v areálu družstva „Budoucnost\" na Cihelní ulici 14, (GPS: 49.838371, 18.276876).\n\nV poválečném období byla předmětem činnosti dodávka zboží a potravin pro hornické a zaměstnanecké kantýny a jídelny, nemocnice a sociální instituce, vojenské posádky, hotelové restaurace, pekaře a maloobchodníky. V prodejnách mohli nakupovat i nečlenové družstva.\n\nSpolečnost patřila mezi největší velkoobchodní podniky v ostravském kraji. Mimo hlavní sklad s ústředním vedením v Ostravě, měla společnost sklad ve Frýdku a v Doubravě, 5 plně vybavených koloniálních prodejen v Ostravě. Společnost zaměstnávala 125 osob. Autopark měl 6 velkých nákladních vozů. Počet odběratelů byl kolem 900. Tržby v roce 1946 byly 140 milionů Kč.\n\n\n"}
{"id": "1544361", "url": "https://cs.wikipedia.org/wiki?curid=1544361", "title": "Mistrovství Československa v alpském lyžování 1983", "text": "Mistrovství Československa v alpském lyžování 1983\n\nMistrovství Československa s mezinárodní účastí v alpském lyžování 1983 se konalo od 14. do 18. února 1983 v Jasné.\n"}
{"id": "1544367", "url": "https://cs.wikipedia.org/wiki?curid=1544367", "title": "Veniamin (Kazanskij)", "text": "Veniamin (Kazanskij)\n\nSvatý Veniamin (světským jménem: Vasilij Pavlovič Kazanskij; 17. dubna 1873, Nimenskij pogost – 13. srpna 1922, Petrohrad) byl biskup ruské pravoslavné církve, metropolita petrohradský a gdovský a mučedník.\n\nNarodil se 17. dubna 1873 v Nimenskim pogostě v rodině kněze Pavla Ioannoviče Kazanského.\n\nAbsolvoval Oloněcký duchovní seminář a roku 1893 začal studovat na Petrohradské duchovní akademii.\nDne 14. října 1895 byl postřižen na monacha a 21. listopadu byl vysvěcen na jerodiakona. Kněžské svěcení přijal 19. května 1897. Po vysvěcení se stal profesorem biblistiky na Rižském duchovním semináři. Poté působil jako inspektor Cholmského duchovního semináře a následně Petrohradského semináře. Roku 1902 se stal rektorem Samarského duchovního semináře a získal titul archimandrity. O tři roky později sloužil ve stejné pozici v Petrohradském semináři.\n\nRoku 1910 byl jmenován biskupem gdovským a vikářem petrohradské eparchie. Biskupské svěcení přijal 24. ledna 1910 z rukou metropolity Antonija.\n\nDne 6. května 1911 byl vyznamenán Řádem sv. Vladimíra III. třídy a 14. května 1916 získal stejný řád II. třídy.\n\nJako biskup často sloužil v chrámech v nejodlehlejších a nejchudších předměstí hlavního města.\n\nDne 2. března 1917 se stal prvním vikářem eparchie a 24. května byl zvolen arcibiskupem. Dne 13. srpna 1917 získal titul metropolity. Dne 24. ledna 1918 zabavil Všeruský ústřední výkonný výbor církevní majetek. Metropolita si přál aby při zabavování cenností byli přítomni duchovní a předměty zvláštního významu pro věřící by mohly být nahrazeny podobnými. Úřady tento požadavek odmítl a to vyvolalo střet mezi věřícími a úřady. \n\nDne 1. června 1922 byl zatčen v otázce církevního majetku. Kromě něj bylo do případu zapojeno dalších 86 osob. Soud se konal od 10. června do 5. července 1922. Soud odsoudil deset obžalovaných (včetně metropolity) k smrti, z nichž šest bylo odsouzeno k trestu odnětí svobody. \n\nMetropolita Veniamin byl zastřelen 13. srpna 1922 spolu s archimandritou Sergijem (Šeinem), právníkem Ivanem Kovšarovem a profesorem Jurijem Novickim.\n\nDne 5. dubna 1992 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 13. srpna.\n\n"}
{"id": "1544373", "url": "https://cs.wikipedia.org/wiki?curid=1544373", "title": "The New Grove Dictionary of Music and Musicians", "text": "The New Grove Dictionary of Music and Musicians\n\nThe Grove Dictionary of Music and Musicians, často jen \"Grove\", nebo \"The Grove\", je anglickojazyčný encyklopedický slovník obsahující hesla z oboru hudby a osob hudebníků. Společně s německojazyčným slovníkem \"Musik in Geschichte und Gegenwart\" (MGG) je nejvýznamnějším a nejrozsáhlejším slovníkem evropské (resp. západní) hudby. Dostupný je také v elektronické verzi.\n\nPrvní vydání pod názvem \"Dictionary of Music and Musicians in four volumes\" vyšlo v tištěné formě v letech (1878, 1880, 1883 a 1899) redakci Sira George Grovea. Nejnovější vydání (\"The New Grove Dictionary of Music and Musicians\", 2. vydání) bylo vydáno roku 2001 a čítá 29 svazků. Redaktorem byl Stanley Sadie († 2005).\n\nDruhé vydání \"The New Grove\" proběhlo současně se spuštěním zpoplatněné internetové verze. Ta obsahuje hesla obsažená v tištěné verzi, která jsou však v případě potřeby průběžné aktualizována.\n\n"}
{"id": "1544375", "url": "https://cs.wikipedia.org/wiki?curid=1544375", "title": "Charles-Michel de l'Épée", "text": "Charles-Michel de l'Épée\n\nAbbé Charles-Michel de l'Épée (francouzsky: [ʃaʁlmiʃɛl dəlepe]; 24. listopadu 1712 – 23. prosince 1789) byl francouzský filantrop a učitel 18. století, znám také jako „otec neslyšících “.\n\nCharles-Michel de l'Épée se narodil do bohaté rodiny ve Versailles, sídle politické moci tehdejšího nejmocnějšího království Evropy. Následně studoval, aby se mohl stát katolickým knězem .\n\nPo studiu obrátil svou pozornost k dobročinným službám pro chudé. Na jedné výpravě do Pařížských slumů měl příležitost se setkat s dvěma mladými neslyšícími sestrami, které komunikovaly pomocí znakového jazyka . L'Épée se proto rozhodl věnovat svůj život výchově a \"spáse\" neslyšících. V roce 1760 pak založil školu pro neslyšící. \n\nV souladu s vyvstávajícím filosofickým myšlením té doby l'Épée věřil, že neslyšící lidé jsou schopni jazyka. Tudíž by měli být schopni přijímat svátosti a vyhýbat se tak peklu. Začal rozvíjet systém výuky francouzského jazyka a náboženství pro neslyšící. Na počátku šedesátých let se jeho útočiště stalo první bezplatnou školou pro neslyšící na světě otevřenou pro veřejnost.\n\nAčkoli se l'Épée původně zajímal o náboženské vzdělání, jeho veřejné obhajování neslyšících a rozvoj jakési „znakované francouzštiny “ umožnily neslyšícím poprvé se legálně bránit u soudu.\n\nL'Épée zemřel na počátku francouzské revoluce, v roce 1789. Jeho hrobka je umístěna v kostele svatého Rocha v Paříži. Dva roky po jeho smrti ho Národní shromáždění uznalo za „dobrodince lidstva“ a přiznalo neslyšícím lidem práva dle Deklarace práv člověka a občana. V roce 1791 začala l'Épéeho škola, Institution Nationale des Sourds-Muets à Paris (Pařížský institut pro hluchoněmé), získávat vládní financování. Byla později přejmenována na Institut St. Jacques a poté znovu přejmenována na její současné jméno: Institut National de Jeunes Sourds de Paris. L'Épéeho výchovné metody se rozšířily po celém světě. Abbé de l'Épée je dnes považován za jednoho ze zakladatelů vzdělávání neslyšících.\n\nPo jeho smrti l'Épée ho na pozici ředitele školy nahradil Abbé Roch-Ambroise Cucurron Sicard.\nMetodické posunky byla vzdělávací metoda, která zdůrazňovala používání gest nebo ručních znaků. Byla založená na principu, že „hluchoněmým musí být vyučováno očima tomu, čeho ostatní lidé získávají uchem.“ \n\nAčkoli l'Épée uznával, že v Paříži již existuje neslyšící komunita, dorozumívající se znakovým jazykem, jejich jazyk (nyní známý jako starý francouzský znakový jazyk) vnímal jako primitivní. Svým (slyšícím) učitelům radil, aby se naučili znaky (lexikon), které by pak mohli používat ve výuce svých neslyšících studentů, on sám však ve třídě jazyk neslyšících nepoužíval. Místo toho vyvinul idiosynkratický gesturální systém využívající některé prvky jeho lexikonu v kombinaci s dalšími jím vymyšlenými znaky, tak aby reprezentovaly všechna slovesná zakončení, členy, předložky a pomocná slovesa francouzského jazyka .\n\nV angličtině je l'Épéeho systém známý jako “metodické znaky” (\"Methodical Signs\") nebo “stará znakovaná francouzština” (\"Old Signed French\"), ale je původnímu významu lépe odpovídá překlad \"systematizované znaky\" (\"systhematised signs\"). Přestože l'Épéeho systém položil filosofické základy pro pozdější vznik manuálně kódovaných jazyků, jako je například znakovaná angličtinu, jeho provedení se poněkud lišilo. Například pro vyznakování slova \"croire\" (\"věřit\") bylo potřeba použít pěti samostatných znaků - čtyř s významem \"vědět\", \"cítit\", \"říkat\" a \"nevidět\" a jeden, který označil slovo jako sloveso (Lane, 1980: 122). Slovo \"indéchiffrable\" („nesrozumitelné“) bylo také produkován řetězcem pěti znaků: vnitřek-pochopit-možný-přídavné jméno-ne. Stejně jako manuálně kódované jazyky byl l'Épéeho systém pro neslyšící těžkopádný a nepřirozený. Neslyšící žák (a později učitel) na l'Épéeho škole, Laurent Clerc, napsal, že neslyšící nikdy nepoužívali \"signed méthodiques\" při komunikaci mimo třídu, preferovali svůj vlastní komunitní jazyk (francouzský znakový jazyk).\n\nAčkoli l'Épée měl údajně s touto vzdělávací metodou velký úspěch, jeho úspěchy byly později zpochybněny kritiky, kteří se domnívali, že jeho studenti pouze opakovali jeho gesta, spíše než, že by chápali jejich význam.\n\nTo, čím se Abbé de L'Épée lišil od svých předchůdců v oblasti vzdělávání neslyšících a co mu zajistilo místo v historii, je to, že zpřístupnil své metody a učebny pro veřejnost a další vychovatele neslyšících. V důsledku jeho otevřenosti, stejně jako jeho úspěchů, se jeho metody staly natolik vlivnými, že jejich odkaz je stále patrný v současném vzdělávání neslyšících. L'Épée také zavedl programy vzdělávání zahraničních učitelů, kteří pak jeho metody přenesli zpět do svých zemí a založili četné školy pro neslyšící po celém světě. Laurent Clerc, neslyšící žák pařížské školy, se stal spoluzakladatelem první školy pro neslyšící v Severní Americe a přinesl s sebou znakový jazyk, který tvořil základ moderního amerického znakového jazyka, včetně znaků abecedy ASL.\n\nNěkteré školy pro neslyšící v Německu a ve Velké Británii, které byly současníky pařížské školy Abbého de l' Épée, používaly, na rozdíl od l'Épéeho manuálního přístupu, přístup oralistický, kladoucí důraz na řeč a čtení ze rtů. Příslušníci těchto škol vnímali l'Épéeho jako svého soupeře a své metody drželi v tajnostii. Spor o oralismu a manualismu zuří dodnes. Oralismus je někdy označován jako německá a manualismus jako francouzská metod, v odkazu na místa jejich vzniku.\n\nPařížská škola stále existuje, avšak nyní se ve výuce používá francouzský znakový jazyk spíše než l'Épéeho metodické znaky. Nachází se v Rue Saint-Jacques (ulice Svatého Jakuba) v Paříži a je jednou ze čtyř mezinárodních škol pro neslyšící - těmi dalšími jsou školy v Metzu, Chambéry a Bordeaux .\n\nDokonce i v současnosti je l'Épée běžně znám jako vynálezce znakového jazyka nebo jako ten kdo „naučil neslyšící znakovat “. Ve skutečnosti ho znakovat naučili neslyšící. L'Épée roztřídil a zaznamenal francouzské znaky, aby se jim byli schopni naučit i ostatní, kteří by je mohli používat ve vzdělávání, zejména o křesťanské víře.\n\nDne 24. listopadu 2018 si Google Doodle připomněl jeho 306. narozeniny.\n\n\n\n\n\n"}
{"id": "1544379", "url": "https://cs.wikipedia.org/wiki?curid=1544379", "title": "Sergij (Šein)", "text": "Sergij (Šein)\n\nSvatý Sergij (světským jménem: Vasilij Pavlovič Šein; 30. prosince 1870, Kolpna – 13. srpna 1922, Petrohrad) byl kněz ruské pravoslavné církve, archimandrita a mučedník. \n\nNarodil se 30. prosince 1870 ve vesnici Kolpna jako syn koležského sekretáře Pavla Vasiljeviče Šeina a jeho manželky Natalie Akimovny. Pocházel ze starého šlechtického rodu.\n\nRoku 1893 vystudoval pravnickou fakultu a stal se asistentem hlavního tajemníka senátu a asistentem státního tajemníka. V letech 1908–1912 byl vedoucím legislativního oddělení Kanceláře Státní dumy. Roku 1912 se stal členem dumy. Byl členem frakcí ruských nacionalistů a umírněné pravice. Roku 1915 se stal členem Progresivního bloku.\n\nV letech 1917–1918 byl členem místní rady Ruské pravoslavné církve a stal se jejím sekretářem. \n\nDne 12. září 1920 byl postřižen na monacha a přijal jméno Sergij na počest svatého Sergeje Radoněžského. Krátce nato byl vysvěcen na jereje a byl povýšen do hodnosti archimandrity.\n\nByl místopředsedou představenstva Sjednocených petrohradských pravoslavných farností. \n\nV roce 1922 byl zatčen a od 10. června 1922 byl jedním z hlavních obžalovaných v petrohradském procesu „případ odporu proti zabavení církevního majetku “. Dne 5. července 1922 byl odsouzen k trestu smrti. Byl zastřelen 13. srpna 1922 spolu s metropolitou Veniaminem (Kazanskim), právníkem Ivanem Kovšarovem a profesorem Jurijem Novickim.\n\nDne 5. dubna 1992 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 13. srpna.\n\n"}
{"id": "1544380", "url": "https://cs.wikipedia.org/wiki?curid=1544380", "title": "Piura", "text": "Piura\n\nPiura je město v severozápadním Peru. Nachází se 980 km od Limy na řece Piura 20 km od jejího ústí do Tichého oceánu. Město má obyvatel a je správním centrem stejnojmenného regionu. Piura leží v poušti Sechura a pro své horké suché podnebí je známá jako \"La Ciudad del eterno calor\" (Město věčného žáru). Množství srážek je výrazně ovlivňováno fenoménem El Niño.\n\nNa přelomu letopočtu zde žili příslušníci kultury Vicús, jejichž keramika je vystavena v místním muzeu. Moderní Piuru založil v roce 1532 Francisco Pizarro pod názvem \"San Miguel de Piura\" jako první město Evropanů na peruánském území. Název pochází z kečuánského výrazu \"pirhua\" (bohatství). Španělská nadvláda byla svržena v roce 1821 a v roce 1861 se Piura stala centrem departementu.\n\nNachází se zde soukromá vysoká škola Universidad de Piura, založená v roce 1969. Architektonickou dominantou je katedrála sv. Michaela Archanděla z roku 1588 na náměstí Plaza de Armas. Typickým zdejším hudebním stylem je cumbia, pocházející z Kolumbie.\n\nV okolí se pěstuje bavlna Pima a v moři u pobřeží regionu Piura se těží ropa. Piura je také proslulá potravinářským průmyslem (v údolí řeky Piura se sklízejí kokosové ořechy, plantainy a manga), uměleckými řemesly a turistickým ruchem. V okolí se nacházejí četné pláže vhodné pro koupání a surfing, sportovní rybáři vyhledávají nedalekou vesnici Cabo Blanco, kde se točila filmová adaptace \"Stařec a moře\". Význam rybolovu se odráží v lokální kuchyni, jejíž specialitou je ceviche.\n\nV Piuře se nachází fotbalový stadion Estadio Miguel Grau, kde sídlí klub Atlético Grau.\n\n"}
{"id": "1544382", "url": "https://cs.wikipedia.org/wiki?curid=1544382", "title": "The Dark Element", "text": "The Dark Element\n\nThe Dark Element je švédsko-finská symfonická metalová skupina, kterou vytvořil bývalá zpěvačka Nightwish Anette Olzon a bývalý kytarista Sonata Arctica Jani Liimatainen.\n\nV roce 2016 společnost Frontiers Records nabídla Janimu Liimatainenovi, aby nahrál a vydal nové album. Liimatainen si tehdy myslel, že bude pracovat s ženskou zpěvačkou, protože zpěváky jeho předchozích projektů byli muži. Frontiers ho brzy informoval, že to bude Anette Olzon. Na prvním albu jsou také některé nové písně z roku 2004, které nebyly nikdy použity.\n\nProjekt byl ohlášen 29. srpna 2017. Debutové album s vlastním názvem bylo vydáno 10. listopadu 2017, nahráno s basistou Jonasem Kuhlbergem a bubeníkem Janim Hurulou.\n\nThe Dark Element předvedl svou první show na Sweden Rock Festival 7. června 2018.\n\nJejich druhé album, Songs the Night Sings bylo vydáno 8. listopadu 2019, nahráno novým bubeníkem Rolfem Pilvem (Stratovarius).\n\n\n"}
{"id": "1544383", "url": "https://cs.wikipedia.org/wiki?curid=1544383", "title": "Kchaj-jüan (Liao-ning)", "text": "Kchaj-jüan (Liao-ning)\n\nMěstský okres Kchaj-jüan () patří pod městskou prefekturu Tchie-ling v provincii Liao-ning v Čínské lidové republice. Má rozlohu 2525 čtverečních kilometrů a žije v něm téměř šest set tisíc obyvatel.\n\nKchaj-jüan leží na severovýchodě Liao-ningu v centrální části prefektury Tchie-ling na východním břehu středního toku řeky Liao.V rámci prefektury Tchie-ling obklopuje městský obvod Čching-che, hraničí s okresem Si-feng na severovýchodě, okresem Čchang-tchu na severozápadě a okresem Tchie-ling na jihu a jihozápadě.\n"}
{"id": "1544384", "url": "https://cs.wikipedia.org/wiki?curid=1544384", "title": "Kchaj-jüan", "text": "Kchaj-jüan\n\nKchaj-jüan může být:\n"}
{"id": "1544385", "url": "https://cs.wikipedia.org/wiki?curid=1544385", "title": "Lavinový vyhledávač", "text": "Lavinový vyhledávač\n\nLavinový vyhledávač je zařízení vyvinuté k nalezení člověka zasypaného lavinou. Pracuje na principu radiového přijímače a vysílače operujícího na celosvětově sjednocené frekvenci 457 kHz. Lavinový vyhledávač je často využíván při aktivitách zahrnující pohyb v lavinovém terénu, jako je skialpinismus, freeride, zimní turistika a podobně. Ve chvíli, kdy se uživatel chystá vstoupit do lavinového terénu, zařízení aktivuje, a to pak vysílá nízkoenergetické pulzy na dané frekvenci. V případě pádu laviny a zasypání jiného uživatele, a za předpokladu, že se sám nachází v bezpečí, pak zařízení přepne do módu vyhledávání, což znamená, že zařízení přestane vysílat a začne přijímat. Lavinový vyhledávač pak směruje uživatele do míst, odkud přichází signál jiného zařízení, a umožní tak zasypaného lokalizovat. Lavinový vyhledávač je aktivní zařízení, které pro své fungování potřebuje baterie. Ke stejnému účelu nalezení zasypaného pod lavinou, ale na odlišném principu, funguje i pasivní systém RECCO, jehož odrazky mohou být zašívány do lyžařského oblečení.\n\nPřed vynalezením lavinových vyhledávačů se k urychlení nalezení zasypaného užívalo lavinových šňůr. To byly 20 až 30 metrů dlouhé, červeně zbarvené šňůry, které tahali lyžaři při lyžování ve volném terénu za sebou. Při jejich zasypání pak byla šance, že část šňůry zůstane na povrchu sněhu, a pomocí ní pak hledající rychle najde zasypaného. Nicméně tento systém nebyl příliš praktický a stávalo se, že lavina zasypala lyžaře včetně šňůry v celé její délce. A tak i v době před lavinovými vyhledávači část lyžařů ve volném terénu lavinové šňůry nevyužívala.\n\nV roce 1968 vynalezl na Cornellově letecké laboratoři John Lawton první funkční lavinový vyhledávač. Ten se dostal do komerčního prodeje v roce 1971 pod názvem Skadi. Tento vyhledávač fungoval na frekvenci 2,275 kHz, která je slyšitelná pro lidský sluch. Díky tomu odpadla nutnost převodu neslyšitelného signálu na slyšitelný a vyhledávač tak nemusel být natolik komplexní – pouze signál zachycoval a převáděl zvuk do malého sluchátka. Signál – a tedy i produkovaný tón – byl tím silnější, čím blíže byl druhému, hledanému přístroji. Tímto způsobem bylo možno lokalizovat zasypaného.\n\nV roce 1986 stanovila Mezinárodní komise pro horskou záchranu (ICAR) za standard pro lavinové vyhledávače frekvenci 457 kHz, tedy odlišnou od frekvence původních přístrojů. Vyšší frekvence měla výhodu většího dosahu, nicméně ve vyhledávači nyní bylo nutné zajistit převod signálu na tón, který bude pro lidské ucho slyšitelný. V roce 1996 přijala tuto frekvenci za standard i Americká společnost pro testování a materiály (ASTM), čímž se efektivně stala standardem celosvětovým. Technické standardy pro lavinové přístroje byly definovány následovně:\n\nVyhledávání s přístroji s jednou anténou a čistě analogově šířeným signálem bylo poměrně náročné, neboť jediným způsobem indikace byla hlasitost pípání, vyhledávač neměl žádný ukazatel směru ani vzdálenosti. Po zavedení celosvětového standardu ve vysílání se tak upřela pozornost na uživatelské usnadnění vyhledávání. V roce 1997 vyrobila firma BCA první vyhledávač s mikroprocesorem a přenosem digitalizované formy signálu. To umožnilo zahrnout informace o směru k zasypanému a vzdálenosti k němu. K přesnějšímu určení směru a vzdálenosti byly u pozdějších modelů různých výrobců přidávány další antény. V roce 1998 model Barryvox od firmy Mammut zavedl druhou anténu, v roce 2003 model DSP od firmy Pieps anténu třetí. V současnosti (2019) jsou zpravidla používány tříanténové vyhledávače zpracovávající digitalizovaný signál, analogový signál se vedle digitalizovaného jako doplněk používá pouze u high-end modelů k odlišení dvou vyhledávačů pohřebných velmi blízko u sebe, kde může signál interferovat.\n\nDále byla u vyhledávačů vyvinuta funkce skenování, pomocí které lze identifikovat nejen počet zasypaných, ale také okruh, v jakém se nacházejí, a funkce \"MARK\", umožňující zaslepení signálu z již lokalizovaného vyhledávače.\n\n"}
{"id": "1544390", "url": "https://cs.wikipedia.org/wiki?curid=1544390", "title": "A Beautiful Day in the Neighborhood", "text": "A Beautiful Day in the Neighborhood\n\nA Beautiful Day In The Neighborhood je americký dramatický film z roku 2019. Režisérkou filmu je Marielle Heller a scénář k němu napsali Micah Fitzerman-Blue a Noah Harpster. Ten byl inspirován článkem z roku 1998 „Can You Say ... Hero? od Toma Junoda zveřejněném v magazínu \"Esquire.\" Hlavní role hrají Tom Hanks, Matthew Rhys, Susan Kelechi Watson a Chris Cooper. \n\nFilm měl světovou premiéru na Mezinárodním filmovém festivalu v Torontu dne 7. září 2019 a do kin byl ve Spojených státech amerických uveden 22. listopadu 2019. V České republice bude mít premiéru dne 5. března 2020. \n\nObdržel pozitivní recenze od kritiků, zvláště ocenili výkon Hankse a Rhyse, směr Marielle Hellero a zprávu filmu. Film vydělal přes 43 milionů dolarů. Magazín \"Time\" vybral film do svého žebříčku TOP 10 filmů roku 2019. \n\n\nV Severní Americe byl uveden 22. listopadu 2019 společně s filmy \"Ledové království II\" a \"21 Bridges\". Za první víkend vydělal zhruba 15 milionů dolarů. Stal se tak třetím nejnavštěvovanějším filmem víkendu. Během druhého víkendu vydělal 11,8 milionu dolarů a skončil na pátém místě. \n\nFilm získal pozitivní recenze od kritiků. Na recenzní stránce Rotten Tomatoes získal z 262 započtených recenzí 95 procent s průměrným ratingem 8,2 bodů z deseti. Na serveru Metacritic snímek získal z 46 recenzí 80 bodů ze sta. \n\n"}
{"id": "1544391", "url": "https://cs.wikipedia.org/wiki?curid=1544391", "title": "Pterospondylus", "text": "Pterospondylus\n\n\"Pterospondylus\" („okřídlený obratel“) byl vědecky pochybný rod malého, vývojově primitivního teropodního dinosaura, náležejícího do nadčeledi Coelophysoidea a čeledi Coelophysidae.\n\nPopisný materiál představuje pouze jeden hrudní obratel, popsaný německým paleontologem Otto von Jaekelem v letech 1913 až 1914. Vzhledem k nekompletnosti fosilního materiálu se jedná o \"nomen dubium\" (pochybné jméno). Jednalo se zřejmě o zástupce célofyzidních teropodů, vzdáleně příbuzných rodům \"Coelophysis\", \"Liliensternus\", \"Podokesaurus\" a dalším. Byl zástupcem rozsáhlého kladu Ceratosauria.\n\nDruh \"P. trielbae\" žil v období svrchního triasu, asi před 216 miliony let, jeho fosilie byly objeveny v sedimentech souvrství Trossingen na území jižního Německa. Rodové jméno odkazuje k tvaru zachovaného obratle, druhové pak označuje období (\"tri\" jako trias) a místo – \"elbae\" podle řeky Labe, v jejímž povodí byl nález učiněn). \n\n\n"}
{"id": "1544392", "url": "https://cs.wikipedia.org/wiki?curid=1544392", "title": "Deaflympiáda", "text": "Deaflympiáda\n\nDeaflympiáda (dříve užívané názvy Tiché hry, Světové hry neslyšících a Mezinárodní hry neslyšících) je sportovní událost zaštiťovaná Mezinárodním olympijským výborem (International Olympic Commitee, zkratka IOC), které se účastní neslyšící sportovci na vrcholové úrovni. Nejvýraznějším rozdílem mezi Deaflympiádou a dalšími sportovními událostmi (olympiádou, paralympiádou a speciální olympiádou) zaštiťovanými MOV, je nahrazení zvukové signalizace na závodiších (např. výstřel ze startovací pistole, pokyn z megafonu nebo píšťalky rozhodčích) vizuální signalizací. Hry organizuje od roku 1924 Mezinárodní výbor sportu neslyšících \"(Comité International des Sports des Sourds,\" zkratka CISS).\nDeaflympiáda se koná každé čtyři roky. Po Olympijských hrách samotných je Deaflympiáda druhou sportovní událostí s nejdéle trvající historií. První hry, které se konaly v Paříži v roce 1924, byly také vůbec první mezinárodní sportovní akcí sportovců se zdravotním postižením. Pravidelný čtyřletý cyklus pořádání her byl narušen druhou světovou válkou, kdy se konala zimní Deaflympiáda až v roce 1949. Deaflympiáda neboli v Tiché hry, označení z roku 1924, na které se do Paříže v roce 1924 sjelo pouhých 148 sportovců z devíti evropských států, se nyní rozrostla do celosvětově významné akce.\n\nOficiální názvy her se v průběhu let měnily. Původní název v letech 1924–1965 byl „mezinárodní hry neslyšících“. Občas se vyskytovalo také označení „mezinárodní tiché hry“ podle anglického označení \"The Silent Games\". Od roku 1966 do roku 1999 se jim říkalo „Světové hry neslyšících“ a nebo se příležitostně hovořilo o „Světových tichých hrách“. Od roku 2001 se užívá současné označení Deaflympiáda, v anglickém jazyce Deaflympics (často mylně je uváděn termín Deaf Olympics).\n\nSportovci, kteří se chtějí kvalifikovat na Deaflympiádu, musí mít na svém „lepším uchu“ (ucho s nižší sluchovou ztrátou v dB) sluchovou ztrátu minimálně 55 dB. Aby byly podmínky pro všechny sportovce s různou kompenzací sluchu stejné, nesmí sportovci během sportovního výkonu používat sluchadla, kochleární implantáty a další sluchové kompenzační pomůcky. Dalším příkladem, v čem se sportovní hry neslyšících liší od sportovních akcí slyšících sportovců, je způsob organizace a technické zajištění her. Protože se nemohou neslyšící závodníci orientovat podle zvukových signalizací, využívá se na startovištích několika alternativních možností. Například fotbaloví rozhodčí používají vlajkové signalizace namísto píšťalek nebo jsou na tratích instalovány světelné signalizace nahrazující výstřel ze startovací pistole. Je také obvyklé, že diváci nepodporují sportovce pokřiky nebo potleskem, ale vytváří vlny zvedáním a skláněním paží.\n\nDo roku 2019 byly letní deaflympijské hry pořádány ve 21 městech v 17 zemích, z toho pouze pětkrát proběhly mimo Evropu (Washington, DC 1965, Los Angeles 1985, Christchurch 1989, Melbourne 2005 a Tchajpej 2009). Poslední letní hry se konaly v Samsunu v Turecku v roce 2017. Zimní deaflympijské hry pořádalo 16 měst v 11 zemích. Poslední zimní hry se konaly v Chanty-Mansijsku v Ruské federaci v roce 2015.\n\nZimní hry v roce 2011 pořádané na Slovensku ve Vysokých Tatrách byly zrušeny z důvodu nedostatečné připravenosti organizačního výboru pořádat hry. Mezinárodní výbor neslyšících sportovců podal trestní oznámení na Slovenský organizační výbor deaflympijských her a na jeho prezidenta Jaromíra Rudu. Trestní stížnost požaduje vrácení finančních prostředků, které byly převedeny na účet Slovenského organizačního výboru deaflympijských her z národních sportovních federací neslyšících, na pokrytí ubytování a dalších výdajů souvisejících s deaflympijskými hrami. Podle slovenského deníku \"SME\", „Jaromír Ruda, šéf organizačního výboru Slovenského, [je] mistr slibů a obviněný z podvodů souvisejících s deaflympijskými hrami ve výši 1,6 milionů euro.“ V dopise prezidentovi Mezinárodního výboru pro sport pro neslyšících ICSD Craig Crowley a deaflympionikům ze Spojených států amerických vyjádřil Ruda „své hluboké omluvy za zrušení 17. zimních deaflympijských her“. V současné době byl slovenský neslyšící výbor a Slovenská asociace odborových svazů neslyšících pozastavena. V roce 2013 zvláštní trestní soud v Banské Bystrici odsoudil Rudu s trestem odnětí svobody ve výši 14 a půl roku za podvod se 1,6 miliony eur, které měly být použity na zimní deaflympijské hry.\n\n"}
{"id": "1544396", "url": "https://cs.wikipedia.org/wiki?curid=1544396", "title": "Petr Bárta", "text": "Petr Bárta\n\nPetr Bárta (20. února 1942 Olomouc – 2008) byl český publicista, novinář a cestovatel.\n\nPetr Bárta se účastnil dvou expedic. V roce 1968 se jako zpravodaj účastnil Expedice Lambaréné, která vezla vozem Tatra 138 zdravotnický materiál do nemocnice Alberta Schweitzera v africkém Gabonu. V letech 1987–1990 se pak jako specialista na propagaci účastnil expedice Tatra kolem světa. V rámci této cesty byl i fotografem expedice a vedl také palubní deník. Zajímavostí je, že se na obou expedicích podílel společně s kameramanem Jiřím Stöhrem. \n\nCestovní deník Petra Bárty z expedice Tatra kolem světa vyšel knižně pod názvem \"Tatra kolem světa\". Cestopis vydalo v roce 1993 nakladatelství Univers Praha pod ISBN 80-901506-7-5. \n"}
{"id": "1544397", "url": "https://cs.wikipedia.org/wiki?curid=1544397", "title": "Libor Varhaník", "text": "Libor Varhaník\n\nLibor Varhaník (25. ledna 1966, Kutná Hora) je bývalý atlet a v současnosti sportovní funkcionář. Od roku 2012 je místopředsedou Českého olympijského výboru pro ekonomiku a marketing, od roku 2009 vykonává funkci předsedy Českého atletického svazu. Je ženatý a má dvě děti.\n\nVystudoval Fakultu tělesné výchovy a sportu a Filozofickou fakultu Univerzity Karlovy. V roce 1995 vybudoval marketingovou společnost Česká atletika, již byl také dlouholetým jednatelem. Opustil ji v roce 2009, kdy se stal předsedou Českého atletického svazu. Působil v něm už letech 2005 až 2009 jako místopředseda, členem svazu byl však již roku 1992. Pracoval také jako mezinárodní sekretář.\n\nJe členem soutěžního výboru Evropské atletické federace, v letech 1995 až 2003 v něm zasedal v marketingové komisi. Od dubna 2019 je jejím viceprezidentem. \n\nJako šéf organizačního výboru se podílel na pořádání velkých atletických akcí na českém území včetně evropského halového šampionátu v Praze 2015 nebo Kontinentálního poháru v Ostravě 2018. Je také šéfem představenstva Skiareálu Špindlerův Mlýn.\n\n"}
{"id": "1544400", "url": "https://cs.wikipedia.org/wiki?curid=1544400", "title": "Fuggerei", "text": "Fuggerei\n\nFuggerei je nejstarší komplex pro sociální bydlení na světě. V roce 1521 jej ve zděných řadových domcích ve městě Augsburg v Bavorsku nechal postavit Jakob Fugger. Dnes v 67 domcích žije 150 potřebných katolických občanů ve 140 bytech za roční (bez topení) nájem od 0,88 EUR. Za to se jednou denně modlí za zakladatele Fuggera a za jeho rodinu \"Vyznání víry, Otčenáš a Zdrávas Maria.\" Toto sociální bydlení z darovaného majetku Jakoba Fuggera je dodnes provozováno. Spolu s dalšími osmi nadacemi („Fuggersche Stiftungen\") se o ně stará správní rada (\"Aufsichtsgremium der Fürstlich und Gräflich Fuggerschen Stiftungs-Administration\"), vytvořená z knížecích a hraběcích seniorů rodiny Fuggerů.\n\nSídliště sociálních bytů Fuggerei bylo postaveno v letech 1516 až 1523 pod vedením stavitele Thomase Krebse. Výstavbu pro potřebné občany města Augsburg sponzoroval podnikatel Jakob Fugger a první část byla dokončena 23. srpna 1521. Kolem prvních šesti ulic bylo tehdy postaveno 52 bytů. V následujících letech se sídliště rozšířilo o další ulice, malá náměstí a kostel. Bylo velmi podobné malému nezávislému středověkému městu s hradbami. Brány byly v noci zamčené.\n\nDůsledně dvoupodlažní domy se standardizovanými půdorysy bytů byly, s ohledem na podmínky v době jejich vzniku, velkoryse naprojektovány. Přímo moderní byla koncepce Fuggerei jako pomoc pro svépomoc. Bydlení bylo určeno pro nezadlužené řemeslníky a příležitostné nádeníky ohrožené chudobou, kteří nemohli utáhnout svou vlastní domácnost, například kvůli nemoci. Mohli si tak zajišťovat obživu v rámci sídliště Fuggerei i mimo ně a při hospodářském oživení se pak měli opět odstěhovat do vlastního. Obyvatelům Fuggerei tak zůstávalo zachováno velmi luxusní soukromí. Až do 20. století tam sídlily zejména rodiny s často několika dětmi. Do tohoto sociálního sídliště se však mohli nastěhovat jen spořádaní chudáci („würdige Arme“). Podle vůle zakladatele to nesměli být žádní žebraví pobudové. Roční nájemné činilo jeden rýnský gulden (týdenní mzda řemeslníka). Ideální odměnou byly tři modlitby (\"Otčenáš, Vyznání víry a Zdrávas Maria\"), které se všichni obyvatelé modlili jednou za den za dárce a za jeho rodinu. Fuggerei financoval Jakob Fugger výslovně i jménem svých již zesnulých bratrů Ulricha a Georga.\n\nJméno \"Fuggerei\" vzniklo již v roce 1531. V letech 1581/82 v něm postavil augsburský stavitel Hans Holl kostel Svatého Marka („Markuskirche der Fuggerei\"), darovaný Markusem a Philippem Eduardem Fuggerem. Prvním duchovním se stal jezuita Petrus Canisius, v roce 1925 svatořečený. Ve třicetileté válce bylo Fuggerei pod Švédy až do roku 1642 a do značné míry zničeno. Od roku 1681 až do své smrti v roce 1694 tam žil zednický mistr Franz Mozart, pradědeček skladatele Wolfganga Amadea Mozarta .V letech 1880 až 1938 bylo Fuggerei dále rozšiřováno. Během druhé světové války pak ale bylo britskými nálety při nočním bombardování z 25. na 26. února 1944 ze dvou třetin zničeno. Již 1. března 1944 se rodinná rada seniorů knížecích a hraběcích Fuggerů písemně usnesla na jeho novém vybudování.\n\nPodle projektu architekta Raimunda von Doblhoff, vytvořeného z historických předloh, bylo Fuggerei za použití prostředků nadace od roku 1945 znovu stavěno a v roce 1947 byly první budovy opět obydleny. Tato rekonstrukce byla dokončena v 50. letech 20. století. Do roku 1973 bylo Fuggerei s využitím sousedních pozemků ještě asi o jednu třetinu rozšířeno až na dnešních 67 domů se 140 byty.\n\nVětšina bytů má rozlohu asi 60 metrů čtverečních a má svůj vlastní vchod. Skoro všechny byty v přízemí mají zahrádku, byty v patře mají půdu. Domky jsou napojeny na síť dálkového vytápění města Augsburg. Původní mechanické dveřní zvonky zůstaly i v čase elektřiny zachovány a ovládají se zataháním. Zavěšení a rukojeti starých zvonců jsou různá, pravděpodobně proto, aby nedocházelo k záměně v temném Fuggerei (dříve nebylo žádné uliční osvětlení). Podmínky přijetí jsou stále stejné jako v době založení: Kdo chce žít ve Fuggerei, musí být augšpurčan, katolík a mít dobrou pověst. Roční (studené) nájemné za byt ve Fuggerei je stále nominální hodnotou rýnského guldenu bez ohledu na inflaci (vypočteno na 0,88 EUR). Ostatní náklady již nesou nájemci sami (85, - EUR od 1. července 2013).\n\nObytný soubor s osmi uličkami a několika bránami je „město ve městě“ s vlastním kostelem, „městskými hradbami“ a „městskými bránami“. Od roku 2006 je však pro návštěvníky otevřena pouze jedna brána, \"Ochsentor\", kterou ponocný zavírá od 22:00 do 05:00 hodin. Obyvatel Fuggerei, který se vrátí do půlnoci, platí ponocnému 0,50 Eur, přijde-li později, zaplatí jedno euro. Od 5 hodin je brána znovu otevřená. Majetek nadace \"Fuggereistiftung\" se skládá z lesů a nemovitostí. Dodnes se jím sociální bydlení financuje. Jako další ekonomický zdroj příjmů vznikl v roce 2006 z cestovního ruchu a turistiky.\n\nNadace Fuggerei je jedna z devíti fuggerovských nadací a spravuje ji \"Fürstlich und Gräflich Fuggersche Stiftungs-Administration\". Skládá se ze zástupců tří větví rodu Fuggerů. Jsou to Fugger von Kirchberg und Weißenhorn, Fugger-Babenhausen a Fugger von Glött. Správcem nadace je Wolf-Dietrich, hrabě von Hundt. Správní radu tvoří knížecí a hraběcí senioři rodiny Fuggerů. Od roku 2004 jí předsedá Maria Elisabeth, hraběnka Thun-Fuggerová. Je to první žena v čele této rady. Do předsednictva dále patří Albert Fugger hrabě von Glött, Hubertus Fugger kníže z Babenhausenu a Markus Fugger hrabě z Babenhausenu.\n\nSociální sídliště Fuggerei je vedle Augsburské radnice pravděpodobně nejoblíbenější turistické místo ve městě. Vstupné se používá k jeho údržbě. Museum ve Fuggerei bylo založeno v roce 1957 a nachází se v ulici \"Mittlere Gasse 13 a 14\". V roce 2006 bylo výrazně rozšířeno a nově uspořádáno. Je zde také poslední původní byt, zařízený ve stylu 18. století. Od roku 2007 je také otevřen plně zařízený prohlídkový byt v ulici \"Ochsengasse\", který ukazuje, jak žije obyvatel Fuggerei dnes. V roce 2008 vzniklo také muzeum v bunkru z druhé světové války. V dochovaném protileteckém krytu z roku 1943 je zdokumentována historie budovy, noční bombardování Augsburgu z 25. na 26. únor 1944, roky rekonstrukce a rozšiřování Fuggerei až do roku 1973.\n\nV muzeu Fuggerei, v prohlídkovém bytě a v bunkru ze světové války se pomocí filmů vysvětluje historie rodiny zakladatelů a jejich nadace. Od roku 2006 jsou pamětihodnosti Fuggerei - od kostela po dům Franze Mozarta - vylíčeny v němčině, italštině a angličtině. V roce 2007 byl ve Fuggerei postaven první a dosud jediný pomník zakladateli, Jakobu Fuggerovi.\n\n\n"}
{"id": "1544402", "url": "https://cs.wikipedia.org/wiki?curid=1544402", "title": "František Jeniš", "text": "František Jeniš\n\nFrantišek Jeniš (7. června 1950 – 27. června 1989) byl český geograf, geolog, cestovatel, fotograf a pilot rogala.\nFrantišek Jeniš se od roku 1967 věnoval sportovnímu parašutismu. V 70. letech se pak stal průkopníkem závěsného létání v tehdejším Československu, v roce 1974 si postavil závěsný kluzák (rogalo) vlastní kontrukce.\n\nV roce 1987 odjel František Jeniš jako pilot motorového rogala a zdravotník na expedici Tatra kolem světa (na expedici měl přezdívku Filip). V létě 1988 se k expedici v oblasti Jižní Ameriky krátce připojila též Jenišova manželka Ludmila Jenišová, která si tam rovněž vyzkoušela létání na rogalu. Přes Pacifik do Asie pak už výprava dále pokračovala bez ní. 27. června 1989 se při sjíždění řeky Hunza v pohoří Karákorám v Pákistánu převrátil s Františkem Jenišem a Alešem Novákem člun, František Jeniš pak v peřejích řeky tragicky zahynul. \n\nDeník, který si František Jeniš během expedice vedl, měl společně s jeho skicami a fotografiemi sloužit jako základ pro knihu. Tu po Jenišově smrti z jeho zápisků sestavila manželka Ludmila. Kniha \"S rogalem kolem světa\" vyšla v roce 1994 v nakladatelství Baroko & Fox s ISBN 80-85642-17-4. \n"}
{"id": "1544403", "url": "https://cs.wikipedia.org/wiki?curid=1544403", "title": "Sanna Marinová", "text": "Sanna Marinová\n\nSanna Marinová, celým jménem Sanna Mirella Marin, (* 16. listopadu 1985 Helsinky) je finská politička a od prosince 2019 předsedkyně vlády Finska. Jako členka Finské sociálně demokratické strany zasedá od roku 2015 v Parlamentu Finska. Po svém znovuzvolení poslankyní zastávala mezi červnem a prosincem 2019 post ministryně dopravy a komunikace ve vládě Antti Rinneho. \n\nRinne na funkci premiéra rezignoval 3. prosince 2019 a o pět dní později byla ve stranickém hlasování zvolena kandidátkou na předsedkyni vlády. Po schválení nominace parlamentem ji prezident republiky Sauli Niinistö jmenoval do úřadu 10. prosince téhož roku. Ve 34 letech se tak stala nejmladším finskym předsedou vlády v historii a zároveň ke dni jmenování nejmladším stávajícím premiérem na světě. Do úřadu vstoupila jako třetí žena po Anneli Jäätteenmäkiové a Mari Kiviniemiové.\n\nSanna Marinová se narodila 16. listopadu 1985 ve finském hlavním městě Helsinky. Vyrůstala v chudších poměrech jako jediný potomek stejnopohlavních rodičů, biologické matky a její partnerky. \n\nV roce 2004 maturovala na střední škole v Pirkkale. Podle vlastního vyjádření se tak stala prvním členem rodiny s dokončeným středoškolským a následné i vysokoškolským vzděláním. Roku 2017 absolvovala magisterský obor organizační studia na Tamperské univerzitě. \n\nDo manželství s Markusem Räikkönenem se v lednu 2018 narodila dcera Emma.\n\nV roce 2006 se stala členkou Mladých sociálních demokratů, kde mezi lety 2010–2012 působila ve funkci první místopředsedkyně. Politickou kariéru zahájila v Tampere, kde roku 2008 nebyla nejdříve zvolena do městského zastupitelstva. O čtyři roky později, ve věku 27 let, se již zastupitelkou stala a v obecních volbách 2017 byla znovuzvolena. \n\nV roce 2014 se stala druhou místopředsedkyní sociálně demokratické strany. V parlamentních volbách 2015 byla poprvé zvolena do jednokomorového finského parlamentu za volební obvod Pirkanmaa. Po čtyřletém období mandát v následujících volbách obhájila. V červnu 2019 se pak stala ministryní dopravy a komunikace ve vládě Antti Rinneho.\n\nRinne na premiérskou funkci rezignoval na počátku prosince 2019 poté, co se se jeho strana dostala do konfliktu s liberálním koaličním partnerem Finský střed. Ten Rinnemu vyčítal čtrnáctidenní stávku poštovních úředníků. Ve vnitrostranickém hlasování byla 8. prosince 2019 zvolena Rinneho nástupkyni v úřadu předsedkyně vlády, když porazila vůdce parlamentní frakce Anttiho Lindtmana těsným poměrem hlasů 32 : 29. Rinne formálně setrval ve funkci stranického lídra minimálně do sjezdu v červnu 2020. \n\nPo povinném schválení nominace parlamentem ji prezident republiky Sauli Niinistö jmenoval premiérkou 10. prosince 2019. Ve 34 letech se stala nejmladším finským předsedou vlády v historii a zároveň ke dni jmenování nejmladším stávajícím premiérem na světě (33letý Sebastian Kurz byl v mezidobí úřadu rakouského kancléře). Finsko tak vyměnilo premiéra během předsednictví Evropské unie. Marinová sestavila kabinet na existujícím půdorysu pěti koaličních subjektů, jimž předsedaly pouze ženy – při vzniku 32letá Li Anderssonová Svazu levice, 34letá Maria Ohisalová Zelenému svazu, 55letá Anna-Maja Henrikssonová Švédské lidové straně a 32letá Katri Kulmnuniová Finskému středu. Ženy v kabinety obsadily dvanáct z devatenácti křesel.\n\nV otázce vstupu Finska do NATO se vyjádřila odmítavě.\n\n"}
{"id": "1544404", "url": "https://cs.wikipedia.org/wiki?curid=1544404", "title": "Josef Hejnic", "text": "Josef Hejnic\n\nJosef Hejnic (20. října 1924, Praha – 21. června 2019) byl český klasický filolog, překladatel a historik raného novověku. \n\nPůsobil v Kabinetu pro studia řecká, římská a latinská ČSAV. Věnoval se zejména výzkumu latinské humanistické literatury v českých zemích.\n\nSpolu s Janem Martínkem připravil k vydání monumentální šestisvazkovou \"Rukověť humanistického básnictví v Čechách a na Moravě (Enchiridion renatae poesis Latinae in Bohemia et Moravia cultae)\" (1966–2011).\n"}
{"id": "1544405", "url": "https://cs.wikipedia.org/wiki?curid=1544405", "title": "Stanisław Dygat", "text": "Stanisław Dygat\n\nStanisław Ludwik Dygat (5. prosince 1914 Varšava – 29. ledna 1978 tamtéž) byl polský spisovatel a publicista.\n\nVystudoval architekturu na Varšavské polytechnice a filozofii na Varšavské univerzitě, v roce 1938 vydal první sbírku povídek. Za druhé světové války byl jako francouzský občan převezen do internačního zařízení nedaleko Kostnice, o kterém napsal svoji nejznámější knihu \"Bodamské jezero\" (v roce 1985 ji zfilmoval Janusz Zaorski). \n\nPo válce spolupracoval s časopisy \"Przegląd Kulturalny\" a \"Ekran\" a s divadlem Teatr Wybrzeże v Gdaňsku. Spolu s Janem Kottem napsal divadelní hru \"Nowy Świętoszek\", překládal díla Williama Shakespeara, je autorem scénářů k filmům \"Společný pokoj\" a \"Palace Hotel\". Jeho tvorba se vyznačuje satirickým laděním a polemikou s polskou romantickou tradicí. Vlastenecké mýty ironizoval v próze \"Karneval\", duševní prázdnotu úspěšného mladého muže demaskuje román \"Disneyland\", zfilmovaný pod názvem \"Jowita\". Napsal také válečný psychologický román \"Rozloučení\".\n\nByl členem Polské sjednocené dělnické strany, z níž vystoupil po zákazu časopisu \"Europa\" v roce 1957. V roce 1976 podepsal petici Memoriał 101, protestující proti zařazení článku o věčném spojenectví se Sovětským svazem do polské ústavy. \n\nByl synem architekta Antoniho Dygata a švagrem hudebního skladatele Witolda Lutosławského. Jeho dcera Magda Dygatová je spisovatelka.\n\nV roce 2009 byl po Dygatovi pojmenován park ve varšavské městské části Mokotów.\n"}
{"id": "1544406", "url": "https://cs.wikipedia.org/wiki?curid=1544406", "title": "Václav Kapsa", "text": "Václav Kapsa\n\nVáclav Kapsa (* 8. července 1971, Plzeň) je český muzikolog a knihovník. Zaměřuje se ve svém bádání především na českou hudbu období baroka a klasicismu období 18. století v českých zemích. Je pracovníkem Ústavu dějin umění Akademie věd ČR.\n\nV letech 1993–2009 absolvoval magisterské a doktorské studium na Filosofické fakultě Univerzity Karlovy v Praze. Tamtéž v roce 2009 získal titul Ph.D. Od roku 1999 působí též jako knihovník v hudebním oddělení Národní knihovny ČR v Praze.\n\nVáclav Kapsa publikoval řadu svých bádání na téma česká hudba a hudebníci ve šlechtických kapelách v Českém království 18. století. Ve své práci se specializuje především na hudebníky Antonína Mösera, Františka Jiránka, Antonína Reichenauera, Christiana Gottlieba Postela, Jana Josefa Ignáce Brentnera a další. Významný je jeho badatelský počin v oblasti pražské šlechtické kapely hraběte Václava z Morzinu coby hudebního mecenáše a dedikanta hudby Antonia Vivaldiho.\n\n\n\n"}
{"id": "1544414", "url": "https://cs.wikipedia.org/wiki?curid=1544414", "title": "Lavinová šňůra", "text": "Lavinová šňůra\n\nLavinová šňůra je šňůra, které dříve používali lyžaři a alpinisté při pohybu v lavinovém terénu k urychlení nalezení v případě zasypání lavinou. Jednalo se o 20 – 30 metrů dlouhou, zhruba 3,5 mm silnou, červeně zbarvenou šňůru. Zpravidla na ní byly po jednom metru našité směrové značky. Konec, ke kterému směřovaly značky, měl uživatel uvázaný kolem pasu, zbytek svinutý do koule. V případě, že existovalo riziko zasypání lavinou, odhodil kouli a táhl šňůru za sebou. V případě jeho zasypání lavinou pak byla určitá šance, že díky své délce zůstane část šňůry na povrchu sněhu a umožní rychlou lokalizaci zasypaného. \n\nLavinové šňůry byly součástí výbavy rakousko-uherských alpských jednotek během první světové války a využívány byly i lyžařskou veřejností. Nicméně už ve třicátých letech píše Luis Trenker o „lyžařích, kteří lavinovou šňůru nepoužívají, dokonce se ji stydí uvázat.“ Po vynálezu lavinových vyhledávačů jimi byla lavinová šňůra pro svou malou efektivitu a praktičnost vytlačena.\n\nZ lavinové šňůry vývojově vychází lavinová pomůcka Avalanche Ball, u které je na konci 6 metrů dlouhé šňůry umístěn balón. Standardně má lyžař šňůru s balónem ve speciální kapse batohu, v případě zachycení lavinou ji odjistí a dojde k jejímu vystřelení. Díky pružinovému mechanismu se balón ve zlomku vteřiny rozvine. Díky svému objemu a hustotě zůstává balón na povrchu sněhu a je tak od něj po šňůře možné lokalizovat zasypaného. Avalanche Ball byl však přijat poměrně kriticky.\n"}
{"id": "1544416", "url": "https://cs.wikipedia.org/wiki?curid=1544416", "title": "Zádruha (družstvo)", "text": "Zádruha (družstvo)\n\n„ZÁDRUHA“, velkoobchodní společnost s r. o. vznikla v roce 1915. Byla to společnost, která sdružovala podílníky z řad drobných obchodníků, řemeslníků a dělníků. Celkem měla 6 000 podílů. Důvodem jejího založení byl „vzdor“ německým subjektům, zejména závodním konzumům hutí a dolů.\n\nV roce 1939 se odehrál incident, kdy nacisté vnikli do skladů, pod záminkou, že v nich jsou uchovávány zbraně. Zde objevili jen vojenské konzervy a potraviny, určené k zásobování pro případ odboje na Hlučínsku a Těšínsku. Následně byli zatčeni dva pracovníci ZÁDRUHY: disponent František Sobotík († 29. duben 1943), nadporučík letectva v záloze, který byl zatčen v roce 1940 a o tři roky později popraven ve Vratislavi a Josef Závada (29. prosinec 1898, Hrabová – 19. červenec 1942, Mauthausen), účetní, který zemřel v koncentračním táboře v Mauthausenu. Podnik byl zabaven ve prospěch německé říše a v roce 1942 byl z nařízení říšského protektora zlikvidován. Větší část zboží byla zcizena, zbytek prodán pod cenou. Stejným způsobem se likvidátor zbavil nemovitostí a inventáře. Podíly byly škrtnuty a hotovost, získaná likvidací, propadla německému státu.\n\nV květnu 1945 se sešli bývalí zaměstnanci ZÁDRUHY, aby se poradili, jak zajistit provoz podniku. Zemským národním výborem expoziturou v Moravské Ostravě byl dosazen národní správce Václav Rozehnal, bývalý zaměstnanec.\n\nZÁDRUHA byl jedním z největších podniků tohoto druhu v privátním sektoru na Moravě. Zásobovala Hlučínsko, Fryštátsko, Těšínsko, Frýdecko, Frenštát, Novojičínsko, Opavsko.\n\nPo únoru 1948 byl majetek družstva znárodněn.\n\n\n"}
{"id": "1544428", "url": "https://cs.wikipedia.org/wiki?curid=1544428", "title": "Metoda INSERT", "text": "Metoda INSERT\n\nMetoda INSERT (z anglického \"Interactive nottive systém for effective reading and thinking\" – v překladu \"Interaktivní poznámkový systém pro efektivní čtení a myšlení\") je jednou ze základních metod kritického myšlení. Tato metoda se používá zejména pro práci s odborným textem a využívá jednoduchých symbolů. Pomocí symbolů (√, -,+, ?) žák vyjadřuje jeho vztah k informacím v textu. V textu vyznačuje známé, nové, rozporuplné a nejasné informace. Využívá se pro ujasnění si důležitých informací z naučného textu. Jedná se o pomůcku zejména pro aktivnější čtení, porozumění textu a pozdější rychlejší orientaci v textu. \n\nInterpretace metody podle Anny Tomkové:\n\n\n√       Fajfkou, označí informace, která byla pro něj známá. \n\n-        Mínusem, označí informace, které jsou v rozporu s tím, co ví.\n\n+        Plusem, označí informace, které jsou pro něj nové.\n\n?        Otazníkem, označí informace, kterým nerozumí nebo o nich chce vědět více.\n\n\n\n\n"}
{"id": "1544431", "url": "https://cs.wikipedia.org/wiki?curid=1544431", "title": "Washington D.C. Area Film Critics Association Awards 2019", "text": "Washington D.C. Area Film Critics Association Awards 2019\n\nNa 18. ročníku udílení cen Washington D.C. Area Film Critics Association Awards byly předány ceny v těchto kategoriích dne 8. prosince 2019.\n\n\nPon Džun-ho – \"Parazit\"\n\n\nAdam Driver – \"Manželská historie\"\n\n\nLupita Nyong'o – \"My\"\n\n\nBrad Pitt – \"Tenkrát v Hollywoodu\"\n\n\nJennifer Lopez – \"Zlatopkopky\"\n\n\nNa nože\n\n\nNoah Baumbach – \"Manželská historie\"\n\n\nGreta Gerwig (podle stejnojmenného románu Louisy May Alcott) – \"Malé ženy\"\n\n\nApollo 11\n\n\n\n\"Parazit\" (Jižní Korea)\n\n\nRoger Deakins – \"1917\"\n\n\nMichael McCusker a Andrew Buckland – \"Le Mans '66\"\n\n\nMichael Abels – \"My\"\n\n\nBarbara Ling a Nancy Haigh – \"Tenkrát v Hollywoodu\"\n\n\nRoman Griffin Davis – \"Králíček Jojo\"\n\n\nTony Hale – \"\"\n\n\nJosh Brolin – \"\"\n\n\nThe Report\n\n"}
{"id": "1544433", "url": "https://cs.wikipedia.org/wiki?curid=1544433", "title": "Hodnotící úsudek učitele o žákovi", "text": "Hodnotící úsudek učitele o žákovi\n\nUčitelé zakládají svá rozhodnutí při práci se žáky z části na subjektivním hodnotícím úsudku, který si tvoří o studentech a žácích, a na základě takového úsudku pak žáky, ať už vědomě nebo nevědomky hodnotí a komunikují s nimi. Toto se nazývá hodnotící úsudek učitele o žákovi. \n\nHodnocením není myšleno známkování, ale spíše jde o subjektivní představu učitele o daném žákovi, například „Anička je velmi šikovná“, přičemž není zřejmé, co je důvodem pro toto tvrzení. Tyto úsudky vedou učitele k tomu, že s každým žákem jedná odlišným způsobem, ale nemusí si toho být vědom a nemůže s tím tedy cíleně pracovat. Takové jednání učitele může působit jak ve prospěch, tak i v neprospěch žáků a odrážet se v jejich klasifikaci.\n\nVytváření hodnotícího úsudku je opíráno o pestré poznatky, které učitel získal poznáváním žáků jak ve výuce, tak mimo ni. Rovněž může být učitelův úsudek ovlivněn stereotypy. Učitel jedná a přistupuje k žákům na základě několika charakteristik, do kterých patří například: \n\nUčitel může dělat rozdíly mezi děvčaty a chlapci. Například od žen se očekává, že budou studovat gymnázium nebo pedagogické střední školy, naproti tomu od chlapců se očekává spíše technické zaměření.\n\nPokud se nějaký žák vyjadřuje spisovně a logicky (používá rozvinuté kódy), pak může mít učitel dojem, že je slušně vychovaný a/nebo inteligentní. Naopak pokud žákova promluva nedává smysl nebo mluví krátce a stručně (používá omezené kódy), pak učitelův úsudek o žákovi může být negativní.\n\nSociálním zázemím se rozumí například vzdělání rodičů, plat rodičů, jestli žák pochází z úplné nebo neúplné rodiny atd. Učitel může například vědět, že žák pochází z rodiny vysokoškolsky vzdělaných rodičů, proto na něj může mít nepřiměřeně vysoké nároky.\n\nUčitel se chová různě k žákům různého věku na základě předsudků. Například: „těmto žákům je kolem 12 let, jsou v pubertě, proto bude těžké s nimi vycházet“\n\nTedy vzhled, výška, váha, oblečení, líčení, apod. Různé tělesné vlastnosti žáka mohou učiteli připadat přitažlivé či odpudivé. Například žáci s brýlemi můžou připadat učiteli víc inteligentní, než žáci bez nich\n\nTo znamená, jaký daný žák je; například jaké má žák postoje, charakter nebo schopnosti. Například u introvertního žáka může učitel nabýt dojmu, že se nenaučil, protože neodpoví na otázku a je celkově tichý, anebo naopak, když je žák tichý, tak je považován za „hodného žáka“.\n\nNa základě výše zmíněných příčin může dojít k následujícím důsledkům.\n\nPodle této teorie se deviantními jedinci stávají lidé po označení někým jiným za deviantní. To znamená, že pokud člověk poruší aktuální společenskou normu, pak může být označen za „outsidera“, přičemž se společnost k danému jedinci chová jako k outsiderovi a on se eventuálně outsiderem stane. Právě tak si může učitel vytvořit nálepku o žácích, ať už pozitivní nebo negativní, například na základě prvního dojmu, nevědomých předsudků nebo zaujatostí. \n\nNapříklad pokud je dítě označeno učitelem jako problematické, pak bude viděn celou třídou jako problematické, i přes to, že nadále problematické není.\n\nToto je též spojováno s Thomasovým teorémem, který zní:\nTo znamená, že pokud někdo něco očekává, toto očekávání se splní jednoduše proto, že tomu někdo věří, a jeho chování se přizpůsobí tomu, aby se jeho očekávání splnila. \n\nV pedagogice to znamená, že učitel nevědomky ovlivňuje výsledky žáků tak, že se naplní jeho předpověď. Příkladem může být učitel, který věří v nadprůměrnou inteligenci žáka, a jelikož mu věnuje více času, chválí ho a nevědomky zvyšuje jeho motivaci a sebedůvěru, pak i sám žák se stává nadprůměrným.\n\nJedná se o pozitivní variantu sebenaplňujícího proroctví, kdy pozitivního výsledku je dosaženo tím, když je žák vystavován pozitivním očekáváním učitele. \n\nPříkladem je experiment Pygmalion in the classroom, kdy experimentátoři rozdali žákům testy, které měly zjistit jejich IQ a studijní předpoklady. Poté vybrali průměrné žáky a vydávali je před učiteli za nadprůměrně inteligentní. Výsledky těchto žáků byly později skutečně nadprůměrné, neboť učitelé jim začali věnovat více času, kladli jim otevřené otázky s možností kreativně odpovědět a následně je chválili. Tím zvyšovali jejich snahu a sebedůvěru a žáci se následně stávali nadprůměrnými.\n\nOpakem Pygmalion efektu je Golem efekt, kdy negativní očekávání může mít negativní důsledky na prožívání a chování žáka. \n\nJako příklad lze uvést situaci, kdy si učitel myslí, že jeden z jeho studentů je méně inteligentní než ostatní. Učitel takovému žákovi dává jednodušší úkoly, což může vést k tomu, že tento žák dosáhne v konečném důsledku menších znalostí.\n"}
{"id": "1544447", "url": "https://cs.wikipedia.org/wiki?curid=1544447", "title": "Převěj", "text": "Převěj\n\nPřevěj je přečnívající okraj sněhu na horském hřebenu nebo na stranách žlebu. Vzniká převíváním sněhu přes ostré terénní rozhraní. Na něm se sníh zachycuje a ukládá. Převěje se tvoří na závětrné straně hřebene, nebo na jeho strmější straně.\n\nPřevěje jsou rizikovým prvkem při pohybu v horském terénu. Při pohybu po jejich povrchu může dojít k jejich odlomení a pádu do propasti. I pokud nedojde k utržení převěje, mezi ní a terénem se tvoří mezera zakrytá slabou sněhovou pokrývkou, kterým může osoba pohybující se po tomto rozhraní propadnout. Tato mezera bývá špatně vizuálně identifikovatelná, což ztěžuje volbu bezpečné trasy. Bezpečnostním pravidlem je pohybovat se na opačné straně hřebene, než se převěj tvoří, a to v dostatečné vzdálenosti od terénní osy hřebene.\n\nPřevěje tvoří také riziko v lavinovém terénu, jejich uvolnění a pád může vyvolat lavinu. Převěje jsou zvláště náchylné k utržení po předchozím oteplení.\n\nMezi horolezce, kteří zemřeli při utržení převěje, nebo propadem mezi převějí a terénem, patří například Hermann Buhl, Fritz Kasparek, nebo Alfred von Pallavicini.\n"}
{"id": "1544448", "url": "https://cs.wikipedia.org/wiki?curid=1544448", "title": "Eliezer Karpeles", "text": "Eliezer Karpeles\n\nEliezer Karpeles (1754, Praha – 27. dubna 1832, Libeň) byl český rabín, téměř čtyřicet let byl oblastním rabínem Kouřimského kraje (se sídlem v Libni). \nJe autorem komentářů k Talmudu pod názvem \"Me-Abne ha-Maḳom\", zejm. Horayota a také k některým dílům Maimonida (Praha, 1801); a \"'Erki' Alai\", poznámky 'Arakin a Hullin (ib. 1815). \n\nPohřben je na Starém židovském hřbitově v Libni.\n\n"}
{"id": "1544456", "url": "https://cs.wikipedia.org/wiki?curid=1544456", "title": "Eva Formánková", "text": "Eva Formánková\n\nEva Formánková (5. ledna 1931 Popovice – 8. prosince 2019 Praha) byla česká filosofka, nakladatelská redaktorka a překladatelka. Zasloužila se o vydání řady cenných nemarxistických filosofických děl, zejména v letech 1965–1973.\n\nNarodila se ve statkářské rodině, což jí později působilo kádrové problémy. Po maturitě na gymnáziu v Benešově vystudovala filosofii a češtinu na Filozofické fakultě Univerzity Karlovy. Během studia pilně studovala i filosofy, kteří nepatřili do tehdejšího kurikula (Emanuel Rádl, Jean-Paul Sartre, György Lukács) a seznámila se s L. Hejdánkem. Po studiu nastoupila jako nakladatelská redaktorka v nakladatelství Mladá fronta a z Hejdánkova podnětu začala připravovat kapesní edici šířejí přístupných filosofických děl, která však mohla začít vycházet až za ředitele K. Šiktance v roce 1968 pod názvem \"Váhy\".\n\nFormánková tehdy úzce spolupracovala s Janem Patočkou, který tuto činnost velmi podporoval. Prvním svazkem byla Rádlova \"Útěcha z filosofie\", následovala Jaspersova \"Otázka viny\", díla S. Kierkegaarda, M. Bubera, J. Ortegy y Gasseta nebo A. N. Whiteheada. V roce 1970 bylo vydávání v rámci \"normalizace\" zastaveno, několik připravených titulů se ale ještě podařilo převést do nakladatelství Vyšehrad (G. Marcel, \"K fenomenologii naděje\" a Max Scheler, \"Řád lásky\"), kdežto Heideggerovo dílo \"O pravdě a bytí\" už se distribuovalo jen „pod pultem“. Guardiniho \"Konec novověku\" a Patočkovi Předsokratici byli zastaveni. Roku 1974 musela Formánková z nakladatelství odejít a roku 1977 podepsala Chartu 77, načež pracovala jako korektorka v novinách.\n\nV roce 1989 se do nakladatelství MF vrátila a navázala na svoji činnost z konce 60. let. Vydala Patočkovy \"Tři studie o Masarykovi\" a další v ČSSR tehdy málo známé autory, jako byl například Martin Heidegger, Romano Guardini, Ludwig Wittgenstein, Max Scheler, José Ortega y Gasset, Friedrich Nietzsche, Eugen Fink, Hannah Arendtová, John Searle, Gaston Bachelard, Vladimir Jankélévitch nebo Simone Weilová. Touto konvertitkou ke křesťanství se zabývala intenzívněji, stejně jako dílem Franze Kafky, jimž věnovala i vlastní kritické eseje. \n\nOd roku 1998 byla pracovnicí oddělení pro výzkum literatury 20. století Ústavu pro českou literaturu AV ČR.\n\n\n"}
{"id": "1544457", "url": "https://cs.wikipedia.org/wiki?curid=1544457", "title": "Chupa", "text": "Chupa\n\nChupa, , je baldachýn používaný při židovské svatbě. V přeneseném významu může označovat také samotnou svatbu či svatební obřad.\n\nPo úvodním obřadu \"pokrývání\" (v jidiš \"bedekn\"), kdy se hlava nevěsty pokrývá závojem, jsou ženich s nevěstou (\"chatan\" a \"kala\") odvedeni pod svatební baldachýn (chupu). Chupa stojí na čtyřech tyčích, které někdy drží čtyři přátelé ženicha (bývá zvykem, že je drží svobodní muži), znázorňuje budoucí domov manželů a symbolizuje střechu nad hlavou. Je otevřená do čtyř stran jako připomínka židovského praotce Abraháma, že dveře domu mají být otevřeny do všech světových stran ke vřelému přijímání hostů.\n\nV ortodoxním judaismu přivádí snoubence k chupě rodiče – nevěstu její matka a nastávající tchyně, ženicha otec a nastávající tchán.\n"}
{"id": "1544460", "url": "https://cs.wikipedia.org/wiki?curid=1544460", "title": "Silbo gomero", "text": "Silbo gomero\n\nSilbo gomero (v překladu \"gomerské hvízdání\", nazýváno též \"El Silbo\") je hvízdací jazyk používaný na ostrově La Gomera na Kanárských ostrovech. Jedná se o místní nářečí španělštiny, přičemž se místo slov používá hvízdání. Používají ho místní zemědělci na komunikaci v úzkých a hlubokých údolích na Gomeře. Silbo gomero umožňuje komunikovat až na vzdálenost 5 kilometrů. V roce 2009 byl organizací UNESCO vyhlášen mistrovským dílem ústního a nehmotného dědictví lidstva.Silbo gomero je také používáno jako atrakce pro turisty, kteří navštíví ostrov La Gomera.\n\nČlověku, který používá silbo gomero se říká \"silbador.\"\nHvízdáním se dorozumívali už Guančové, původní obyvatelé Kanrských ostrovů berberského původu. Hvízdáním se tehdy kromě La Gomery dorozumívali i na některých dalších Kanárských ostrovech (El Hierro, Tenerife a Gran Canaria), ale do dnešních dní vydržel jen na Gomeře (na Hierru se ovšem používal až do roku 1976).\n\nNa Gomeře se ovšem v 50. letech 20. století začalo od používání Silbo gomera upouštět, důvodem bylo stěhování zemědělců do měst a vynález telefonu. Obnova jazyka začala začátkem 90. let. Roku 2009 byl organizací UNESCO vyhlášen mistrovským dílem ústního a nehmotného dědictví lidstva.\n"}
{"id": "1544462", "url": "https://cs.wikipedia.org/wiki?curid=1544462", "title": "Kivi Owenův", "text": "Kivi Owenův\n\nKivi Owenův (\"Apteryx owenii\"), též zvaný kivi malý, je nelétavý pták z řádu kiviů. Ze všech kiviů je kivi Owenův nejmenší (asi poloviční), váží zhruba 1–2 kg a velký je asi jako kuře (cca 34 až 45 cm), samice je lehce mohutnější. Má šedavé, tmavě skvrnité peří a nad očima a okolo zobáku mu rostou dlouhé hmatové vousky (tzv. vibrisy). Postrádá ocas, má pouze ocasní část páteře zakončenou srůstem obratlů (tzv. pygostyl). Druh poprvé popsal anglický ornitolog a malíř ptactva John Gould (1804–1881) v roce 1847, na základě získaného vzorku. Pojmenován je podle britského přírodovědce Richarda Owena. \n\nJedná se o endemit Nového Zélandu. Původně se vyskytoval na obou velkých ostrovech, ale dnes obývá zejména chráněné lokality obestavěné plotem a nevelké množství pobřežních ostrůvků (např. Kapiti). Biotopem je stálezelený listnatý les. Živí se především housenkami a jiným drobným podzemním hmyzem (bezobratlými), k čemuž má přizpůsobené nohy s ostrými drápy a poměrně dlouhý ke konci mírně zakřivený zobák. Nepohrdne však ani některými plody (např. stromů „hinau”).\n\nK hnízdění, k němuž na ostrově Kapiti nejčastěji dochází během jara (září, říjen) – jinak ale nezávisle na období, si vyhrabává doupě, nebo hnízdí v dutinách stromů a skalních rozsedlinách, které si často vystele měkkým materiálem (větvemi, listím). Nalezený pár spolu hnízdí často každý rok, pokud jeden ze dvou partnerských ptáků nezahyne, je tedy monogamní. Samice snese obvykle dvě vejce, která inkubuje pouze samec po dobu 63–84 dní. Vejce kivi je v porovnání s jeho velikostí poměrně velké, tvoří 26 % váhy matky (jak kdyby žena rodila šestileté dítě). O mláďata se starají společně. Ta zůstávají v hnízdě dva až tři týdny (resp. se do něho pravidelně vrací) a „krmena” jsou celkem čtyři týdny. Mláďata se krmí sama (už první dny po vylíhnutí, kdy se živí jen z žloutkového váčku), rodiče je pouze při jejich toulkách za potravou doprovází. Mladí kivi se až rok mohou zdržovat na území svých rodičů, jsou nicméně soběstační.\n\nKivi Owenův se dlouhou dobu řadil mezi velmi ohrožené druhy ptáků (zejména kvůli mnoha nepůvodním predátorům – kočkám, psům či lasicím, nebo ničením jeho životního prostředí), avšak díky ochraně populace opět vzrůstá, nebo je stabilní, čítá asi 1400 dospělých jedinců (k roku 2016). Organizace IUCN klasifikuje druh jako téměř ohrožený taxon.\n"}
{"id": "1544464", "url": "https://cs.wikipedia.org/wiki?curid=1544464", "title": "Hvízdací jazyk", "text": "Hvízdací jazyk\n\nHvízdací jazyk je jazyk, jehož základem nejsou hlásky, nýbrž hvízdání. Mnoho jazyků po celém světě má svou hvízdací variantu. Hvízdací jazyky vznikly za účelem dorozumívání se na delší vzdálenosti, hvízdání je totiž někdy slyšet až na vzdálenost 5 kilometrů.\n\n\nKrom těchto mají hvízdací variantu i mnohé další jazyky, a to především z Afriky (hlavně oblast Západní Afriky), Severní Ameriky a Papuy-Nové Guineje.\n\nNeurolingvistikcký výzkum hvízdacích jazyků (konkrétně kuşköy a silbo gomero) potvrdil, že při používání hvízdacích jazyků lidský mozek používá obě hemisféry, přitom při používání normálních mluvených jazyků se používá jen hemisféra levá.\n"}
{"id": "1544468", "url": "https://cs.wikipedia.org/wiki?curid=1544468", "title": "NGC 509", "text": "NGC 509\n\nNGC 509 je čočková galaxie v souhvězdí Ryb. Její zdánlivá jasnost je 13,7 a úhlová velikost 1,6′ × 0,6′. Objevil ji Albert Marth 1. října 1864.\n\nOd Země je vzdálená 105 milionů světelných let a pravděpodobně patří do skupiny galaxií, která má označení LGG 23 a tvoří ji 9 či více členů. Hlavním členem této skupiny je galaxie NGC 524.\n\n"}
{"id": "1544469", "url": "https://cs.wikipedia.org/wiki?curid=1544469", "title": "Polička (hrad)", "text": "Polička (hrad)\n\nHrad Polička stával ve městě Poličce, které bylo založeno Přemyslem Otakarem II. před rokem 1265. Zakládací listina tohoto hradu se nedochovala a jediná zmínka o něm pochází z roku 1289, poté z pramenů zcela mizí. Zanikl zřejmě v husitských válkách. Zmiňován byl jako Starý hrad už v 16. století. Podle některých domněnek byl takto však označován jeden z městských barbakanů, což by ale v Česku bylo zcela ojedinělé. Ve městě nelze nalézt žádnou půdorysnou anomálii, která by existenci hradu dokazovala. Objevila se též hypotéza, že hrad nestál v jádře města, ale na Dolním předměstí v Šoffově ulici.\n\n"}
{"id": "1544473", "url": "https://cs.wikipedia.org/wiki?curid=1544473", "title": "Tituly a vyznamenání Mikuláše I. Pavloviče", "text": "Tituly a vyznamenání Mikuláše I. Pavloviče\n\nRuský car, finský velkokníže a poslední polský král Mikuláš I. během svého života obdržel řadu vyznamenání a titulů. V době své vlády byl hlavou ruských řádů.\n\n\n\n\n\nPo ruském carovi Mikuláši I. je pojmenován rod rostlin z čeledi zázvorníkovitých \"(Zingiberaceae) Nicolaia\"\n"}
{"id": "1544474", "url": "https://cs.wikipedia.org/wiki?curid=1544474", "title": "American Widow (rozcestník)", "text": "American Widow (rozcestník)\n\nAmerican Widow může být:\n\n"}
{"id": "1544482", "url": "https://cs.wikipedia.org/wiki?curid=1544482", "title": "Školní nekázeň", "text": "Školní nekázeň\n\nZa školní nekázeň je považováno porušování školního řádu, který též definuje sankce s tím spojené. Školní nekázeň je definovaná jako polykauzální jev, kde záleží na vnitřních i vnějších vlastnostech konkrétní situace a jejich vzájemné kombinaci. \n\nŠkolní nekázeň můžeme definovat jako opak termínu školní kázeň, jenž jasně vymezuje Obst, a to následovně: \"„Kázeň ve škole spočívá v tom, jak žáci dovedou zachovávat společenská a školní pravidla, spolupracují s učitelem na plnění cílů výuky a podílejí se na vytváření příznivého sociálního prostředí. Kázeň se projevuje v celkovém pořádku, dodržování základních regulativů od hygieny, pořádku ve školních věcech, šetrného zacházení s vybavením a pomůckami, pravidelností příchodu do školy i ze školy, chování žáků o přestávkách, vypracovávání domácích úkolů, přípravy na výuku a další“\".\n\nPrimárně se jedná o porušování předem stanovených pravidel, které je trestáno předem známými tresty v rámci školního řádu. Tato pravidla mohou například definovat očekávané standardy oblečení, času, sociálního chování a etiky. Podoba nekázně se mění s vývojem populace, státních systémů a odchylováním se od tradičních hodnot. Při hodnocení jejich vlastností záleží i na morálních a etických hodnotách, které děti nabývají během výchovy v rodině a později si je osvojují i během vyučování.\n\nHlavní příčiny školní nekázně v prostředí českých škol se podle současného odborníka zabývajícího se tímto tématem, Stanislava Bendla, řadí do kategorií, ve kterých neukázněnost buď způsobují sami žáci, nebo vyvstane z podnětu učitele či z výchovy v rodině.\n\nZ pohledu učitele je hlavní příčinou nekázně u žáků např. “roztěkanost; neúcta k hodnotám; lhostejnost ke spolužákům; malý zájem o školní práci; primitivnost některých žáků; puberta; „mazáctví“; malý smysl pro odpovědnost; egoismus některých žáků; agresivita žáků; ve škole je mnoho problémových žáků; psychické poruchy”.\n\nNa druhou stranu žáci bývají neukáznění i v případech, kdy je učitel nepřipraven na vyučovací hodinu, nemá ve třídě dostatečně vybudovanou autoritu - nejistě vystupuje, je unavený, nevyžaduje kázeň a pro výuku volí nevhodné pedagogické metody.\n\nV rámci rodiny se potom může jednat např. o příliš tolerantní výchovu, rodinné problémy nebo nedostatečnou komunikaci mezi členy výchovy a nedůraz na základy výchovy morální a etické. Nekázeň však může shledat původ i v širším okolí, kdy se její rozšířenost přisuzuje i uspěchané době, velkému vlivu masmédií, úpadku tradiční společnosti, přílišné volnosti a nedostatku kladných vzorů.\n\nI v oblasti školní kázně je mnohem efektivnější předcházet jejímu porušování. Mezi prevenci lze zařadit postupy, jenž směřují k udržení školní kázně, příp. ke korigování neukázněného chování, které se z pohledu různých autorů liší viz níže.\n\nPodle Kusáka a Dařílka je v rámci pozitivní prevence ukázněného chování důležitá motivace a chvála ze strany učitelů, která má upoutat žákovu pozornost a posílit jeho snahu být vzorným posluchačem ve vyučovací hodině.\n\nJacob Kounin zavedl následující metody prevence neukázněného chování:\n\n\nStanislav Bendl zastává princip jednotného postupu školy při uplatňování tzv. celoškolské politiky kázně, jež tvoří samotná pravidla dodržování kázně. Mezi možnosti prevence řadí primárně vlastnosti učitele, který by měl být důsledný ve svém jednání, ale zároveň nezapomínat na vlídnost. Při přípravě vyučování by měl volit zajímavé metody, vystupovat sebevědomě a používat humor, správně organizovat. Postava učitele by měla být ke všem žákům spravedlivá a zároveň fungovat jako příklad slušného chování.\n\nChris Kyriacou též definoval některé formy prevence neukázněného chování: procházení celou třídou mezi žáky, měnit tempo a činnost práce a udržovat oční kontakt.\n\nJeden z hlavních důsledků nekázně je časová ztráta, ke které dochází v průběhu vyučování. Pedagog musí během vyučování vynakládat časově náročné úsilí k tomu, aby zabránil projevům nekázně ze strany žáků, příp. k jejich řešení a cílit na to, aby udržel žákovskou pozornost a interakci ve vyučovací hodině.\n\n"}
{"id": "1544489", "url": "https://cs.wikipedia.org/wiki?curid=1544489", "title": "Studio Hořící žirafy", "text": "Studio Hořící žirafy\n\nStudio \"Hořící žirafy\" bylo divadlo působící mezi lety 1995–2003 v Olomouci. Za dobu své existence fungovalo v sálech Divadla hudby Olomouc, S-klubu a Jazz Tibet Clubu propůjčovaných ke zkouškám i představením. Roku 1995 se stalo oficiální součástí Moravského divadla Olomouc a posléze roku 2001 získalo vlastní prostor v Hořícím domě.\n\nZakládajícími členy divadla byli David Drábek coby autor a téměř výhradní režisér inscenovaných her a hudebník Darek Král. Herecky byli se Studiem Hořící žirafy spojeni především Pavel Juřica, Rudolf Máhrla, Adrian Jastraban, Filip Čapka, Dita Vojnarová, Lubor Novotný, Dušan Urban, Marek Zahradníček či Ivana Plíhalová.\n\nPodnět k založení divadla souvisí s rokem 1992 a seminářem autorské tvorby Jana Roubala na Katedře teorie a dějin dramatických umění na Univerzitě Palackého v Olomouci. David Drábek a Darek Král zde napsali hru \"Sousto\", jež se dostala až do finále v soutěži o Cenu Alfréda Radoka. Další divadelní hru \"Hořící žirafy\", podle které dostalo následně divadlo svůj název, napsal Drábek o rok později. Došlo k vytvoření amatérského divadelního souboru, jehož členy byli převážně středoškolští a vysokoškolští studenti doplněni několika herci Moravského divadla Olomouc. Zkoušky probíhaly v odsvěcené kapli na Wurmově ulici. Premiéra \"Hořících žiraf\" se uskutečnila 16. prosince 1993 v olomouckém S-klubu.\n\nPremiérou další Drábkovy hry \"Jana z parku\" v roce 1995, za kterou získal Cenu Alfreda Radoka, se datuje oficiální vznik Studia Hořící žirafy, které přechází pod hlavičku Moravského divadla Olomouc, jehož herci touto dobou tvoří základ souboru. Dochází tak k profesionalizaci a zisku statusu „alternativní scéna MDO“. Hořící žirafy nicméně tímto krokem nezískávají stabilní prostor pro zkoušky a představení a tvoří stále pohostinsky v prostorech olomouckých klubů a Divadla hudby.  \n\nPřipojením k MDO získalo Studium Hořící žirafy finanční a částečnou technickou podporu. V následujících letech uvedlo studio další Drábkovy hry \"Vařila myšička myšičku\", \"Kosmická snídaně aneb Nebřenský\", \"Švédský stůl\", \"Kostlivec v silonkách\".\n\nRoku 2000 bylo rozhodnuto o rekonstrukci nevyužívané budovy Hudebního divadla v Hodolanech. Zde vznikl tzv. Hořící dům jako multikulturní centrum – prostor pro kabaretní autorské divadlo i pro výtvarníky, hudebníky, filmové večery či scénická čtení – jehož manažery se stali Darek Král a David Drábek. Provoz byl zahájen inscenací \"Jana z parku II\" v roce 2001, následně došlo k proměně poetiky Hořících žiraf. Ke spolupráci byl pozván režisér Zdeněk Janáček, který zde uvedl několik her řazených se do žánru tzv. coolness dramatiky \"Jako naprostý šílenci aneb Smrt režiséra\" od Williama Mastrosimona a \"Roberto Zucco\" Bernarda-Marie Koltèse. \"Roberto Zucco\" představoval v historii Hořících žiraf přelomovou inscenaci. Po jejím uvedení byl David Drábek odvolán ředitelem MDO Danielem Wiesnerem z funkce uměleckého šéfa. Důvodem byla údajná nerentabilita a nevhodné dramaturgické směřování, konkrétně Wiesner pro Lidové noviny uvedl, že se neztotožňuje s východisky inscenace. Odvolání bylo následně vzato zpět a nahrazeno změnou smluvních a finančních kompetencí.\n\nPlánovaná premiéra další Drábkovy hry \"Embryo\" byla z nařízení ředitelství MDO odložena. Narychlo tak vzniklo náhradní řešení, a to kabaret \"Kostlivec: Vzkříšení\"\".\" Ideálním východiskem pro všechny zúčastněné strany se jevilo osamostatnění Studia Hořící žirafy. Tato možnost ovšem předpokládala financování provozu studia z městského rozpočtu, což nebylo zastupitelstvem schváleno. K 1. 1. 2004 tak došlo k zániku Studia Hořící žirafy.\n\nStudio Hořící žirafy vzniklo jako alternativní scéna ke kamennému a tradičnímu Moravskému divadlu Olomouc. Jeho cílem bylo vytvořit divadlo generační, kritické a aktuální. Inscenovány zde byly především autorské texty Davida Drábka, jež byly založeny na kritickém vztahování se k soudobé společnosti. K tomu byly využívány prostředky postmodernismu – destrukce tvaru, vícevrstevnatost, intertextualita, autoreflexe či autoparodie. Typickou tematikou uváděných inscenací byla reflexe médií, krize identity, rozpad tradičních hodnot, vykořeněnost a neschopnost komunikace.\n\nNejvýraznější linií Hořících žiraf se staly autorské kabarety – \"Vařila myšička myšičku\" a série o kostlivcích \"Kostlivec v silonkách\" a \"Kostlivec: Vzkříšení\". Změna uváděných titulů nastala roku 2002, kdy byl ke spolupráci přizván režisér Zdeněk Janáček. Ten v Hořících žirafách inscenoval \"Jako naprostý šílenci\" od Williama Mastrosimona a Koltèsova \"Roberta Zucca\". Obě tato dramata se řadí do vlny coolness, která se vyznačuje vulgárním jazykem, syntaktickou rozvolněností, poukazem k vyprázdněnosti komunikace a mezilidských vztahů a využíváním prvků sexu a násilí. Zároveň ale obě hry navazovaly na dramaturgické směřování nastavené Drábkovými texty. Konkrétně v \"Robertu Zuccovi\" byl úpravami provedenými Janáčkem zdůrazněn konflikt mladého člověka se společností; vražda otce se tak stala v nenormálním světě jediným možným a v podstatě normálním řešením problémů s rodičem.\n\n\n"}
{"id": "1544493", "url": "https://cs.wikipedia.org/wiki?curid=1544493", "title": "Gangnam", "text": "Gangnam\n\nGangnam\n"}
{"id": "1544494", "url": "https://cs.wikipedia.org/wiki?curid=1544494", "title": "77. ročník udílení Zlatých glóbů", "text": "77. ročník udílení Zlatých glóbů\n\n77. ročník udílení Zlatých glóbů se konal dne 5. ledna 2020 v hotelu Beverly Hilton v Beverly Hills, Los Angeles. Gala večer již popáté moderoval Ricky Gervais. Hollywoodská asociace zahraničních novinářů vyhlásila nominace 9. prosince 2019.\n\nFilm \"Manželská historie\" získal nejvíce nominací, a to 6. Nejvíce cen získal film \"Tenkrát v Hollywoodu\", celkem 3. Nejlepšími seriály se staly \"Potvora\" a \"Boj o moc\".\n\nTom Hanks a Ellen DeGeneres získali Cenu Cecil B. DeMilla a Cenu Carol Burnett.\n\nCeremoniál vysílala televizní stanice NBC.\n\nTučně jsou označeni vítězové.\n\n"}
{"id": "1544495", "url": "https://cs.wikipedia.org/wiki?curid=1544495", "title": "Měděný kaňon", "text": "Měděný kaňon\n\nMěděný kaňon (španělsky: Barrancas del Cobre, anglicky: Copper Canyon) je soustava šesti mohutných kaňonů v pohoří Sierra Madre Occidental v jihozápadní části státu Chihuahua v severozápadním Mexiku. Kaňony byly vytvořeny několika řekami (Batopilas, Urique, Cusárare, San Ignacio a další), které odvodňují západní část pohoří Sierra Tarahumara. Všechny tyto řeky se vlévají do Río Fuerte, která ústí do Kalifornského zálivu. Jméno kaňonu je odvozeno od mědi, jejíž přítomnost je patrná díky zelenkavému zabarvení velkých částí krajiny, zejména samotných stěn kaňonu, kde není přítomna hustá vegetace.\n"}
{"id": "1544500", "url": "https://cs.wikipedia.org/wiki?curid=1544500", "title": "Kostel Panny Marie Vítězné (Moravský Žižkov)", "text": "Kostel Panny Marie Vítězné (Moravský Žižkov)\n\nKostel Panny Marie Vítězné v Moravském Žižkově je římskokatolický filiální kostel velkobílovické farnosti postavený v moderním slohu v roce 2002. Nachází se u křižovatky ve středu obce Moravský Žižkov v okrese Břeclav v Jihomoravském kraji.\n\nAčkoli místní obyvatelstvo o výstavbu vlastního kostela usilovalo již od roku 1875, svatostánku se dočkali až po roce 2000. Tomu však již předcházelo vysvěcení základního kamene rukou samotného papeže Jana Pavla II. při jeho návštěvě v Olomouci v roce 1997.\n\nNa výstavbu chrámu přispěli především místní obyvatelé z vlastních zdrojů získaných ve sbírce a část prostředků poskytla obec, byla zahájena v roce 2000 a stavba byla dokončena o dva roky později. Vysvěcení jménem Panny Marie Vítězné proběhlo 17. srpna 2002. \n\nStavba kostela, která tvoří zajímavou dominantu obce, vznikla v místě někdejšího obecního hřbitova. Stavbu tvoří vlastní kostelní loď a samostatně stojící věže se třemi zvony a s křížem na severovýchodní straně kostela v jedné přímce. \n\nHlavní průčelí kostela na jižní straně je bez oken. Nad jeho portálem s masivními dveřmi s reliéfem kříže byla v roce 2006 umístěna socha Panny Marie Vítězné. V zadní části kostela jsou okna od země až pod střechu, která zajišťují dostatek světla v interiéru. \n\nInteriér je prostý až strohý vyvedený v bílé barvě jen s dřevěným provedením lavic, zábradlí na kůru s varhanami a křížem nad oltářem z barevného skla. Oltářní část pak osvěžují živé květiny.\n\nDo kostela je bezbariérový přístup.\n\n"}
{"id": "1544505", "url": "https://cs.wikipedia.org/wiki?curid=1544505", "title": "Vánoční strom republiky", "text": "Vánoční strom republiky\n\nVánoční strom republiky je předvánoční tradice založená v Brně 13. prosince 1924. Spočívá ve zdobení vzrostlého jehličnatého stromu na náměstích, pod kterým je organizovaná sbírka ve prospěch potřebných, především opuštěných dětí.\n\nV roce 1919 těsně před Štědrým dnem nalezl spisovatel Rudolf Těsnohlídek s přáteli v lese na sněhu téměř zmrzlé děvčátko, které se jim podařilo zachránit.\nTěsnohlídek přemýšlel o tom, jak pomoci dalším opuštěným dětem zvláště v předvánočním čase. Inspiraci nalezl v Kodani, kde předvánoční náměstí zdobila vzrostlá jedle s kasičkou již od roku 1914.\n\nSbírka v předvánoční čas měla úspěch. V Brně posloužila k financování stavby náhradního domova pro opuštěné děti Dětského domova Dagmar. Od položení základního kamene 8. prosince 1928 do zahájení provozu dne 8. prosince 1929 uběhl jeden rok. I v ostatních městech financovaly sbírky především pomoc chudým nebo opuštěným dětem. V roce 1968 pomáhala sbírka financovat první SOS vesničku.\n\nTradice sbírek pod vánočním stromem republiky se rychle rozšiřovala. V roce 1925 to byla 4 města v celé republice, roku 1929 to bylo již 64 měst jen v Čechách a na Moravě, která sbírku pořádala. Tradice byla narušena lety nesvobody, ale po roce 1990 se opět rozvíjí.\n\n"}
{"id": "1544511", "url": "https://cs.wikipedia.org/wiki?curid=1544511", "title": "Primorsk (Kaliningradská oblast)", "text": "Primorsk (Kaliningradská oblast)\n\nPrimorsk (rusky \"Приморск\", dříve německy \"Fischhausen\", polsky \"Rybaki\", litevsky \"Žuvininkai\") je malé město v Kaliningradské oblasti Ruské federace. Městečko leží na pobřeží Viselského zálivu, 35 km západně od regionálního centra Kaliningradu. V roce 2010 zde žilo okolo 2 tisíc obyvatel převážně ruské národnosti.\nV roce 1266 nechal sambijský biskup na místě dnešního města postavit pevnost. Ta byla poprvé oficiálně zmíněna v roce 1268 jako \"Schonewik\" (aput castrum nostrum Schonewik), což z ní dělá jednu z nejstarších pevností v oblasti. Název pochází z pruského slova \"Skanevīs\", znamenající česky \"znějící\". Osada začala růst v roce 1299, kdy přišli osadníci převážně ze Stralsundu. V roce 1305 již měla městský charakter a sambijský biskup si ji vybral jako svoje sídlo. Nechal postavit bohatě zdobený kostel v gotickém stylu. Polská armáda obsadila a vydrancovala město v roce 1456. Po sekularizaci Řádu v roce 1525 přenechal biskup Fischhausen nově vzniklému Pruskému vévodství. Rok na to se v místní hradní kapli vzali vévoda Albrecht s dánskou princeznou Doroteou. Jejich syn Albrecht Fridrich zde po dlouhé duševní chorobě v roce 1618 zemřel. Během třicetileté války bylo město okupováno švédskými vojsky (1627-1635). Velkou ránou pak byl požár v roce 1679, při kterém shořela většina budov. Následoval pozvolný úpadek, který završil v roce 1701 Fridrich I. příkazem k rozebrání místního hradu za účelem stavby pevnosti v nedaleké Pilavě. Ruská armáda obsadila na krátko Fischhausen během sedmileté války v roce 1758. V období 1807 - 1813 bylo město obsazeno Francouzi. Po přeuspořádání pruských zemí po Vídeňském kongresu v roce 1818 se stal Fischhausen sídlem jednoho z okresů Východního Pruska. Železniční dráha byla přivedena v roce 1865 a spojila město s Královcem a Pilavou. Na konci 19. století byl Fischhausen především zemědělskou usedlostí, kde se provozoval rybolov a fungovaly pila a cihelna. \nPo dobytí Královce Rudou armádou se město stalo dějištěm třídenní bitvy (21. – 24. duben 1945), při které bylo kompletně zničeno celé historické centrum. Z původní předválečné zástavby se dochovala pouze vodárenská věž a železniční stanice. Před samotnou bitvou většina německého obyvatelstva utekla z města a byla pomocí německého námořnictva dopravena z Pilavy do severního Německa. Po válce se stal Fischhausen součástí SSSR, přístav byl přejmenován na \"Primorsk\" (znamenající v ruštině \"přímořský\"). Zbytek německého obyvatelstva byl odsunut a do města se nastěhovali převážně Rusové z Povolží, středního Ruska a Běloruska. Od roku 1947 se stal správním centrem nově vytvořeného Primorského rajónu. V roce 1957 došlo k odstranění všech trosek původní zástavby a byly zbourány i ruiny kostela ze 14. století. Po reorganizaci sovětské správy v roce 1962 o svůj status správního centra Primorsk přišel a úřady se přestěhovaly do města Svetlij. Po rozpadu SSSR v roce 1991 se město stalo součástí Ruska jako jeho exkláva v rámci Kaliningradské oblasti. V roce 2005 kvůli úbytku obyvatelstva přišel Primorsk o postavení města, které mu ale v roce 2008 bylo opět navráceno.\n\nAčkoliv Primorsk leží na pobřeží Baltského moře nepatří mezi vyhledávaná letoviska jako například Svetlogorsk či Zelenogradsk. Jako připomínku původního německého obyvatelstva lze ve městě najít vodárenskou věž z roku 1914, původní vlakové nádraží a německý vojenský hřbitov s dvěma tisíci hroby. Kousek za městem stojí tzv. \"Porrova vila\", třinácti pokojový dům ze začátku 20. století, který sloužil po válce jako vojenská nemocnice. Po rozpadu SSSR ale chátrá. Z místního hradu již zbývá pouze pár cihlových zdí, které jsou součástí pobřežního parku. \n"}
{"id": "1544517", "url": "https://cs.wikipedia.org/wiki?curid=1544517", "title": "Kürtőskalács", "text": "Kürtőskalács\n\nKürtőskalács (česky \"komínový koláč\") je rumunský a maďarský národní sladký pokrm. Jedná se o duté pečivo, které se dříve jedlo při slavnostních příležitostech. Dnes se v maďarských a rumunských domácnostech peče běžně.\n\nKürtőskalács je vyroben ze sladkého kynutého těsta. Poté se těsto nakrájí na úzké proužky, které se obalí v cukru a natáčí vedle sebe na vodorovně položené tyče. Pečou se nad horkým uhlím. Během pečení se cukr zkaramelizuje a Kürtőskalács se polije horkým máslem. Upečený Kürtőskalács se může posypat vlašskými ořechy a skořicí.\n\nTrdelník je v Česku na pražských vánočních trzích velmi populární varianta Kürtőskalácse. Na rozdíl od Kürtőskalácse se však peče na otevřeném ohni a nepotírá se horkým máslem a někteří výrobci plní dutý vnitřek zmrzlinou. Trdelník je vydáván za staročeskou specialitu, což je podvod mířený převážně na turisty. Reportér Janek Rubeš tvrdí, že i hamburger je více český než trdelník.\n\nŠakotis je litevský a polský moučník z másla, vajec a droždí. Peče se na otevřeném ohni.\n"}
{"id": "1544521", "url": "https://cs.wikipedia.org/wiki?curid=1544521", "title": "Kaple sv. Vladimíra", "text": "Kaple sv. Vladimíra\n\nKaple sv. Vladimíra je evangelický kostel v Mohelnici, postavený roku 1906. Byl kazatelskou stanicí farní obce Německé evangelické církve v Zábřehu na Moravě. V současné době je užíván Církví československou husitskou a Pravoslavnou církví. \n"}
{"id": "1544525", "url": "https://cs.wikipedia.org/wiki?curid=1544525", "title": "Kóšó", "text": "Kóšó\n\nKóšó byl v pořadí 5. japonským císařem podle tradičního seznamu vládců Země vycházejícího slunce.\n\nNarodil se roku 505 př. n. l. japonskému císaři Itokuovi a jeho manželce Amatoyotsuhimenomikoto, která byla Itokuova neteř. Kóšó nastoupil na trůn roku 475 př. n. l., když mu bylo 32 let. Zemřel roku 393 př. n. l., bylo mu 114 let a vládl 82 let. \n\nKóšó měl dva syny. První byl Kóan, který po Kóšóvi nastoupil na japonský trůn. Druhý byl Ametarashihiko Kunioshihito No Mikoto.\n"}
{"id": "1544529", "url": "https://cs.wikipedia.org/wiki?curid=1544529", "title": "Josiah Zayner", "text": "Josiah Zayner\n\nJosiah Zayner je biohacker a vědec známý pro experimentování na vlastním těle a demokratizaci a popularizaci některých metod molekulární biologie a biochemie, včetně technologie CRISPR/Cas9. \n\nJiž ve svých 19 letech začal Zayner pracovat ve společnosti Motorola jako programátor. Vystudoval biologii rostlin na Southern Illinois University a v roce 2013 mu byl udělen doktorát z biofyziky na University of Chicago. Před získáním titulu PhD získal titul MSc z buněčné a molekulární biologie na Appalachian State University. \n\nDva roky strávil jako výzkumný pracovník v Mountain View, v kalifornském výzkumném středisku NASA Ames Space Synthetic Biology Research Center, kde pracoval na designu možných stanovišť na Marsu. V agentuře se pak Zayner také věnoval analýze jazyka. Konkrétně studoval způsoby, kterými se liší vyjadřování v odborné literatuře a na internetu - například v online chatech nebo na Twitteru. Zayner shledal vědeckou práci v NASA méně inovativní, než očekával, a po odchodu v lednu 2016 zahájil kampaň crowdfundingu, která si dala za cíl poskytnout experimentální soupravy se systémy CRISPR pro laickou veřejnost. Díky získaným prostředkům se dále věnoval založení firmy The ODIN, jejímž cílem je podporovat vzdělávání veřejnosti v oblasti molekulární biologie a biohackingu. Hlavním poradcem společnosti je George Church, profesor genetiky na Harvard Medical School a ředitel PersonalGenomes.org. V květnu 2016 měl The ODIN čtyři zaměstnance a pracoval přímo ze Zaynerovy garáže.\n"}
{"id": "1544530", "url": "https://cs.wikipedia.org/wiki?curid=1544530", "title": "Jurij Petrovič Novickij", "text": "Jurij Petrovič Novickij\n\nSvatý Jurij Petrovič Novickij (10. listopadu 1882, Umaň – 13. srpna 1922, Petrohrad) byl ruský právník, historik práva, univerzitní profesor a mučedník.\n\nNarodil se 10. listopadu 1882 v Umani. Pocházel ze staré šlechtické rodiny. Vyrůstal v rodině svého strýce univerzitního profesora Oresta Markoviče Novického. \n\nPo ukončení gymnázia v Kyjevě začal studovat na právnického fakultě Císařské univerzity sv. Vladimíra. Poté se na Katedře trestního práva a trestního řízení připravoval na profesorství. Jádrem této přípravy byla cesta do německého Göttingenu, kde napsal disertační práci o Bogdanu Alexandrovičovi Kistjakovskému. Poté se stal soudním vyšetřovatelem v Kyjevě. Podílel se např. na vyšetřování vraždy Pjotra Stolypina.\n\nRoku 1911 vytvořil útočiště pro sirotky a o rok později soud pro nezletilé v Kyjevě. Roku 1916 se stal zvláštním úředníkem na Generálním ředitelství tisku Ministerstva vnitra.\n\nOd roku 1913 byl soukromým docentem Kyjevské univerzity a od roku 1914 soukromým docentem na Petrohradské univerzitě. Poté získal titul profesora. Přednášel na Polytechnickém institutu teologické akademie. Na univerzitě vyučoval dějiny západoevropského a ruského práva, dějin ruského státního a sociálního systému v souvislosti s dějinami hospodářství, dějinami státního zastupitelství v Rusku a také „Kyjevským obdobím dějin státního a sociálního systému“.\n\nByl přitelem významných vědců jako byl historik Michail Dmitrijevič Prisjolkov, historik a filosof Lev Platonovič Karsavin či sociolog Pitirim Sorokin.\n\nJe známo že vlivem Fjodora Michajloviče Dostojevského byl aktivním oponentem trestu smrti a zastáncem myšlenek křesťanského socialismu.\n\nOd dětství byl velice zbožný, jako chlapec zpíval v chrámovém sboru. V letech 1913–1914 se účastnil setkání náboženské a filozofické společnosti v Kyjevě. V Petrohradu byl členem rady teologické akademie.\n\nByl zvolen předsedou správní rady Sjednocených petrohradských pravoslavných farností. Toto společenství bylo založeno metropolitou Veniaminem (Kazanským). Byl mezi členy představenstva společnosti, kteří obhajovali kompromis s úřady v otázce pomoci hladovějícím.\n\nRoku 1922 byl zatčen a od 10. června 1922 byl jedním z hlavních obžalovaných v petrohradském procesu „případ odporu proti zabavení církevního majetku“. Byl odsouzen k trestu smrti. Rozsudek byl vykonán 13. srpna 1922. Byl zastřelen spolu s metropolitou Veniaminem, s archimandritou Sergijem (Šeinem) a právníkem Ivanem Michajlovičem Kovšarovem.\n\nDne 5. dubna 1992 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 13. srpna.\n\n"}
{"id": "1544533", "url": "https://cs.wikipedia.org/wiki?curid=1544533", "title": "Evangelický kostel (Moravská Chrastová)", "text": "Evangelický kostel (Moravská Chrastová)\n\nEvangelický kostel v Moravské Chrastové z 19. století je kostelem ve správě a užívání Farního sboru Českobratrské církve evangelické ve Vanovicích, který má v Moravské Chrastové kazatelskou stanici. \n\nKostel byl postaven roku 1889 německými evangelíky. Iniciátorem stavby byl ředitel místní továrny na hedvábné zboží a kurátor místní filiální evangelické obce Gottfried Staub (původem ze Švýcarska). Od roku 2016 je památkově chráněn.\n\nKostel je jednolodní bezvěžová neorientovaná stavba. \n\nBohoslužby se v kostele konají pravidelně vždy 4. neděli v měsíci od 14:30 hod.\n"}
{"id": "1544536", "url": "https://cs.wikipedia.org/wiki?curid=1544536", "title": "Zběhovec trojklaný", "text": "Zběhovec trojklaný\n\nZběhovec trojklaný (\"Ajuga chamaepitys\") je nízká, aromatická, planě rostoucí rostlina kvetoucí koncem léta žlutými květy. Je jedním ze čtyř druhů rostoucích v české přírodě a dále patří k dvěma druhům z nich, jež byly v druhé polovině 20. století krátce vydělené do nového rodu zběhoveček (\"Chamaepitys\") a nyní jsou nazpět vrácené do rodu zběhovec (\"Ajuga\").\n\nPůvodní areál zběhovce trojklaného zabírá, vyjma Skandinávie, téměř celou Evropu a na východě pokrývá Blízký východ, Kavkaz, pobřeží Černého moře a sahá až do Střední Asie. Na jižní straně Středozemního moře zasahuje i na severovýchod Afrického kontinentu.\n\nV České republice zběhovec trojklaný roste ve dvou arelách na teplých a relativně suchých územích, jedna je na jižní Moravě a druhá v severozápadních a středních Čechách. Výskyt je omezen na planární a kolinní stupeň, nejvýše roste u Českého Krumlova v 560 m. n. m.\n\nJednoletá rostlina klíčící poměrně pozdě, až v teplém období jara, hlavní doba jejího rozvoje spadá do poloviny léta. Kvete od konce května do září a v mírné zimě někdy přežívá do následného roku, stává se rostlinou krátce vytrvalou. Ploidie druhu je 2n = 28. Vyhledává sušší, teplé půdy s černozemí, spraší a písčitá stanoviště, obvykle bohaté vápnem. Rostliny jsou velice proměnlivé v celkovém vzrůstu, vyskytují se v toleranci od drobných, nevětvených jedinců až po statné byliny od báze bohatě větvené.\n\nByl dlouho hodnocen jako úporný plevel polí a vinic, který také často rostl na úhorech a rumištích. Ještě koncem 20. století byl zběhovec trojklaný považován za význačný, rychle se šířící plevel hlavně v teplých, viničních a kukuřičných oblastech, který zapleveluje i vytrvalé pícniny a rychle se rozrůstá, zvláště po žních na strništích. Druh je znám i v lidovém léčitelství, kde se využívá jako diuretikum a lék na tišení dny a revmatismu.\n\nJednoletá bylina hustě porostlá bělavými chlupy, která bývá vysoká 5 až 20 cm a vyrůstá z rozvětveného kořene. Lodyha je přímá, poléhavá či vystoupavá, tupě čtyřhranná, odstále huňatá a většinou větvená. Přízemní listy v malé růžici jsou dlouze řapíkaté, úzce obvejčité nebo obkopinaté, celokrajné nebo se třemi až pěti nestejně dlouhými úkrojky. Lodyžní listy jsou husté, krátce řapíkaté, jednoduché, podlouhle sbíhavé a někdy zpeřené. Čepel je dlouhá 1 až 5 cm a široká do 1 cm, má tvar kopinatý až obvejčitý, bývá celokrajná nebo oddáleně mělce zubatá s jedním až třemi zuby, na svrchní straně má tři výrazné žilky, na spodní vyniklou střední žilku a je oboustranně chlupatá.\n\nLichopřesleny žlutých květů bývají poměrně chudé, jen dvou až čtyřkvěté, listeny podpírající květenství jsou úzké až čárkovité a bělavě chlupaté. Květy jsou oboupohlavné, vonné, souměrné a mají krátké stopky. Kalich je trubkovitý, slabě dvoupyský a má pět nestejně dlouhých cípů, střední cíp horního pysku je kratší než jeho postranní cípy, oba cípy dolního pysku jsou delší než postranní cípy horního pysku. Koruna je také dvoupyská, 5 až 15 mm dlouhá, dvoj až třínásobně delší než kalich, citrónově žlutá až světle oranžová, na dolním pysku má purpurové skvrny, horní pysk koruny je krátký, dvouklaný, dolní je třílaločný a rozprostřený, nejširší střední lalok je srdčitě vykrojený. Tyčinky s dlouhými nitkami jsou čtyři, vnější jsou delší než vnitřní. Horní semeník vznikl srůstem dvou plodolistů, nese čnělku s bliznou se dvěma rameny. Podsemeníkový val má jeden lalok ve funkci nektaria. Květy jsou opylovány hlavně létajícím hmyzem, pozdní květy se občas opylí kleistogamicky.\n\nPlod je zelenohnědá, v obryse úzce vejčitá, čtyř nebo pětiboká, asi 3,0 mm dlouhá a na hřbetní straně síťovitě jamkovitá tvrdka. Rozpadá se na plůdky, semena, která mají přívěsek s masíčkem a jsou rozšiřována větrem a mravenci. Klíčivost si podržují po několik let.\n\nS přelomem tisíciletí se jeho pravidelná místa výskytu a početní stavy začaly rapidně snižovat a v druhé dekádě 21. století již není považován za významný plevel, ale za rostlinu ohroženou vymizením. V \"Červeném seznamu ohrožených druhů České republiky\" z roku 2017 je považován dokonce za kriticky ohrožený druh (C1t), který z české krajiny rychle ustupuje. Vytrácí se zřejmě následkem masivní chemizace zemědělských půd a hluboké orby.\n\nV české přírodě se v minulosti kromě nominátního poddruhu vyskytoval i druhý poddruh zběhovec trojklaný olysalý \"Ajuga chamaepitys\" subsp. \"chia\" (Schreb.) Arcang. Rostl za stejných podmínek i na obdobných místech, pouze byl rostlinou celkově statnější. Nyní se v české květeně nevyskytuje a je považován za taxon v české přírodě vyhynulý nebo nezvěstný (A3).\n\n"}
{"id": "1544538", "url": "https://cs.wikipedia.org/wiki?curid=1544538", "title": "Vila Jestřábí", "text": "Vila Jestřábí\n\nVila Jestřábí je lázeňský dům ve stylu lidové secese postavený v letech 1902–1904 v Luhačovicích podle projektu architekta Dušana Jurkoviče.\n\nPři jejím projektování dostal Jurkovič poprvé možnost postavit v Luhačovicích větší stavbu bez omezení předchozí zástavbou. Vila stojí volně na okraji lázeňského parku nedaleko kolonády a dalších Jurkovičových staveb. Dvouposchoďová, přísně symetrická budova má podobu bloku s příčně rozvinutými postranními křídly a s trojicí rizalitů – jedním středovým, schodišťovým a dvěma rohovými. Směrem ke svahu, jenž snižuje zadní průčelí o jedno podlaží, je mírně zalomená. I ona se vyznačuje výrazným použitím pro architekta Jurkoviče charakteristických prvků, jako je například hrázděné zdivo. Fasáda má béžovou omítku, dřevěné články balkónů, štítových výplní a hrázděné konstrukce v druhém poschodí jsou červenohnědé. Stejnou barvu mají i zalomené nadokenní stříšky a zalomení střešních podlomenic.\nK vile původně patřila i velká japonská zahrada, z níž se do dneška zachoval jen malý parčík s můstky a jezírky. Lázeňský dům tak symbolicky uzavírá celé lázeňské údolí, k němuž je situován téměř kolmo.\n\nV roce 2000 prošel objekt celkovou rekonstrukcí, jejímž investorem byly Lázně Luhačovice, a.s., a jejím autorem byl Ing. arch. Soukal. Dnes sídlí v objektu hotel Garni Jestřabí. \n\nLázeňský dům pod Jestřabí horou byl zařazen mezi kulturní památky již v roce 1958. \n\n"}
{"id": "1544539", "url": "https://cs.wikipedia.org/wiki?curid=1544539", "title": "Ivan Michajlovič Kovšarov", "text": "Ivan Michajlovič Kovšarov\n\nSvatý Ivan Michajlovič Kovšarov (26. července 1878, Oděsa – 13. srpna 1922, Petrohrad) byl ruský právník, právní poradce Alexandroněvské lávry a mučedník.\n\nNarodil se 26. července 1878 v Oděse jako syn živnostníka Michaila Ivanoviče Kovšarova. Jeho dědeček byl ikonopisec Ivan Ivanovič Kovšarov.\n\nStudoval právo na Oděské univerzitě. U Alexandra Ivanoviče Almazova studoval církevní právo a římské právo u Osipa Jakovleviče Pergamenta. Po absolvování univerzity v roce 1903 začal působit jako pomocný právník v Oděse. \n\nRoku 1906 se přestěhoval do Petrohradu a stal se asistentem právního zástupce Xaveria Ivanoviče Valického. Roku 1911 se stal právníkem soudní komory okresu Petrohrad. \n\nBěhem jeho advokacie vedl majetkové záležitosti církevních organizací.\n\nV letech 1907–1913 byl asistentem právního poradce Alexandroněvské lávry. \n\nPo Únorové revoluci roku 1917 se podílel na oživení Strany lidových socialistů.\n\nOd roku 1918 byl členem Duchovní rady a právní poradce lávry. Na jaře 1918 byl na petrohradském eparchiálním kongresu duchovenstva a laiků zvolen komisařem pro eparchiální záležitosti, aby „zastupoval a chránil společná práva a zájmy“ petrohradské eparchie. Kovšarov který dříve bránil revolucionáře před carskou vládou, nyní bránil církev, její vůdce a majetek před novou vládou.\n\nByl členem Sjednocených petrohradských pravoslavných farností. Toto společenství bylo založeno metropolitou Veniaminem (Kazanským). Byl mezi členy představenstva společnosti, kteří obhajovali kompromis s úřady v otázce pomoci hladovějícím.\n\nV březnu 1922 byl zatčen a od 10. června 1922 byl jedním z hlavních obžalovaných v petrohradském procesu „případ odporu proti zabavení církevního majetku“. Byl odsouzen k trestu smrti. Rozsudek byl vykonán 13. srpna 1922. Byl zastřelen spolu s metropolitou Veniaminem (Kazanským), s archimandritou Sergijem (Šeinem) a právníkem a historikem Jurijem Novickým.\n\nDne 5. dubna 1992 jej Ruská pravoslavná církev svatořečila jako mučedníka a byl zařazen mezi Sbor všech novomučedníků a vyznavačů ruských.\n\nJeho svátek je připomínán 13. srpna.\n\n"}
{"id": "1544543", "url": "https://cs.wikipedia.org/wiki?curid=1544543", "title": "Varvara (Jakovleva)", "text": "Varvara (Jakovleva)\n\nSvatá Varvara (světským jménem: Varvara Alexejevna Jakovleva; asi 1880, Tver – 5. července 1918, Alapajevsk) byla první ze sester Monastýru sv. Marty a Marie v Moskvě, kelejnice (služebnice v mnišské cele) zakladatelky monastýru Alžběty Ruské a mučednice.\n\nPodle dochovaných dokumentů pocházela z města Tver. Roku 1911 ji bylo 31 což znamená že se narodila kolem roku 1880. Hovořila plynně rusky, anglicky a německy.\n\nTato žena žijící v Tveru byla přímo spojena s Malým nikolajevským palácem, sídlem velkokněžny Alžběty.\n\nDne 20. srpna 1910 dorazila z Jalty do monastýru sv. Marty a Marie. Tím se stala jednou z prvních sester monastýru. Podle igumena Serafima (Kuzněcova) byla sestrou skromnosti a poslušnosti. Po vstupu do monastýru se stala kelejnicí zakladatelky monastýru velkokněžny Alžběty. \n\nPo zatčení velkokněžny bolševiky dne 7. května 1918 ji následovala do exilu v Permu. Poté co Alžbětu odvezli do Jekatěrinburgu byla Varvara stále sní.\n\nVarvara byla zabita 5. července 1918 ve městě Alapajevsk spolu s dalšími Alapajevskými mučedníky. Její tělo bylo vhozeno do opuštěného dolu.\n\nDne 22. října 1918 bylo její tělo a těla ostatních nalezeny admirálem \nAlexandrem Vasiljevičem Kolčakem. Těla byla ukryta před bolševiky. V Pokrovském monastýru v Čitě bylo tělo sestry Varvary oblečeno do řeholního roucha a roku 1920 bylo převezeno do Pekingu, kde bylo pohřbeno v kryptě chrámu sv. Serafima Sarovského. Brzy poté bylo podle touhy Alžběty Ruské odvezeno její tělo i tělo sestry Varvary do Jeruzaléma. To se stalo v lednu roku 1921. Dne 30. ledna 1921 sloužil jeruzalémský patriarcha Damianos zádušní bohoslužbu a Alžběta i Varvara byly pohřbeny v kryptě chrámu sv. Marie Magdalény v Getsemanské zahradě.\n\nDne 1. listopadu 1981 Ruská pravoslavná církev v zahraničí svatořečila Alžbětu i sestru Varvaru. Dne 1. května 1982 byli jejich ostatky slavnostně přeneseny z krypty do chrámu. Dne 4. listopadu 1992 je svatořečila i Ruská pravoslavná církev a zařadila je mezi Sbor všech novomučedníků a vyznavačů ruských.\n\nJejí svátek je připomínán 5. července.\n\n"}
{"id": "1544547", "url": "https://cs.wikipedia.org/wiki?curid=1544547", "title": "Kondratěvovy vlny", "text": "Kondratěvovy vlny\n\nKondratěvovy vlny jsou hospodářský cyklus nazvaný podle ruského ekonoma Nikolajeva Kondraťjeva. Tento ruský ekonom na základě svého zkoumání tvrdil, že každých 50 let dosahuje vrcholu jedna dlouhá technologická vlna.\n\nKoncept těchto dlouhých vln je založen na pozorování cenového vývoje (včetně úrokových měr a mezd) v průběhu 19. století, jako doplňující data sloužil např. vývoj zahraničního obchodu a bankovních depozit ve té době asi nejvyspělejších zemích a to: USA, Anglie, Francie, Německa. Získané údaje byly statisticky očištěny kvůli odstranění náhodných výkyvů a cyklického krátkodobého kolísání. Následovalo nalezení křivek dlouhodobých trendů, které odhalily existenci cyklických vln o délce 48 - 55 let, přitom se periody jednotlivých veličin mezi sebou blízce shodují.\n\nKaždý cyklus tvoří několik empirických pravidelností:\n\n\nKondratěv svůj teoretický model zakládá na vlnovitém charakteru investičního procesu a potřebném kapitálu. Během přibližně dvaceti let před počátkem dlouhodobé vzestupné fáze probíhá oživení v oblasti inovací, které jsou během vzestupu využívány v praxi. Přelomová období dlouhých vln se přitom shodují s významnými změnami mezinárodních ekonomických vztahů i peněžního oběhu apod. Při pokusu o teorii dlouhých vln se odvolává na dlouhodobé „cykly investic“ – spojené se získáváním základních kapitálových aktiv, vyžadujících obrovské investice a dlouhou dobu na výstavbu. Na konci období expanze již nestačí úspory, resp. akumulace je příliš drahá pro potřeby obnovy základních kapitálových statků, což vede ke zvratu dlouhodobého cyklu a s tím spojenému poklesu cen i úrokové míry. V období sestupné fáze dlouhé vlny pak úspory a akumulace rostou a postupně vedou i k oživení hospodářského života.\n\nLze tvrdit, že dlouhé vlny jsou mezinárodní fenomén, protože se ekonomiky stále více propojují, tak roste význam těchto vln. Větší počet zemí bude společně procházet jak obdobím hospodářské prosperity tak i recese.\n\nNásledující cykly jsou založeny hlavně na technologiích:\n\n\nMnoho ekonomů věří, že jsme v šesté Kondratěvově vlně, která začala kolem roku 2005. Hlavně věří, že cyklus bude podporován velkými pokroky ve zdravotnictví,\n"}
{"id": "1544551", "url": "https://cs.wikipedia.org/wiki?curid=1544551", "title": "You're My Best Friend", "text": "You're My Best Friend\n\nYou're My Best Friend je singl britské rockové skupiny Queen. Napsal ji baskytarista skupiny John Deacon o své ženě Veronice Tetzlaff, jíž tuto píseň rovněž věnoval. Píseň vyšla roku 1975 na studiovém albu \"„A Night at the Opera“\". O rok později byla vydána i jako singl, na jehož b-straně byla píseň \"„'39“\". Skladba si našla své místo i na koncertním albu \"„Live Killers“\" z roku 1979 a i na několika kompilacích: \"„Greatest Hits“\" , \"„Absolute Greatest“\" a \"„Queen Forever“\" .\n\nJohn Deacon skladbu složil v roce 1975 pro svou manželku Veronicu Tetzlaff, když se učil na klávesy. Hned po vydání začala píseň atakovat první příčky v různých hitparádách. Například v britském žebříku \"UK Singles Chart\" se umístila na 7. místě a v americkém \"Billboard Hot 100\" obsadila 16. místo.\n\nPíseň se kromě dvojnásobné účasti v předních příčkách prestižních hitparád umístila i v týdenních žebříčcích v různých zemích.\nPíseň se v repertoáru Queen na koncertech objevovala od roku 1976 do roku 1980.\nPři živých vystoupeních se používal klavír na který hrál Freddie Mercury namísto kláves Johna Deacona jako v originální studiové nahrávce.\n\n\n\nČlenové Queen 24. prosince 1977 píseň okomentovali v interview na rádiové stanici BBC Radio One.\n\n"}
{"id": "1544552", "url": "https://cs.wikipedia.org/wiki?curid=1544552", "title": "Veľký Ďur", "text": "Veľký Ďur\n\nVeľký Ďur je obec na Slovensku v okrese Levice. Obec vznikla v roce 1960 sloučením Horného a Dolného Ďura a Rohožnice.\n\nObec se nachází v Levickém okrese. Leží ve východní části Pohronské pahorkatiny v dolině Ďurského potoka. V katastru je státní přírodní rezervace Patianska cerina.\n\nObcí protéká Ďurský potok a nachází se v ní Ďurský rybník. Ďurský potok (délka 8 km 47 m) pramení severně od obce Horný Ďur, ústí do Hronu jižně od Kalné nad Hronem.\n\nObec se dělí na tři části, které v minulosti existovaly samostatně:\nPrvní písemné stopy o obci jsou z roku 1230, kde byl u jména držitele vzpomenut název \"Geurud Mochuna\". V roce 1298 je stejný zápis v testamentu nacházejícím se v Ostřihomi, v roce 1329 na výsadní listine je možno najít zmínky týkající se rodiny \"Győrödi\", v roce 1370 boyla jedenkrát nalezena poznámka o třech \"Győrödről\"-\"Ďúradoch\", i když dnes víme jen o dvou obcích s názvem \"Győröd\" – \"Alsó\" a \"Felső\" (Horní a Dolní), předtím označované \"Kis\" a \"Nagy Győröd\". Držba těchto obcí je spojena s majiteli panství Levice.\n\nRoku 1321 Július z Topoľčianok vydal Levický hrad po smrti Matúše Čáka králi Karolovi Róbertovi. V roce 1330 po atentátu na Karola Róberta ho dostal jeho syn Peter. V roce 1388 král Zikmund Lucemburský daroval Levický hrad a hradní panství Ladislavovi ze Šaroviec (Ladislaus de Saro), předkovi rodiny Levických. Od roku 1396 se syn Ladislava ze Šaroviec uvádí v listinách jako Peter z Levíc (de Leva).\n\nV roce 1412 dal král Žigmund listinou \"nova donátio ad reá\" Istvánovi a Jánosovi Imreovcom obce nazývané \"Győrödi\" do budoucí držby; ale už v roce 1419 byl jako držitel obce s názvem \"Nagygyőrödi\" uvedený Pobor István – zeman z Ďúra (Győr). V roce 1434 se krajem přehnali husité, vypálili Levický hrad, přičemž byly zničeny archívní materiály a výsadní listiny zemanů, a zpustošili okolní obce.\n\nListina z roku 1506 uvádí Lévaia a Harasztiaka jako hospodáře v obci, přičemž názvy obcí byly uvedeny jako \"Gyevrevd\".\n\nV roce 1573 Turci zničili vesnici, v roce 1615 byly jako majitelé obce zmínění i Forgáčovci, v roce 1663 obec znovu přepadli Turci. 29. října 1663 zde tábořil Mihail Apaffy I., princ z Transylvánie (1632–1690). V letech 1709–1710 v Levici a v okolních obcích vypukla morová epidemie, která si vyžádala mnoho lidských obětí.\n\nPo Rákoczyho povstání panství vlastnili Esterházy a Schoellerovci, ale Malý Ďurad patřil rodinám Zichyovcov a Peli Nagyovcov. V té době, Velky-Gyurad, měl 330 obyvatel. V roce 1886 celá vesnice vyhořela.\n\nHranicí obce je Patyi puszta, která byla kdysi samostatnou obcí a také patřila k panství Levice. Již v roce 1321 najdeme písemné záznamy, když ji král Karel daroval Michalovi, v roce 1423 patřila ďúradské rodině Pobor, pozdějším zemanům z Ďura (Győr). V roce 1527 byla uvedena mezi zničenými vesnicemi. K Győrödu patřila osada Bárcz, která byla potom samostatnou obcí.\nObec se vyvinula v katastru obce Ďúr, doložené v letech 1205 – 1235 jako \"Geurud Superior\", později \"Geurud eccelesiastica\", \"Geurud Superior\" (1278), \"Maly Gyurad\" (1773), \"Maly Jurad\" (1808), \"Horný Ďúrad\" (1920) a \"Horný Ďur\" (1948), maď. \"Felsőgyőröd\".\n\nPodle záznamů z listín z roku 1298 v maďarském městě Esztergom patřila sem ještě i třetí obec \"Geurud Mochuna\", všechny tři měly společného majitele. Zmínky o třetí obci jsou i z let 1329 a 1370 i když dnes víme jen o dvou \"Győrödöt\" Horný a Dolný, jsou signály i pro třetí, neboť se ukázalo, že z hlediska držby je jejich historie do značné míry stejná.\n\nObec byla v letech 1938 – 1945 připojena k Maďarsku.\n\nK obci patřily osady Chladnov a Galiba, nacházející se v blízkosti Mochoviec, doložené v II. a III. vojenském mapování Uherska v letech 1819 – 1869 jako panství Kegleviče. Obývané byly přibližně do roku 1980, dnes jsou už opuštěné. Na jihovýchodní straně za obcí vedle hřbitova je Památník padlým z roku 1919. Před budovou bývalé jednotřídní základní školy stojí dřevěná zvonice. Za obcí směrem na Rohožnici je kaple Panny Márie Lurdské. V obci lze vidět zbytky tradiční lidové architektury, a to například studny kryté stříškou ve dvorech (hlavně u hlavní silnice z Vráblů do Levic).\n\nObec se vyvinula v katastru obce Ďúr. Je doložená od roku 1274 jako \"Geurud\", později \"Welky Gyurad\" (1773), \"Welký Jurad\" (1808), \"Dolný Ďúrad\" (1920), \"Dolný Ďur\" (1948), maď. Alsógyőröd. Patřila zemanům z Ďúra a od roku 1506 panství Levice. V roce 1574 zničili obec Turci. Obec měla zemědělský ráz. V letech \"193\"8 – 1945 byla obec připojena k Maďarsku.\nExistence obce je doložena od roku 1290 jako \"Gekenus\", později \"Gekynes\" (1322), \"Gekemus\" (1340), \"Ďekýneš\" (1808), \"Dekeneš\" (1920), \"Rohožnica\" (1948), maď. Kisgyékénes. Patřila zemanům z Kálné, v roce 1496 zemanům z Trávnice, od r. 1512 paulínom z Veľkých Loviec, koncem 18. století veřejným nadacím. V r. 1663 ji vyplenili Turci. V letech 1938 – 1945 byla obec připojena k Maďarsku.\n\nZajímavostí v obci je ložisko dřevního opálu z mladších třetihor nacházející se na pravém břehu Ďurského potoka, nedaleko vodní nádrže.\nPísemná zmínka pochází z roku 1273. Patřila rodině Hunt-Poznanovců a ostrihomské kapitule.\n\n"}
{"id": "1544555", "url": "https://cs.wikipedia.org/wiki?curid=1544555", "title": "Jana Tichá (kritička architektury)", "text": "Jana Tichá (kritička architektury)\n\nPhDr. Jana Tichá, Ph.D. (* 1964) je teoretička a kritička architektury, odborná asistentka Ústavu teorie a dějin architektury ČVUT a ředitelka nakladatelství Zlatý řez. Zaměřuje se zejména na modernu a současnou architektonickou tvorbu.\n\nNarodila se v roce 1964. Studovala na Filozofické fakultě Masarykovy univerzity v Brně, odbor dějiny a teorie umění. Zabývá se především modernou a současnou architekturou s důrazem na vztah k přírodě a krajině. Je autorkou množství knižních publikací a překladatelkou z angličtiny. Pravidelně publikuje v domácím i zahraničním odborném tisku. Je ředitelkou nakladatelství Zlatý řez a šéfredaktorkou stejnojmenného časopisu, zaměřeného na současnou architekturu. Jako redaktora připravila několik tematických čítanek teorie architektury. Společně s Irenou Fialovou je autorkou průvodce po nejnovější pražské architektuře. \n\nPedagogicky působila od roku 2003 na UMPRUM, kde založila a vedla kurz Czech 20th Century Architecture, od roku 2015 je odbornou asistentkou na Ústavu teorie a dějin architektury Českého vysokého učení technického v Praze. \n\nOd roku 2013 jako jeden ze tří nezávislých expertů Nadace Fundació Mies van der Rohe v Barceloně nominuje za Českou republiku stavby do soutěže Evropská cena za současnou architekturu (Mies van der Rohe Award). \n\n\n\n\n"}
{"id": "1544578", "url": "https://cs.wikipedia.org/wiki?curid=1544578", "title": "Jaroslav Foltýn (houslista)", "text": "Jaroslav Foltýn (houslista)\n\nJaroslav Foltýn (* 18. říjen 1935 Český Těšín) je významný český houslista a pedagog, propagátor houslové školy Otakara Ševčíka, člen Dvořákova kvarteta.\n\nVystudoval konzervatoř v Brně u Ševčíkova žáka Viktora Noppa. Studia dokončil na Akademii múzických umění v Praze (1956–1961) u koncertního mistra České filharmonie Františka Daniela. Od roku 1976 vyučuje na Pražské konzervatoři. \n\nMezi jeho žáky patří nejvýznamnější čeští houslisté: koncertní mistr ČF Josef Špaček, koncertní mistr PKF Jan Fišer, Šimon a Matouš Michalovi, členové ČF: Petr Havlín, Veronika Jírů, Jitka Kokšová, Jiří Kubita, Daniela Razáková, Jiří Ševčík. Jeho žáci se pravidelně umísťují na významných houslových soutěžích v Čechách i v zahraničí (Kociánova houslová soutěž, Concertino Praga, Pražské jaro, Prague Junior Note, mezinárodní soutěže v Rakousku, Anglii, Itálii, Japonsku a Lucembursku). Jeho absolventi jsou předními hráči v komorních souborech (Zemlinsky Quartet, Škampovo kvarteto, Apollon Quartet, Kubelík Quartet, České noneto) a uplatňují se ve všech českých symfonických orchestrech. Pedagogické mistrovství Jaroslava Foltýna stojí i za úspěchem sólového kontrabasisty Indiho Stivína.\n\nCelosvětově významná je jeho práce editorská. Pro vydavatelství Bärenreiter připravil nové vydání stěžejního díla houslové pedagogiky Ševčíkovu školu houslové techniky, kterou vybavil metodickými komentáři v češtině, angličtině a němčině. Zásadní vliv na české houslové prostředí má také jeho práce metodologická. Je autorem učebnice hry na smyčcové nástroje Metodika houslové hry a její současné vývojové směry.\n"}
{"id": "1544579", "url": "https://cs.wikipedia.org/wiki?curid=1544579", "title": "Stará synagoga v Erfurtu", "text": "Stará synagoga v Erfurtu\n\nDie Alte Synagoge (Stará synagoga) v Erfurtu v německé spolkové zemi Durynsko je jednou z nejlépe dochovaných středověkých synagog na světě. Nejstarší části stavby pocházejí z konce 11. století. Stáří většiny budovy je datováno do období mezi lety asi 1250 až asi 1320. Jedná se o nejstarší původní, neporušenou, doposud v intaktním stavu stojící synagogální stavbu v Evropě. \n\nOd roku 2009 je zde muzeum historie erfurtské židovské obce. Je zde vystaven i tzv. Erfurtský poklad: velké množství středověkých mincí, zlatnických a kovotepeckých artefaktů a klenotů, nalezených při rekonstrukci budovy v roce 1998. Také jsou zde uloženy faksimile tzv. Erfurtských hebrejských rukopisů, cenné sbírky náboženských textů z 12. až 14. století, jež vypovídají o středověké židovské obci ve městě.\n\nV roce 2015 byla synagoga nominována do Seznamu světového dědictví UNESCO.\n"}
{"id": "1544582", "url": "https://cs.wikipedia.org/wiki?curid=1544582", "title": "Javatmál", "text": "Javatmál\n\nJavatmál () je město v Maháráštře, jednom z indických svazových států. K roku 2011 v něm žilo přes 116 tisíc obyvatel.\n\nJavatmál leží ve východní části Maháráštry. Od Bombaje, hlavního města Maháráštry, je vzdálen přibližně 669 kilometrů.\n\nJavatmál patřil mezi nejdůležitější města Berárského sultanátu. V roce 1572 jej anektoval Ahmadnagarský sultanát. Následně byl od roku 1596 součástí Mughalské říše. Po smrti Aurangzéba v roce 1707 se stal součástí Maráthské říše. Od roku 1853 byl součástí britského impéria.\n\nPřevažujícím náboženstvím k roku 2011 byl s 69 % hinduismus, následoval s 15 % islám a s 13 % buddhismus.\n"}
{"id": "1544583", "url": "https://cs.wikipedia.org/wiki?curid=1544583", "title": "Kirjú", "text": "Kirjú\n\nKirjú () je město v prefektuře Gunmě v Japonsku. K roku 2019 v něm žilo přes 107 tisíc obyvatel.\n\nKirjú leží ve vnitrozemí největšího japonského ostrova, Honšú, severně od Óty a jižně od Maebaši. Má dvě nespojité části, východní a západní, které jsou od sebe odděleny územím města Midori.\n\nSamostatné Kirjú vzniklo ze správního hlediska v rámci reforem Meidži v roce 1889. \n\n"}
{"id": "1544584", "url": "https://cs.wikipedia.org/wiki?curid=1544584", "title": "Wilhelm Dörr", "text": "Wilhelm Dörr\n\nWilhelm Dörr (9. února 1921 Merenberg – 13. prosince 1945 Hameln) byl během druhé světové války německý příslušník SS v hodnosti \"Oberscharführer\" a zástupce velitele koncentračního tábora Kleinbodungen – pobočného tábora KT Mittelbau-Dora. Po válce byl britskými okupačními orgány v procesu Bergen-Belsen odsouzen za válečné zločiny k trestu smrti.\nNarodil se ve městě Merenberg, kde pracoval na statku. Od roku 1932 do 1939 byl členem Hitlerjugend a v prosinci 1940 vstoupil do Waffen-SS poté, co nebyl přijat pro službu ve Wehrmachtu. Na výcviku v Drážďanech v říjnu 1941 vážně onemocněl revmatismem a několik měsíců byl v nemocnici. Po zotavení byl v létě 1942 přidělen k jednotkám SS-Totenkopfverbände. Do prosince 1943 sloužil jako strážce koncentračního tábora Sachsenhausen.\n\nV lednu 1944 byl přemístěn do koncentračního tábora Mittelbau-Dora, kde zpočátku působil jako Blockführer (vedoucí bloku) v komplexu centrálního tábora, než byl v září 1944 jmenován zástupcem Hauptscharführera Franze Stofela, velitele pobočného tábora Kleinbodungen. V koncentračním táboře Kleinbodungen měl na starost zhruba 620 vězňů používaných při nucených pracích v Mittelwerku, továrně na výrobu zbraní, která vyráběla německé balistické rakety V-2. Při příchodu amerických jednotek v dubnu 1945 byla nařízena evakuace tábora. Dörr byl jedním ze 45 mužů SS, kteří vedli pochod smrti stovek vězňů z Kleinbodungenu do koncentračního tábora Bergen-Belsen v Dolním Sasku. Během pochodu SS provedla řadu poprav vězňů, kteří se pokusili uniknout nebo jinak zpomalit postup pochodu.\n\nČtyři dny poté, co Dörr a jeho skupina dorazili do Bergen-Belsenu, byl tábor osvobozen britskými jednotkami. Byl zatčen a obžalován z válečných zločinů, ke kterým došlo během pochodu smrti. Byl souzen spolu s 45 dalšími válečnými zločinci před britským vojenským soudem v Lüneburgu v procesu Bergen-Belsen. Byl usvědčen a odsouzen k trestu smrti. Byl popraven oběšením ve vězení v Hamelinu 13. prosince 1945.\n"}
{"id": "1544594", "url": "https://cs.wikipedia.org/wiki?curid=1544594", "title": "William Herberg", "text": "William Herberg\n\nWilliam „Will“ Herberg (30. června 1901, Ljachavičy – 26. března 1977, Morristown) byl americký spisovatel, publicista, filozof a sociolog židovského původu narozený v Bělorusku (tehdy Ruská říše). Proslul především svými pracemi z oblasti sociologie náboženství. Začínal jako komunistický aktivista, časem se však stal výrazným představitelem politického konzervatismu a také judaistické teologie. V 50. letech patřil do okruhu autorů konzervativního čtrnáctideníku \"National Review.\" Spoluzakládal rovněž čtvrtletník \"Judaism.\" Učil na Drew University v New Jersey. Jeho nejvýznamnější prací je kniha \"Protestant, Catholic, Jew: An Essay in American Religious Sociology\" z roku 1955. Zkoumal v ní americkou náboženskost, a to jak ji formovala imigrace. Popsal též, jak specifické americké náboženské cítění vytvořilo moderní nacionalistický étos („americký způsob života“). Jeho druhou nejvýznamnější prací byla kniha \"Judaism and Modern Man,\" v níž zavedl pojem „kultura uříznuté květiny“ (\"cut flower culture\"), který by šlo přeložit také jako „kultura přeťatých kořenů“. Podle Herberga se moderní americká společnost (a moderní splečnost obecně) odtrhla od svých žido-křesťanských kořenů, ale bez vyživující mízy z nich nemůže dlouhodobě přežít, „pouhá humanistická etika“ je podle Herberga jako „řezaná květina“, chvilku si zachovává vitalitu a krásu, ale nakonec bez kořenů víry rychle uvadne. Kritizoval často liberální newyorské intelektuály (často sekulární Židy) a brojil proti antikatolicismu – byl znám svou tezí, že „antikatolicismus je antisemitismem sekulárních Židů“. V 60. letech vystupoval proti afroamerickému hnutí za občanská práva a kontrakultuře, tvrdil, že jejich radikalismus může americkou společnost zničit.\n"}
{"id": "1544599", "url": "https://cs.wikipedia.org/wiki?curid=1544599", "title": "EM algoritmus", "text": "EM algoritmus\n\nEM algoritmus (z anglického – očekávaná (střední) hodnota–maximalizace) je ve statistice iterační metoda pro hledání maximálně věrohodného odhadu nebo odhadu parametrů statistického modelu s maximální aposteriorní pravděpodobností (MAP), který závisí na nepozorovaných skrytých proměnných. Při EM iteracích se pravidelně střídají kroky výpočtu střední hodnoty (očekávání, E) s kroky maximalizace (M). V kroku E se vytváří očekávaná logaritmická věrohodnostní funkce na základě aktuálního odhadu parametrů. V kroku M se počítají parametry maximalizující očekávanou logaritmickou věrohodnostní funkci nalezenou v kroku \"E\". Tyto odhady parametrů se pak používají pro určení rozdělení skrytých proměnných v dalším kroku E.\n\nEM algoritmus popsali, vysvětlili a pojmenovali Arthur P. Dempster, Nan Laird a Donald Rubin v klasickém článku z roku 1977, ve kterém zmínili, že EM algoritmus byl v minulosti „mnohokrát navržen a popsán pro speciální případy“ jinými autory. Jedním z prvních popisů byla metoda počítání genů pro odhadování frekvence alel, kterou popsal Cedric Smith. Velmi podrobný popis EM metody pro exponenciální funkce publikoval Rolf Sundberg ve své diplomové práci a několika odborných článcích vzniklých při jeho spolupráci s Per Martin-Löfem a Anders Martin-Löfem. Článek Dempstera, Lairda a Rubina z roku 1977 zobecňuje metodu a načrtává analýzu konvergence pro širší třídu problémů. Bez ohledu na dřívější objevy, inovativní článek Dempstera, Lairda a Rubina v \"Journal of Royal Statistical Society\" vyvolal nadšenou diskuzi na setkání Royal Statistical Society se Sundberg vedl k označení článku za „brilantní“. Zmiňovaný článek učinil z EM metody důležitý nástroj statistické analýzy.\n\nPozději se ukázalo, že analýza konvergence EM algoritmu ve výše zmíněném článku byl chybná; opravenou analýzu konvergence publikoval C. F. Jeff Wu v roce 1983.\nJeho důkaz prokázal konvergenci EM metody i mimo rodinu exponenciálních rozdělení, kterou vyžadoval původní článek.\n\nEM algoritmus se používá pro hledání (lokální) maximálně věrohodných parametrů statistického modelu v případech, kdy rovnice nelze vyřešit přímo. Tyto modely typicky kromě neznámých parametrů a známých dat pozorování zahrnují skryté proměnné. To znamená, že buď v datech existují chybějící hodnoty nebo lze model formulovat jednodušeji, pokud předpokládáme, že existují další nepozorované datové body. Například smíšený model lze popsat jednodušeji, pokud předpokládáme, že ke každému pozorovanému datovému bodu existuje další nepozorovaný datový bod nebo skrytá proměnná, která popisuje kombinační komponentu, do které každý datový bod patří.\n\nHledání maximálně věrohodného řešení typicky vyžaduje použití derivace věrohodnostní funkce podle všech neznámých hodnot, parametrů a skrytých proměnných a současně řešení výsledné rovnice. U statistických modelů se skrytými proměnnými to obvykle není možné. Místo toho bývá výsledkem soustava vzájemně propojených rovnic, ve které řešení parametrů vyžaduje hodnoty skrytých proměnných a naopak, přičemž substituce jedné sady rovnic do druhé produkuje neřešitelné rovnice.\n\nEM algoritmus vychází z pozorování, že tyto dvě sady rovnic lze řešit numericky: Je možné vybrat libovolné hodnoty pro jednu ze obou sad neznámých a pomocí nich odhadnout druhou sadu. Pak pomocí nových hodnot najít lepší odhad první sady, a tak pokračovat ve střídání obou kroků dokud výsledné hodnoty nekonvergují k pevným bodům. Lze dokázat, že v tomto kontextu tento postup konverguje, a že v tomto bodě je derivace věrohodnostní funkce libovolně blízko k nule, což znamená, že nalezený bod je buď maximem nebo sedlovým bodem. Obecně však může existovat více maxim, a není záruka, že algoritmus nalezne globální maximum. Některé věrohodnostní funkce mají v sobě také singularity, tj. nesmyslná maxima. Například jedno z \"řešení\", které může EM algoritmus nalézt ve smíšeném modelu, spočívá v tom, že jedna ze složek má nulový rozptyl a střední parametr pro stejnou složku se rovná jednomu z datových bodů.\n\nJe-li dán statistický model, který generuje množinu formula_1 pozorovaných dat, množina nepozorovaných skrytých dat nebo chybějících hodnot formula_2 a vektor neznámých parametrů formula_3, spolu s věrohodnostní funkcí formula_4, pak maximálně věrohodný odhad (MLE) neznámých parametrů je určen maximalizací marginální věrohodnosti pozorovaných dat\n\nTato hodnota je však často nevyčíslitelná (například pokud formula_2 je posloupnost událostí, poroste počet hodnot exponenciálně s délkou posloupnosti, takže přesný výpočet sumy bude extrémně obtížný).\n\nEM algoritmus se snaží najít MLE marginální věrohodnosti iterativním používáním následujících dvou kroků:\n\nTypické modely, na které se EM aplikuje, používají formula_2 jako skrytou proměnnou, což udává příslušnost k jedné z následujících situací:\nEM je však možné aplikovat i na jiné třídy modelů.\n\nMotivace je následující: Pokud jsou známé hodnoty parametrů formula_3, lze hodnotu skryté proměnné formula_2 obvykle nalézt maximalizací logaritmické věrohodnostní funkce přes všechny možné hodnoty formula_2, buď jednoduše iterováním přes formula_2 nebo pomocí nějakého algoritmu, například Baumova–Welchova algoritmu pro skryté Markovovy modely. Pokud naopak známe hodnoty skryté proměnné formula_2, můžeme nalézt odhad parametrů formula_3 docela snadno, typicky jednoduchým seskupováním pozorovaných datových bodů podle hodnoty příslušných skrytých proměnných a průměrováním hodnot, nebo nějaké funkce hodnot, bodů z každé skupiny. V případě, když formula_3 i formula_2 jsou neznámé, nabízí se použít iterativní algoritmus:\nPrávě popsaný algoritmus se monotónně přibližuje lokálnímu minimu nákladové funkce.\n\nOznačení krok očekávání (E) je poněkud nevhodné pojmenování. V prvním kroku se počítají pevné parametry funkce \"Q\" (závislé na datech). Jakmile jsou parametry \"Q\" známé, je \"Q\" plně určena a ve druhém (M) kroku EM algoritmu se provádí její maximalizace.\n\nAčkoli EM iterace skutečně zvyšuje (marginální) hodnotu věrohodnostní funkce na pozorovaných datech, není záruka, že posloupnost konverguje k odhadu maximální věrohodnosti. Pro multimodální distribuce to znamená, že EM algoritmus může konvergovat k lokálnímu maximu pozorované věrohodnostní funkce, v závislosti na počátečních hodnotách. Pro únik z lokálního maxima existuje množství heuristik a metaheuristik, například gradientní algoritmus s opakovaným náhodným startem (začíná s několika různými náhodnými počátečními odhady \"θ\") nebo použití metod simulovaného žíhání.\n\nEM algoritmus je zvláště užitečný, když věrohodnost patří do rodiny exponenciálních rozdělení: v kroku E se použije suma očekávání dostačujících statistik a v kroku M se maximalizuje lineární funkce. V takovém případě je obvykle možné odvodit tvaru analytické řešení aktualizací v každém kroku pomocí Sundbergova vzorce (který publikoval Rolf Sundberg na základě nepublikovaných výsledků Per Martin-Löfa a Anders Martin-Löfa).\n\nV původním článku od Dempstera, Lairda a Rubina byla uvedena úprava EM metody pro výpočet maximálního aposteriorního odhadu (MAP) pro Bayesovské vyvozování.\n\nExistují i jiné metody pro hledání maximálně věrohodných odhadů, jako například metoda gradientního spádu, metoda sdružených gradientů nebo varianty Gaussova–Newtonova algoritmu. Na rozdíl od EM však tyto metody typicky vyžadují vyhodnocování první nebo druhé derivace věrohodnostní funkce.\n\nEM algoritmus se snaží zlepšit formula_7, místo toho, aby přímo zlepšoval formula_31. Ukážeme, že vylepšení prvního znamená také vylepšení druhého.\n\nPro jakékoli formula_2 s nenulovou pravděpodobností formula_33, můžeme psát\nVezměme očekávání přes možné hodnoty neznámých dat formula_2 podle aktuálního odhadu parametru formula_36, znásobíme obě strany formula_37 a sečteme (nebo zintegrujeme) podle formula_2. Levá strana je očekávaná hodnota konstanty, takže dostáváme:\nkde formula_40 je definované jako opačná hodnota součtu, který nahrazuje.\nTato poslední rovnice platí pro každou hodnotu formula_3, včetně formula_42,\na odečtením této poslední rovnice od předchozí rovnice dává\nJensenova nerovnost nám však říká, že formula_45, z čehož můžeme vyvodit, že\nNeboli výběr formula_3 pro zlepšení formula_7 způsobí, že se formula_31 zlepší nejméně o totéž.\n\nEM algoritmus lze chápat jako dva střídající se kroky maximalizace, tj. jako příklad vzestupu podle souřadnice. Uvažujme funkci:\nkde \"q\" je libovolné rozdělení pravděpodobnosti nepozorovaných dat \"z\" a \"H(q)\" je entropie rozdělení \"q\". Tuto funkci lze zapsat jako\nkde formula_52 je podmíněné rozdělení pravděpodobnosti nepozorovaných dat, jsou-li dána pozorovaná data formula_53, a formula_54 je Kullbackova–Leiblerova divergence.\n\nPak na kroky v EM algoritmu můžeme pohlížet jako:\n\nEM se často používá pro shlukovou analýzu ve strojovém učení a počítačovém vidění. Při zpracování přirozeného jazyka se velmi často používají dvě varianty EM algoritmu – Baumův–Welchův algoritmus pro skryté Markovovy modely a inside-outside algoritmus pro učení pravděpodobnostních bezkontextových gramatik bez učitele.\n\nEM se často používá pro odhad parametrů smíšených modelů, především v kvantitativní genetice.\n\nV psychometrice je EM algoritmus téměř nepostradatelný pro odhadování parametrů položek a skrytých schopností modelů teorie odpovědi na položku.\n\nDíky schopnosti pracovat s chybějícími daty a pozorovat neidentifikované proměnné se EM stává užitečným nástrojem pro oceňování a správu rizik portfolia.\n\nEM algoritmus (a jeho rychlejší varianta OSEM Ordered subset expectation maximization) se často používá při vytváření obrazu v zobrazovacích metodách v lékařství, zvláště pro pozitronovou emisní tomografii a jednofotonovou emisní výpočetní tomografii. Rychlejší varianty EM jsou popsány dále.\n\nVe strukturálním inženýrství je algoritmus STRIDE pouze výstupní metoda pro identifikaci přirozených vibračních vlastností strukturálního systému pomocí senzorových dat (viz operační modální analýza).\n\nKalmanův filtr se typicky používá pro online odhad stavu a vyhlazování s minimálním rozptylem může být použito pro offline nebo dávkový odhad stavu. Nicméně tato řešení s minimálním rozptylem vyžadují odhady parametrů modelu stavového prostoru. EM algoritmy lze používat pro řešení problémů sdružených stavů a odhady parametrů.\n\nFiltrovací a vyhlazovací EM algoritmy vznikají opakováním následujícího dvoukrokového postupu:\n\n\n\nPředpokládejme, že Kalmanův filtr nebo vyhlazování s minimálním rozptylem pracuje s měřeními systému s jediným vstupem a jediným výstupem, který je ovlivněn aditivním bílým šumem. Aktualizovaný odhad měření rozptylu šumu lze získat z výpočtu maximální věrohodnosti\n\nkde formula_62 jsou odhady skalárního výstupu vypočítané filtrem nebo vyhlazováním z N skalárních měření formula_63. Výše uvedená aktualizace může také být aplikována na aktualizaci Poissonovo měření intenzity šumu. Podobně pro autoregresivní proces prvního řádu lze vypočítat odhad rozptylu aktualizovaného šumu procesu podle vzorce\n\nkde formula_62 a formula_66 jsou skalární odhady stavu vypočítané filtrem nebo vyhlazování. Aktualizovaný odhad koeficientů modelu je získaný podle vzorce\n\nKonvergence odhadů parametrů obdobných jako jsou uvedeny výše jsou dobře studované.\n\nBylo navrženo několik metod pro zrychlení někdy pomalé konvergence EM algoritmu, například metody používající sdružený gradient a modifikace Newtonovy metody (Newtonova–Raphsonova metoda). EM lze také používat pro metody omezeného odhadu.\n\nAlgoritmus \"Parameter-expanded expectation maximization (PX-EM)\" vede často ke zrychlení díky „použití `nastavení kovariance' pro opravu analýzy kroku M, přičemž využívá zvláštní informace zachycené v přisuzovaných úplných datech“.\n\n\"Expectation conditional maximization (ECM)\" nahrazuje každý M krok v posloupností kroků podmíněné maximalizace (CM), ve kterých se každý parametr \"θ\" maximalizuje samostatně, když se ostatní parametry nemění. Rozšířením tohoto algoritmu je \"Expectation conditional maximization either (ECME)\".\n\nUvedený přístup lze dále rozšířit na algoritmus \"generalized expectation maximization (GEM)\", u kterého se hledají pouze přírůstky účelové funkce \"F\" jak v kroku E tak v kroku M, jak je popsané v části Jako postup maximalizace maximalizace. GEM se dále vyvíjí v distribuovaném prostředí a vykazuje slibné výsledky.\n\nJe také možné považovat EM algoritmus za podtřídu MM algoritmu (Majorize/Minimize nebo Minorize/Maximize, podle kontextu), a používat pro něj všechny techniky vyvinuté pro obecnější případ.\n\nFunkce Q používaná v EM algoritmu je založena na logaritmické věrohodnostní funkci. Proto je považována za log-EM algoritmus. Použití logaritmické věrohodnostní funkce lze zobecnit na použití α-logaritmu poměru věrohodností. Potom lze α-log poměru věrohodností pozorovaných dat přesně vyjádřit jako rovnost použitím funkce Q aplikované na α-logaritmus poměru věrohodností a α-divergence. Získání této funkce Q je zobecněný krok E. Jeho maximalizace je zobecněný krok M. Výsledný algoritmus se nazývá α-EM algoritmus.\n\nα-EM algoritmus, jehož autorem je Yasuo Matsuyama je zobecněním log-EM algoritmu. Není potřeba žádný výpočet gradientu nebo matice Hessianů. Při výběru vhodného α vykazuje α-EM algoritmus rychlejší konvergenci než log-EM. α-EM algoritmus vede k rychlejší verzi algoritmu α-HMM odhadu skrytých Markovových modelů.\nEM je částečně nebayesovská metoda založená na maximální věrohodnosti. Její konečný výsledek dává rozdělení pravděpodobnosti přes skryté proměnné (v Bayesovském stylu) spolu s bodovým odhadem \"θ\" (buď maximálně věrohodný odhad anebo v a posterior režimu). Může být požadována jeho plně Bayesovská verze, která dává rozdělení pravděpodobnosti podle \"θ\" a skryté proměnné. Při Bayesovském přístupu k inference bychom jednoduše považovali \"θ\" za další skrytou proměnnou. Při tomto přístupu mizí rozdíl mezi kroky E a M. Při použití faktorizované aproximace Q popsané výše (variační Bayesovská metoda) může řešení iterovat přes každou skrytou proměnnou (včetně \"θ\") a optimalizovat je po jedné. Nyní je potřeba \"k\" kroků pro každou iteraci, kde \"k\" je počet skrytých proměnných. Pro grafické modely je to snadné udělat, protože nové \"Q\" pro každou proměnnou závisí pouze na jeho Markovově blanketu, takže pro efektivní inference lze používat lokální předávání variačních zpráv (Variational message passing, VMP).\n\nV informační geometrii jsou kroky E a M interpretovány jako projekce pod duální afinní konexe, nazývané e-spojení a m-spojení; Pomocí těchto termínů lze pohlížet na Kullbackovu–Leiblerovu divergenci.\n\nNechť formula_68 jsou vzorky formula_69 nezávislých pozorování z kombinace dvou vícerozměrných normálních rozdělení dimenze formula_70 a nechť formula_71 jsou skryté proměnné, které určují komponentu, z nichž pozorování pochází.\nkde\n\nCílem je odhadnout neznámé parametry reprezentující \"mísení\" hodnot dvou normálních rozdělení a střední hodnoty a kovariance obou:\nkde Věrohodnostní funkce věrohodnosti pro neúplná data je\n\na Věrohodnostní funkce věrohodnosti pro úplná data je\n\nnebo\n\nkde formula_80 je charakteristická funkce a formula_81 je hustota pravděpodobnosti vícerozměrného normálního rozdělení.\n\nV poslední rovnosti se pro každé jedna hodnota charakteristické funkce formula_82 rovná nule a jedna jedničce. Vnitřní součet tedy má vždy pouze jeden člen.\n\nMáme-li aktuální odhad parametrů \"θ\", bude podmíněné rozdělení pravděpodobnosti \"Z\" určeno Bayesovou větou, aby to byla proporcionální výška normální hustoty vážená parametrem \"τ\":\n\nTyto hodnoty, které jsou obvykle považovány za výstup kroku E (přestože to není funkce Q popsaná níže), se nazývají „členské pravděpodobnosti“.\n\nTento E krok odpovídá nastavení této funkce pro Q:\nStřední hodnota („očekávání“) formula_85 v sumě se bere vzhledem k hustotě pravděpodobnosti formula_86, která může být pro každé formula_87 z trénovací množiny jiná. Před provedením kroku E jsou známé všechny potřebné hodnoty kromě formula_88, které se počítají podle rovnice na začátku kroku E.\n\nTuto plně podmíněnou střední hodnotu není třeba počítat v jednom kroku, protože \"τ\" a μ/Σ se vyskytují ve zvláštních lineárních členech a mohou být tedy maximalizovány nezávisle.\n\nProtože \"Q\"(\"θ\" | \"θ\") je kvadratická funkce, je určování maximalizujících hodnot \"θ\" relativně přímočaré. Také \"τ\", (μ ,\"Σ\") a (μ ,\"Σ\") mohou být vesměs maximalizovány nezávisle, protože se všechny vyskytují v samostatných lineárních členech.\n\nPro začátek uvažujme \"τ\" s omezením \"τ\" + \"τ\"=1:\ncož má stejný tvar jako MLE pro binomické rozdělení, takže\n\nPro další odhady (μ ,Σ):\ncož má stejný tvar jako vážené MLE pro normální rozdělení, takže\na díky symetrii\n\nIterativní proces ukončíme, jakmile formula_96 pro předem zvolenou hodnotu formula_97.\n\nVýše popsaný algoritmus lze zobecnit pro kombinaci více než dvou vícerozměrných normálních rozdělení.\n\nEM algoritmus byl implementován pro případ, kdy existuje podkladový model lineární regrese, který vysvětluje variace určité velikosti, ale skutečně pozorované hodnoty jsou cenzurovanou nebo zkrácenou verzí hodnot reprezentovaných v modelu. Speciální případy tohoto modelu zahrnují cenzurované nebo zkrácené pozorování z jednoho normální rozdělení.\n\nEM algoritmus typicky konverguje k lokální optimu. Toto lokální optimum však nemusí být globálním optimem, a také nemáme jakýhokoli odhad rychlosti konvergence. V mnoharozměrném prostoru může být konvergence libovolně špatná a může existovat exponenciální počet lokálních optim. Proto existuje potřeba pro alternativní metody pro zaručené učení, zvláště v mnohadimanzionálních prostředích. Vedle algoritmu EM existují i jiné algoritmy, které lépe zaručují konzistenci. Tyto algoritmy využívají \"přístupy založené na momentech\" nebo tak zvané \"spektrální techniky\". Zájem o algoritmy pro učení parametrů pravděpodobnostního modelu používající momenty se v poslední době stále zvyšuje, protože za určitých podmínek mohou na rozdíl od EM algoritmu, jehož velkým problémem je uváznutí v lokálním optimu, zaručit například globální konvergenci. Algoritmy se zaručeným učením mohou být odvozeny pro několik důležitých modelů, jako jsou smíšené modely, skryté Markovovy modely atd. V těchto spektrálních metodách, se neobjevují žádná nepravá lokální optima, a skutečné parametry lze při splnění určitých podmínek regularity konzistentně odhadnout.\n\n\n\n"}
{"id": "1544622", "url": "https://cs.wikipedia.org/wiki?curid=1544622", "title": "Vila na Rezku", "text": "Vila na Rezku\n\nVila na Rezku, též Bartelmusova vila, je barevná dřevostavba ve stylu lidové secese u Nového Města nad Metují, kterou pro brněnského továrníka Roberta Bartelmuse v letech 1900–1901 navrhl a postavil architekt Dušan Jurkovič. Projevil se tak zvýšený zájem o Jurkoviče a jeho dílo, který nastal po dokončení areálu beskydských Pusteven v roce 1898.\n\nJednopatrová nepravidelně členěná vila na podezdívce z hrubě tesané opuky se nachází nedaleko lázní Rezek. Stojí v blízkosti lesa na louce, která se mírně svažuje k jihozápadu, a použitím přírodních materiálů i rozčleněním hmot, je nenásilně začleněna do okolní krajiny. Tato členitost nejen v půdorysu, ale i ve fasádách a ve skladbě střech, balkónů a vikýřů napovídá o Jurkovičově oblibě karpatské architektury. Je jí ovlivněna i dřevěná brána s přístřeškem, kterou se vstupuje na pozemek. Při realizaci této stavby, kterou lze nazvat v architektově tvorbě přelomovou, Jurkovič poprvé zhodnotil anglický model, kdy se místnosti diferencované podle účelu seskupují kolem ústřední haly, a propojil ho s prvky naší lidové architektury.\n\nInteriéru vévodí velká obytná místnost, která má výšku přes dvě podlažní vily, a navazují na ni další menší prostory. Spodní podlaží tak sloužilo jako společenská část domu a pokoje a ložnice členů rodiny se nacházely na poschodí. Tyto místnosti byly přístupné po schodišti a pavlači po obvodu haly. Nábytek tvořily unikátní kusy inspirované rustikální lidovou tradicí a secesní dekorativností. Celý interiér, od koberců a potahových látek až po závěsy a skladbu konstrukcí, je laděn v teplých červenavých, modravých a žlutohnědých tónech.\nPři pracích na vile na Rezku se Dušan Jurkovič sblížil s dcerou manželů Bartelmusových Boženou a v roce 1903 s ní uzavřel manželství.\n\nVila zůstala až do roku 1993 v původním, pietně udržovaném stavu tak, jak ji opustila rodina továrníka Roberta Bartelmuse. Noví vlastníci se tak po roce 1993 museli pustit do rekonstrukce zanedbané údržby. Celek však dál zůstává cílevědomě původní.\n\n"}
{"id": "1544629", "url": "https://cs.wikipedia.org/wiki?curid=1544629", "title": "Střelba ve Fakultní nemocnici Ostrava", "text": "Střelba ve Fakultní nemocnici Ostrava\n\nKe střelbě ve Fakultní nemocnici Ostrava došlo 10. prosince 2019 kolem 7.15 hodin středoevropského času. Do čekárny traumatologie vstoupil muž s pistolí, který bez varování, zblízka a v rychlém sledu zasáhl 9 pacientů. Čtyři pacienti přišli na místě o život, tři další lidé podlehli způsobeným zraněním. Ze sedmi zavražděných byli čtyři muži a tři ženy. Ve večerních hodinách mluvčí nemocnice Petra Petlachová uvedla, že dva muži zranění při střelbě jsou mimo ohrožení života.\n\nPachatel z místa unikl, ale později, když ho policie odhalila, spáchal sebevraždu.\n\nDle počtu obětí je tento útok druhým nejhorším v dějinách České republiky, po střelbě v Uherském Brodě v roce 2015.\n\nCelkově šlo o třetí masovou střelbu (tj. střelbu se 4 a více oběťmi) od vzniku samostatné ČR a již druhou v Moravskoslezském kraji (střelba v Petřvaldu, 2009).\n\nPachatel přišel po sedmé hodině ranní na polikliniku Fakultní nemocnice Ostrava, kde v čekárně nelegálně drženou zbraní CZ 75 ráže 9 mm zastřelil šest lidí a dva další zranil. Podle svědectví nemířil cíleně k čekárně traumatologie, ale nějakou dobu v nemocnici hledal, kde bude nejvíce lidí. Nejprve vyjel výtahem do třetího patra, kde však bylo v čekárně jen málo lidí, a vydal se proto dál. Navštívil oddělení kardiologie, ale čekárna byla prázdná, a tak odešel. Potom zamířil na oddělení gastroenterologie, kde seděl pouze jeden pacient, a tak opět odešel. Až v plné čekárně traumatologické ambulance se rozhodl k útoku. \n\nÚdajně šlo o takzvaného tichého střelce, který útočí bez předchozího varování. Svědkyně uvedla, že po příchodu nejprve vyhodil děti. Poté začal střílet. Pachatel přistoupil k oběti, zakřičel jedna a vystřelil, pak šel k druhé oběti a zakřičel dva a střelil. Takto prý postupoval v průběhu celého útoku. Střelba trvala jen několik vteřin, pachatel neměl žádného komplice. Dvě ze šesti obětí byli příslušníci Vězeňské služby. Ani jeden z příslušníků nebyl v době útoku ve službě, navštívili lékaře v době svého volna. Jeden z nich zemřel, když vlastním tělem chránil svoji nezletilou dceru, čímž jí zachránil život. Jednou ze zastřelených byla mladá žena na vozíku, které střelec prostřelil hlavu. Jiná žena ve vestibulu před čekárnou, Kateřina Veselková, strhla svoji 17letou dceru na zem a kryla ji tělem, bundou a kabelkou. Poté, co střelce zahlédla, sice ještě několikrát střelil, ale podle této svědkyně již naprázdno, protože se buď zbraň zasekla nebo došly náboje. Střelec se pak otočil a utekl.\n\nK útoku došlo kolem 7.15 hodin. První hlídka policie byla na místě do pěti minut od nahlášení na lince 158. Během několika minut na místo dorazilo nespočet dalších policejních hlídek, především prvosledových, které disponují balistickou ochranou a mají ve vozidlech dlouhé zbraně, mezi nimi i Speciální pořádková jednotka. Na místo se následně dostavil celý Integrovaný záchranný systém (IZS) včetně záchranářského a policejního vrtulníku. Jelikož nebylo jasné, kde se střelec nachází, vyrazila na místo i zásahová jednotka Krajského ředitelství policie Moravskoslezského kraje, která byla na místě do deseti minut. Prohledali celou nemocnici společně se záchranáři, kteří v čekárně traumatologie ošetřili těžce raněné. \n\nNa místo byl vyslán i Útvar rychlého nasazení z Prahy. Pomocí armádního vrtulníku Mil Mi-17 bylo celkem 21 členů protiteroristického útvaru přepraveno k Fakultní nemocnici Ostrava. Společně se Zásahovou jednotkou začali pátrat po pachateli, kterého se podařilo během několika hodin identifikovat jako dvaačtyřicetiletého stavebního technika Ctirada Vitáska ze Zábřehu v Ostravě. Do pátrání se netradičně zapojil i záchranářský vrtulník Kryštof 05. V součinnosti se Zásahovou jednotkou pak byla hledaná osoba dopadena v osobním automobilu u obce Děhylov. Při zásahu policie se Vitásek střelil do hlavy.\n\n\nPolicie přijala oznámení události v 7.19 hodin a první hlídka dorazila na místo 5 minut poté. Pachatel v té době již od polikliniky ujížděl. \n\nPolicie nejprve zveřejnila fotografii slovenského doktoranda geoinformatiky J. S. z ostravské technické univerzity s tím, že jde o podezřelého. Toho mezitím převezli na služebnu, kde podle jeho slov čekalo několik dalších mužů, kteří měli jedno společné – červenou bundu. Později ho propustila a soukromě se mu omluvila, mezitím se o něm však již na sociálních sítích psalo jako o pachateli. Později se „muži v červené bundě“ omluvil i ministr vnitra Jan Hamáček. Skutečným pachatelem měl být „muž v červené vestě“. Celkově prý policie při zásahu zadržela pět lidí, kteří odpovídali popisu pachatele, a všechny později propustila. Kamarád zadrženého J. S. novinářům řekl, že policie zadržela asi 15 lidí z okolí. \n\nPodle tvrzení matky přišel pachatel domů a oznámil, že zastřelil lidi a jde se sám zastřelit. Policie ho dopadla u obce Děhylov, vzdálené přibližně 5 kilometrů od místa útoku. Pachatel se střelil do hlavy ještě před zásahem policie, když se nad ním objevil vrtulník. Při příjezdu policie muž jevil známky života, po asi 30minutové resuscitaci zemřel. Podle zprávy, kterou zveřejnil Deník N ve 12:08 hodin v rubrice Minuta po minutě, předseda vlády Andrej Babiš při proslovu na tiskové konferenci uvedl, že pachatel přišel domů a oznámil, že zastřelil lidi a jde se sám zastřelit. Předseda vlády potvrdil, že matka pachatele s policií při vyšetřování spolupracuje, a uvedl, že další nebezpečí nehrozí. Podle pozdějších zpráv médií byl pachatelem dvaačtyřicetiletý stavební technik Ctirad Vitásek ze Zábřehu v Ostravě.\n\nV odpoledních hodinách byl provoz nemocnice kromě polikliniky obnoven. Náměstek ministra zdravotnictví Filip Vrubel uvedl, že zdravotní péče je v kraji i v místě zajištěna a situace je stabilizovaná.\n\nPo útoku začala po sociálních sítích kolovat fotografie z čekárny bezprostředně po útoku. Média ji však odmítla zveřejnit a policie vyzvala, s ohledem na pozůstalé, ke stažení fotografie.\n\nŽena, zraněná při útoku, podlehla 12. prosince v nemocnici svým zraněním. Konečný počet mrtvých se zvýšil na 8 (včetně pachatele).\n\nPodle ředitele nemocnice pachatel v nemocnici nebyl léčen, jak se objevilo v některých médiích, ale jen jednorázově vyšetřen. S nemocnicí nevedl žádné spory ani nepsal stížnosti na práci lékařů. Podle vyjádření psychiatra Jana Cimického v médiích však mohl Vitásek trpět hypochondrickou depresí. Docházel prý na kliniku hematoonkologie a měl za sebou různá vyšetření. \n\nVitáskův nadřízený v zaměstnání Aleš Zygula o něm médiím uvedl, že si vzal do hlavy, že je těžce nemocný a že ho nikdo nechce léčit. Jeho chování se údajně změnilo v posledních týdnech před útokem, poslední měsíc nedocházel do práce, z toho poslední dva týdny byl na nemocenské dovolené. Údajně také napsal zpěváku Davidu Stypkovi, o němž v té době bylo známo, že bojuje s rakovinou slinivky a prochází chemoterapií, a tvrdil mu, že má na 99 % stejnou nemoc, a stěžoval si na to, že ho lékaři nechtějí léčit. Po zpěvákovi se dožadoval, aby mu diagnózu potvrdil, což zpěvák považoval za „padlé na hlavu“, protože ho znal jen přes facebookové zprávy.\n\nKolegové jej popisují jako „pohodového člověka” a „normálního chlapa“, který byl pořád pozitivně naladěný a byl jediný, kdo kolegyním v kanceláři nosil květiny. Společně s kolegy chodil na firemní akce na střelnici, na lyžování i jiné sportovní akce. I podle sousedů ve vesnici byl vyrovnaný člověk a pohodář. V minulosti působil jako útočník v hokejovém týmu Orli Stará Bělá v okresním přeboru Ostravy. Spolužačka ze střední ekonomické školy v Opavě uvedla, že patřil spíše k problémovějším studentům, sem tam něco vyvedl, ale celkově se to s ním dalo vydržet a hloupý rozhodně nebyl. V minulosti již spáchal tři delikty, a to násilný trestný čin, což byla drobná potyčka, a drobnou majetkovou trestnou činnost. Dříve pracoval jako přepravní kontrolor u dopravního podniku a svědomitě pokutoval i vlastní sousedku, když ji přistihl bez jízdenky.\n\nMinistři a představitelé Evropské unie vyjádřili své kondolence. Vedení města Ostravy oznámilo, že uctí památku obětí střelby zhasnutím dominant města. Primátor Tomáš Macura také kontaktoval premiéra kvůli možnému vyhlášení státního smutku. Fakultní nemocnice uvedla, že se ve středu 11. prosince v kapli nemocnice uskuteční mše za oběti útoku. Oznámenou mši svatou sloužil pomocný biskup ostravsko-opavské diecéze Martin David. Policejní prezident Jan Švejdar poděkoval policistům za jejich zákrok, označil jej za rychlý a profesionální. Vyjádřil také hlubokou soustrast rodinám pozůstalých. Soustrast vyjádřila i předsedkyně Evropské komise Ursula von der Leyenová nebo slovenská prezidentka Zuzana Čaputová. \n\nAndrej Babiš po návštěvě místa události řekl, že 17. prosince proběhne celostátní vzpomínka na oběti střelby. Sirény se rozezní na 2 minuty a 20 sekund. Ministr vnitra Jan Hamáček uvedl, že rodina každé oběti obdrží 300 tisíc korun. Den po útoku zastupitelstvo města jednomyslně schválilo návrh, aby pozůstalí dostali od města 100 tisíc korun a zranění 50 tisíc korun. Totožný návrh schválilo 12. prosince zastupitelstvo kraje. \n\nNa místě útoku se po celý den scházeli místní a pokládali svíčky.\n\nIncident vyvolal i reakce zahraničních médií. V den katastrofy byla zveřejněna zpráva v italských denících \"Corriere della Sera\", \"la Repubblica\" a v deníku \"La Stampa\" vyšla zpráva a komentář s názvem: \"Hněv, který zabíjí neznámé\". Na událost reagovala v ten samý den i německá média jak ve zprávách, tak v komentářích. Ve španělském tisku o útoku referovaly deníky ABC, El País i El Mundo.\n\n"}
{"id": "1544635", "url": "https://cs.wikipedia.org/wiki?curid=1544635", "title": "Martin Kasík", "text": "Martin Kasík\n\nMartin Kasík (* 30. listopadu 1976 Frenštát pod Radhoštěm) je český klavírista. Vystudoval Janáčkovu konzervatoř v Ostravě u prof. Moniky Tugendliebové a pražskou AMU ve třídě prof. Ivana Klánského. Své interpretační dovednosti si zdokonaloval mistrovskými kurzy u Lazara Bermana, Garricka Ohlsona, Christiana Zachariase, Paula Badury – Skody. Vítězství v soutěži Pražského Jara 1998 a Young Concert Artists v New Yorku 1999 mu otevřelo cestu do světových koncertních síní a na mezinárodní festivaly – Carnegie Hall, Velký sál Berlínské filharmonie, Wigmore Hall, Tonhalle Zürich, Gewandhaus Leipzig, Concertgebouw Amsterdam, De Doelen Rotterdam, Finlandia Hall Helsinki, Auditorio de Barcelona, Suntory Hall Tokio, Kennedy Center Washington aj. Pod taktovkou dirigentů (Pinchas Zukerman, Marin Alsop, Yakov Kreizberg, Ingo Metzmacher, Serge Baudo, Ken-Ichiro Kobayashi, Libor Pešek, Jakub Hrůša, Tomáš Netopil) vystoupil s Chicago Symphony Orchestra, Minneapolis Symphony Orchestra, New York Chamber Philharmonic, DSO Berlin, Tonhalle-Orchester Zürich, Stuttgarter Philharmoniker, Rotterdam Symphony Orchestra, Helsinki Philharmonic, Singapore Philharmonic. Pravidelně spolupracuje s Českou filharmonií a s Pražskými symfoniky. Martin Kasík se mimo svou koncertní činnost a komorní hru věnuje výchově mladé generace na HAMU v Praze a Pražské konzervatoři. Je uměleckým ředitelem Mezinárodního Chopinova festivalu v Mariánských Lázních. Jeho nahrávky pro společnosti Arco Diva a Supraphon získaly nejvyšší ocenění v časopisech Gramophone, Repertoire a Harmonie.\n"}
{"id": "1544636", "url": "https://cs.wikipedia.org/wiki?curid=1544636", "title": "Jana Tichá (rozcestník)", "text": "Jana Tichá (rozcestník)\n\nJana Tichá může být:\n\n"}
{"id": "1544640", "url": "https://cs.wikipedia.org/wiki?curid=1544640", "title": "Theodor Bohdan Piurko", "text": "Theodor Bohdan Piurko\n\nTheodor Bohdan Piurko (ukrajinsky Теодор-Богдан Іванович П'юрко, \"Teodor-Bohdan Ivanovyč Pjurko\", znám také jako Bilokernyckyj, Bilokernyckij Bohdan, Piurko Bohdan, Piurko B.; 15. února 1847 Bilokrynycja – 28. října 1906 Lvov) byl ukrajinský kněz, náboženský, kulturně-osvětový činovník, spisovatel a novinář a řeckokatolický kanovník ve Lvově. Byl členem společnosti Prosvit a Vědecké společnosti Ševčenka.\n\nNarodil se ve vesnici Bilokrynycja, v rodině kováře Ivana Piurka, který tam byl opakovaně volen starostou. Měl mladšího bratra Pantelejmona, který studoval práva na Lvovské univerzitě a stal se soudcem.\n\nDo základní školy (3 třídy) chodil v rodné vesnici a 4. třídu ukončil v německé církevní škole při Řádu sv. Basila Velikého v Bučači, kde byl učitelem bratr jeho dědy, kněz Apolonij Pračkovskyj, absolvent univerzit ve Vídni, Lvově a Černovcích. V letech 1860–1864 Bohdan pokračoval ve studiu na nižším gymnáziu v Bučači, provozovaném rovněž Řádem sv. Basila Velikého. Vyšší gymnaziální studium ukončil na gymnáziu v Berežanech (1864–1868). V Berežanech Piurka uchvátila poezie – právě v tomto období došlo k jeho prvním literárním snahám a prvním publikacím tištěným v tiskárně bratří Bilousív, v Kolomyii.\n\nV časopise \"Národní hlas\" (ročník 1866, čís. 10), pod pseudonymem Bohdan Bilokernyckij, byla otištěna jeho báseň, věnovaná Tarasu Ševčenkovi, u příležitosti pátého výročí jeho smrti, pod názvem „Bříza na hrobě Tarase Ševčenka“, která se stala prvním publikovaným básnickým útvarem v Haliči, oslavujícím Tarase Ševčenka.\n\nSpolečně se svými stejně smýšlejícími přáteli Sylvestrem Lepkým, Lvem Džulynským, Oleksandrem Ohonovským a dalšími se aktivně zapojoval do činnosti břežanské společnosti „Громадa\" (\"Komunita\", Hromada“) a do mládežnických kulturně-vzdělávacích akcí města.\n\nV letech 1868–1872 studoval Piurko na Řeckokatolickém ústředním semináři ve Vídni a na Vídeňské univerzitě, kde kromě teologických studií navštěvoval i další 4 fakulty, včetně lékařské. Renomovaný slovinský profesor na univerzitě Franc Miklošič ho povzbudil ke studiu ukrajinského jazyka a literatury prostřednictvím překladů z němčiny. Následně Piurko napsal svůj pravopisný projekt, vytvořil mapu jazykových dialektů a pracoval na slovníku ukrajinštiny.\n\nPo ukončení studií ve Vídni (1872) se vrátil do Lvova, kde se stal redaktorem časopisu Pravda. Korespondoval s Michailem Drahomanovem, Ivanem Nečuj-Levickým, Melitonem Bučinským a dalšími známými osobnostmi.\n\n28. srpna 1873 se oženil s Marií Rudnickou (* 1854), dcerou děkana v Pomořanech (děd Mileny Rudnickej a jejich ne méně význačných bratří) a téhož roku byl vysvěcen na kněze. Následující rok se narodil syn Michael a o šest měsíců později (20. prosince 1874) se Theodor Piurko stal vdovcem.\n\nOd roku 1873 působil jako učitel ukrajinštiny na Lvovské státní střední škole a od roku 1874 byl prefektem Lvovského teologického semináře. V roce 1876 vydal na vlastní náklady, ve vydavatelství \"Tarase Ševčenka\", pod pseudonymem \"Syrota\", svoji povídku «Спочатку Мізерівка, потім Гараздівка» („Nejprve Mizérie, potom Vše v pořádku/Spokojenost”)“, napsanou na bolestivé téma boje za střízlivost, která se stala velmi populární – celé vydání předal «Просвіті» („Osvícení“). Značně vysoko ji ohodnotil tehdy ještě zcela mladý Ivan Franko. Věnoval ji samostatný článek, kde kromě dalších pochvalných ocenění napsal: „S opravdovou rozkoší jsme četli tuto nevelkou, ale velmi cennou knížku Siroty, která se nedávno objevila ve vydavatelství Ševčenka. Tato knížka má krásnou skladbu, je napsána čistým národním jazykem, je velmi žádoucím a cenným obohacením naší národní literatury“.\n\nNa doporučení metropolity Josyfa Sembratovyče, byl Piurko v roce 1877 jmenován farním spolupracovníkem v kostele sv. Barbory ve Vídni, v roce 1888 duchovním ve Vídeňském řeckokatolickém semináři a tuto povinnost vykonával až do jeho uzavření v roce 1893. Vytvořil učebnici náboženství pro 7. ročník gymnázií, za kterou obdržel titul poradce Lvovské metropolitní konsistoře, včetně kanovnických insignií a skutečného rady Stanislavské konzistoře. V roce 1895 se přestěhoval do Lvova a v letech 1896–1897 vykonával povinnosti farního kněze v katedrále sv. Jiřího, ve Lvově. S postem farního kněze obdržel titul kanovníka lvovské kapitoly, funkci poradce a referenta Metropolitní konsistoře, členem synodní zkušební komise a poradcem biskupské Stanislavské konzistoře.\n\nPo odchodu z pastorační práce se Theodor Piurko zaměřil na plnění administrativních povinností v rámci církevní hierarchie. Podílel se na přípravě oslav 300. výročí Brestlitevské/Brestské unie, přednášel projevy jménem vyššího duchovenstva, stal se jedním ze zakladatelů stran a sdružení katolické víry. Během tohoto období intenzivně pracoval na studiu duchovní literatury, editoval, publikoval vlastní kázání a články o náboženských a etických tématech. Jeho poslední činností byla účast ve výboru pro organizaci pouti do Svaté země (5. – 28. září 1906), v jehož čele stál metropolita Andrej Šeptyckij, ale neodvážil se jet na tak dalekou cestu, vzhledem ke svému zdravotnímu stavu.\n\nPřestože Bohdan Piurko nezastával žádné politické pozice, byl vlivem svého politického přesvědčení ukrajinofilem, členem společnosti Prosvit, Vědecké společnosti Tarase Ševčenka a Společnosti sv. Apoštola Pavla (katolická společnost, založená v roce 1891 ve Lvově s cílem organizovat rekolekce pro kněze a rozšiřovat náboženství mezi lidmi).\n\nZemřel 28. října 1906, v nedožitých 60 letech, je pochován ve Lvově na Lyčakivským hřbitově, v hrobce haličských metropolitů a kanovníků.\n\nSvou první literární tvorbu (poezii) publikoval v «Голосі Народному» (\"Národní hlas\") a v kalendáři «Дністрянка» (\"Dněsterka\"). V roce 1872 byl redaktorem časopisu \"Pravda\". Publikoval v časopisech «Руський Сіон» (\"Ruský Sion\"), „Mír“, „Základ“, „Pastor“, „Theologický bulletin“, „Poznámky NTŠ“, „Pole“.\n\n\n\n\n"}
{"id": "1544652", "url": "https://cs.wikipedia.org/wiki?curid=1544652", "title": "Pomník Karla Filipa Schwarzenberga", "text": "Pomník Karla Filipa Schwarzenberga\n\nPomník Karla Filipa Schwarzenberga, znám též pod názvem pomník Karla Schwarzenberga, je žulový obelisk, který se nachází v parku za Poštovním dvorem na jižním okraji Karlových Varů. Byl zřízen na počest vítěze nad Napoleonem v bitvě u Lipska c. k. polního maršála knížete Karla Filipa Schwarzenberga.\n\nVe dnech 16.–19. října 1813 se odehrála bitva u Lipska, známá též jako \"bitva národů\", kde vítězným spojeneckým vojskům Rakouska, Pruska, Ruska a Švédska velel polní maršál kníže Karel Filip Schwarzenberg. Na počest tohoto vítěze nad Napoleonem byl postaven roku 1818 pamětní obelisk. Pro svého vojevůdce jej nechali zřídit rakouští důstojníci z jeho doprovodu. Slavnostní odhalení pomníku proběhlo 30. června 1818 během lázeňské návštěvy samotného knížete. Přestože bitva u Lipska přinesla Karlu Filipu Schwarzenbergovi světovou slávu a proslulost, sám si uvědomoval, že válka je především hrůzným násilím. Zde jsou jeho slova:Pozdější žulový obelisk nechal na místě původního vztyčit v roce 1891 vnuk knížete Karl Fürsten von Schwarzenberg. Zda předtím ten původní byl zbourán nebo tam již nebyl, není zatím známo.\n\nV roce 1991 byl pomník celkově rekonstruován.\n\nPůvodní obelisk byl zhotoven z leštěného syenitu, podle jiných zdrojů z pískovce s několika stupňovou základnou s reliéfem na přední straně a koulí na vrcholu. K umístění pomníku bylo vybráno oblíbené místo knížete a od Poštovního dvora k němu byla vysázena dvouřadá alej. Pozdější \"Zákoutí knížete Karla Schwarzenberga\" bylo tehdy pietně upraveno a doplněno lavičkami.\n\nOd roku 1891 zde stojí žulový komolý hranolový obelisk na vysokém členěném podstavci. Na přední straně v horní části je umístěna bílá oválná deska se zlaceným písmemStupňovitý podstavec je tvořen dvěma žulovými hranolovými sokly. Na přední straně spodního soklu je vyryt nápis zlaceným písmema na zadní straně spodního soklu pak nápisy zlaceným písmemPomník je postaven na čtyřech žulových stupních na čtvercovém půdorysu. Kolem pomníku býval umístěn kovaný zdobný plůtek, který byl později nahrazen kovaným řetězem.\n\n"}
{"id": "1544668", "url": "https://cs.wikipedia.org/wiki?curid=1544668", "title": "RWD-17", "text": "RWD-17\n\nRWD-17 byl polský akrobatický cvičný letoun z roku 1937. Jednomotorový hornoplošník byl zkonstruován týmem RWD a byl vyráběn továrnou DWL (Doświadczalne Warsztaty Lotnicze).\n\nNa konci roku 1936 zahájila firma Doswiadczalne Warszaty Lotnicze (DWL) ve Varšavě práce na projektu dvoumístného jednomotorového školního letadla pod typovým označením RWD-17. V roce 1937 inženýr Jerzy Drzewiecki z konstrukčního týmu RWD předložil koncepci školního tréninkového letadla, které bylo možné použít i pro akrobacii. Podle mínění konstruktérů letadla byl tento letoun přechodným typem z RWD-8 a RWD-10 na vyšší stupeň výcviku. Konstrukce RWD-17 velmi silně připomínala konstrukci cvičného letadla RWD-8 pro základní výcvik. Hlavním projektantem byl inženýr Bronislaw Žurakowski z kanceláře RWD. Letadlo bylo vzhledově velmi podobné RWD-8, ale téměř všechny části byly nově navrženy. Hlavní vizuální rozdíl byl ve dvojitých vzpěrách podpírajících křídla, namísto V-vzpěr, ve zkráceném trupu (o 30 cm) a v použití dvoudílného křídla místo trojdílného (tzn. bez středové sekce). První prototyp letadla (s imatrikulačním označením SP-BMX) vzlétl 14. srpna 1937. Tento letoun dostal vlastní jméno Tarnopol. Po úspěšných, státních zkouškách objednala polovojenská organizace L.O.P.P. (Liga Obrony Powietrznej i Przeciwgazowej, Liga obrany protiletadlové a protiplynové) 10 letadel a později následovaly další letouny. \n\nPočátkem roku 1938 byla navržena námořní varianta RWD-17W, na níž byl použit výkonnějším hvězdicový motor Bramo Sh 14a o výkonu 160 koní (120 kW). Prototyp byl zalétán s pozemním podvozkem v červnu 1938, poté byl v říjnu 1938 testován jako plovákový letoun na plovácích EDO. Pro polskou námořní leteckou squadronu (Morski Dywizjon Lotniczy) umístěnou v Pucku u Gdaňského zálivu bylo objednáno 5 letounů RWD-17W s dodacím termínem do konce července 1939. RWD-17W však měl nedostačující systém chlazení motoru, který vedl k jeho přehřívání (nadměrná teplota oleje). Je také pravděpodobné, že motory Bramo Sh-14a měly skutečný výkon nižší než výkon uváděný výrobcem.\n\nZačátkem roku 1939 byla podle konceptu Stanisława Rogalského vyvinuta Bronisławem Żurakowskim verze RWD-17bis s upraveným, novým křídlem. Křídlo mělo o 1 metr větší rozpětí než původní RWD-17, mělo tenčí profil a bylo zúženo (nosná plocha byla zachována na hodnotě 18,7 m). Tím byly vylepšeny jeho letové vlastnosti pro akrobacii. Letoun používal imatrikulaci SP-BOO, která mu byla přidělena 1.4.1939. Kvůli nedořešeným konstrukčním problémům přes objednanou dodávku konkurenčních PWS-35 Ogar vedení polského letectva přednostně uvažovalo o využití tohoto modifikovaného letounu jako o nástupci cvičného letounu PWS-26. Bylo plánováno v roce 1940 postavit 120 letadel s tím, že první dodávka 50 letounů měla být uskutečněna počátkem roku 1940. Tyto plány však nebyly kvůli vypuknutí války uskutečněny.\n\nLetoun byl smíšené konstrukce ze dřeva a kovu. Jednalo se o jednomotorový hornokřídlý jednoplošník s konvenčním, tandemovým uspořádáním nekrytých kokpitů se zdvojeným řízením. Trup byl svařen z trubek z chrom-molybdenové oceli, pokryt překližkou a plátnem. Lehce šípovité, rovnoběžníkové dvoudílné křídlo dřevěné konstrukce bylo vpředu potaženo překližkou a plátnem. Křídlo bylo nad trupem podepřeno centrální pyramidou (typ parasol) a dvojitými, šikmými vzpěrami od spodní části trupu. Konvenční pevný podvozek se zadním kolem. \n\nKryt motoru byl z hliníkového plechu. Pohonnou jednotku s motorem tvořila dvoulistá dřevěná vrtule Szomański. Objem palivové nádrže 111 litrů stačil na čtyři hodiny letu u RWD-17 nebo na tři hodiny letu RWD-17W. Spotřeba paliva činila 28 l/h (RWD-17) nebo 35 l/h (RWD-17W). RWD-17 byl poháněn motorem Walter Major 4 (popř. licenčním PZInż. Major 4) nebo De Havilland \"Gipsy Major\". Plováková varianta RWD-17W byla poháněna sedmiválcovým hvězdicovým motorem Bramo Sh 14a o vzletovém výkonu 160 k (118 kW). \n\nCelkem v polském civilním registru bylo zaneseno 26 sériových RWD-17 všech verzí, některé z nich byly v roce 1939 prodány/evakuovány do Rumunska. Bylo to 5 letounů RWD-17 (SP-BMX/YR-AMH, SP-BOJ/YR-CAE, SP-BOU/YR-BOU, SP-BOZ/YR-CAG a SP-BOX/YR-CAF) a 2 letouny RWD-17B (SP-BOY/YR-AME, SP-BOW). Rumunsko přímo nakoupilo 3 letouny verze RWD-17W (YR-AMI, YR-BRR, YR-CBA). Dva z polských letounů měly být po vypuknutí války evakuovány do Lotyška. Letadla RWD-17 byla v polském civilním letectví používána především v aeroklubech a leteckých školách jako školní a akrobatická letadla. Po vypuknutí války alespoň jeden RWD-17 byl použit polským letectvem (jako spojovací letoun v 56. pozorovací letce), ale havaroval 12. září 1939.\n\nPrototyp RWD-17W (SP-BPB, Kolejarz Warszawki XIV) byl zalétán 15. července 1938 na varšavském letišti Okecie a potom létal v Gdaňském aeroklubu. Tento letoun byl evakuován na Helskou kosu. Maskován v lese přežil obléhání \"poloostrova\" Hel a před polskou kapitulací 30. září 1939 bylo rozhodnuto o jeho evakuaci do Švédska. Kvůli selhání motoru však letoun havaroval asi 15 km od pobřeží a zřítil se do Baltského moře. Posádka havárii přežila, letadlo se však potopilo. Toto byl poslední let polského letadla ve službách polského letectva během války v roce 1939. \n\nZ pěti sériových RWD-17W byly dva vyzvednuty polským námořnictvem těsně před vypuknutím války. Nebyly však zařazeny do námořní letky. Byly použity jako spojovací letadla na kolovém podvozku. Letoun s výrobním číslem 315 padl do rukou Němcům. Jeho trup spolu s motorem nalezla v roce 1945 sovětská vojska na letišti v Poznani a po skončení války byl vystaven v Národním technickém muzeu (Narodowe Muzeum Techniki) ve Varšavě. Tři zbývající letouny RWD-17W (výr. č. 311, 312 a 314) z vyrobených 5 sériových strojů byly prodány/evakuovány do Rumunska (YR-AMI, YR-BRR, YR-CBA). V Rumunsku bylo v civilním rejstříku zapsáno celkem 9 letounů RWD-17 a 17W. Byly používány v rumunském letectvu až do konce čtyřicátých let 20. století, po válce byly letouny předány do aeroklubů. Žádný RWD-17 se ale do současnosti nedochoval.\n\nZ tří vyrobených RWD-17bis (RWD-17B) létaly dva v DWL (Doswiadczalne Warszaty Lotnicze), o třetím - de facto prvním vyrobeném SP-BOO - užití není známo.\n\n\n\nÚdaje pro verzi RWD-17 s motorem Walter Major 4 dle\n\n\n\n\n\n"}
{"id": "1544670", "url": "https://cs.wikipedia.org/wiki?curid=1544670", "title": "Lebombo", "text": "Lebombo\n\nLebombo (také \"Lubombo\" nebo \"Libombos\") je pohoří v jižní Africe. Nachází se na území Jihoafrické republiky (provincie Limpopo, Mpumalanga a KwaZulu-Natal), Svazijska a Mosambiku. Je dlouhé 800 km a široké okolo 100 km, průměrná nadmořská výška se pohybuje okolo 600 m a nejvyšší vrchol Mount Mananga měří 776 m. Vzniklo vulkanickou činností v období před zhruba 180 miliony let. Tečou zde řeky Pongola, Komati a Maputo. Vegetaci tvoří savana a lesy, v nichž převládá strom \"Androstachys johnsoni\", jehož dřevo se pro svoji odolnost využívá ve stavebnictví. Část pohoří je chráněna jako Krugerův národní park.\n\nNázev pohoří pochází ze zulského výrazu \"ubombo\" – „velký nos“.\n\nV roce 1970 byla v jeskyni Border Cave nalezena tzv. kost z Lebomba – vrubovka, jejíž stáří se odhaduje na čtyřicet tisíc let a je označována za nejstarší známý doklad matematického myšlení.\n\nNedaleko Komatipoortu se 19. října 1986 zřítilo letadlo Tupolev Tu-134 a zahynulo 34 osob včetně mosambického prezidenta Samory Machela. Příčiny havárie nebyly objasněny.\n"}
{"id": "1544678", "url": "https://cs.wikipedia.org/wiki?curid=1544678", "title": "Marcos António Portugal", "text": "Marcos António Portugal\n\nMarcos António da Fonseca Portugal (také jako Marcos Portugal či Marco Portogallo – 24. března 1762 Lisabon – 17. února 1830 Rio de Janeiro), byl portugalský hudební skladatel, známý především svými operami.\n\nMarcos Portugal se narodil v Lisabonu. Jeho rodiče byli Manuel António da Ascensão a Joaquina Teresa Rosa. Studoval hudbu na Patriarchálním semináři u významného portugalského skladatele João de Sousa Carvalha. Jako čtrnáctiletý student napsal svou první skladbu: Miserere. Ve dvaceti letech se stal varhaníkem a skladatelem lisabonského patriarchátu. Od roku 1784 působil jako dirigent v divadle Teatro do Salitre.\n\nV letech 1792 až 1800 žil v Itálii. Pravděpodobně ho podporoval Princ regent D. João, pozdější král Jan VI. Portugalský. Jako operní skladatel debutoval na jaře roku 1793 ve Florencii operou \"I due gobbi\" (hranou také pod názvem \"Confusioni della Somiglianza\"). V krátké době zkomponoval dalších 20 oper pro různá italská divadla. Mezi nimi byla i jeho vlastní verze Figarovy svatby na libreto Gaetana Rossiho, která pod názvem \"La pazza giornata, ovvero Il matrimonio di Figaro\" měla premiéru v Benátkách v roce 1799\n\nDo Portugalska se Marcos Portugal vrátil v roce 1800. Stal se maestrem v Národním divadle São Carlos v Lisabonu (Teatro Nacional de São Carlos) a byl jmenován hudebním ředitelem Patriarchálního semináře v Lisabonu. Pokračoval v psaní oper a zkomponoval i velké množství sakrálních skladeb. V roce 1811 jej Princ regent povolal do portugalské kolonie Brazílie.\nV Brazilii se stal hudebním pedagogem regentových dětí a stal se oficiálním královským skladatelem.\n\nV Rio de Janeiro měly premiéru již pouze dvě Portugalovy opery: \"A saloia namorada\" (1812) a \"Augurio di felicità ossia Il trionfo d'amore\" (1817). Věnoval se hlavně chrámové hudbě. Poslední dochovaný rukopis je datován rokem 1824. V Brazilii zůstal i návratu portugalského dvora do Lisabonu v roce 1821. Sloužil jako učitel hudby dětí prvního brazilského císaře Petra I..\n\nZemřel jako brazilský občan v Riu de Janeiro v roce 1830\n\nKromě mnoha oper a sakrálních skladeb byl autorem první oficiální státní hymny Portugalska (\"Hymno Patriótico\", 1809) a Brazilie (\"Hino da Independência do Brasil\", 1822).\n\n\n"}
{"id": "1544693", "url": "https://cs.wikipedia.org/wiki?curid=1544693", "title": "Zoran Primorac", "text": "Zoran Primorac\n\nZoran Primorac (* 10. května 1969 Zadar) je bývalý chorvatský stolní tenista.\n\nPři premiéře stolního tenisu na LOH 1988 získal pro Jugoslávii spolu s Ilijou Lupuleskem stříbrnou medaili ve čtyřhře. Ve své kariéře startoval na sedmi olympijských hrách, od roku 1992 již za samostatné Chorvatsko. Na LOH 2000 byl vlajkonošem chorvatské výpravy.\n\nNa mistrovství světa ve stolním tenise získal tři stříbrné medaile (1987 a 1995 čtyřhra a 1991 družstva) a dvě bronzové medaile (1993 dvouhra a 1999 čtyřhra). Je dvojnásobným mistrem Evropy: v roce 1990 zvítězil s Ilijou Lupuleskem v mužské čtyřhře a v roce 1994 s Maďarkou Csillou Bátorfiovou ve smíšené čtyřhře. Vyhrál Světový pohár ve stolním tenise v letech 1993 a 1997. Jeho nejlepším postavením na světovém žebříčku bylo druhé místo v roce 1998.\n\nV roce 1988 byl zvolen jugoslávským sportovcem roku podle deníku \"Sportske novosti\" a v roce 1993 získal Státní sportovní cenu Franjo Bučara.\n\n"}
{"id": "1544699", "url": "https://cs.wikipedia.org/wiki?curid=1544699", "title": "NGC 6217", "text": "NGC 6217\n\nNGC 6217 je spirální galaxie s příčkou v souhvězdí Malého medvěda vzdálená od Země přibližně 67,2 milionů světelných let. Objevil ji William Herschel 12. prosince 1797.\n\nNa obloze se nachází ve východní části souhvězdí, 2,5 stupně východo-severovýchodně od hvězdy s magnitudou 5 označené ζ UMi.\nPřidáním hvězdy η UMi vznikne téměř rovnostranný trojúhelník.\nPod tmavou oblohou je galaxie sotva viditelná i malým dalekohledem o průměru 100 mm. Ve středně velkém dalekohledu je viditelná jako mlhavá skvrnka a ve větším dalekohledu už je možné rozlišit jasné jádro a slabé halo.\n\nPodle Hubbleovy klasifikace galaxií je galaxie zatříděna jako (R')SB(rs)bc,\nmá tedy nepravý vnější prstenec tvořený spirálními rameny (R'), výraznou příčku procházející jádrem (SB), částečný vnitřní prstenec (rs) a středně navinutá spirální ramena (bc).\nJádro galaxie má kulový tvar a nemá žádný náznak zploštění. Výrazná příčka má úhlovou velikost 48″. Jihovýchodně od jádra ve vzdálenosti 10″ je výrazná oblast tvorby hvězd.\n\nNGC 6217 je hvězdotvornou galaxií, protože v porovnání s běžnou galaxií v ní hvězdy vznikají ve velkém rozsahu. Kvůli tomu v jejím spektru převládá fotoionizace od mladých horkých hvězd.\nTyto hvězdy jsou mladší než 10 milionů let a ve spektru se projevují jako souvislá modrá oblast se slabými absorpčními čarami jiných prvků, než je vodík a helium.\nUprostřed galaxie sídlí málo jasné aktivní galaktické jádro, které kolem sebe vytvořilo oblast HII.\n\n"}
{"id": "1544701", "url": "https://cs.wikipedia.org/wiki?curid=1544701", "title": "Rhodelphidia", "text": "Rhodelphidia\n\nRhodelphidia jsou nově objevenou (v r. 2019) nepočetnou skupinou vodních eukaryot, zahrnujících jediný popsaný rod \"Rhodelphis\" s pouhými dvěma známými druhy. Jsou však významní z fylogenetického hlediska, neboť se jedná o čtvrtou základní linii rostlin ve smyslu Archaeplastida (vedle ruduch, glaukofyt a zelených rostlin).\n\nAčkoli jsou Rhodelphidia sesterskou skupinou ruduch, mnohé jejich vlastnosti jsou takřka opačné: Jedná se o jednobuněčná, volně pohyblivá vodní eukaryota se dvěma bičíky, z nichž\nzadní je „ochmýřený“ (po celé délce z jeho povrchu vybíhají v jedné řadě tenké mastigonemy). Bičíky jsou ukotvené v kolmo postavených bazálních tělíscích obdobných centriolám. \n\nJaderný genom je oproti ruduchám mnohonásobně větší a bohatý na introny. \n\nAnalýzou genomu a transkriptomu byla prokázána existence reliktního primárního plastidu (mikroskopem pozorován nebyl), který však již ztratil své geny i schopnost fotosyntézy, ale probíhá v něm pravděpodobně biosyntéza hemů, isoprenoidů cytosolu a mastných kyselin.\n\nŽiví se jako predátoři bakterií a drobných eukaryot, které pohlcují fagocytózou.\n\nRhodelphidia jsou formálně zařazeni v systému eukaryot jako kmen. Je popsán jediný rod se dvěma druhy:\n\nKmen: Rhodelphidia \n\nFylogenetická analýza prokázala sesterské postavení kmene Rhodelphidia k ruduchám. Jejich společná linie se podle této analýzy odvětvuje bazálně vzhledem k ostatním rostlinám (glaukofyty\na zelené rostliny) a Archaeplastida v ní vycházejí jako přirozená, monofyletická skupina (k ní sesterská skupina jsou Cryptista).\n"}
{"id": "1544705", "url": "https://cs.wikipedia.org/wiki?curid=1544705", "title": "Satellite Awards 2019", "text": "Satellite Awards 2019\n\n24. ročník udílení Satellite Acwards se konal dne 19. prosince 2019. Nominace byly oznámeny 3. prosince 2019. Nejvíce nominací získaly filmy \"Le Mans '66\" a \"Joker\", celkově 10. Nejvíce cen si odnesl film \"Le Mans '66\", celkem 5 a seriál \"Potvora\", celkem 3. \n"}
{"id": "1544708", "url": "https://cs.wikipedia.org/wiki?curid=1544708", "title": "Jacques Boudeville", "text": "Jacques Boudeville\n\nJacques Boudeville (1919 – červenec 1975) byl francouzský ekonom, který se specializoval na územní ekonomiku.\n\nNarodil se v roce 1919 a celým jménem se jmenoval Jacque-Raoul Boudeville. Působil jako profesor na Pařížské univerzitě na fakultě práv a ekonomických věd (dnešní Univerzita Paříž 1 Panthéon-Sorbonne). Ve stopách dalšího francouzského ekonoma Françoise Perrouxa aplikoval teorii růstových pólů a s Michelem Rochefortem započal v 60. letech 20. století sblížení mezi geografy a ekonomy. Boudeville zemřel v červenci 1975.\n\nTeorie růstových pólů je jednou z nejznámějších teorií regionálního rozvoje. Vznikla v 50. letech 20. století a jejím autorem je francouzský ekonom François Perroux. Tato teorie se stala velmi oblíbenou v hospodářské politice a byla prakticky aplikována v mnoha vyspělých i rozvojových státech světa.\n\nJacques Boudeville rozpracoval regionální dimenzi teorie růstových pólů a svoji modifikovanou teorii nazval teorií růstových center a růstových os. Jeho koncepci tzv. \"nosné soustavy měst\" v praxi využila Francie v prostorovém plánování na svém území. Na základě toho byly vymezeny tyto oblasti:\n\n\nPrimární snahou nosné soustavy měst byla koncentrace investic do zmíněných 8 regionálních (vyrovnávacích) metropolí a následné snížení územních rozdílů mezi rychle se rozvíjející Paříží a pomaleji se rozvíjejícími ostatními oblastmi Francie.\n\n"}
{"id": "1544712", "url": "https://cs.wikipedia.org/wiki?curid=1544712", "title": "Josef Šťastný (1918)", "text": "Josef Šťastný (1918)\n\nJosef Šťastný (30. ledna 1918, Dalešice – ?) byl český pedagog a voják.\n\nJosef Šťastný se narodil v roce 1918 v Dalešicích, roku 1937 v Brně odmaturoval na obchodní akademii a po maturitě absolvoval základní vojenskou službu. Po vstupu německých vojsk do Československa byl odvolán z armády, ale v květnu roku 1939 odešel do emigrace do Jugoslávie, kde v Međurići působil jako pedagog na české škole, následně se přidal k odbojovému hnutí v Jugoslávii a bojoval kolem Záhřebu. \n\nPo skončení druhé světové války nastoupil na Vysokou školu obchodní v Záhřebu a později přešel do Prahy, kde získal titul inženýra. Po studiích se přestěhoval do Velkého Meziříčí, kde působil jako pedagog na Hotelové škole. Později se přestěhoval do Brna, kde také pracoval jako pedagog a mezi lety 1974 a 1978 jako krajský školský inspektor. V důchodu se odstěhoval do Náměště nad Oslavou.\n\nV Náměšti nad Oslavou žil s manželkou Libuší, která pocházela z české rodiny v Jugoslávii.\n"}
{"id": "1544716", "url": "https://cs.wikipedia.org/wiki?curid=1544716", "title": "Zlatohorská hornická naučná stezka", "text": "Zlatohorská hornická naučná stezka\n\nZlatohorská hornická naučná stezka vede v kopcích kolem Zlatých Hor, v Chráněné krajinné oblasti Jeseník. Je zaměřená na hornictví, historii a geologii dané oblasti.\n\nNaučná stezka začíná a končí na náměstí ve Zlatých Horách u městského muzea. Celý okruh měří 16 km s převýšením 545 m,v prvopočátku měla dvanáct zastavení, později už patnáct zastavení s informačními tabulemi. Je značená červenou a na začátku vede souběžně s modrou turistickou značkou na Příčný vrch a je vedena kolem nejvýznamnějších památek, především hornických, u Zlatých Hor. Deset těchto hornických památek bylo prohlášeno kulturními památkami ČR. Tři zastávky (č. 7., 8. a 9.) jsou společné s Údolskou hornickou naučnou stezkou.\n\n"}
{"id": "1544717", "url": "https://cs.wikipedia.org/wiki?curid=1544717", "title": "Home Credit (holding)", "text": "Home Credit (holding)\n\nHome Credit B.V. je mezinárodní holdingová společnost, nebankovní instituce sídlící v Nizozemsku, která byla založena v roce 1997 v Česku. Funguje v deseti zemích světa a zaměřuje se na lidi, kteří nemají žádnou úvěrovou historii. V roce 2016 firma měla 111 milionů zákazníků. Hlavním akcionářem společnosti je s 88,6 % podílem PPF, soukromá mezinárodní finanční a investiční skupina vlastněná českým podnikatelem Petrem Kellnerem.\n\n"}
{"id": "1544721", "url": "https://cs.wikipedia.org/wiki?curid=1544721", "title": "James Ogilvy lord Findlater", "text": "James Ogilvy lord Findlater\n\nJames Ogilvy lord Findlater, celým jménem James Ogilvy, 7. hrabě z Findlateru a 4. hrabě ze Seafieldu, (10. dubna 1750 – 5. října 1811) byl skotský šlechtic, krajinářský architekt a filantrop. Byl velkým propagátorem nového krajinářského stylu – anglického parku. Velkolepě přispíval k vylepšování krajiny v kontinentální Evropě.\n\nLord Findlater byl synem Jamese Ogilvyho, 6. hraběte z Findlateru (asi 1714–1770) a Lady Mary Murrayové (1720–1795), dcery Johna Murraye, 1. vévody z Athollu. Narodil se v roce 1750 na hradu Huntingtower poblíž města Perth. Jeho jediný bratr John v roce 1763 zemřel. Roku 1770, tedy ve svých dvaceti letech, zdědil po otci, 6. hraběti z Findlateru (který si vzal život), všechen majetek, vč. sídla Cullen House.\n\nStudoval na Oxfordské univerzitě. Později opustil Britské ostrovy a odešel do Bruselu v rakouském Nizozemsku. Zde se v roce 1779 oženil s Christinou Teresou Murrayovou, se kterou však žil jen krátce. Christina Teresa byla dcerou Sira Josepha Murraye, hraběte z Melgumu, baroneta Nového Skotska a generálporučíka v armádě Svaté říše římské.\n\nFindlater je často uváděn mezi těmi, kteří ze Skotska odešli v důsledku své homosexuální orientace. Není však známo, zda šlo o skutečné „vyhnanství“ nebo zdali odešel z vlastní vůle. V roce 1791 měl totiž vtipkovat na úkor Jane, vévodkyně z Gordonu, manželky Alexandra Gordona. Nedlouho předtím byla postavena loď nazvaná \"Vévodkyně z Gordonu\" s měděným opláštěním trupu, aby se zabránilo časné hnilobě dřeva. Findlater pak kdesi utrousil dvojsmyslnou poznámku \"(ve skotštině):\" \"„I aye kent the Duchess had a brass neck and a brazen face, but I niver kent she had a copper arse.“\" Vévodkyně z Gordonu tento výrok nepovažovala za vtipný a podala u soudu žalobu. Findlater uprchl a už se nikdy do Skotska nevrátil.\n\nPřestože lord Findlater pobýval v cizině, byl stále účastněn na svém majetku a zaměstnával přední architekty. Například pověřil architekta Roberta Adama vypracováním plánu na nový dům v Cullen a Jamese Playfaira, aby navrhl nové plány pro stávající dům a přilehlou zahradu s kuchyní. V roce 1773 na cestě na Hebridy navštívili panství skotský životopisec James Boswell a anglický básník a esejista Samuel Johnson a poznamenali, že sídlo bylo „obdivuhodně navrženo“.\n\nNávrh Roberta Adama na nové místo pro sídlo nebyl akceptován, avšak návrh na přemístění Cullen z okolí kostela na stávající místo poblíž přístavu byl zrealizován, i když až o několik let později.\n\nOd roku 1791 spravoval majetek v Cullen John Ross, bývalý profesor univerzity v Aberdeenu. Findlaterův majetek ve Skotsku (v době jeho smrti) vykazoval asi 40 000 GBP ročně (v roce 2009 by to představovalo asi 4,6 milionu GBP).\n\nV roce 1793 navštívil lord Findlater poprvé Karlovy Vary a do roku 1810 se zde léčil celkem čtrnáctkrát. Stal se významným patronem města a dával velké částky peněz místním charitativním organizacím na zlepšení města a jeho okolí.\n\nByl okouzlen krásou okolních lesů a z vděčnosti za to, že místní horké prameny měly na jeho zdravotní stav pozitivní vliv, nechal zřídit či rozšířit v okolních lesích některé promenádní cesty. Jedna z nich – \"Findlaterova stezka\" – nese stále jeho jméno. V roce 1801 dal v lázeňských lesích postavit empírový altán. Stavba byla umístěna na pečlivě zvoleném místě tehdy s výhledem do údolí řeky Teplé směrem k Březové a již od doby vzniku se altán nazýval Findlaterův. Je nejstarším výletním altánem na území karlovarských lázeňských lesů. V roce 1958 byl prohlášen kulturní památkou.\n\nRoku 1804 nechala karlovarská městská rada na počest štědrého mecenáše jako projev vděčnosti občanů Karlových Varů postavit osm metrů vysoký trojboký sloup nesoucí již od doby svého vzniku jméno Findlaterův obelisk.\n\nV roce 1802 byl lord Findlater pověřen hraběnkou Henriettou z Schall-Riaucouru, aby vytvořil v okolí Gaussigova domu poblíž Bautzenu anglický park. Lordův osobní sekretář Johann Georg Fischer zakoupil v roce 1803 v Labském údolí v Drážďanech (Landschaft Dresdner Elbtal) na lordovy náklady usedlost \"Helfenberg Manor\". Pozemek zahrnoval pět vinic, včetně \"vinice Findlater\" a \"vinice Findlater Sheer\" poblíž Loschwitzu s panoramatickým výhledem na Labe. V okolí domu se rozprostíral malý park, který lord upravil a vysadil zde vzácné keře a stromy.\n\nNa hoře Bredemannschen, kde dnes stoupá k nebi zámek Albrechtsberg, nechal lord Findlater mistra stavitele Johanna Augusta Gieseho postavit novoklasicistní palác. Tato budova brzy získala označení \"nejkrásnějšího rodinného paláce v Drážďanech\". Přilehlé terasy s vyhlídkou na Labe byly obohaceny pergolami, rybníky a vinnou révou.\n\nLord Findlater zemřel 5. října 1811. Drážďanský majetek odkázal svému partnerovi Johannu Georgovi Christianu Fischerovi, který pak žil na Helfenbergově panství až do své smrti v roce 1860. Skotští dědici lorda Findlatera ho zažalovali s odůvodněním, že dědictví odkázané Fischerovi je plněno jako bezdůvodné obohacení (tj. „Ob turpem causam“). Titul \"hrabě z Findlateru\" byl až do Fischerovy smrti pozastaven. Titul \"hrabě ze Seafieldu\" přešel na bratrance Sira Lewise Alexandra Granta (1767–1840), který také převzal příjmení \"Ogilvy\".\n\nLord Findlater je pohřben u farního kostela v Loschwitz v Drážďanech. Na náhrobku je jméno jak Findlaterovo, tak jeho životního partnera Johanna Georga Christiana Fischera (1773–1860).\n\n\n"}
{"id": "1544726", "url": "https://cs.wikipedia.org/wiki?curid=1544726", "title": "Sentimental Education", "text": "Sentimental Education\n\nSentimental Education je první film britsko-amerického režiséra C. S. Leigh z roku 1998. Inspirován byl stejnojmennou knihou francouzského spisovatele Gustava Flauberta (1869). Jeho děj se však odehrává v současném módním světě se zaměřením na modela s krizí víry. Producenty snímku byli Nizozemci Alec Behrens a Marijn J.F.M. Muijser. Natočen byl v letech 1997 až 1998 v Kodani a Amsterdamu. Hlavní roli v něm ztvárnil Clément Sibony a dále v něm vystupovaly například Julie Gayet, Arsinée Khanjian, Isabelle Carré a další. Hudbu k filmu složil Sacha Puttnam, který v něm rovněž v malé roli dirigenta vystupoval.\n\n"}
{"id": "1544727", "url": "https://cs.wikipedia.org/wiki?curid=1544727", "title": "25. ročník udílení Critics' Choice Movie Awards", "text": "25. ročník udílení Critics' Choice Movie Awards\n\n25. ročník udílení cen Critics' Choice Movie Awards se konal 12. ledna 2020 na letišti v Santa Monice v Kalifornii. Nominace byly oznámeny dne 8. prosince 2019. Ceremoniál vysílala stanice The CW. Nejvíce nominací, celkem 14, získal film \"Irčan\". Nejvíce cen získal film \"Tenkrát v Hollywoodu,\" celkem 4.\n\nTučně jsou označeni vítězové.\n"}
{"id": "1544730", "url": "https://cs.wikipedia.org/wiki?curid=1544730", "title": "Hotel Quittner", "text": "Hotel Quittner\n\nHotel Quittner vznikl za Rakouska-Uherska v Moravské Ostravě na rohu ulic Nádražní třída (od 1865: Bahnhof Straße, od 1990: Nádražní ulice) a ulicí Gabelsbergergasse (od 1911: Straßmanngasse, od 1945: Veleslavínova), zahrada sousedila s Elisabeth Gasse (od 1919: Českobratrská). Provozovatelem byla rodina Quittnerů, resp. manželé Johann a Elvina Hotel zanikl na přelomu roku 1918 a 1919.\n\nDne 24. října 1918 jej od hoteliéra Quittnera koupila , vč. vedlejšího domu (vily) a zahrady. Cena za celý soubor nemovitostí byl 600 000 Rakousko-uherských korun. Na částku se složili z větší části členové strany, z části byla realizována půjčkami.Strana do tohoto areálu přesunula svou tiskařskou společnost Lidovou knihtiskárnu, komanditní společnost O. M. Štěpánka a spol. v Moravské Ostravě a redakci časopisu Duch Času. Oba subjekty od 17. září 1917 sídlily v Přívoze.\n\nV následujících létech byl objekt přejmenován na Lidový dům. V něm sídlil: župní sekretariát strany sociální demokracie, sekretariát D.T.J., sekretariát sociálních demokratických bezvěrců, sekretariát Dělnické Akademie, Všeodborový sekretariát a sekretariát Všeúřednického Svazu. Byly zde kanceláře Revírní rady horníků, kanceláře Č.T.K., Stavebního družstva a Dělnické záložny. Tiskárna a redakce časopisů: Duch Času, Rudý Kraj, Jednotář a Volné Slovo. Dále 12 bytů, restaurace, kavárna a vinárna, kino Alfa. Některé místnosti v budově využívalo družstvo Budoucnost. V pozdějších letech byla postavena tělocvična a sál.\n\n\n"}
{"id": "1544736", "url": "https://cs.wikipedia.org/wiki?curid=1544736", "title": "Franciscus de Neve (II)", "text": "Franciscus de Neve (II)\n\nFranciscus de Neve (II) (1632, Antverpy – po 1704), (také: Frans de (II) Neve, Fraciscus de Neuff, Francesco della Neve byl vlámský malíř a rytec. Je známý svými pozdně barokními náboženskými a mytologickými kompozicemi a krajinomalbou. Žil v Itálii, jižním Německu a Rakousku, kde pracoval pro aristokratické patrony a pro církev. Později se vrátil do svých rodných Flander.\n\nFranciscus de Neve (II) se narodil v Antverpách, kde byl pokřtěn 23. února 1632. Byl synem Franciscuse de Neve (I), který byl také malířem. Protože starší umělečtí historici jako Arnold Houbraken a Jean-Baptiste Descamps si neuvědomili, že existují dva umělci jménem Franciscus de Neve, vytvořili zmatek a sloučili životy otce a syna. Po roce 1660 Francesca nesprávně umístili do Říma. Zmatky v biografii mezi těmito dvěma umělci trvají dodnes. Teprve v nedávné době se historici umění pokoušejí oddělit životopisy a díla otce a syna.\n\nO malířských počátcích neexistují žádné informace. Pobýval v Římě v letech 1660 až 1670, kde se stal členem Bentvueghels, sdružení převážně nizozemských a vlámských umělců pracujících v tomto městě. Pro členy spolku Bentvueghels bylo obvyklé přijmout charakteristickou přezdívku, tzv. „Ohnuté jméno“. De Neve dostal přezdívku Bloosaerken (také psáno Blaserken).\n\nV Římě žil nejprve s Pieterem van Manderem, poté v letech 1661–1662 s Hieronymusem Gallem a později s Lodewijkem Snaijersem. Podle Houbrakena byl v Římě velmi oceňován za jeho schopnost malovat podle přírody. V roce 1661 vytvořil obrazy pro Palazzo Doria-Pamphili. Jednalo se o prestižní zakázku, pracoval společně s významnými malíři, jako je Pietro da Cortona. Vlámští malíři Cornelis de Wael a Abraham Brueghel, kteří tehdy pracovali v Římě, působili také jako obchodníci s uměním. Pomáhali podporovat kariéru de Neveho v Itálii.\nV letech 1667 a 1668 byl de Neve pravděpodobně v Neapoli. Z Itálie odcestoval do Německa. Pracoval v Augsburgu a Mnichově. Poté odcestoval do Rakouska, kde v letech 1669 až 1689 maloval oltářní obraz na objednávku salcburského arcibiskupa a benediktinských opatství Kremsmünster, Garsten a Admont. V Bavorsku maloval v letech 1669 a 1689 oltářní obrazy pro arcibiskupa z Pasova. Nějaký čas mezi roky 1679 až 1681 strávil v dnešní České republice. Zde pracoval z pověření knížete Karla Eusebia z Lichtenštejna na oltáři na Moravě. Pro tohoto šlechtice pracoval také jako restaurátor a obchodník. \nNa konci let 1680 se vrátil do Antverp a v letech 1690–1691 se stal mistrem antverpského Cechu Svatého Lukáše. Zemřel po roce 1704. Byl učitelem Johannese Drueho.\n\nFranciscus II de Neve je nyní známý hlavně svými oltářními obrazy a mytologickými scénami, i když maloval také portréty. Měl pověst vynikajícího krajináře a jeho mytologické scény často zahrnují rozsáhlé krajiny ve stylu připomínajícím Clauda Lorraine. Příkladem je obraz \"Narcissus a Echó.\" Malíř byl již v době svého pobytu v Římě proslulý svými kompozicemi římské krajinuy a zejména pro podrobné vykreslování stromů a listoví. Většina jeho krajin je známa pouze jako rytiny, málo v jejich původní olejové verzi. Velké množství malých, nepodepsaných krajin bylo rozdáno téměř výhradně v podobě rytin, které vytvořil kolem roku 1660 v Římě Giovanni Giacomo de Rossi alla Pace. Našli si mnoho zákazníků a stali se součástí raných sbírek.\n\nJeho styl oltářních obrazů míchá vlámské, benátské a římské klasické modely odvozené od Rubense, Raffaela, Tiziana, Tintoretta, Poussina a Pietra da Cortony. Pozoruhodný je vlámský realismus, zbarvení v diferencovaných hnědých a červených tónech, které se vyvíjelo po roce 1680 stále více k červeným tónům a ke konci jeho pobytu ve střední Evropě se měnilo na jemný tón s více růžovými barvami. Barevná schémata jeho olejomaleb i jeho portrétní umění, které se dochovalo hlavně v mědirytinách, jeho současníci velmi oceňovali.\n\nHistorička umění Brigitte Fassbinder je toho názoru, že obraz \"Massacre of the Innocents\" přisuzovaný Rubensovi a datovaný roku 1611-12 je ve skutečnosti dílo Franciscuse de Neve.\n"}
{"id": "1544737", "url": "https://cs.wikipedia.org/wiki?curid=1544737", "title": "Alexander Schück", "text": "Alexander Schück\n\nAlexander Schück (30. září 1871 Sedlčany – 2. listopadu 1935 Praha) byl pražský německo-židovský velkoobchodník a průmyslník, od roku 1912 spoluvlastnil pekárenské impérium Fr. Odkolek, akciová společnost parní mlýn a továrna na chléb, Vysočany. \n\nAlexander Schück se narodil 30. září 1871 v Sedlčanech rodičům Adolfovi a Betty Schückovým. Od sedmi let vyrůstal jako sirotek u staré tety v Praze na Starém Městě. Teta provozovala hostinec, který ale pokaždé, když nemohla zaplatit nájem, měnil svoji adresu. V hostinském prostředí se naučil brzy hrát na klavír a od 14 let už hrál v lokále k tanci. Později působil ve firmě na výrobu kožených rukavic, z které byl v 17 letech propuštěn a v 18 letech nastoupil jako prokurista do mlynářské oboru. Ve 21 letech se osamostatnil a od roku 1896 zastupoval jeden z nejmodernějších uherských velkomlýnů „Pannonia” (Pannonia-Dampfmühle). Působil také v Klubu zástupců uherských mlýnů v Praze, kde byl zvolen předsedou a za klub byl také kooptován do Svazu československých obchodních mlynářů. \n\nPřestupem do mlynářském oboru brzy zjistil, že Praze chybí tovární velkopekárna, která by při prodeji nebyla odkázána na překupníky a která by pro zajištění stálé kvality chleba produkovala vlastní mouku. Jeho syn Arnold ve své knize uvádí, že otec začal nejprve se samostudiem (chemie, technologie, zpracování mouky), objížděl nejmodernější továrny na chleba v Německu a zejména ve Vídni. Zrovna tak navštěvoval továrny, které vyráběly potřebná strojní zařízení. Studoval všechny možné statistiky, věnoval se kvalitě půdy a zrna. Na základě svého samostudia si pak vypočítal potřebnou kapacitu mlýna pro zamýšlenou výrobu chleba, housek a dalšího pečiva. S rodinou podnikal dlouhé výlety po blízkém okolí Prahy, aby tak vyhledal vhodnou stavební parcelu pro uskutečnění svého snu.\n\nNejprve se spojil se svým rodinným přítelem Gustavem Langendorfem (* 9. listopad 1872 Praha, † 15. dubna 1943 KT Treblinka). Po zjištění, že oba nedisponují pro stavbu tak velkého závodu dostatečným kapitálem, se nakonec spojili se svým pražským konkurentem Alfrédem Katzem (* 27. leden 1873 Praha) do firmy «Schück, Katz a spol.»\n\nDne 5. dubna 1912 byla v obchodním rejstříku Obvodního soudu pro Prahu 1 zapsána firma «Fr. Odkolek, akciová společnost parní mlýn a továrna na chléb, Vysočany». Základní kapitál společnosti ve výši 1 000 000 K byl rozdělen na 5 000 akcií po 200 K, z nichž 4 700 bylo hotově splaceno. Přínosy fy Fr. Odkolek v částce 60 000 K byly vloženy do akciového kapitálu. Členy představenstva se stali: JUDr. Ladislav Pinkas, advokát v Praze čp. 503-III, Bohumil Ryšánek, burzovní rada v Praze čp. 97-V, Hugo Schwarz, komerční rada a ředitel Anglo-rakouské banky ve Vídni I., Zelinkagasse 6, Vincenc Götzl, spolumajitel velkostatku v Praze čp. 503-III na Kampě, Karel Pohl, ředitel cukrovaru v Libňovsi, Alexander Schück, obchodník na Král. Vinohradech, Božetěchova ul. č. 8, Alfred Katz, obchodník v Praze II., Olivová ulice čp. 10, Gustav Langendorf, obchodník na Král. Vinohradech, Žižkova ul. čp. 8 a Jan Němec, starosta obce ve Vysočanech. Většinu kapitálu drželi pražští židovští společníci (Schück, Katz, Langendorf). Vrchním ředitelem závodu byl zvolen Alexander Schück.\n\nO rozvoj mlynářského průmyslu se Alexander Schück zasloužil po několik funkčních období jako obchodní rada a rozhodčí soudce Pražské plodinové burzy. Na důkaz jeho zásluh vydal „Svaz průmyslu potravinářského” k jeho 60. narozeninám zvláštní číslo svého časopisu, pojednávající o historickém vývoji Odkolkových mlýnů až do 30. let 20. století. Text publikace byl doplněn mnoha ilustracemi. A. Schück organizoval četné ankety pro české mlynáře, podílel se na řešení rozličných obchodně-politických, daňových, tarifních, a sociálních otázek. Je autorem mnoha cenných odborných článků v časopisech, též v roce 1924 brožované publikace, ve které rozebral tehdy ožehavou otázku nuceného jednotného vymílání pšenice. V zahraničí se účastnil mezinárodních porad (např. r. 1929 Féderation Internationale de la Boulangerie Industrielle v Bournemounthu). Zemřel v Praze 2. listopadu 1935. Ve středu 6. listopadu zveřejnil pražský Polední list poslední rozloučení všech jeho firem. \n\nAlexander Schück se oženil s Theresou Pick (* 3. říjen 1874, † 1956 Praha-Pankrác) a z manželství pošly děti: Arnold Schück (* 11. srpen 1897 Praha, † 1974 Hamburg), Wilhelm Vilem Schück (* 10. duben 1899 Praha-Vinohrady, † září 1942 Klein Trostinetz, Bělorusko-Holokaust) a Mariana Marianne Schück (* 19. květen 1901 Praha 2, † 1944 KT Osvětim). Dcera Mariana se provdala za Friedricha Langendorfa (syna Gustava Langendorfa, obchodního společníka a rodinného přítele rodiny Schückových). Nejstarší syn Arnold se oženil s Margaretou Antscherl (* 15. listopad 1895 Praha), s kterou se ale rozvedl. Z manželství pošla dcera Eva (* 2. leden 1925). Na podzim 1927 se seznámil s tehdy ještě provdanou sochařkou Arne Mary Duras (* 1898 Vídeň, † 12. srpen 1982 Štýrský Hradec). Ta se s malířem Maximem Kopfem nakonec rozvedla a v roce 1938 se provdala za Arnolda. \n\nV letech 1928–1929 si Alexander Schück nechal v ulici Nad Kazankou čp. 222/39 vystavět rodinnou vilu (Schückova vila), jejíž realizací pověřil mladé a v té době již renomované německy hovořící židovské architekty, Ernsta Mühlsteina a Victora Fürtha. V 70. letech bydlel ve vile Gustav Husák a od začátku roku 2019 je vila ve vlastnictví Městské části Praha-Troja a je využívána jako rezidence Korejské republiky.\n\nV době vzniku Protektorátu Čechy a Morava se Mary Duras nacházela v Holandsku a na doporučení svého manžela se už do vlasti nevrátila a odcestovala do Velké Británie. Odkud se také snažila pro svého židovského muže a jeho rodinu zařídit tranzitní víza do některé z jihoamerických zemí. Což se jí ale nepodařilo a většina členů rodiny zahynula v koncentračních táborech. Její muž Arnold byl odvlečen do tábora Auschwitz-Birkenau, podařilo se mu přežít a společně s Mary se po válce vrátil do Prahy. Majetek rodiny byl včetně trojské vily znárodněn. Náhradou obdrželi byt o rozloze 80 m². V roce 1963 Mary a Arnold emigrovali do západního Německa. Nejprve pobývali v Hamburku, po Arnoldově smrti se Mary odstěhovala za neteří do rakouského Štýrského Hradce, kde zemřela.\n\nA. Schück řídil od roku 1912 importní firmu Schück, Katz & Co. na dovoz potravin. V roce 1916 se firma stala podílníkem nově založené společnosti Vis, továrny na koncentrované krmné a chemické výrobky s.r.o. se sídlem v Praze-Vysočanech. Společníky firmy „Vis” se staly pražské firmy židovských obchodníků: Heller & Schiller, Schück, Katz & Co. a Heinrich Duchenes.\n\nNa začátku ledna 1921 se v Praze ustavilo „Obchodní a úvěrní družstvo jednatelů a velkoobchodníků s mlýnskými výrobky, zemědělskými plodinami, tovary a tuky, v Československé republice, zapsané společenstvo s ručením obmezeným”. Předsedou představenstva byl zvolen Rudolf Zeckendorf, velkoobchodník a jednatel v Karlíně, místopředsedy Alfred Katz, správní rada firmy Fr. Odkolek, akc. spol. v Praze a Hugo Konstandt, burzovní rada a velkoobchodník v Opavě; předsedou dozorčí rady Alexandr Schück, správní rada fy. Fr. Odkolek, akc. spol. v Praze, místopředsedou správní rady Rudolf Fried, velkoobchodník v Karlíně. Do ředitelství byli zvoleni byli Arnold Bergmann, majitel firmy Arnold Bergmann a spol. v Praze, Bohuslav Císař, majitel mlýna v Dejvicích, Alexandr Schück, Karel Vogl, ředitel v Praze, Josef Voral, velkoobchodník na Smíchově a Rudolf Zeckendorf. Upsaný kapitál dosahoval výše 1 milionu korun. V představenstvu a dozorčí radě byly zastoupeny také odborné kruhy venkovské. Družstvo si vytklo za úkol podporovat své členy v přechodné době vázaného hospodářství tak, aby mohli spolupůsobit při nákupu a obchodu s cizinou. \n\nNásledně probíhala jednání o dovozu obilí a mouky, která vyústila 18. ledna 1921 k založení Parlamentního výboru pro obor obchodu s plodinami, sestávající z Ústřední jednoty českých hospodářských družstev v Praze, Nákupního a prodejního družstva obchodníků s plodinami v Praze, Nákupního a prodejního družstva mlynářů v Praze a Obchodního a úvěrního družstva obchodníků s moukou v Praze. Účelem založeného konsorcia bylo obstarávání dovozu výše uvedeného zboží. Obchody tohoto konsorcia řídil 4členný sbor jednatelů, do něhož byli povolání za skupinu polních hospodářů Jan Kleiner, ředitel Ústřední jednoty českých hospodářských družstev v Praze, za obchodníky s obilím Otto Münz, člen představenstva družstva obchodníků s obilím, za mlynáře František Koukolík, člen představenstva mlynářského družstva a za obchodníky s moukou Alexandr Schück, správní ráda firmy Fr. Odkolek, akc. spol. ve Vysočanech a společník firmy Schück, Katz a spol. v Praze. Za náhradníky byli zvoleni Ladislav Feierabend v Praze, Karel Kehrn v Praze, Václav Duda v Zákolanech a Rudolf Zeckendorf v Karlíně. Na společné schůzi pak byla mezi Plodinovou burzou a ustaveným výborem podepsána smlouva o dovozu obilí a moučných výrobků. Navenek konsorcium zastupovala Ústřední jednota českých hospodářských družstev v Praze II., na Soukenické ul. 25.\n\nV roce 1922 vznikla rodinná firma «Iva, akciová společnost» / Iva Aktiengesellschaft für Internationalen Handel se sídlem v Praze na Růžové ulici čp. 13, zabývající se dovozem a obchodem kukuřice, mýdla, tuků a margarínu. Ve správní radě zasedali: Gustav Langendorf, Rudolf Osers, Karl Popper, Theresia Schück (manželka), Dr. Ing. Wilhelm Vilem Schück (syn), W. Stein. Firemní prokuristé Marianne Langendorf (dcera) a Arnold Schück (syn). Společnost „Iva” vznikla pod vedením České komerční banky, která později fúzovala s Anglo-československou bankou a Pražskou úvěrní bankou. Kapitál činil 500 000 Kč v 500 akciích po 1 000 Kč.\n\nV roce 1929 byla firma «Schück, Katz & Co.» přejmenována na «Alex. Schück & Sohn», kdy se na jejím vedení začal podílet i Alexanderův syn Arnold. V jejich portfoliu měla výhradní zastoupení americká firma «Armour & Co.», jejíž součástí byla od roku 1934 firma «Delmonte» na výrobu rybích konzerv (\"Sardinetta\" v rajských jablíčkách, v omáčce, á la Cumberland). «Delmonte» byla pod přímím vedením syna Arnolda. Provozní budovy se nacházely v Ústí nad Labem a kanceláře v Praze 1 na Růžové ulici č. 13. Schückovi dále zastupovali např. koncern «Unilever».\n\n"}
{"id": "1544744", "url": "https://cs.wikipedia.org/wiki?curid=1544744", "title": "Tituly a vyznamenání Baudouina I. Belgického", "text": "Tituly a vyznamenání Baudouina I. Belgického\n\nBaudouin I. Belgický obdržel během svého života řadu národních i zahraničních vyznamenání a titulů. Dle pravidel diplomatického protokolu králi během státní návštěvy náleží nejvyšší státní vyznamenání dané země. Již ve věku 12 let obdržel velkokříž Řádu nizozemského lva a v 18 letech velkostuhu Řádu Leopoldova. Velmi zbožný a katolického vyznání obdržel Baudouin také vyznamenání spojená se svou vírou mj. i Nejvyšší řád Kristův. V období od 17. července 1951 do 31. července 1993 byl také hlavou belgických řádů.\n\n\nV období od 17. července 1951 do 31. července 1993 byl velmistrem belgických řádů.\n\n\n\n\n"}
{"id": "1544747", "url": "https://cs.wikipedia.org/wiki?curid=1544747", "title": "10. ročník udílení Critics' Choice Television Awards", "text": "10. ročník udílení Critics' Choice Television Awards\n\n10. ročník udílení cen Critics' Choice Television Awards se konal dne 12. ledna 2020 na letišti v Santa Monice v Kalifornii. Nominace byly oznámeny 8. prosince 2019. Ceremoniál vysílala stanice The CW a moderoval jej Taye Diggs.\n\nTučně jsou označeni vítězové.\n"}
{"id": "1544748", "url": "https://cs.wikipedia.org/wiki?curid=1544748", "title": "Thomas Stone (politik)", "text": "Thomas Stone (politik)\n\nThomas Stone (1743, Maryland – 5. října 1787, Virginie) byl americký právník a politik, signatář Deklarace nezávislosti Spojených států jako delegát za stát Maryland. Později pracoval ve výboru, který pomáhal v roce 1777 sepsat Articles of Confederation, články považované za první psanou ústavu Konfederace. V roce 1784 působil krátce jako prezident Kongresu. \n\nThomas Stone se narodil v prominentní rodině v Poynton Manor v Charles County v Marylandu. Byl druhým synem ve velké rodině Davida (1709–1773) a Elizabeth Jenifer Stone. Důležitou politickou kariéru měli i jeho bratři Michael Jenifer Stone (1747–1812), který byl členem Sněmovny reprezentantů Spojených států amerických (United States House of Representatives) a John Hoskins Stone (1750–1804), který se stal sedmým guvernérem v letech 1794 až 1797. Jeho strýcem byl Daniel of St. Thomas Jenifer (1723–1790), který patřil k Otcům zakladatelům Spojených států amerických (Founding Father) a byl signatářem první ústavy Spojených států. Thomas studoval právo v kanceláři Thomase Johnsona v Annapolis, v roce 1764 zahájil vlastní praxi v městě Frederick v Marylandu.\n\nV roce 1768 se Stone oženil s Margaret Brownovou (1751–1787), mladší sestrou Dr. Gustavuse Richarda Browna, považovaného za nejbohatšího muže v kraji. Brzy poté Stone koupil svých prvních 400 akrů půdy. Začal stavbu rodinného domu „Habre de Venture“. Rodina si tam vytvořila svůj domov. Měli tři děti: Margaret (1771–1809), Mildred (1773–1837) a Fredrika (1774–1793). Stoneova právnická praxe jej nutila žít daleko od domova, proto správu plantáže svěřil svému mladšímu bratru Michaelovi..\n\nS blížící se americkou revolucí se Stone se připojil ke Committee of correspondence za Charles County. Od roku 1774 do roku 1776 byl členem Maryland's Annapolis Convention (Shromáždění hrabství Maryland, které fungovalo jako provinční vláda kolonie od roku 1774 do roku 1776 až do prvních dnů vedoucích k americké revoluci). V roce 1775 byl Stone zvolen delegátem Kontinentálního kongresu. Zasedání Kongresu se pravidelně účastnil několik let. Dne 15. května 1776 hlasoval pro vypracování Deklarace nezávislosti, a to navzdory omezením vyplývajícím z Marylandské úmluvy, která bránila delegátům za Maryland v podpoře Deklarace. V červnu bylo omezení zrušeno, takže delegáti za Maryland mohli hlasovat pro nezávislost. Původně byl Stone byl pro otevření diplomatických vztahů s Velkou Británií a nechtěl jít do války, protože on byl nejen pacifista, ale také jako konzervativec nebyl ochotný zahájit strašlivou válku.\n\nTéhož roku byl Stone přidělen do výboru, který měl za úkol vypracovat články Konfederace. V té době byl zasažen osobní tragédií. Jeho manželka Margaret ho navštívila ve Filadelfii v době, kdy zde vypukla epidemie neštovic. Byla sice očkována, ale nepříznivá reakce její stav zhoršila. Její zdraví se zhoršovalo po zbytek života.\n\nPoté, co Stone podepsal Deklaraci nezávislosti, odcestoval se svou ženou domů a odmítl budoucí jmenování do Kongresu, s výjimkou části roku 1784, kdy se schůze konaly v Annapolisu.\n\nStone přijal zvolení do Senátu v Marylandu od roku 1779 do roku 1785 hlavně proto aby propagoval stanovy Konfederace, které Maryland schválil jako poslední. Vzdal se své právnické praxe a staral o Margaret a jejich rostoucí děti. Jak se její zdraví horšilo, postupně se stáhl z veřejného života. Když Margaret zemřela v roce 1787, stal se depresivní a zemřel pouze o čtyři měsíce později v Alexandrii ve Virginii, údajně na „zlomené srdce“.\n\nThomas Stone byl pohřben ve svém domě na plantáži. Dům stále stojí. Práci otroků na plantáži rodina využívala po generace.\n\nPo jeho smrti plantáž zůstala v rodině pět generací až do roku 1936, kdy byla prodána. V roce 1977 byla hlavní konstrukce domu těžce poškozena požárem. Služba národního parku koupila nemovitost a obnovila ji podle původních plánů. Dům je dnes středobodem Národního historického místa Thomas Stone a NPS je provozováno jako muzeum. Místo, umístěné na 6655 Rose Hill Road v Port Tobacco Village, Maryland, bylo otevřeno pro veřejnost v roce 1997. \n\n\n"}
{"id": "1544750", "url": "https://cs.wikipedia.org/wiki?curid=1544750", "title": "Lotosová pozice", "text": "Lotosová pozice\n\nLotosová pozice (také lotosový květ) je sexuální poloha, která vyniká intenzitou spojení, intimitou doteků těl a vzájemnou touhou po co nejbližším kontaktu. Muž sedí v tureckém sedu, žena pomalu nasedne na jeho penis a obejme partnerovy boky nohama. Takto propleteni sedí proti sobě a vzájemně se objímají, hladí a líbají. Tato pozice může být romantická i smyslná, hlavně ale vytváří prostor pro společné sdílení. Pro tuto sexuální polohu je nejvýznamnější možnost dlouho zůstat v intimním klidu. Při kopulačních pohybech má aktivnější roli žena. Může pohybovat pánví nahoru a dolů, kroužit s ní nebo se pohybovat dopředu a dozadu. \n\nProniknutí je při této poloze hluboké, ale je obtížné najít správný rytmus. Navíc je omezený rozsah pohybu, je tedy obtížné měnit hloubku průniku. Žena se může zapřít o čelo postele nebo zeď, případně si může nad partnera kleknout podobně jako u polohy kovbojka, muž může ženu chytit za boky a lehce ji nadzvedávat.\n\nPoloha je vhodná k dosažení vaginálního orgasmu, dokonce i několikanásobného. Bod G je stimulovaný velice dobře, klitoris průměrně. Pozice umožňuje i pomalý pohyb a tření kořene údu o klitoris.\n\nKlečící lotus je varianta méně náročná na břicho, od muže však vyžaduje větší sílu v rukou. Muž si klekne, žena si mu sedne do klína a obtočí mu nohy kolem boků v typické lotosové pozici. Muž ji podpírá pod hýžděmi, žena se ho drží kolem krku. Pokud má problémy s rovnováhou, může se jednou rukou přidržet postele.\n\nTato varianta lotosové pozice je méně náročná na fyzickou kondici. Muž se pohodlně usadí na židli, křeslo nebo taburet a žena si sedne přes jeho nohy na vztyčený penis. Vzájemně se obejmou a co nejtěsněji přimknou v oblasti pohlaví. Žena může zapřením o opěradlo lépe korigovat rytmus a hloubku přirážení.\n\nSexuální pozice vychází z meditativní jogínské polohy lotosový květ (Padmasana). Uspořádání rukou a nohou v této póze připomíná okvětní lístky lotosového květu.\n\nLotosový květ je symbolem nejen moudrosti a vitální energie, ale také ženského pohlavního orgánu „yoni“ (pochvy). V tantrickém náboženství hraje významnou roli a funkci. Z lotosového květu vyrůstá a začíná veškerý nový život a pramení z něj veškerá moc, síla a energie.\n\nLotos má svoji symboliku i v čakrách. Sedmá čakra – sahasrara, je znázorňována jako soubor mnoha okvětních lístků lotosu a vyrůstá z první čakry. Padmásana je důležitá pro uvolňování kundalini energie, která se hromadí u páteře. V pozici lotosu se tato energie uvolňuje a prochází celým tělem do vyšších čaker. Milostným spojením nabývá tuto životodárnou energii i muž.\n"}
{"id": "1544751", "url": "https://cs.wikipedia.org/wiki?curid=1544751", "title": "Džahanzeb Banu Begum", "text": "Džahanzeb Banu Begum\n\nDžahanzeb Banu Begum (? – 1705), známá také jako Džani Begum, byla mughalská princezna a hlavní konkubína Muhammada Azam Šáha, dědice císaře Aurangzeba, který se stal mughalským vládcem v roce 1707.\n\nItalský spisovatel a cestovatel, \"Niccolao Manucci\", který pracoval pro jejího otce, ji popsal jako krásnou a kurážnou ženu. \n\nDžahanzeb byla dcerou korunního prince Dary Šikoha, nejstaršího syna a dědice císaře Šáhdžahána. Její matka, Nadira Banu Begum, byla mughalská princezna a byla dcerou prince Muhammada Parvize, druhého syna císaře Džahangíra a Šáhdžahánova staršího polovičního bratra. Dara Šikoh byl pro Šáhdžahána oblíbeným synem a představoval si ho jako svého dědice. Oblíben byl i jeho starší sestrou Džahanara Begum. Džahanara také organizovala skupinu podporující jejího mladšího bratra a sama jej výrazně podporovala.\n\nNadira Begum zemřela v roce 1659 během útoku na palác a pár dní po její smrti byl Dara Šikoh popraven na příkaz jeho mladšího bratra Aurangzeba. Po jeho smrti se stal nástupcem Aurangzeb a po smrti Šáhdžahána se stal šestým mughalským vládcem. Džahanzeb se tedy stala sirotkem, když oba její rodiče zemřeli. Poté, co byl novým vládcem korunován vrah jejího otce, byla dána do péče své tetě Roshanara Begum. Roshanara Džahanzéb údajně týrala.\n\nByla tedy poslána na pevnosti v Ágře, kde byl vězněn její dědeček Šáhdžahán. Zde se o ni starala její starší teta Džahanara Begum jako o svou vlastní dceru. V její péči Džahanzeb vyrostla v krásnou a kultivovanou princeznu. Když Jahanara v roce 1681 zemřela, odkázala Džahanzeb všechny své drahokamy jako své oblíbené neteři. \n\nDne 3. ledna 1669 se Džahanzeb provdala za svého bratrance, prince Muhammada Azama, nejstaršího syna jejího strýce Aurangzeba a jeho hlavní manželky Dilras Banu Begum. Svatební obřad byl organizován její tetou Džahanarou a byl jednou z největších událostí, které se v jejím paláci odehrály.\n\nNejstaršího syna porodila 4. srpna 1670. Byl svým dědečkem pojmenován \"Bidar Bakht\". Aurangzeb během svého života projevil princi Bidaru Bakhtovi svou náklonnost a bezmeznou lásku. Zahrnoval jej odmala drahými dary a později jej stanovil svým generálem. Na konci Aurangzebova života byl poté jeho nejvíce oblíbeným vnoučetem.\n\nPo sňatku hrála Džahanzeb v domě svého manžela hned několik rolí. Dvě z nich vyčnívaly nejvíce. První by mohla být široce popsána jako vojenská, druhá spíše jako méně dramatická, ale kritická. Princezna udržovala ve své domácnosti harmonické vztahy svým kultivovaným a silným přátelským duchem. Udržovala přátelské vztahy s většinou členů princovy domácnosti. Její schopnosti se nejvíce projevily v zimě roku 1702, kdy její manžel a jeho hlavní lovec a koka \"Mir Hedyatullah\" začali otevřený konflikt během jednoho z lovů. Azam byl velmi naštvaný a svého koku vyhostil ze svého domu. Na Džahanzeb to působilo přehnaně a prosila svého manžela, aby mu odpustil, což nakonec udělal. O pár dní později se se \"Mir Hedyatullah\" vrátil zpět do Azamova domu na svou starou funkci.\n\nPrincezna byla také zodpovědná za vztahy svého manžela se svým synem Bidarem. Bohužel vztahy mezi nimi byly rozvráceny místokrálem Málvy (sousedící gudžarát, kde Azam sloužil) na počátku 18. století. Džahanzeb prosila svého strýce Aurangzeba, aby navštívil Bidara a ji, jelikož se dlouho neviděli. Mladý princ tedy poté mohl svou matku na sedm dní navštívit. \n\nVojenské stíhání\n\nRole Džahanzeb v manželově domácnosti by se dala popsat jako vojenská. V roce 1679 nechala princezna manželovy vojáky více než tři týdny hledat svého manžela, který se dlouho nevracel od svého otce Aurangzeba. O tři roky později, v roce 1682, nechala své vlastní slony, aby ušlapali Marathskou armádu útočící na Mughaly. Sama osobně rozdávala vojákům kopí a vyhrožovala, že spáchá sebevraždu, pokud mughalská armáda padne. Znovu se do bitvy vrátila v letech 1685–6, kdy Azamova armáda ztratila velké množství mužů během invaze do Bidžápuru a zbytek mužů ztratilo morálku. \n\nDžahanzeb zemřela v roce 1705 kvůli nádoru v pravém ňadru. Francouzský doktor \"Mons Martin\" napsal, že princezna mohla být vyšetřena pouze svými ženskými příbuznými žijícími v Dillí, takže nemohlo být přesně určeno, čím přesně princezna trpí. Princezna odmítala na vyšetření i ženy, které pily víno, aby její tělo nebylo poškozeno před Bohem. Nemoc se tedy nadále rozvíjela další dva roky a nejspíše zemřela v nesnesitelných bolestech. Po její smrti upadl její manžel Azam do hlubokého zármutku a po zbytek svého života byl zachmuřený. \n"}
{"id": "1544758", "url": "https://cs.wikipedia.org/wiki?curid=1544758", "title": "Megalopole v Kalifornii", "text": "Megalopole v Kalifornii\n\nJako hlavní městské oblasti Kalifornie bývají normálně označovány dvě velké megalopole: jedna v severní Kalifornii a jedna v jižní Kalifornii; tyto megalopole jsou od sebe vzdáleny 615 km (vzdálenost Los Angeles od San Francisca). Mezi nimi se nachází řídce osídlená území – Central Coast, Central Valley a Transverse Ranges. Jiné koncepty pojednávají o jediné megalopolis zahrnující jak sever, tak jih nebo rozdělení na pobřežní Kalifornie vs. vnitrostátní Kalifornie. Tyto regionální návrhy jsou obvykle založeny spíše na geografických, kulturních, politických a environmentálních rozdílech než na propojenosti dopravy a infrastruktury s hranicemi. \n\nFuturisté Herman Kahn a Anthony Wiener vytvořili v roce 2000 jméno SanSan pro megalopoli v Kalifornii podél pobřeží jako narážku na San Diego a San Francisco. Toto území podél pobřeží nezahrnuje areály Sacramento a Inland Empire. \n\nČlánek Beyond Megalopolis, od Virginia Tech z Metropolitního Institutu, pojednává o dvou megalopolitních oblasti, které sahají od Kalifornie do Nevady: NorCal, který zahrnuje Reno, Nevadaskou oblast a Southland, který obsahuje Los Angeles, Inland Empire a San Diego a zahrnuje metropolitní Las Vegas. \n\nAmerica 2050, organizace sponzorovaná společnostmi Rockefeller a Ford Foundations, uvádí výskyt 11 megaregionů ve Spojených státech a Kanadě. Patří sem megaregiony jižní a severní Kalifornie, v nichž jižní Kalifornie zahrnuje Los Angeles, San Diego – Tijuana, Inland Empire a Las Vegas Valley. \n\nŽádný z vynalezených termínů pro kalifornskou megalopoli nikdy nedosáhl popularity, protože široká veřejnost neprojevovala potřebu rozlišovat kalifornské megalopole od Kalifornie jako celku ani nejevila zájem odlišovat metropolitní oblasti jako San Francisco Bay Area nebo oblast Los Angeles. \n\nKalifornie je propojená dálnicemi Interstate 5, U.S. 101, State Route 99 a State Route 9, které začínají na hranici mezi USA a Mexikem, Los Angeles, poblíž Bakersfieldu a jižní oblasti Orange County, a končí na hranici Oregonu (mezi Yreka a Ashland), oregonské hranice (mezi městy Crescent a Brookings), Red Bluff a severní oblastí Mendocino. Kalifornská vysokorychlostní železnice, první skutečná vysokorychlostní železniční síť v USA, plánuje spojit Sacramento a oblast zálivu s Los Angeles a San Diegem s vysokorychlostními vlaky schopnými dosahovat rychlosti až 350 km/h ze San Francisca do Los Angeles za dvě a půl hodiny. Výstavba byla započata novým terminálem San Francisco Transbay v srpnu roku 2010. Podle sčítání lidu 2010, kombinovaná populace ve všech metropolitních oblastech Kalifornie je zhruba 28,9 miliónů (kromě San Diega, Rena a Las Vegas), přibližně 9,37 % z celkové populace USA, zatímco odhadovaný počet obyvatel Kalifornie tvoří 44,2 miliónů (v roce 2017). \n\nKoncept megalopole zahrnuje kombinaci megaregionů v severní Kalifornii (složené z většiny regionů kromě krajů extrémní severní Kalifornie a východní Kalifornie z Modocu, Lassenu, Plumasu, Mona a Inya) a jižní Kalifornii (složené z celého regionu kromě okresu Imperial) a rozprostírá se do Baja California a Nevady s každým navrhovaným megaregionem zahrnujícím metropolitní oblast Reno, metropolitní Las Vegas a Tijuanu. \n\nV severní Kalifornii se nachází 21 okresů, které jsou součástí metropolitních oblastí, zahrnující jednu v Nevadě, do sféry vlivu patří dalších 17 sousedních okresů a čtyři okresy Nevady. V současnosti jsou všechny tři metropolitní regióny v severní Kalifornii (Bay Area, Greater Sacramento a Metropolitan Fresno) propojené. Jeden z metropolitních regionů každé části státu však hraničí s jedním ze dvou metropolitních regionů Nevady, Sacramento hraničící s Renem a Los Angeles hraničící s Las Vegas. \n\nV jižní Kalifornii je 8 okresů a obcí Los Angeles, Inland Empire a San Diega-Tijuana. Okres Kern a dva okresy Nevady spadají do sféry vlivu Los Angeles, zatímco oblast Imperial County a Mexicali sa nacházejí v rámci sféry vlivu San Diego-Tijuana. \n\nKalifornské megalopole s oběma severními a jižními megaregiony by obsahovaly 3 z 10 největších měst USA, ze kterých bude každé mít více než 1 milion obyvatel a 9 z 50 největších měst v USA, ze kterých je většina největším megaregionem v kraji. V globálním měřítku by megapolitní oblast obsahovala 3 z 50 největších měst v Americe. Největší města v sestupném pořadí jsou: Los Angeles, San Diego, Tijuana, San Jose, San Francisco, Mexicali, Las Vegas, Fresno, Sacramento, Long Beach, Oakland, Bakersfield, Anaheim a Santa Ana. \n\nKalifornská ekonomika je největší ze všech států ve Spojených státech a je čtvrtou největší ekonomikou na světě. V Megaregionu severní Kalifornie se nachází Silicon Valley kde sídlí významné společnosti jako: Cisco Systems, Apple Inc., Oracle, EBay, Yahoo!, Facebook, YouTube, Google a Hewlett Packard. Dále finanční čtvrť v San Franciscu, která je sídlem různých významných finančních a obchodních firem jak jsou např.: VISA, Wells Fargo a Union Bank of California a je druhou největší finanční čtvrtí ve Spojených státech po New Yorku. Vinařská země a velká část z Centrálního údolí, jsou jedny z nejproduktivnějších zemědělských oblastí na světě a vyprodukuje se v nich až 8% celkové úrody v USA. V regionu jsou umístěny významné instituce, jako jsou například: odvolací soud Spojených států pro devátý okruh, Federální rezervní banka v San Franciscu, mincovna USA nebo kalifornský státní capitol a kalifornský nejvyšší soud. V Oblasti zátoky se nachází nejvíce milionářských domácností a je zde největší koncentrace miliardářů ve Spojených státech. \n\nMegaregion jižní Kalifornie je také velmi důležitým hospodářským střediskem v USA . Nacházejí se zde 2 nejrušnější kontejnerové přístavy v USA (přístav v Los Angeles a přístav v Long Beach). Region je globálním centrem zábavního průmyslu a je světovým producentem filmového, televizního a hudebního průmyslu. V Hollywoodu mají svá studia a sídla světové společnosti jako The Walt Disney Company, ABC, Sony Pictures, Warner Bros., Universal Studios, MGM, Paramount Pictures nebo 20th Century Fox . Jižní Kalifornie je již dlouho předním regionem v USA v oblasti letectví a letectví a je jedním z pěti nejvýznamnějších regionů v USA pro odvětví hi-tech technologií. \n\nJižní Kalifornie je také jedním z největších turistických center na světě díky svým slavným plážím, zábavním čtvrtím jako LA Live a Sunset Boulevard a zábavním parkům včetně Disneylandu, Knott's Berry Farm a Universal Studios Hollywood . San Diego je důležité přístavní město, průmyslové a obchodní středisko s významným centrem pro stavbu lodí. Má prosperující odvětví cestovního ruchu, mnoho výzkumných institucí, velký biomedicínský / biotechnologický průmysl. Las Vegas je největším městem v Nevadě, druhým největším herním centrem po Macau a jedním z nejrychleji rostoucích velkých měst a metropolitních oblastí ve Spojených státech. \n\nRozsáhlá, relativně řídce osídlená oblast střední Kalifornie vyvrací tvrzení, že Kalifornie tvoří jedinou megalopoli. Severní a jižní region se však nadále rostou směrem proti sobě, avšak většina této nedávné urbanizace neprobíhá podél samotného pobřeží, ale dále ve vnitrozemí podél severojižní osy probíhající přes střední oblast státu, v regionech Central Valley, Antelope Valley, Inland Empire a San Joaquin Valley, jedná se o relativně cenově dostupnější oblasti, které jsou stále suburbanizovány, protože jsou v dojíždějící vzdálenosti od největších pobřežních pobřežní měst. Nachází se tu větší města jako Stockton, Fresno nebo Bakersfield \n\n"}
{"id": "1544759", "url": "https://cs.wikipedia.org/wiki?curid=1544759", "title": "Bílý Dunajec", "text": "Bílý Dunajec\n\nBílý Dunajec (, ) je 31 kilometrů dlouhá říčka v Malopolském vojvodství v Polsku, pravá zdrojnice Dunajce v povodí Visly. Rozloha povodí Bílého Dunajce je 456 čtverečních kilometrů.\n\nVzniká soutokem potoků Zakopianka a Poronin ve výšce 730 m n.m. v obci Poronin v Podtatranské brázdě na severní straně Západních Tater. Následně teče převážně na sever přes Biały Dunajec a Szaflary do Nového Targu v Oravsko-novotargské kotlině, kde se k němu v nadmořské výšce 577 m zleva přidává Černý Dunajec a jejich soutokem vzniká Dunajec.\n\n"}
{"id": "1544760", "url": "https://cs.wikipedia.org/wiki?curid=1544760", "title": "William Harcourt, 3. hrabě Harcourt", "text": "William Harcourt, 3. hrabě Harcourt\n\nWilliam Harcourt, 3. hrabě Harcourt (\"William Harcourt, 3rd Earl Harcourt, 4th Viscount Harcourt, 3rd Viscount Nuneham, 4th Baron Harcourt\") (20. března 1743, Stanton Harcourt, Anglie – 17. června 1830, St Leonard's Hill, Anglie) byl britský polní maršál. Pocházel ze šlechtické rodiny a od mládí kromě služby v armádě působil u dvora, ve válkách druhé poloviny 18. století dosáhl hodnosti generála. Titul hraběte s členstvím ve Sněmovně lordů zdědil po starším bratrovi v roce 1809. Na polního maršála byl povýšen v roce 1821. \n\nPocházel ze starobylého rodu francouzského původu, od středověku předkové vlastnili panství \"Stanton Harcourt\" v hrabství Oxfordshire. Narodil se jako mladší syn generála a diplomata Simona Harcourta, 1. hraběte Harcourta. Za sedmileté války vstoupil do armády a již v šestnácti letech byl kapitánem (1759). V roce 1761 doprovázel svého otce na diplomatické misi do Meklenburska (jednalo se o vyjednání sňatku krále Jiřího III. s meklenburskou princeznou Charlottou). V roce 1762 byl pobočníkem hraběte z Albemarle na Kubě a dosáhl hodnosti podplukovníka. Po sedmileté válce zastával hodnosti u dvora a v letech 1768–1774 byl poslancem Dolní sněmovny za město Oxford. \n\nVyznamenal se ve válce proti USA, v roce 1777 byl povýšen na plukovníka a stal se královským pobočníkem. Po skončení války dosáhl hodnosti generálmajora (1782) a nadále zastával různé čestné posty u dvora. Za válek s revoluční Francií byl v roce 1793 povýšen na generálporučíka a o rok později po vévodovi z Yorku převzal vrchní velení ve Flandrech. V letech 1795–1801 byl guvernérem v Hullu a mezitím obdržel hodnost generála (1798). V roce 1801 se stal prvním guvernérem nově založené Královské vojenské školy v Great Marlow. \n\nV letech 1808–1809 byl správcem královského šatníku (\"Master of the Robes\") Jiřího III., po starším bratrovi v roce 1809 zdědil titul hraběte s rodovými statky a vstoupil do Sněmovny lordů. V letech 1809–1818 zastával u dvora hodnost nejvyššího štolby královny Charlotty (tento post předtím zastávali jeho otec a starší bratr), zároveň nadále vykonával velitelské posty v armádě, byl guvernérem v Portsmouthu (1811–1826) a Plymouthu (1826–1830). Po smrti Jiřího III. obdržel velkokříž Řádu lázně (1820) a byl povýšen na polního maršála (1821). \n\nKromě zděděných majetků v hrabství Oxfordshire (\"Stanton Harcourt\", \"Nuneham Courtenay\") vlastnil zámek \"St Leonard's Hill\" poblíž Windsoru, který koupil v roce 1781 od královské rodiny. \n\nJeho manželství s Mary Danby (1750–1833) zůstalo bez potomstva a jím rod Harcourtů vymřel. Jméno a majetek v roce 1831 převzal jeho švagr Edward Venables–Vernon (1757–1845), arcibiskup v Yorku. Z jeho potomstva pocházeli v 19. a 20. století významní státníci William Harcourt (1827–1904) a Lewis Harcourt (1863–1922). \n\n"}
{"id": "1544761", "url": "https://cs.wikipedia.org/wiki?curid=1544761", "title": "Simon Harcourt, 1. hrabě Harcourt", "text": "Simon Harcourt, 1. hrabě Harcourt\n\nSimon Harcourt, 1. hrabě Harcourt (\"Simon Harcourt, 1st Earl Harcourt, 2nd Viscount Harcourt, 1st Viscount Nuneham, 2nd Baron Harcourt\") (1714, Stanton Harcourt, Anglie – 16. září 1777, Nuneham Courtenay, Anglie) byl britský generál, diplomat, dvořan a politik. Jako příslušník vysoké šlechty od mládí zastával funkce u dvora a sloužil v armádě, dosáhl hodnosti generála, v roce 1749 získal titul hraběte. Uplatnil se také jako diplomat a byl velvyslancem ve Francii (1768–1772), svou kariéru završil jako místokrál v Irsku (1772–1777). Šlechtické tituly a majetek po něm zdědili postupně dva synové, po vymření rodu v roce 1830 přešlo jméno Harcourt na spřízněný rod Venables–Vernon.\n\nPocházel ze starobylé rodiny francouzského původu, která od středověku sídlila na panství \"Stanton Harcourt\" v hrabství Oxfordshire. Byl jediným synem předčasně zemřelého poslance Simona Harcourta (1684–1720) a vnukem významného právníka a politika 1. vikomta Harcourta. Po něm v roce 1727 zdědil titul vikomta, poté studoval ve Westminsteru, po dosažení zletilosti vstoupil do Sněmovny lordů (1735). V letech 1735–1751 byl lordem komořím Jiřího II., souběžně sloužil v armádě a za účast v bojích proti poslednímu jakobitskému povstání dosáhl hodnosti plukovníka (1745). V roce 1749 byl povýšen na hraběte a od roku 1751 byl guvernérem prince waleského, pozdějšího Jiřího III., v roce 1751 se zároveň stal členem Tajné rady. Dále postupoval v armádních hodnostech, byl povýšen na generálmajora (1755) a generálporučíka (1759). Byl též členem Královské společnosti.\n\nBěhem sedmileté války byl mimořádným vyslancem v Meklenbursku, kde měl za úkol vyjednat sňatek Jiřího III. s meklenburskou princeznou Charlottou. Po uzavření sňatku byl jejím nejvyšším štolbou (1761–1763) a nejvyšším komořím (1763–1768). V letech 1768–1772 byl vyslancem v Paříži, a i když v armádě již aktivně nesloužil, v roce 1772 dosáhl hodnosti generála. V letech 1772–1777 zastával funkci místokrále v Irsku, kde se mu podařilo konsolidovat vztahy s opozicí v parlamentu. Z úřadu odstoupil v prosinci 1776, ale formálně jej zastával do konce ledna 1777, než do Irska dorazil nový místokrál hrabě z Buckinghamshire. \n\nZahynul tragicky na rodovém sídle \"Nuneham Park\" (Oxfordshire), utopil se ve studni, kam spadl, když se snažil zachránit svého psa. Zámek Nuneham Park byl postaven po roce 1757 na panství Nuneham Courtenay, které koupil jeho otec v roce 1710. Kromě toho vlastnil londýnský palác \"Harcourt House\", který byl zbořen počátkem 20. století. \n\nSe svou manželkou Rebeccou Le Bass (†1765) měl čtyři děti, dva syny a dvě dcery. Starší syn George Harcourt, 2. hrabě Harcourt (1736–1809), zastával hodnosti u dvora královny Charlotty a zemřel bez potomstva. Tituly a majetek pak zdědil mladší syn William Harcourt, 3. hrabě Harcourt (1743–1830), který v armádě dosáhl hodnosti polního maršála, ale zemřel také bez potomstva. Jméno Harcourt a majetek pak převzal jejich švagr Edward Harcourt (1757–1845) z rodiny Venables–Vernon. Z dalších generací tohoto rodu pocházeli významní státníci William Harcourt a Lewis Harcourt.\n"}
{"id": "1544762", "url": "https://cs.wikipedia.org/wiki?curid=1544762", "title": "Simon Harcourt", "text": "Simon Harcourt\n\nSimon Harcourt, 1. vikomt Harcourt (\"Simon Harcourt, 1st Viscount Harcourt, 1st Baron Harcourt\") (1661, Stanton Harcourt, Anglie – 23. července 1727, Londýn, Anglie) byl britský právník a politik. Vynikl jako parlamentní řečník, ve vysokých funkcích v justiční správě byl dvanáct let členem vlády. Od roku 1711 jako baron zasedal ve Sněmovně lordů, v roce 1721 byl povýšen na vikomta. Jeho potomci v několika generacích zastávali vysoké posty u dvora, rod vymřel v roce 1830. \n\nPocházel ze starobylé rodiny francouzského původu, která od středověku sídlila na panství \"Stanton Harcourt\" (Oxfordshire). Narodil se na rodovém sídle jako jediný syn poslance Sira Philipa Harcourta (1638–1688). Vystudoval v Oxfordu a od mládí působil jako úspěšný právník, mimo jiné byl soudcem v Abingdonu, v roce 1688 po otci převzal rodové statky v hrabství Oxfordshire. V letech 1690–1710 byl poslancem Dolní sněmovny za stranu toryů a patřil k blízkým přátelům Roberta Harleye. Na půdě parlamentu vynikl jako řečník. Po nástupu královny Anny byl povýšen do šlechtického stavu (1702) a stal se členem vlády jako nejvyšší právní zástupce (\"solicitor general\", 1702–1707) a právní zástupce koruny (\"attorney general\", 1707–1710). V letech 1706–1707 byl též členem komise pro sloučení Anglie a Skotska. \n\nV roce 1710 se stal členem Tajné rady a v Harleyově vládě patřil k jejím nejvlivnějším členům jako lord kancléř a lord strážce velké státní pečeti (1710–1714), z titulu funkce lorda kancléře zároveň předsedal Sněmovně lordů. V roce 1711 získal titul barona a byl povolán do Sněmovny lordů jako dědičný peer. V roce 1714 byl ze strany whigů obviněn ze styků s princem Jakubem Stuartem. Jeho podíl na jakobitském povstání nebyl sice prokázán, ale spolu s Harleyem se v roce 1714 musel stáhnout do ústraní. V roce 1720 se připojil k whigům a začal podporovat premiéra Roberta Walpola, načež v roce 1721 získal titul vikomta a bylo mu obnoveno členství v Tajné radě. V případě nepřítomnosti krále Jiřího I. byl několikrát členem místodržitelského sboru (1723, 1725, 1727). \n\nZemřel ve svém londýnském paláci \"Harcourt House\", který byl zbořen počátkem 20. století. \n\nByl třikrát ženat, z prvního manželství měl pět dětí. Synové Walter a Philip zemřeli v dětství, dědicem titulů byl syn Simon Harcourt (1684–1720), který studoval v Oxfordu a v Padově, v letech 1710–1715 byl poslancem Dolní sněmovny, ale zemřel také ještě před otcem. Druhým vikomtem se stal vnuk Simon Harcourt, 1. hrabě Harcourt, který byl později povýšen na hraběte a v dalších generacích Harcourtové zastávali vysoké posty u dvora. Rod vymřel v roce 1830 a poté jméno Harcourt převzal jejich příbuzný Edward Venables–Vernon, arcibiskup v Yorku.\n\n"}
{"id": "1544764", "url": "https://cs.wikipedia.org/wiki?curid=1544764", "title": "Náměstí Jiřího z Lobkovic", "text": "Náměstí Jiřího z Lobkovic\n\nNáměstí Jiřího z Lobkovic v Praze na Vinohradech je nazváno podle českého šlechtice a politika Jiřího Kristiána knížete z Lobkovic (1835–1908). Ten pocházel z mělnicko-hořínské linie rodu Lobkoviců, byl jedním z nejvýznamnějších představitelů zemské samosprávy Českého království a stoupencem českého státoprávního programu. V letech 1871–1872 a 1883–1907 zastával funkci nejvyššího maršálka Českého království.\n\nNáměstí leží proti hlavnímu vchodu na Olšanské hřbitovy směrem na jih. Je jedním z největších náměstí v městské části Praha 3. Má tvar obdélníku, jehož kratší stranu o délce asi 100 m tvoří na severu Vinohradská třída. Jak západní, tak východní strana náměstí o délce asi 200 m jsou zastavěny činžovními domy o 6 až 7 podlažích. Na jihu náměstí ohraničuje Šrobárova ulice.\n\nCelou jižní polovinu plochy náměstí, která se mírně svažuje, zabírá budova základní školy, za kterou je umístěná ještě mateřská škola a několik hřišť.\n\nSeverní polovina náměstí je parkově upravená, ale téměř třetinu této části podél Vinohradské ohraničuje tramvajová smyčka. V parčíku je dětské hřiště.\nNáměstí vzniklo v období 1. republiky. Podle Jiřího z Lobkovic se jmenovalo až do roku 1940, za protektorátu se nazývalo Lobkovické. V roce 1951 bylo náměstí přejmenováno na náměstí V. I. Čapajeva (po sovětském vojevůdci z období občanské války), od roku 1990 má opět původní název náměstí Jiřího z Lobkovic.\n\nBudova dnešní základní školy byla postavena v letech 1936–1938 podle projektu architektů Bohumila Kněžka a Josefa Václavíka. Bývá považována za jednu z nejlepších školních staveb ve stylu funkcionalismu v Praze. Původně tu byla \"2. česká státní reálka na Královských Vinohradech\", krátce také \"Reálné gymnázium Jana Masaryka\". Budovu školy využívala na jaře 1945 německá armáda jako kasárna.\n\nV současné době (2019) se uvažuje o úpravě celého náměstí.\nNa severní straně náměstí u hlavního vchodu hřbitova je tramvajová zastávka \"Olšanské hřbitovy\". Kromě základní a mateřské školy tu žádné další veřejné instituce nesídlí. Na východní i západní straně je možné parkování a přízemí některých domů jsou využívána pro obchody nebo služby.\n"}
{"id": "1544767", "url": "https://cs.wikipedia.org/wiki?curid=1544767", "title": "Henrieta Marie z Lichtenštejna", "text": "Henrieta Marie z Lichtenštejna\n\nKněžna Henrieta z Lichtenštejna (německy: \"Henriette Maria Norberta, Fürstin von und zu Liechtenstein\", 6. června 1843, hrad Liechtenstein – 24. prosince 1931, zámek Frauenthal) byla kněžna z Lichtenštejna a členka knížecího rodu Lichtenštejnů.\n\nHenrieta byla sedmou dcerou a osmým potomkem panujícího knížete Aloise II. a jeho manželky, hraběnky Františka Kinská z Vchynic a Tetova. Jejími bratry byla knížata Jan II. a František I. z Lichtenštejna.\n\n26. dubna 1865 se ve Vídni vdala za svého bratrance, knížete Alfreda z Lichtenštejna (11. června 1842, Praha - 8. října 1907, zámek Frauenthal), syna knížete Františka z Lichtenštejna (1802–1887) a hraběnky Julie Eudoxie Potocké z Pilavy (1818–1895), staršího bratra knížete Františka Jáchyma z Lichtenštejna, a bratrance a zetě Františka I. z Lichtenštejna. Manželé měli společně deset dětí.\n\n\n\n"}
{"id": "1544768", "url": "https://cs.wikipedia.org/wiki?curid=1544768", "title": "Výchovný ústav", "text": "Výchovný ústav\n\nVýchovný ústav je zařízení, které je určeno pro děti starší 15 let, se závažnými poruchami chování, jimž byla nařízena ústavní nebo ochranná výchova. Jedná se o děti, jejichž chování je považováno za rizikové. Mezi závažné rizikové chování vedoucí k přesunutí dítěte do výchovného ústavu patří například užívání návykových látek, předčasný sexuální život, kriminalita, záškoláctví či agresivní chování vůči ostatním lidem. Ve výjimečných případech může být do ústavu umístěno i dítě starší 12 let. Může se tak stát tehdy, pokud byla dítěti uložena ochranná výchova, a jeho chování je natolik rizikové, že jedinec nemůže být umístěn do dětského domova se školou.\n\nZařízeními ústavní či ochranné výchovy mohou být kromě výchovného ústavu také dětský domov, dětský domov se školou nebo diagnostický ústav. Výchovný ústav je příspěvkovou organizací, jejíž zřizovatelem je Ministerstvo školství, mládeže a tělovýchovy.\n\nZákladní organizační jednotkou výchovného ústavu je výchovná skupina, která je tvořena 5–8 dětmi. V jedné budově ústavu může být zřízeno nanejvýš 6 výchovných skupin.\n\nVýchovný ústav plní několik funkcí. Jedná se o funkce vzdělávací, ochranné, nápravné a sociální.\n\nVýchovné ústavy jsou určeny pro děti:\n\nSoučástí výchovných ústavů jsou výstupní programy, které jsou určeny pro klienty, kteří ukončují ústavní výchovu. Programy napomáhají readaptaci dětí do běžného života.\n\n„\"Statistiky MŠMT a MPSV uvádí, že na konci roku 2012 v zařízeních ústavní a ochranné výchovy (vyjma diagnostických ústavů) pobývalo necelých 7000 dětí.”\"\n"}
{"id": "1544778", "url": "https://cs.wikipedia.org/wiki?curid=1544778", "title": "Biały Dunajec", "text": "Biały Dunajec\n\nBiały Dunajec může být\n"}
{"id": "1544780", "url": "https://cs.wikipedia.org/wiki?curid=1544780", "title": "Isopropoxid titaničitý", "text": "Isopropoxid titaničitý\n\nIsopropoxid titaničitý je organická sloučenina se vzorcem Ti{OCH(CH)}. Používá se jako katalyzátor v organické syntéze; využití nachází také v materiálových vědách.\n\nTitaničité alkoxidy mají často složitější struktury, například krystalický methoxid titaničitý vytváří tetramer se vzorcem Ti(OCH). Alkoxidy vznikající z alkoholů s většími uhlíkovými řetězci, jako například isopropylalkoholu, se shlukují méně. Isopropoxid titaničitý se v nepolárních rozpouštědlech vyskytuje převážně jako monomer.\n\nIsopropoxid titaničitý se připravuje reakcí chloridu titaničitého s isopropylalkoholem, jako vedlejší produkt vzniká chlorovodík:\n\nIsopropoxid titaničitý reaguje s vodou za vzniku oxidu titaničitého:\n\nTato reakce se provádí při sol-gelové syntéze materiálů obsahujících TiO ve formě prášku nebo tenkého povlaku; voda se často přidává v přebytku ty dobytku. Složení a další vlastnosti produktu záleží na přítomnosti přísad (například kyseliny octové), množství vody a podmínkách reakce.\n\nTato látka se používá jako katalyzátor při Sharplessově epoxidaci, pomocí které lze připravit epoxidy s vysokou enantioselektivitou; také při přípravě některých derivátů cyklopropanu Kulinkovičovou reakcí, která slouží k enantioselektivní oxidaci prochirálních thioetherů.\n"}
{"id": "1544786", "url": "https://cs.wikipedia.org/wiki?curid=1544786", "title": "Řád Bulharské lidové republiky", "text": "Řád Bulharské lidové republiky\n\nŘád Bulharské lidové republiky (: Орден Народна Република България) bylo státní vyznamenání Bulharské lidové republiky založené roku 1947. Udíleno bylo občanům Bulharska i cizím státním příslušníkům za služby při budování, ochraně svobody a zisku nezávislosti země. Jako první obdržel nejvyšší stupeň řádu Georgi Dimitrov. Stalo se tak v den založení řádu při příležitosti Dimitrovových 65. narozenin.\n\nŘád byl založen výnosem Národního shromáždění č. 24 ze dne 18. června 1947 na památku vyhlášení Bulharské lidové republiky dne 15. září 1946. Udílen byl občanům Bulharska i cizím státním příslušníkům za služby při budování, ochraně svobody a zisku nezávislosti země. Za války byl také určen k vyznamenávání důstojníků Bulharské lidové armády, kteří se vyznamenali při velení vojsku a plánování vojenských operací. Do roku 1950 byl udílen v pěti třídách, poté již pouze ve třídách třech.\n\nJako první obdržel nejvyšší stupeň řádu Georgi Dimitrov. Stalo se tak v den založení řádu při příležitosti Dimitrovových 65. narozenin.\n\nŘád byl v roce 1991 po pádu komunistického režimu zrušen. Do té doby byl udělen v 19 117 případech.\n\nŘád byl udílen ve třech řádných třídách:\n\n\nOdznak měl oválný tvar složený z třiceti paprsků o různé délce. Velikost odznaku byla v případě I. a II. třídy 44 × 42 mm u III. třídy pak 40 × 38 mm. Uprostřed byl státní znak Bulharské lidové republiky, na červeném pozadí stojící lev obklopený věncem z pšeničných klasů, ve spodní části se stuhou s nápisem 9.IX.1944. V případě I. třídy byl státní znak stříbrný s pozlacenými paprsky, u II. a III. třídy tomu bylo naopak. Zadní strana odznaku byla hladká.\n\nStuha bílé barvy na obou okrajích s úzkým červeným a zeleným pruhem pokrývala kovovou destičku pětiúhelníkového tvaru. Barvami tak odpovídala barvám státní vlajky.\n"}
{"id": "1544789", "url": "https://cs.wikipedia.org/wiki?curid=1544789", "title": "Vinovia", "text": "Vinovia\n\nO osídlení okolí této oblasti v době před Římany zatím není mnoho známo. Pevnost byla založena pravděpodobně kolem roku 79, aby střežila přechod přes řeku Wear na starověké silnici Dere Street, hlavní římské spojnici mezi městem York, Hadriánovým valem a Skotskem, a také hlavní cestou v pevnosti, \"via principalis\". Tato pevnost na kopci 15 m nad řekou Wear byla největší římskou pevností v hrabství Durham. \n\nPřed zahájením výstavby pevnosti byla náhorní plošina zbavena stromů a keřů. Archeologové tam našli čtyři mince s císařem Vespasianem, z nichž dovodili, že původní budova pevnosti souvisela s Agricolovým tažením na sever na území Brigantů.\n\nPrvní pevnost byla (podle jiného zdroje) postavena mezi léty 75–80 a zabírala přibližně 7 hektarů, což je trojnásobek plochy většiny pevností Hadriánova valu. Sídlilo v ní 1000 mužů jízdního oddílu a snad i odloučený oddíl deváté legie z Yorku. Stavba byla dřevěná. Stanwix (severně od Carlisle), kde byla také posádka s tisícem jezdců, měl jen okolo 4 hektarů. Důvod tak velkého rozdílu v rozloze těchto pevností není znám. \n\nPevnost s kamennými hradbami, vybudovaná v polovině 2. století, měla plochu už jen 4 hektary. Nadále v ní byla posádkou jízda, a to Ala Vettorium ze středního Španělska. Tu časem doplnila jednotka jízdy z oblasti, kde v současnosti leží Holandsko. \n\nNa místě lze shlédnout zbytky domu velitele pevnosti a vedle budovu lázní. Je tam jeden z nejlépe zachovaných příkladů hypokaustu (vytápění pod podlahou) v celé Británii. \nNení zcela jasné, které jednotky v této pevnosti sídlily. V nápisech z tohoto místa byly zmíněny \"cuneus Frisorum Vinoviensium\" a \"equites catafractariorum\". Také tam pravděpodobně byla ppomocná jednotka \"ala Vettonum\",tj. kohorta frízského jezdectva, a část šesté legie. Právě muži z legie VI Victrix možná postavili původní pevnost. \n\nNa sever a na západ od pevnosti existovala rozsáhlá civilní osada (\"vicus\"), jejíž pozůstatky leží pod pastvinami farmy Binchester Hall. Jižní část pevnosti se dostala pod Binchester Hall. Jiná část opevnění byla zničena při sesuvu půdy v 19. století. Pozůstatky kamenného mostu, po němž silnice Dere Street překonávala řeku Wear, je stále vidět, když má řeka málo vody. V roce 2007 bylo na sever od civilní osady nalezeno několik hrobek.\nAčkoli římská okupace Británie skončila oficiálně kolem 410, v oblasti kolem Binchesteru zřejmě dále žilo místní obyvatelstvo. Počátkem 6. století byl založen malý anglosaský hřbitov a začalo bourání budov pevnosti kvůli stavebnímu materiálu, jehož část nakonec posloužila při stavbě kostela ve vesnici Escomb v 7. století. Až do pozdního středověku v Binchesteru přežila osada a panské sídlo. Jeho místě stojí Binchester Hall ze 17. století. \nO pozůstatcích pevnosti odborníci věděli již od 16. století. V 1552, John Leland napsal, že na polích v okolí nalezeny římské mince, William Camden se v roce 1586 zmínil, že tam lze vidět zbytky zdí. Lázně byly nalezeny v roce 1815, kdy se povoz náhodou propadl dostal do části hypocaustu. Tyto pozůstatky staveb silně utrpěly v 1. polovině 19. století. V 1828 byly \"oltáře, pohřební urny a jiné památky” používány jako podpěry stěn při dobývání uhlí v této oblasti. V roce 1836 přešla pevnost a okolní pozemky ze soukromého vlastnictví do vlastnictví anglikánské církve. \nPrvní archeologické vykopávky se uskutečnily v letech 1878 až 1880 pod záštitou Johna Prouda z města Bishop Auckland a reverenda Roberta Eliho Hooppella z vesnice Byers Green, kteří zkoumali lázně, část hradeb a okolního osídlení. Hooppell však tvrdil, že „(prakticky) vše, co bylo nalezeno v Binchesteru před rokem 1879, bylo zničeno nebo odvezeno a není naděje, že by se něco mohlo vrátit na místo“. Hooppell nechal vykopat východní hradbu pevnosti, kde se ukázala část silnice Dere Street, která fungovala i jako pevnostní via principalis. Prozkoumali také vicus a odkryli několik prostých domů. V roce 1891 způsobilo zavádění moderního vodovodního potrubí v této oblasti zničení severovýchodního rohu pevnosti, zejména hradby, silnice Dere Street a několika domů civilní osady, ale byl při tom nalezen velký římský oltář, který Pomponius Donatus věnoval Jupiterovi a Matres Ollototae (třem bohyním keltských matek původně z kontinentu). \nV roce 1937 Kenneth Steer kopal kolem hradeb pevnosti v rámci svého studia archeologie na Durhamské univerzitě. Našel důkazy o domech z doby po opuštění Británie Římany na místech, kde bývaly pevnostní příkopy, což naznačuje, že civilní osídlení pokračovalo. Také rozpoznal pevnost z doby Julia Agricoly pod tou pozdější, přibližně ze 3. století. \n\nDalší práce pokračovaly v roce 1955 a mezi lety 1964 a 1972, kdy byly vykopány lázně. V 60. letech archeologické naleziště spadalo pod radu hrabství Durham. V roce 1971 záchranný výzkum objevil na severozápadním konci Binchester Hall přibližně šest po sobě jdoucích vrstev kasárenských dřevěných domů. \n\nDlouhodobý program vykopávek, který zahájilo Bowesovo muzeum, probíhal v letech 1976–1980 a poté znovu v letech 1986–1988. Zaměřil se především na lázně a sousední dům velitele pevnosti a odhalil několik fází výstavby. \n\nPrvní byla výstavba domu, pravděpodobně používaného velitelem pevnosti, postaveného někdy po polovině 4. století na místě, kde stávaly dvě menší kamenné budovy, pravděpodobně také \"praetoria\". Měl atraktivní výzdobu a byl určen pro jednoho obyvatele. Později, ale možná stále ve 4. století, byly vedle domu postaveny lázně, což si vyžádalo demolici části dřívější budovy. Měly tři místnosti: pro koupel v teplé vodě, horké vodě a horké vodě se dvěma bazény, určené výhradně pro velitele. Později patrně v domě žilo víc lidí. Místnosti byly rozděleny a v původně velkém domě bylo vytvořeno několik samostatných jednotek. Lázně byly přestavěny tak, že mohly být otevřeny pro celou posádku pevnosti. Mince uzurpátora Magnentia, ražená mezi roky 350 a 360, může pro tyto renovace poskytnout časovou orientaci. \n\nPozději dům a lázně zažívaly těžké časy. Nedostatečná údržba je patrná v příštím období a v domě byly místnosti využívány jako dílny, včetně kovárny, hašení vápna a porážení zvířat, o čemž svědčí nálezy mnoha zvířecích kostí. Nakonec se zřejmě zřítilo několik zdí a část střechy lázní, jak se někdy v době po odchodu Římanů blížil konec komplexu. \n\nCelá pevnost byla od poloviny 6. do 11. století využívána jako hřbitov. V troskách zřícené střechy byla nalezena kostra saské ženy.\n\nV roce 2004 bylo geofyzikálním mapováním zmapováno necelých 5 hektarů civilní osady. I na základě předchozích průzkumů se tak vytvořila představa o poměrně rozsáhlé civilní osadě, která leží pod poli na východ od pevnosti, kde kdysi kopal Hooppell. \n\nV dubnu 2007 v souvislosti s televizním pořadem o archeologii tam proběhl další průzkum. Kromě objevení dalších pozůstatků větší, dřívější pevnosti byla vypována řada tří vojenských hrobek, „prvních, které byly v Británii nalezeny po 150 letech“. Dále tým zjistil, že vicus sahal i na sever od pevnosti. \n\nDalší práce proběhly v roce 2009 (příkop v severovýchodním rohu pevnosti). V roce 2010 se kopalo uvnitř pevnosti i mimo ni, v civilní osadě. Na Durhamské univerzitě se zkoumáním zabývali Richard Hingley a David Petts, na Stanfordské univerzitě Michael Shanks, Gary Devore, Melissa Chatfield a David Platt. \n\nV roce 2018 objevilo za 6 týdnů 60 archeologů a dobrovolníků cestu, artefakty a několik dílen z doby římské. \nDatování pevnosti a osady v Binchesteru je poměrně obtížné vzhledem k omezenému množství informací nalezených v této lokalitě. Většina podlah zkoumaných uvnitř pevnosti byla \"opus signinum\" a při užívání byly udržovány v relativní čistotě. Několik mincí bylo nalezeno pod podlahou, ale ty často dávají jen nejranější možné datum a mince přestávají být spolehlivými vodítky v 5. století, ačkoli osídlení v Binchesteru a kolem něj jistě trvalo do raného středověku. Moderní pátrání v osadě po datovatelných nálezech bylo zatím bezvýsledné.\n\n"}
{"id": "1544795", "url": "https://cs.wikipedia.org/wiki?curid=1544795", "title": "Embeddedness", "text": "Embeddedness\n\nEmbeddedness („vloženost“) odkazuje v ekonomii a ekonomické sociologii na míru, na kterou je ekonomická aktivita omezena neekonomickými institucemi. Termín byl vytvořen rakouským ekonomickým historikem Karlem Polanyi jako část jeho substantivistického přístupu z díla \"Velká Transformace\" (1944). Polanyi tvrdil, že v netržních společenostech neexistují žádné čistě ekonomické instituce, na které lze aplikovat oficiální ekonomické modely. V těchto případech jsou ekonomické činnosti, jako je „zajišťování/dotování“ zabudovány nebo vloženy do nehospodářských příbuzenských, náboženských a politických institucí. Naopak v tržních společnostech byly ekonomické aktivity racionalizovány a ekonomická činnost odloučena („disembedded“) od společnosti a je schopna následovat svou vlastní osobitou logiku zachycenou v ekonomickém modelování. Polanyiovy myšlenky byly přijaty a diskutovány v antropologii ve formalisticko-substantivistické debatě. Následně, termín „vloženost“ (embeddedness) byl dále rozvinut ekonomickým sociologem Markem Granovetterem, který argumentoval, že dokonce i v tržních společnostech, ekonomická aktivita není tak odloučená od společnosti, jak by ekonomické modely navrhovaly.\n\nPodle Polanyiho v nekapitalistických místech nejsou pre-industiální ekonomické živobytí založené na obchodní výměně, ale na přerozdělování a vzájemnosti. Redistribuce ukazuje existenci středního politického centra jako příklad podobně založeného vedení, které dostává a potom přerozděluje tovar podle kulturně-specifických principů. Ekonomické rozhodnutí v těchto centrech nejsou založené na individuálních volbách, ale na sociálních vztazích, kulturních hodnotách, morálních obavách, politice, náboženství nebo strachu vštěpeném of autoritativních vůdců. Produkce v sedláckých a domorodých společnostech je pro producenty také nazývaná i „produkce na použití“, na druhé straně „produkce na výměnu“, která profituje maximalizaci jako hlavní cíl.\n\nTato odlišnost v ekonomických typech je vysvětlená pojmem „embeddedness“, v ostatních sociálních institucích jako podobnost v neobchodních ekonomikách. Radši jako být oddělená a odlišná sféra, ekonomika je vložená jak v ekonomických, tak i v neekonomických institucích. Výměna je vnitřní a je regulovaná společností. Například náboženství a vláda jsou také důležité pro ekonomiku jako ekonomické instituce. Socio-kulturní povinnosti, normy a hodnoty mají velkou roli ve strategiích lidského živobytí. V důsledku toho analýza ekonomiky jako analyticky zřetelné entit, která je izolovaná od socio-kulturního a politického kontextu, je chytná už od počátku. Analýza ekonomiky se teda soustředí na studium různých sociálních institucí, na kterých je založené lidské živobytí. Obchod je jediná z různých institucí, která určuje podstatu ekonomických transakcí. Polanyiho centrální argument je ten, že instituce jsou primárně organizace ekonomických procesů. Samostatná ekonomika je „Institucionální proces výměny mezi člověkem a jeho prostředím, jehož výsledek je plynulá dodávka chtěných, vyhovujících materiálních věcí.“\n\nEkonomický sociolog Mark Granovetter poskytnul nový výzkumný model. Tvrdil, že neoklasický pohled na ekonomii, který odděloval ekonomii od společnosti a kultury a podporoval roztříštění lidského chování. Granovetter použil koncept vloženosti (embeddedness) do tržní společnosti, kde demonstroval, že i zde jsou racionální obchodní výměny ovlivněné dřívějšími sociálními vazbami. V jeho studii Čínských obchodních sítí v Indonésii našel ekonomické společnosti jedinců vložené (embedded) v sítích se silnými osobními vztahy. V procesech klientelizace je zlepšování mezilidských vztahů mezi obchodníky a zákazníky považované za stejně důležité nebo důležitější než samotný obchod. Obchody neprobíhají mezi neznámými lidmi, ale spíše mezi jednotlivci, kteří mají mezi sebou nějaký dlouhodobý vztah.\n"}
{"id": "1544799", "url": "https://cs.wikipedia.org/wiki?curid=1544799", "title": "Mocenská střediska Langobardů v Itálii", "text": "Mocenská střediska Langobardů v Itálii\n\nMocenská střediska Langobardů v Itálii je název památky světového kulturního dědictví UNESCO (od 2011). Skládá se ze sedmi různých lokalit po celém Apeninském poloostrově spojených s obdobím 6. - 8. století, kdy celé Itálii dominovali Langobardi (původem ze severní Evropy). Zahrnuje pevnosti, kostely, kláštery a řadu dalších staveb. Budovy svědčí o velikém kulturním úspěchu Langobardů, kteří rozvíjeli vlastní specifickou kulturu. Roku 568 dobyli severní Itálii a založili zde Langobardské království, které existovalo až do roku 774, kdy je dobyl Karel Veliký a na jeho území vzniklo italské království.\n\nLangobardská syntéza architektonických stylů znamenala přechod od starověku do evropského středověku, čerpala z odkazu starověkého Říma, křesťanské spirituality, byzantského vlivu a germánské severní Evropy. Langobardi sehráli významnou roli v duchovním a kulturním rozvoji raně středověkého evropského křesťanství, zejména posílením klášterního hnutí.\n\n"}
{"id": "1544800", "url": "https://cs.wikipedia.org/wiki?curid=1544800", "title": "20. ročník předávání cen Amerického filmového institutu", "text": "20. ročník předávání cen Amerického filmového institutu\n\nNa 20. ročník předávání cen Amerického filmového institutu bylo oceněno nejlepších deset filmů a deset televizních programů. Vítězové byli vyhlášeni 4. prosince 2019, zatímco ceremoniál proběhl 3. ledna 2020.\n\n\n\n\n"}
{"id": "1544803", "url": "https://cs.wikipedia.org/wiki?curid=1544803", "title": "Aas", "text": "Aas\n\nAas je vesnice ve Francii, je to součást obce Eaux-Bonnes, což je součást departemmentu Pyrénées-Atlantiques. Hranice se Španělskem je vzdálená cca 20 kilometrů.\n\nVesnice je známa hvízdacím jazykem, který používali místní pastevci, aby se dorozuměli se svými ženami, které pracovaly na polích. Hvízdání dosahovalo hlasitosti až 100 decibeů. Až do roku 1959 pravděpodobně nikdo jiný než obyvatelé vesnice jazyk neovládal. Během Druhé světové války jazyk pomohl s pašováním lidí do sousedního Španělska.\n\nVývoj počtu obyvatel Aas:\n"}
{"id": "1544807", "url": "https://cs.wikipedia.org/wiki?curid=1544807", "title": "Edward Harcourt", "text": "Edward Harcourt\n\nEdward Vernon–Harcourt (respektive Edward Venables–Vernon, od roku 1831 jen Harcourt) (10. října 1757, Sudbury Hall, Anglie – 5. listopadu 1845, Bishopthorpe, Anglie) byl britský anglikánský duchovní, dlouholetý arcibiskup v Yorku (1808–1845). Pocházel ze šlechtické rodiny Vernonů, jako nejbližší příbuzný vymřelého rodu Harcourtů přijal v roce 1831 příjmení Harcourt. \n\nPocházel ze starobylého šlechtického rodu Vernonů, respektive Venables–Vernon. Byl nejmladším synem dlouholetého poslance Georga Vernona (1707–1780), který od roku 1728 užíval alianční jméno \"Venables–Vernon\" a v roce 1762 získal titul barona. Matka Martha Harcourt (1715–1794) byla dcerou poslance Simona Harcourta (1684–1720) a sestrou diplomata, generála a irského místokrále 1. hraběte Harcourta. Narodil se jako Edward Venables–Vernon na rodovém sídle \"Sudbury Hall\" v hrabství Derbyshire. Studoval ve Westminsteru a na univeritě v Oxfordu a od mládí zastával nižší posty v anglikánské církvi, díky spříznění s rodem Harcourtů působil také jako kněz u dvora královny Charlotty. \n\nV letech 1791–1807 byl biskupem v Carlisle a v letech 1807–1845 arcibiskupem v Yorku. Již v Carlisle vynikl zodpovědnou správou diecéze, jako yorský arcibiskup se stal členem Tajné rady (1808) a lordem velkoalmužníkem (\"Lord High Almoner\") (18080–1845). Z titulu svých církevních postů byl zároveň členem Sněmovny lordů, kde proslul jako řečník k církevním tématům, vyhýbal se ale politickým sporům. Až do vysokého věku se těšil dobrému zdraví a svým úřadům se aktivně věnoval, v letech 1833–1835 byl místopředsedou vládní komise pro správu církevních příjmů. \n\nPo smrti svého švagra a zároveň bratrance 3. hraběte Harcourta (1830) a vymření rodu Harcourtů přijal jméno \"Harcourt\" a převzal rodové dědictví v hrabství Oxfordshire (\"Stanton Harcourt\", \"Nuneham Courtenay\"). Součástí dědictví byl také londýnský palác \"Harcourt House\" a zámek \"St Leonard's Hill\" poblíž Windsoru.\n\nV roce 1784 se oženil s Anne Leveson-Gower (1761-–833), dcerou významného státníka 1. markýze ze Staffordu a sestrou 1. vévody ze Sutherlandu. Toto manželství prospělo Edwardově kariéře, protože o několik let později se stal biskupem v Carlisle. Měli spolu šestnáct dětí, syn George Granville Harcourt (1785–1861) byl přes půl století poslancem Dolní sněmovny a v letech 1851–1861 užíval čestného postavení nejstaršího poslance parlamentu (\"Father of the Commons\"). Další synové Frederick Edward (1790–1883) a Octavius Henry (1793–1863) sloužili u Royal Navy a dosáhli hodnosti admirála. Z potomstva dalšího syna, reverenda Williama Vernon–Harcourta (1789–1871) pocházeli významní politici Liberální strany William Harcourt a Lewis Harcourt. \n\n"}
{"id": "1544808", "url": "https://cs.wikipedia.org/wiki?curid=1544808", "title": "William Harcourt", "text": "William Harcourt\n\nSir William George Granville Vernon Harcourt (14. října 1827 – 1. října 1904, Nuneham Courtenay, Anglie) byl britský právník a státník. Pocházel ze šlechtického rodu, byl vnukem yorského arcibiskupa Edwarda Harcourta. Ve druhé polovině 19. století byl významným politikem Liberální strany a dlouholetým poslancem britského parlamentu. Byl členem několika britských vlád jako ministr vnitra (1880–1885) a financí (1886, 1892–1895). Jeho syn Lewis Harcourt (1863–1922) byl před první světovou válkou britským ministrem kolonií.\n\nPocházel ze starobylého šlechtického rodu Vernon, respektive Venables–Vernon, byl vnukem yorského arcibiskupa Edwarda Venables–Vernona (1757–1845), který jako dědic vymřelého rodu hrabat Harcourtů přijal jméno Harcourt (1831). Narodil se jako druhorozený syn reverenda Williama Harcourta (1789-1871), byl též spřízněn s vlivnou rodinou Leveson-Gower. S vynikajicími výsledky vystudoval v Cambridge, poté se uplatňoval jako úspěšný právník, působil též jako novinář a spisovatel. V roce 1866 byl jmenován královským justičním radou (\"Queen's Counsel\") a na univerzitě v Cambridge přednášel mezinárodní právo. \n\nV letech 1868–1904 byl členem Dolní sněmovny, kde brzy vynikl jako přední řečník liberální strany (v letech 1868–1880 byl poslancem za město Oxford, které o sto let dříve v parlamentu zastupoval jeho příbuzný William Harcourt. V první Gladstonově vládě zastával krátce post nejvyššího státního zástupce (\"solicitor general\", 1873–1874), v letech 1874–1880 byl v opozici proti konzervativní vládě Benjamina Disraeliho. V dalším Gladstonově kabinetu byl ministrem vnitra (1880–1885), od roku 1880 byl též členem Tajné rady. Jako zástupce Gladstona ve vedení liberální strany v letech 1880-1892 patřil k vlivným osobnostem politiky a v jeho dalších vládách byl lordem kancléřem pokladu (ministr financí, 1886, 1892–1895). Po Gladstonově odchodu z veřejného dění (1894) byl kandidátem na vedení Liberální strany, musel ale ustoupit 5. hraběti z Rosebery, s nímž měl řadu konfliktů. V letech 1894–1899 byl nicméně předním zástupcem liberálů v Dolní sněmovně a jako ministr financí v letech 1894–1895 také mluvčím vlády v parlamentu. Zklamán politickým vývojem v roce 1899 rezignoval na své postavení ve vedení Liberální strany, nadále zůstal poslancem jako víceméně izolovaná a soukromá osoba. \n\nZemřel 1. října 1904 na rodovém sídle \"Nuneham Park\" v hrabství Oxfordshire ve věku nedožitých 77 let. V roce 1859 se oženil s Mary Lister (†1863), která po matce pocházela z významného rodu Villiersů. Po ovdovění se znovu oženil s Elizabeth Motley (1842–1928), dcerou Johna Motleye (1814–1877), amerického spisovatele a velvyslance v Rakousku a Velké Británii. Nejstarší syn z prvního manželství Julian Harcourt (1860–1862) zemřel v dětství, druhorozený syn Lewis (1863–1922) byl ministrem veřejných prací a kolonií. Syn Robert Harcourt (1878–1962) z druhého manželství sloužil v armádě za první světové války a v letech 1908–1918 poslancem Dolní sněmovny.\n\nWilliamův starší bratr Edward William Harcourt (1825–1891) byl v letech 1878–1886 poslancem Dolní sněmovny a zastával také řadu čestných postů v hrabství Oxfordshire, kde rodina vlastnila statky. Jejich švagry byli dlouholetý poslanec Dolní sněmovny George de la Poer Beresford (1831–1906) a admirál Sir Edward Rice (1819–1902). \n\n"}
{"id": "1544809", "url": "https://cs.wikipedia.org/wiki?curid=1544809", "title": "Lewis Harcourt", "text": "Lewis Harcourt\n\nLewis Venables Vernon Harcourt, 1. vikomt Harcourt (\"Lewis Venables Harcourt, 1st Viscount Harcourt, 1st Baron Nuneham\") (31. ledna 1863, Nuneham Park, Anglie – 24. února 1922, Londýn, Anglie) byl britský státník ze staré šlechtické rodiny. Byl synem vlivného liberálního politika Williama Harcourta. Za Liberální stranu byl poslancem Dolní sněmovny, před první světovou válkou byl deset let členem vlády jako ministr veřejných prací (1905–1910) a ministr kolonií (1910–1915). V roce 1917 s titulem vikomta vstoupil do Sněmovny lordů. \n\nPocházel ze starobylého šlechtického rodu Vernon, respektive Venables–Vernon, který v roce 1831 přijal jméno vymřelého rodu Harcourt. Narodil se na rodovém sídle \"Nuneham Park\" v hrabství Oxfordshire jako mladší syn významného liberálního státníka Williama Harcourta (1827–1904), po matce byl spřízněn s rodinou Villiersů. \n\nStudoval v Etonu a kariéru zahájil jako tajemník svého otce, který byl v letech 1880–1885 britským ministrem vnitra. V letech 1904–1916 byl poslancem Dolní sněmovny za Liberální stranu a krátce po vstupu do parlamentu se stal členem Campbell-Bannermanovy vlády jako ministr veřejných prací (1905–1910), od roku 1905 byl též členem Tajné rady. V Asquithově koaliční vládě byl ministrem kolonií (1910–1915), za první světové války musel ale tento post uvolnit (nahradil jej pozdější premiér A. B. Law) a v letech 1915–1916 byl znovu státním sekretářem veřejných prací. Po pádu Asquithovy vlády patřil k aktivním kritikům následujícího kabinetu Lloyd Georga. V roce 1917 získal titul vikomta a stal se členem Sněmovny lordů. Mimoto byl kurátorem Britského muzea a Národní portrétní galerie, získal také čestný doktorát v Oxfordu. \n\nJeho jméno nese město Port Harcourt v Nigérii. Zemřel ve spánku, snad po požití větší dávky barbiturátů, ale pověsti o sebevraždě se nepotvrdily.\n\nZ manželství s Američankou Mary Ethel Burns (1874–1961) měl čtyři děti, z dcer se nejstarší Doris (1900–1981) provdala do bankéřské rodiny Baringů. Dědicem titulů byl jediný syn William Harcourt, 2. vikomt Harcourt (1908–1979), který působil v diplomacii a jako člen správních rad v několika bankách. Jeho úmrtím titul vikomta zanikl. \n\nLewisův nevlastní bratr Robert Harcourt (1878–1962) byl liberálním poslancem Dolní sněmovny (1908–1918) a za první světové války sloužil u letectva.\n\n\n"}
{"id": "1544811", "url": "https://cs.wikipedia.org/wiki?curid=1544811", "title": "Dalcahue", "text": "Dalcahue\n\nDalcahue je obec a město, které se nachází na chilském ostrově Chiloé v provincii Chiloé v regionu Los Lagos. Město leží na východním pobřeží ostrova v místě průlivu oddělujícího ostrov Quinchao od Chiloé, asi 14 km severovýchodně od hlavního města provincie, Castra a 115 km jihozápadně od regionálního centra Puerto Montt. Město obývá obyvatel.\n\nMezi významné pamětihodnosti města patří dřevěný kostel, jeden z kostelů na Chiloé, které jsou vyhlášeny památkou UNESCO. K obci náleží i 23 km vzdálená osada \"Tenaún\", kde se též nachází dřevěný kostel.\n\nDalcahue je spojeno pravidelnou autobusovou dopravou s Castrem a další autobusové linky v kombinaci s trajektem propojují město se sídly na ostrově Quinchao – jde o Achao, Curaco de Vélez a Quinchao. Severozápadně od města je situováno letiště Mocopulli, na které od roku 2012 čtyřikrát týdně zajišťuje LATAM spojení se Santiagem.\n\n\n"}
{"id": "1544813", "url": "https://cs.wikipedia.org/wiki?curid=1544813", "title": "Monks Mound", "text": "Monks Mound\n\nMonks Mound je největší předkolumbovská mohyla v Americe a největší stavba archeologické lokality Cahokia, jež leží nedaleko městečka Collinsville v Illinois, ve Spojených státech amerických. Stavba vznikla zhruba v letech 900-1100, byla vytvořena příslušníky tzv. mississippské kultury. Spolu s celou lokalitou Cahokia byla zapsána na seznam světového dědictví UNESCO. Obvod základny mohyly je zhruba stejný jako u Cheopsovy pyramidy v Gíze (6,1 hektaru), avšak na rozdíl od ní je Monks Mound vytvořena výhradně z vrstev zeminy a jílu. Výška stavby je 30 metrů a má čtyři terasovité stupně. Archeologové prokázali, že kvůli zploštělému vrcholu do ní zatékala voda, která v minulosti způsobila sesutí části mohyly, na západní straně. Jméno Monks Mound mohyle přidělil až v 19. století spisovatel a politik Henry Marie Brackenridge. Původní indiánské jméno je neznámé, Evropané místo objevili již opuštěné, původní obyvatelé odešli patrně kolem roku 1300.\n"}
{"id": "1544816", "url": "https://cs.wikipedia.org/wiki?curid=1544816", "title": "Detroit Film Critics Society Awards 2019", "text": "Detroit Film Critics Society Awards 2019\n\nNa 12. ročníku udílení cen Detroit Film Critics Society Awards byly předány ceny v těchto kategoriích. Nominace byly oznámeny 6. prosince 2019, vítězové poté 9. prosince 2019.\n\n\"Parazit\"\n\n\nMartin Scorsese – \"Irčan\"\n\n\nAdam Driver – \"Manželská historie\"\n\n\nScarlett Johansson – \"Manželská historie\"\n\n\nJoe Pesci – \"Irčan\"\n\n\nLaura Dern – \"Manželská historie\"\n\n\n\"Tenkrát v Hollywoodu\"\n\n\nFlorence Pugh, herečka (\"Souboj s rodinou\", \"Slunovrat\", \"Malé ženy\")\n\n\nNoah Baumbach – \"Manželská historie\"\n\n\nApollo 11\n\n\n\n"}
{"id": "1544818", "url": "https://cs.wikipedia.org/wiki?curid=1544818", "title": "Teorie výrobních cyklů", "text": "Teorie výrobních cyklů\n\nTeorie výrobních cyklů je ekonomická teorie vyvinutá americkým ekonomem Raymondem Vernonem (1913–1999). Navrhuje, že firma se původně lokálně etabluje a expanduje na zahraniční trh v reakci na zahraniční poptávku po svém produktu. Postupem času nadnárodní společnost roste na zahraničním trhu, avšak pouze do určitého okamžiku, poté začne její zahraniční obchod klesat, pokud nedokáže odlišit svůj produkt od konkurence. \n\nÚstřední myšlenkou této teorie je, že regiony jsou odlišně disponovány pro výrobu určitého produktu v závislosti na jeho životním cyklu (zralosti). Výroba se tedy bude v průběhu cyklu přesouvat do oblasti s lepšími podmínkami. Typickými produkty tohoto cyklu mohou být televizní přijímače, kapesní kalkulátory či mobilní telefony.\n\nTeorie výrobních cyklů má 3 fáze:\n\n\nPřestože lze nalézt příklady výrobků u nichž průběh životního cyklu alespoň rámcově odpovídá teorii výrobních cyklů, je platnost této teorie pouze omezená.\n\nTato teorie je přesto dále rozvinuta do teorie životních cyklů, která popisuje 5 fází životního cyklu výrobku: \n\nV této fázi je produkt neznámý a je třeba ho propagovat, aby se vytvořila poptávka. Fáze je typická nízkými zisky, které se postupně zvedají. Produkt je vyráběn v zemi trhu, na kterém je prodáván, většinou tedy neexistuje žádný mezinárodní obchod. Výrobek se může měnit v návaznosti na reakce spotřebitelů\n\nRoste poptávka a zvětšují se prodeje, to vede ke snížení nákladů na výrobu a velkým ziskům. Konkurenti vstupují na trh s vlastními verzemi produktu, a tak rostou náklady na reklamu. \n\nV této části cyklu je produkt známý a vlastní jej mnoho lidí, to vede k pomalému růstu prodeje. Často existuje mnoho konkurentů, takže původní výrobek se musí přizpůsobit cenou, aby se udržel na trhu. Roste poptávka na trzích jiných států případně na mezinárodním trhu. Výroba se může přesunout do míst, kam by byl výrobek exportován. \n\nProdej se v této fázi nezvyšuje ani nesnižuje. Úpravou či vylepšením je třeba přilákat nové spotřebitele. \n\nProdukt je dobře známý, dosáhl nasycení trhu, což znamená, že začínají klesat prodeje. Příjmy klesnou do bodu, kdy není ekonomicky výhodné pokračovat ve výrobě a investice jsou minimalizovány. To může vést k zastavení výroby, prodeje firmy nebo přesunu výroby do zemí s levnější pracovní silou. \n\nLze se setkat s různými názvy a rozdělením jednotlivých fází životního cyklu produktu. Např. výzkum a vývoj, uvedení na trh, růst prodeje, zralost, nasycení trhu a pokles prodeje nebo jen zavedení, růst, zralost a pokles.\n"}
{"id": "1544820", "url": "https://cs.wikipedia.org/wiki?curid=1544820", "title": "Josef Veselý (voják)", "text": "Josef Veselý (voják)\n\nJosef Veselý (13. února 1908, Dukovany – 22. prosince 1994, Dukovany) byl český voják a dělník.\n\nJosef Veselý se narodil v roce 1908 v Dukovanech, roku 1925 absolvoval reálné gymnázium ve Velkém Meziříčí a nastoupil na základní vojenskou službu do Košic. Po vojně pokračoval na důstojnické škole a po ukončení odešel na Vojenskou akademii v Hranicích. Po studiích nastoupil k pěšímu pluku v Chomutově, kde se věnoval výuce branců. Následně byl převelen do Bratislavy. Po napadení Československa se vrátil zpět do Dukovan a rozhodl se pro emigraci. Odešel pak na Slovensko a přes Maďarsko a Jugoslávii emigroval do Bejrútu. Posléze byl odvezen do Agde, kde nastoupil do československé armády, kde jako důstojník z povolání velel rotě a posléze velel i praporu. \n\nPo té, co se Francie vzdala Německu odešel spolu s dalšími do Velké Británie, začínal v Liverpoolu a následně byl ubytován v Cholmondeley a posléze v Moreton Paddox. Po vzniku exilové vlády se v roce 1942 stal členem osobní ochranky Edvarda Beneše. Posléze opět působil u motorizovaného praporu československé armády. Při osvobození Francie velel nově transformované tankové jednotce (vznikla z původního motorizovaného praporu) a zúčastnil se mimo jiné i bitvy u Dunkirku. Posléze jednotka přes Lucembursko a Německo pokračovala do Československa, kde ukončila tažení v Plzni.\n\nPo skončení druhé světové války se vrátil na Vojenskou akademii v Hranicích, kde nadále vyučoval, posléze vyučoval také v Milovicích, Válečné škole v Praze a pracoval také na zemském vojenském velitelství. Po roce 1949 byl propuštěn a musel pracovat v dělnických profesích. Nastoupil do dřevařského závodu v Praze-Krči, zpočátku pracoval jako dělník, posléze jako skladník. Následně pracoval v dalších pozicích až do roku 1968, kdy byl rehabilitován. V důchodu žil v Dukovanech, kde v roce 1994 zemřel. Je pohřben na hřbitově v Dukovanech.\n\nDne 26. května 2013 byla v Dukovanech nedaleko domu s pečovatelskou službou odhalena busta Josefa Veselého. Autory jsou Stanislav F. Müller a Bohumíra Smolejová.\n"}
{"id": "1544823", "url": "https://cs.wikipedia.org/wiki?curid=1544823", "title": "Los Angeles Film Critics Association Awards 2019", "text": "Los Angeles Film Critics Association Awards 2019\n\n45. ročník předávání cen asociace Los Angeles Film Critics Association se konal dne 8. prosince 2019.\n\n\n\n\n\n\n\n\n\n\n\n\n\n\n\n\n"}
{"id": "1544829", "url": "https://cs.wikipedia.org/wiki?curid=1544829", "title": "Střevíčník", "text": "Střevíčník\n\nStřevíčník (\"Cypripedium\") je rod pozemních orchidejí. Jsou to vytrvalé byliny s nápadnými květy charakteristického tvaru. \nRod zahrnuje 52 druhů a je rozšířen zejména v mírném pásu severní polokoule. V České republice se poměrně vzácně vyskytuje střevíčník pantoflíček. Některé druhy jsou pěstovány jako zahradní rostliny, jsou však poměrně náročné. Byla vypěstována též řada hybridů. Střevíčníky mají zajímavý způsob opylování.\n\nStřevíčníky jsou vytrvalé byliny s krátkým nebo dlouhým podzemním oddenkem a hojnými, ztlustle vláknitými kořeny. Lodyha je přímá, krátká nebo prodloužená, olistěná nebo bezlistá. Listy mohou být střídavé nebo i vstřícné, na bázi objímavé a sbíhající v pochvu, většinou eliptické nebo vejčité, řidčeji srdčité, na líci zelené nebo temně purpurově skvrnité.\nKvěty jsou zpravidla velké a nápadné, vrcholové, přetočené (resupinátní), často podepřené listovitými listeny, jednotlivé nebo po dvou až několika v řídkém hroznu. \nHorní kališní lístek je vzpřímený nebo kápovitý, postranní sepaly jsou obvykle srostlé (volné u druhu \"Cypripedium plectrochilum\"). Korunní lístky jsou rozestálé nebo přitisklé k pysku, někdy šroubovicovitě stočené. Pysk je nafouklý, vakovitý nebo bačkůrkovitý. Sloupek je krátký, se dvěma postranními fertilními tyčinkami s velmi krátkými nitkami. Třetí tyčinka je vrcholová, přeměněná ve velké sterilní staminodium. Pyl je volný a zpravidla netvoří brylky (pravé brylky však byly zjištěny u čínských druhů \"Cypripedium bardolphianum\" a \"Cypripedium micranthum\"). Blizna je dvou nebo trojlaločná. Plodem je elipsoidní až podlouhle elipsoidní tobolka.\n\nRod střevíčník zahrnuje 52 druhů. Je rozšířen na severní polokouli od arktických oblastí mírného pásu po subtropy, místy s přesahem do horských oblastí tropů. Centrum druhové diverzity je v Číně, odkud je uváděno 35 druhů, z toho 25 endemických. Celkový areál rodu v Asii zahrnuje celou Sibiř a Ruský Dálný východ, Čínu (mimo severozápadní provincie Sin-ťiang), Japonsko, Himálaj, Thajsko a Vietnam.\nV Severní Americe se střevíčníky vyskytují v počtu 12 druhů ve všech státech Kanady a USA s výjimkou Floridy a Nevady. Na jih zasahují přes Mexiko do Střední Ameriky (Guatemala, Honduras). V Severní Americe má nejrozsáhlejší areál, zahrnující většinu kontinentu, druh \"Cypripedium parviflorum\".\nNěkteré americké nebo i asijské druhy (\"Cypripedium guttatum\", \"Cypripedium parviflorum\" a \"Cypripedium passerinum\") zasahují i do o arktických oblastí. Druhy \"Cypripedium guttatum\" a \"Cypripedium yatabeanum\" se vyskytují v Asii i v Severní Americe.\nV Evropě se vyskytují 3 druhy. Střevíčník pantoflíček je rozšířen v téměř celé Evropě a jako jediný zástupce rodu roste i v České republice. Další 2 druhy, \"Cypripedium guttatum\" a \"Cypripedium macranthos\", zasahují z Asie do evropské části Ruska, \"C. macranthos\" i do Běloruska\".\n\nStřevíčníky nejčastěji rostou v podrostu světlých temperátních lesů. V Číně vystupují až do lesů subalpínského stupně. Severoamerický střevíčník královnin roste na rašeliništích, druh \"Cypripedium passerinum\" dokonce v tundře.\n\nVšechny druhy střevíčníků mají podobnou květní morfologii a obdobný způsob opylování, byť cílený na různé opylovače. Rostliny jsou schopny opylení vlastním pylem, k přenosu pylu na bliznu však samovolně nedochází a je k němu zapotřebí hmyzu. Květy nenabízejí opylovačům nektar ani žádnou jinou protihodnotu. Hmyz při návštěvě květu prolézá otvorem do vakovitého pysku a je zde polapen. Jediná cesta ven vede skrze postranní otvory při bázi pysku. Při snaze o jejich dosažení prolézá hmyz kolem blizny, kde se na bliznové papily nalepí na pyl z jeho hrudi, pokud tedy předtím již nějaký květ navštívil. Následně při cestě k východu prolézá kolem jednoho z prašníků, situovaných při postranních otvorech. Zde získává před opuštěním květu na hruď novou dávku pylu. Pro úspěšnost opylení je podstatná přiměřená velikost hmyzu. Příliš rozměrný hmyz (se širokou hrudí) není schopen květ opustit a často zde i odumírá, někteří čmeláci však jsou schopni z takového květu opět vylézt vstupním otvorem.\nPříliš malý hmyz naopak z květu vylézá, aniž by přišel do kontaktu s prašníky či bliznou.\nVelkokvěté druhy jsou nejčastěji opylovány čmeláky. \nU horského střevíčníku tibetského bylo zjištěno, že květy navštěvují pouze čmeláčí matky a dělnice nikoliv. Květy tohoto druhu spočívají blízko země a mají tmavé ústí pysku. Má se za to, že matky je po probrání ze zimní hibernace navštěvují při vyhledávání vhodné myší díry pro vybudování zemního hnízda. Tato teorie je podpořena i faktem, že matky v té době ještě nepřijímají potravu. Některé druhy střevíčníků mají vonné květy, které imitují nabídku nektaru. Některé druhy s menšími květy jsou opylovány drobnějšími včelami z různých čeledí (zejména ploskočelkovití a pískorypkovití). Včela medonosná je vesměs nenavštěvuje. Drobné, hnědé květy severomerického druhu \"Cypripedium fasciculatum\" vydávají houbový pach. Opylují je samice parazitických vos rodu \"Cinetus\", které zde hledají larvy drobných houbových mušek (bedlobytek), do nichž kladou vajíčka. Řada zejména čínských druhů je opylována dvoukřídlými. Tmavé květy \"Cypripedium bardolphianum\" a \"Cypripedium micranthum\" vydávají pach hnijícího ovoce a opylují je octomilky. Oba druhy mají jako jediné pyl v brylkách, které se hmyzu při návštěvě květu nalepí na hřbetní stranu hrudi. Zajímavý způsob opylování má druh \"Cypripedium fargesii\". Na širokých přízemních listech jsou tmavé skvrny s papilami ve střední části, které simulují napadení houbou. Lákají tak pestřenky rodu \"Cheilosia\", které se živí sporami hub napadajících listy rostlin. Mezi prchavými látkami, které tvoří vůni květů, byly dokonce zjištěny obdobné látky, které se uvolňují z hub rodu \"Cladosporium\".\n\nTobolky střevíčníků obsahují množství (asi 10 až 20 tisíc) velmi drobných semen, která jsou šířena větrem. Semena k vyklíčení potřebují podobně jako u jiných orchidejí infekci houbou. Když houbové mycelium vroste do pletiv semene, je prostřednictvím obsažených látek zahubeno a posléze využíváno jako zdroj živin. Takto se udržuje rovnováha, která je výhodná spíše jen pro orchidej. Pletiva klíčící rostliny se dělí a vytvářejí nezelenou, parenchymatickou, hlízovitou strukturu zvanou protokorm, z níž po nějaké době teprve vyrůstá zelený semenáč.\n\nVětšina druhů střevíčníků je v Červeném seznamu ohrožených druhů IUCN vedena v kategorii EN (ohrožené), případně v kateegeorii VU (zranitelné).\nJako kriticky ohrožené jsou vedeny druhy \"Cypripedium segawae\", \"Cypripedium malipoense\" (syn. \"C. lentiginosum\"), \"Cypripedium taibaiense\", \"Cypripedium wumengense\", \"Cypripedium froschii\" (syn. \"C. tibeticum\") a \"Cypripedium daweishanense\" (syn. \"C. lentiginosum\"). Stav populací většiny druhů je hodnocen jako ubývající. Nejméně ohroženým druhem v celosvětovém měřítku je \"Cypripedium molle\". Rovněž populace střevíčníku pantoflíčku jsou celosvětově hodnoceny jako stabilní a druh je v Červeném seznamu IUCN veden v kategorii LC (málo dotčené druhy). V České republice je jako silně ohrožený druh chráněný zákonem a rovněž v Černém a červeném seznamu cévnatých rostlin České republiky je veden v kategorii C2b (silně ohrožené druhy). Všechny druhy střevíčníků s výjimkou zahradních hybridů jsou chráněny mezinárodní úmluvou CITES, na což je třeba pamatovat při obchodování s nimi.\n\nRod \"Cypripedium\" je v rámci čeledi \"Orchidaceae\" řazen do podčeledi \"Cypripedioideae\". Jedná se o izolovanou a vývojově starou skupinu orchidejí, která se nekříží se zástupci jiných podčeledí.\nMezi nejbazálnější druhy náleží \"Cypripedium irapeanum\" (Mexiko a Střední Amerika), \"Cypripedium molle\" (Mexiko) a \"Cypripedium debile\" (Čína, Japonsko).\n\nNěkteré druhy jsou pěstovány jako ceněné zahradní rostliny. Byla vypěstována také celá řada převážně primárních hybridů.\nStřevíčníky mají pověst obtížně pěstovatelných zahradních rostlin. Podle zkušeností pěstitelů je pro jejich úspěšné pěstování zásadní zejména výběr vhodného polostinného stanoviště, kde budou chráněny před slunečním úpalem a pozdními jarními mrazíky. Půda by měla být stále vlhká ale nepřemokřená, propustná a dostatečně humózní, pro většinu druhů s více méně neutrálním pH. \nNěkteré druhy mají speciální nároky. Střevíčník pantoflíček a další vápnomilné druhy uvítají příměs vápence či staré omítky, druh \"Cypripedium acaule\" je naopak striktně kyselomilný. Množí se nejlépe vegetativně řízky z oddenku. Množení výsevem je zdlouhavé a obtížné.\n\n"}
{"id": "1544835", "url": "https://cs.wikipedia.org/wiki?curid=1544835", "title": "Carey", "text": "Carey\n\nCarey může znamenat:\n\n\n"}
{"id": "1544837", "url": "https://cs.wikipedia.org/wiki?curid=1544837", "title": "New York Film Critics Circle Awards 2019", "text": "New York Film Critics Circle Awards 2019\n\nVítězové 85. ročníku předávání cen New York Film Critics Circle byly oznámeni 4. prosince 2019. Ceremoniál se bude konat dne 7. ledna 2020. Nominace byly oznámeny dne 4. prosince 2019.\n\n\n\n\n\n\n\n\n\n\n\n\n"}
{"id": "1544838", "url": "https://cs.wikipedia.org/wiki?curid=1544838", "title": "Tituly a vyznamenání Pavla Batického", "text": "Tituly a vyznamenání Pavla Batického\n\nPavel Fjodorovič Batickij, maršál Sovětského svazu, během svého života obdržel řadu sovětských i zahraničních civilních i vojenských řádů a medailí.\n\n\n\n\n"}
{"id": "1544839", "url": "https://cs.wikipedia.org/wiki?curid=1544839", "title": "Mădăras", "text": "Mădăras\n\nMădăras je rumunská obec v župě Bihor. Žije zde obyvatel. Obec leží na západě Rumunska a její území sousedí s Maďarskem. Skládá se ze čtyř částí.\n\n"}
{"id": "1544844", "url": "https://cs.wikipedia.org/wiki?curid=1544844", "title": "Tomáš Šimerda", "text": "Tomáš Šimerda\n\nTomáš Šimerda (* 26. května 1952) je český režisér. Je absolventem oboru operní režie na hudební fakultě Akademie múzických umění v Praze, realizoval několik desítek operních, operetních a muzikálových inscenací v různých českých divadlech. V letech 1991–1996 působil jako režisér opery a operety v Divadle J. K. Tyla v Plzni, v letech 1999–2001 jako umělecký šéf Janáčkovy opery Národního divadla v Brně a v letech 2005–2011 jako ředitel Severočeského divadla opery a baletu v Ústí nad Labem. \n\nVíce než třicet let se též soustavně věnuje hudebním formám v televizi. Počet pořadů v archivu České televize, pod kterými je podepsán jako režisér či scenárista, dosahuje několika set. Kromě původních televizních inscenací a filmů jsou to i přímé přenosy významných hudebních událostí, např. Zahajovacích koncertů festivalu Pražské jaro. Jako televizní režisér pracoval i v Německu, Švýcarsku a Rakousku (na Salzburger Festspiele). Jeho renomé v oblasti televizní tvorby jej předurčilo pro funkci ředitele Mezinárodního televizního festivalu Zlatá Praha, pořádaného Českou televizí, kterou vykonával v letech 2001–2005. Souběžně zastával v letech 2002–2003 pozici šéfdramaturga Centra divadelní a hudební tvorby České televize. Od roku 2008 působí pedagogicky na Hudební fakultě AMU, v roce 2018 se habilitoval jako docent.\n\n\n\n"}
{"id": "1544845", "url": "https://cs.wikipedia.org/wiki?curid=1544845", "title": "New York Film Critics Online Awards 2019", "text": "New York Film Critics Online Awards 2019\n\nNa 19. ročníku předávání cen New York Film Critics Online byli oznámeni vítězové v následujících kategoriích a deset nejlepších filmů roku 2019.\n\n\n\n\n\n\n\n\n\n\n\n\n\n\n\n"}
{"id": "1544846", "url": "https://cs.wikipedia.org/wiki?curid=1544846", "title": "Fr. Odkolek, akciová společnost parní mlýn a továrna na chléb, Vysočany", "text": "Fr. Odkolek, akciová společnost parní mlýn a továrna na chléb, Vysočany\n\nFr. Odkolek, akciová společnost parní mlýn a továrna na chléb, Vysočany, zapsaná v obchodním rejstříku 5. dubna 1912, vlastnila největší pekařské impérium v Českých zemích Rakouska-Uherska, které svým uceleným a moderním provozem patřilo mezi evropské špičky tehdejších velkopekáren vůbec. Otcem myšlenky byl pražský židovský velkoobchodník a průmyslník z Královských Vinohrad Alexander Schück, který se inspiroval zejména projektem velkopekárny Hammerbrotwerke ve Vídni od architekta Huberta Gessnera. Jemu také svěřil realizaci továrny ve Vysočanech a později i její stavební rozšíření. K úspěšné realizaci celého projektu A. Schückovi pomohlo akcionování již známé pražské pekařské firmy František Odkolek za spolupůsobení Pražské úvěrní banky a pražské filiálky Anglo-rakouské banky.\n\nVe 30. letech 20. století získala majoritu v akciové společnosti agrárnická „Kooperativa” (obchodní centrála hospodářských družstev). Po druhé světové válce byla společnost v roce 1947 znárodněna a nesla název Odkolek, národní podnik, který byl v roce 1950 přejmenován na Pražské pekárny a mlýny, národní podnik (PPaM). Po převzetí družstevních pekáren vznikl v roce 1953 Pražský pekárenský trust, jehož součástí se staly Vysočanské pekárny, národní podnik. V roce 1958 došlo k vyčlenění Smíchovských pekáren a Středočeských mlýnů, které po sloučení s Vysočanskými pekárnami utvořily Pražské pekárny a mlýny, národní podnik.\n\nNa základě privatizačního projektu z roku 1992 a následně na základě usnesení vlády ČR č. 510 ze dne 15. září 1993 o privatizaci formou přímého prodeje 30 % akcií předem určené společnosti s ručením omezeným ATOST byla Fondem národního majetku ČR zřízena firma Odkolek, akciová společnost, zapsaná do obchodního rejstříku 1. ledna 1994.\n\nMajitelé strojních velkopekáren se stávali se zavedením strojní výroby do jisté míry nezávislými na zručnosti a dobré vůli pekařských dělníků, přičemž dosahovali mnohem lépe jednotné a stálé jakosti chleba. Nemohli však vyrábět rozmanité druhy pečiva jako pekárny ruční. Levnější výroby dosahovali nejen využitím strojního zařízení, ale také nepřetržitým provozem pecí. Právě nepřetržitý chod pecí se vyplácel, pokud továrna produkovala jeden nebo několik druhů chleba. Pekárny se tak stávaly továrnami na chléb a podle toho musely být též řízeny.\n\nV případě nepřetržitého chodu pecí bylo zapotřebí nepřetržitého odbytu pečiva, tak aby čerstvý chléb byl včas rozprodán. Do zásoby či na sklad mohla továrna vyrábět jen pečivo nepodléhající rychlé zkáze (sušenky, suchary). Velkopekárny se proto často uchylovaly k produkci černého žitného chleba, který vydržel déle. Majitel továrny na chleba musel počítat se zvýšenými výlohami na distribuci k zákazníkovi. Strojní pekárna se tedy vyplácela v případě, že výlohy na distribuci byly eliminovány na nejnižší možnou míru, budovaly se při velkých městech, kde byl zaručen stálý a pravidelný odběr, při železnici. Další podmínkou bylo, aby velkopekárna zpracovávala stále stejnou mouku. Jen tak mohla docílit stejné a stálé jakosti výrobku. To byl také důvod, proč areály továren na chleba budovaly vlastní mlýny.\n\nPražští židovští obchodníci Alexander Schück (* 30. září 1871, † 2. listopad 1935 Praha), Gustav Langendorf (* 9. listopad 1872 Praha, † 15. dubna 1943 KT Treblinka) a Alfréd Katz (* 27. leden 1873 Praha), spolčení ve firmě „Schück, Katz a spol.”, se rozhodli v Praze postavit moderní parní mlýn s pekárnou, přičemž využili nabídky JUDra. Lad. Pinkase a vzoru nové vídeňské dělnické pekárenské továrny Hammerbrotwerke podle projektu Franze a Huberta Gessnera, uvedené do provozu 20. června 1909.\n\nV srpnu 1911 se v tisku objevila zpráva, že bude firma František Odkolek přeměněna Pražskou úvěrní bankou a Anglo-rakouskou bankou na akciovou společnost, přičemž při akciové společnosti bude vybudována nová moderní továrna na chléb. Během slavnostního otevření nové radniční budovy ve Vysočanech v lednu 1912 zprávu potvrdil také starosta Vysočan Jan Němec.\n\nNásledně ministerstvo vnitra po dohodě s ministerstvem obchodu povolilo Pražské úvěrní bance v Praze ve spojení s filiálkou Anglo-Rakouské banky v Praze a firmou „F. Odkolek” v Praze zřízení akciové společnosti pod firemním názvem: František Odkolek, akciová společnost, parní mlýn a továrna na chléb / Fr. Odkolek, Aktiengesellschaft, Dampfmühle a Brotfabrik se sídlem ve Vysočanech u Prahy. Výnosem c. k. místodržitelství pro království české v Praze ze dne 12. února 1912 byly nové akciové společnosti schváleny stanovy a k jejímu založení došlo 3. března 1912. Dne 5. března 1912 oznámil akcionování firmy „Fr. Odkolek” předseda Vilém Götzl na 42. valné hromadě Pražské úvěrní banky, kde mimo jiného uvedl, že akciová společnost pekáren spojená s parním mlýnem povede po převzetí firmy „Fr. Odkolek” \"pod touto firmou obchod ve zvětšených rozměrech\".\n\nFr. Odkolek, akciová společnost, parní mlýn a továrna na chléb ve Vysočanech u Prahy, konala svou ustavující valnou hromadu dne 3. března 1912. Valná hromada schválila zřízení společnosti a přijala schválené stanovy, dále schválila převzetí podniku firmy Fr. Odkolek v Praze, od které převzala nejenom veškeré krámy v Praze a předměstích, ale i veškeré zásoby zboží, živý a mrtvý inventář. Také schválila zakoupení rozsáhlého staveniště ve Vysočanech v sousedství železničních tratí severní a severozápadní dráhy a erární silnice, vedoucí k Brandýsu n. Lab.\n\nZákladní kapitál 1 000 000 K byl rozdělen na 5 000 akcií po 200 K nom., z nichž 4 700 bylo hotově splaceno. Přínosy fy Fr. Odkolek částkou 60 000 K byly vloženy na akciový kapitál. Členy představenstva se stali: JUDr. Ladislav Pinkas, advokát v Praze čp. 503-III, Bohumil Ryšánek, burzovní rada v Praze čp. 97-V, Hugo Schwarz, komerční rada, ředitel Anglo-rakouské banky ve Vídni I., Zelinkagasse 6, Vincenc Götzl, spolumajitel velkostatku v Praze čp. 503-III, Karel Pohl, ředitel cukrovaru v Libňovsi, Alexander Schück, obchodník na Král. Vinohradech, Božetěchova ul. č. 8, Alfred Katz, obchodník v Praze II., Olivová ulice čp. 10, Gustav Langendorf, obchodník na Král. Vinohradech, Žižkova ul. čp. 8 a Jan Němec, starosta obce ve Vysočanech. Většinu kapitálu drželi společníci Schück, Katz, Langendorf. Vrchním ředitelem závodu se stal Alexander Schück (* 30. září 1871, † 2. listopadu 1935), V srpnu 1913 proběhl výmaz původní fy Fr. Odkolek.\n\nStavba velkopekárny byla svěřena karlínskému stavitelství Matěje Blechy (zastávajícího post místopředsedy Pražské úvěrní banky) a architektonický projekt vypracoval Hubert Gessner. Po zakoupení pozemků na začátku roku 1912 přistoupila akciová společnost 1. dubna 1912 k prvním výkopovým pracím. Nejprve byla vybudována pro dovoz stavebního materiálu spojovací kolej se stanicí Vysočany, která pak sloužila jako vlečná kolej pro dovoz obilí. Dne 5. dubna 1912 byla v obchodním rejstříku Obvodního soudu pro Prahu firma «Fr. Odkolek, akciová společnost parní mlýn a továrna na chléb, Vysočany» zapsána. Částečný provoz závodu byl spuštěn 31. ledna 1913, kolaudace proběhla v dubnu 1913 a slavnostní otevření 8. května 1913.\n\nSlavnostního otevření se účastnili: nejvyšší zemský maršálek princ Ferdinand Lobkowitz, policejní ředitel Karel Křikava, starosta Prahy JUDr. Karel Groš se svými náměstky (MUDr. František Kašpar a císařský rada Josef Schrötter), Ladislav Pinkas, americký konzul Josef Brittain a vicekonzul John L. Bouchal, prezident Obchodní a živnostenské komory v Praze Václav Němec a Emil Sýkora, ředitel České severní dráhy Josef Fortwängler (s inspektory a přednostou stanice Vysočan), komerční rada Rudolf Bárta, generální ředitel Emil Kolben, ředitel c.k. všeobecné nemocnice v Praze vládní rada dr. Tichý, předseda správní rady Pražské úvěrní banky Vilém Götzl, velkoprůmyslníci Frey z Freyenfelsu, Mořic Ehrenreich, Štěpán Staffen, mnoho velkoobchodníků a továrníků, zástupci zásobujících firem, stavební projektant architekt Matěj Blecha a stavební vedoucí architekt Hubert Gessner, za žižkovský okres starosta Winter, za město Žižkov náměstek Kotlan, za městskou radu v Karlíně císařský rada Josef Engelmann a vrchní rada Paul, za městskou radu v Bubenči Václav Zářecký a Bohdan Bouček, všichni členové městského zastupitelstva ve Vysočanech v čele se starostou Němcem, za burzovní radu sekretář Bedřich Fischel a Karel Mandl, za grémium krupařů Karel Gehorsam, zástupci vojenského zásobovacího sboru, zástupci všech pražských deníků a mnoho dalších.\n\nPřítomné hosty uvítal jménem správní rady Fr. Odkolek AS Ladislav Pinkas, který je po svém proslovu pozval na prohlídku závodu, přičemž uvedl, že shlédnou provoz továrny od zpracování obilí až po hotový chléb, kterého se až na jediný hmat lidská ruka (od obilí, přes mouku až k těstu) nedotkne. Nejprve si prohlédli 30 metrů vysoké silo, potom samotný automatický mlýn s denní kapacitou na 50 000 kg mouky. Mlýn v nejvyšším patru spojoval s pekárnou most krytý skleněnou střechou. Přes něj se dopravovala mouka z nádrží mlýna do nádrží v nejvyšších patrech pekárny. Zde byla znova prosívána a předehřívána na určenou teplotu. Samočinné váhy pak odměřovaly množství mouky, které padalo do hnětacích strojů. Po pěti minutách se zadělané těsto dopravovalo širokým potrubím o patro níže, kde bylo strojově odměřováno a strojově formováno do bochníků. Teprve zde přicházelo vytvarované těsto do rukou pekařů, kteří je odebírali a kladli na rákosové ošatky, putující nejprve do kvasírny a potom do pekárny s velkokapacitními pecemi vytápěných párou. Následně se hotový chléb dopravoval do skladišť a nakládal do vozů.\n\nV přízemí pekárny byla hned při vchodu umístěna dělnická šatna s větratelnými skříňkami a bíle vykachlovaná koupelna s mramorovými vanami. Naproti se nacházela odpočinková místnost, která mimo přestávek sloužila také jako jídelna. V prvním patře nad místnostmi, určenými pro zotavení a zdravotní požadavky dělníků, se nalézala chemická laboratoř ke zkoušeni obilí a sledování průběhu kvašení. Chodba, kde se chléb nakládal, propojovala pekárnu s třípatrovou kancelářskou budovou. Opodál stály stáje pro 50 koní a kůlny, za mlýnem strojovna s parním strojem a elektrická centrála.\n\nStrojní zařízení dodala brunšvická firma G. Luther AG (např. válcovou stolici mlýna, dva hnětací a mísící stroje „Universal“ s kapacitou 800 l, 8 dvojposchoďových pecí „Telescocar“ vytápěné párou na 240 metrických centů chleba za 24 hod.), parní stroj dodala První československá továrna na stroje, generátor k výrobě elektrického světla a k pohonu mlýna i pekárny „Elektrotechnická akciová společnost” (dříve Kolben a spol.) Zprvu disponovala velkopekárna jen nově označenými filiálkami, které převzala od bývalé firmy František Odkolek:\n\nOdkolkův chléb, který nesl od počátku ochrannou tovární značku ozubeného kola (tzv. Odkolky) a uvnitř ve třech polích iniciály F (František), O (Odkolek) a V (velkopekárny), bylo možné dostat také v lepších prodejnách s potravinami. V roce 1914 už pekárna dodávala 135 až 147 tun chleba týdně.\n\nNa zřízení akciové společnosti Fr. Odkolek ostře zareagovala Zemská jednota společenstev pekařů s českou řečí jednací v království Českém v Praze (ustavena 5. října 1911), která svolala na 7. května 1912 na Žofín schůzi pekařských maloživnostníků a k tomu vydala rezoluci. Ta v úvodu uváděla, že „zřízením ohromné továrny na chléb pod firmou Akciová společnost dříve Fr. Odkolek, továrna na chléb a žitný mlýn ve Vysočanech, způsobena bude nejtěžší soutěž všem českým maloživnostníkům, zejména pekařům, krupařům a hokynářům, z nichž mnoho bude tím zničeno. Továrna tato jest úplně zbytečná a svým rozsahem na pražské poměry se nehodící, neboť staré pekárny spotřebu pražskou snadno krýti postačují.”\n\nČeští maloživnostníci nevynechali ani národnostní otázku, kdy advokátovi Ladislavovi Pinkasovi vyčítali, že jako český předák a zemský poslanec zprostředkoval prodej fy Fr. Odkolek a opatřil účastenství Pražské úvěrní banky, která ho (spolu s B. Ryšánkem, Václavem Štěpánkem a starostou Němcem) za to navrhla do správní rady.\nDále vyzvala stranu mladočeskou (v níž byla většina maloživnostníků organizována), aby její pekařští členové vystoupili z \"tohoto německého podniku\". K tomu interpelovala pražskou obec, že bez veřejného konkurzu pronajala své pekárny na ostrově Kampě \"novému cizímu podniku\", přičemž ji vyzvala, aby nájemní smlouvu zrušila.\n\nZájem o Odkolkův chléb (Odkolek-Brot) během 4 měsíců stoupl natolik, že akciová společnost hodlala přikoupit ke stávajícím 8 parním dvojpecím dalších pět. Počet prodejních filiálek stoupl na 30 a denní odbyt vzrostl na 17 000 bochníků. Do slibného rozvoje zasáhla 1. světová válka. Už na podzim 1914 musela společnost sáhnout k výrobě jednotného míchaného chleba. Bochník o váze 1 kg 40 dkg stál 74 haléřů.\n\nV roce 1915 pekla firma Odkolek chleby z mouky žitné, smíšené s ječnou (2:1), mouky pšeničné s ječnou, mouky kukuřičné dobré jakosti a mouky bramborové.\n\nV létě 1916 měla být zavedena výroba chleba s obsahem 50% kukuřičné mouky, 10% žitné mouky, 20% pšeničné a 20% ječné mouky chlebové a 20% bramborů, přičemž magistrát král. hlav. města Prahy rozhodl, že množství kukuřičné mouky bude v chlebové směsi prozatím sníženo, aby si obyvatelstvo mohlo na nový kukuřičný chléb zvyknout. Nakonec byla svolána porada zástupců společenstva pekařů v Praze a továren na chléb firem F. Odkolek, dr. F. Zátka, Dělnické pekárny a Obecní pekárny, na které se všichni výrobci chleba dohodli, že od středy 14. června 1916 budou vyrábět chléb ze 40% kukuřičné mouky, 10% žitné mouky, 20% pšeničné mouky chlebové, 20% ječné mouky a 10% bramborů. Mouky pšeničné chlebové mohlo být podle zásob použito i více, tak aby dohromady s ječnou moukou nepřekročily 40%, místo 10% bramborů mohli výrobci chleba použít 6% bramborové mouky.\n\nOd února 1917 převzal dozor nad výrobou a prodejem chleba magistrát král. hlav. města Prahy (aprovizační referát XVI.). Na svou schůzi 31. ledna 1917 přizval zástupce velkopekáren: Fr. Odkolek, Dělnické pekárny, dr. Ferdinand Zátka, Obecní pekárny na Kampě a pekárny p. Hlasivce na Pankráci.\n\nDne 8. února 1918 byla ve Vídni z válečných důvodů povolena noční práce v pekařských závodech firem Ankerbrot, Hammebrot a Fr. Odkolek, akciová společnost, dále pak na Kladně Pražské železářské společnosti a v Plzni Škodovým závodům (vedle toho ještě třem závodům v jiných korunních zemích).\n\nV noci z 1. na 2. května 1918 došlo v hlavní budově mlýna k požáru, který nabyl v malé chvíli tak ohromného rozsahu, že již při zahájení hasičských prací bylo jasné, že mlýn se zachránit nepodaří. Přivolaní hasiči z pražské centrály, všech odboček, z Libně, Holešovic a okolí použili k zásahu několik stříkaček, z Prahy všechny automobilové i parní stříkačky, dostavila se pomoc i z okolních továren a k ránu též vojsko. Dosah neočekávané požární katastrofy byl ve válečné době katastrofický, jelikož mlýn do rána i s vnitřním zařízením a moukou lehl popelem. Velké skladištní silo obili i hotové mouky a vedlejší mnohem nižší budovu parních pekáren se podařilo zachránit. V důsledku požáru se akciová společnost rozhodla závod stavebně rozšířit. Vrchní ředitel A. Schück stavbu zadal opět Hubertu Gessnerovi.\n\nJak velká ztráta to byla, lze zjistit z dobového pražského tisku, kdy továrna nebyla schopná po 14 dní splnit dodávky chleba. V prvním týdnu nemohla dodat městu 5700 bochníků a následující týden pekla jen pro nemocnice). Odkolkova zásoba mouky činila ve 165. přídělovému týdnu (na konci května 1918) pouhý 1 vagon mouky. Na začátku června 1918 už byla Odkolkova továrna schopna v rámci válečné situace dodávky plnit a dodala městu 6000 bochníků chleba.\n\nNa valné hromadě akcionářů dne 12. května 1918 byla odsouhlasena změna stanov, které Ministerstvo vnitra schválilo v polovině března 1919.\nV letech 1918-1919 převzala nově vniklá Československá republika soustavu obchodních bank z Rakouska-Uherska. U bank, které byly z větší části v rukou zahraničních vlastníků, docházelo k jejich repatriaci, tzn. nucenému odkupu a převzetí většiny kapitálu českými firmami, osobami a institucemi. Tímto způsobem získala na začátku roku 1919 také Pražská úvěrní banka (Prager Kreditbank) větší položku akcií Odkolkova parního mlýna a továrny na chléb a tím i majoritu ve skupině akcionářů. Ve spojitosti s touto transakcí byly do správní rady kooptováni čeští zástupci: JUDr. Antonín Schauer a JUDr. Josef Bromovský, dále byli jmenováni: obchodním ředitelem Emil Parthon, dosavadní přednosta mlýnského oddělení Státního obilního ústavu, technickým ředitelem inž. chem. dr. Josef Spousta, vrchní úředník firmy a vrchnímu úředníku Františkovi Slavíkovi byla udělena prokura.\n\nNa valné hromadě akciové společnosti dne 22. května 1919 se akcionáři dohodli, aby ze zisku 323 165,35 K byla na akcii vyplácena dividenda 30 K, rezervnímu fondu bylo přiděleno 16 158,26 K, pomocnému fondu pro úřednictvo 10 000 K, podpůrnému fondu pro dělnictvo 15 000 K a fondu pro znovuzřízení bylo rezervováno 150 000 K. Vyhořelý mlýn byl znovu vybudován a měl být spuštěn se začátkem nové kampaně. U továrny na chléb se počítalo s novou přístavbou prostorného skladišti a expedice. Navýšení kapitálu z 2 000 000 K na 3 000 000 K a k vydání 5000 nových akcii po 200 korunách s upisovací cenou 300 K (na každé 2 akcie připadla jedna nová) schválilo ministerstvo až ke konci listopadu 1919.\n\nPrvní dva poválečné roky procházela Odkolkova továrna další zatěžkávací zkouškou pokračujícího vázaného hospodářství. V listopadu 1919 byl v Praze zrušen rajonový prodej chleba.\n\nČeskoslovenská obchodní beseda v Praze, ve které byl Odkolkův prodejní personál organizován, a Československá obec dělnická 24. září 1919 se s akciovou společností Fr. Odkolka dohodly na úpravě platů prodejního personálu a to s platností od 1. července 1919, kdy byl prodavačkám poskytován tzv. \"příbytečný\" příplatek. Na konci dubna 1919 si ČOB vymohla pro prodavačky tzv. \"vybavovací příspěvek\". Pražští pekaři od konce října 1919 vyhrožovali, že pokud budou Odkolkovy pekárny stále upřednostňovány, vyhlásí generální stávku, v čemž je podpořilo pekařské dělnictvo. Na podzim 1920 dohodla ČOB pro prodavačky v odkolkových prodejnách kolektivní smlouvu.\n\nPodzim 1919 přinesl další katastrofu, kdy továrny kvůli nedostatku uhlí zavíraly své provozy. V říjnu 1919 zaslala Odkolkova pekárna Ministerstvu sociální péče hlášení, že ačkoliv potřebuje měsíčně asi 900 tun uhlí, byla mu přidělena pouhá polovina (450 tun). Hlášení pak uzavřela výhrůžkou, že pokud mu nebude okamžitě dodáno větší množství uhlí, uzavře své provozy, čímž bude rázem 235 dělníků bez práce a dalším důsledkem bude i vyživovací kalamita. Dne 1. listopadu 1919 byl provoz skutečně zastaven. Ve stavebnictví scházel hlavně cement, což značně znemožňovalo dostavbu nových provozů. V květnu 1920 si firma dokonce podala inzerát na nákup několika vagonů portlandského cementu.\n\nDne 6. ledna 1920 sdělovala velkopekárna zákazníkům, že se jí nepodařilo sehnat sůl, ačkoliv podnikla doslova všechno možné, proto se zákazníkům v tisku omlouvala za chléb nedobré chuti a doporučovala chléb při konzumaci osolit. To se opakovalo i na konci dubna 1920, kdy v oznámení přiostřila a zákazníkům vysvětlila, že jejich závod je opětovně bez soli a produkuje neslaný chléb, jelikož sůl smí obstarávat pouze čsl. úřady.\n\nPo tzv. hladových bouřích v řadě českých a moravských měst v lednu až červnu 1919 stálo nové Československo od dubna 1920 před další vyživovací krizí, kdy zásoby obilí a mouky stačily stěží do konce května a zásilky z Ameriky nebyly dosud zajištěny. Odkolkova továrna, která byla největším zásobovatelem Prahy moukou a chlebem, zastavila provoz a před obchody se tvořily dlouhé fronty, jaké Praha od války neviděla. Ve dnech 14. a 15. dubna 1920 nedodávala pekárna do Prahy z důvodů prázdných skladů chléb vůbec. Dělníci z Odkolkovy pekárny vyhlásili 23. června 1920 stávku ze mzdových důvodů, takže továrna stála opět a chleba pro Prahu nedodala. Dne 10. a 22. července 1920 přerušila továrna provoz kvůli nedostatku obilí a mouky. Výpadky dodávek mouky omlouval Zemský obilní ústav v Praze tím, že na ochranu drobných pekáren stanovil velkopekárnám v Praze maximální výrobní kontingenty (což pro Odkolkovy pekárny znamenalo výrobní kontingent 6000 q na 4 týdny), k jejichž plnění obdržely potřebné množství mouky a že pokud velkopekárny spekly mouku dříve, další už tedy neobdržely.\n\nSituace s dovozem obilí a mouky se začala lepšit až od ledna 1921, kdy bylo založeno „Obchodní a úvěrní družstvo jednatelů a velkoobchodníků s mlýnskými výrobky, zemědělskými plodinami, tovary a tuky, v Československé republice, zapsané společenstvo s ručením obmezeným”, kde akciovou společnost Fr. Odkolek zastupoval Alfréd Katz a Alexandr Schück. Následně bylo utvořeno konsorcium Parlamentního výboru pro obor obchodu s plodinami, kde bylo ustavené družstvo účastno. Díky vlivu Odkolkovy pekárny na dovoz surovin tak mohla být ke konci července 1921 snížena cena chleba bez chlebenek z původních 8,- korun na 6,60 a od 14. listopadu na 6,40. Chleba byl k dostání ve všech jeho označených filiálkách. O měsíc později byl ve firemních prodejnách k dostání nový \"medový perník\".\n\nV březnu 1921, tedy skoro po po dvou letech, byla dostavba závodu dokončena. V nových budovách se nacházelo velké skladiště na chléb, výpravna a čtyřpatrová pekárna na bílé pečivo a suchary podle karlovarského receptu, samozřejmě se značkou »Odkolek« . V roce 1928 se velkopekárna Odkolek stala největším podnikem tohoto druhu v ČSR. V továrním areálu o rozloze přibližně 10 000 čtverečních sáhů se nacházel parní mlýn (jeden z nejmodernějších mlýnů nejen u nás, ale i v Evropě a s denní kapacitou 10 vagonů pšenice nebo žita), dále továrna na chléb a bílé pečivo, továrna na perníky, sušenky, oplatky a čokoládové výrobky. V továrně na chléb a bílé pečivo (reklama zdůrazňovala, že ve vzorově hygienicky zařízené) se nacházelo 29 dvojitých pecí na chléb a 4 pece na bílé pečivo, z nichž jedna byla automatická, samočinně pečivo sázející i vypékající (jediná toho druhu v ČSR) a pekla 10 000 housek za hodinu. Továrna na chléb a bílé pečivo mohla spéci denně 4 vagony mouky. V továrně na perníky, sušenky a oplatky pracovalo 5 automatických pecí. Kromě toho měla akciová společnost v závodě kompletní zařízení pro výrobu čokolády a čokoládových výrobků. Vozový park čítal 28 automobilů a 14 povozů. Své výrobky dodávala do celé republiky, přičemž disponovala 52 vlastními prodejnami. Celkový roční obrat obnášel více jak 70 000 000 Kč. Při akciovém kapitálu 8 000 000 Kč dosáhly rezervy výše 5 000 000 Kč (kromě amortizačního fondu 13 000 000 Kč).\n\nUž v březnu 1921 byl sortiment s otevřením nových provozů rozšířen o další dietetické potraviny jako pravý Grahamův chléb (podle receptu amerického faráře Sylvestra Grahama), Grahamův suchar a Grahamovy tyčinky a dětské suchary. Odkolkovo bílé pečivo i Odkolkův suchar se vyráběl z nejjemnější americké mouky, Graham z vlastního připravovaného šrotu. Později přibyla i výroba konglutinové (bezlepkové) mouky. Na podzim přišel do prodeje pocukrovaný mandlový suchar (balíček za 5,50 Kč) a každou středu a sobotu na objednávku vánočky. Rozjel se prodej mouky Excelsior a od nového roku 1922 jemné mouky na vaření (1 kg 5,- Kč).\n\nV novém roce 1922 si mohla velkopekárna dovolit i zlevnění běžného pečiva. Výhodné nákupy obilí v cizině firmě umožňovaly měsíc co měsíc své zákazníky doslova bombardovat nějakou novinkou. Na konci ledna 1922 nabízela Odkolkova pekárna bochník bílého žitného chleba již za 5,50 Kč, housky po 30 halířích a 1 kg mouky k vaření za 4,80 Kč, tedy za tak nízké ceny, jaké si nemohl v Praze a okolí nikdo dovolit. Firma navázala rozsáhlá obchodní spojení ve vnitrozemí i v cizině. Velikonoce se nesly na vlně další nové nabídky. Od 10. dubna 1922 vedly všechny Odkolkovy filiálky záznamy objednávek na jemné mazance v ceně 8,50 Kč, 17,— Kč a 25,— Kč.\n\nOd poloviny dubna 1922 se na pultech objevil velký žitný bochník a v květnu pod novou značkou „Odma“ perník a marcipán (zkratka Odkolkův marcipán), dále karlovarské a dětské suchary. Během prázdnin 1922 byla v nabídce levnější mouka (1 kg jemné na vaření 4,50 Kč a 1 kg Excelsior Odkolek 5,60 Kč) a od srpna zase housky (po 25 a 30 haléřích). V září 1922 reagovala firma na nižší cenu obilí a začala u některých druhů chleba nabízet větší bochníky s nižší cenou, ale zlevnila i ceny mouky, luštěnin i všech ostatních druhů zboží, jak tomu nasvědčovaly nové ceníky v prodejnách. Expanze a obliba Odkolkova pečiva vedla k napodobování pečiva a tak stále častěji firma inzerovala, že zákazníci mají sledovat na chlebu ochrannou známku a vyznačenou cenu.\n\nV létě 1923 byl rozšířen sortiment sucharů a jemného pečiva k o nejjemnější suchar č. 7, vyráběný dle holandského způsobu (1 balíček 3,80 Kč), jemné máslové Arosa-sušenky (1/4 kg balení 4,20 Kč), jemné mandlovky Odma „Ma-mi” (kulaté za 3,50 Kč. čtverhranné za 3,- Kč). Na podzim přišla firma s vlastním práškem do pečiva, tehdy pod názvem pečící prášek s ozubeným kolem, od ledna 1924 Odkolek pečící prášek, k čemuž přibyl i Odkolek vanilinový cukr. Na pultech se objevily šestidílné žemle po 1,20 Kč. Zimní sezona v roce 1925 přinesla čajové keksy LOLA, nový rok 1926 Vita-chléb,\n\nPo dokončení Paláce Avion na Václavském náměstí č. 49 zde byla zřízena hlavní Odkolkova prodejna, kde byly k dostání veškeré výrobky a to i zboží čokoládové, perníčky, marcipány, oplatkové zboží, jemná pečiva.\n\nKoncern Anglo-československé banky sestával v roce 1927 z velkoakcionářů:\nNa začátku roku 1928 získala agrárnická Kooperativa, nákupní jednota hospodářských družstev většinu velkoakcií fy «Fr. Odkolek AS». Za pomoci Anglo-československé banky (bývalé Anglo-rakouské banky) odkoupila od několika majoritních akcionářů 10.000 Odkolek-akcií a vzhledem k tomu, že akciový kapitál sestával ze 40 000 akcií, získalo společenství Anglobanka-Kooperativa majoritu a vliv na vedení tohoto významného podniku.\n\nVe správní radě obsadila Kooperativa tři místa, přičemž vrchní ředitel správní rady Alfred Katz složil funkci a stal se členem správní rady. Vedení podniku zůstalo v rukou dosavadního vrchního ředitele Alexandra Schücka. Valná hromada akc. společnosti Fr. Odkolek, parního mlýnu a továrny na chléb ve Vysočanech se konala 20. března 1928, na které byla konstatována bilance za rok 1927, končící čistým ziskem 1 690 000 Kč, s vyplácením dividendy 25 Kč proti 20 Kč za rok 1926.\n\nV dubnu 1928 byl jmenován novým komerčním ředitelem Odkolkovy firmy obchodní a burzovní rada František Koukolík, místopředseda a komerční konzultant Svazu velkomlýnů v Čechách. V roce 1929 byla podnikovému disponentovi Josefu Hruškovi udělena kolektivní prokura a Josef Tauš byl povýšen na místo disponenta.\n\nVliv na akciovou společnost získal i československý stát, kterému v Anglo-československé bance náleželo 25 procent (zbytek držela Kooperativa, Škodovy závody, firma J. Schicht AS, Ignatz G. Petschek v Ústí, kníže Lichtenstein, ze zahraničí Samuel a Co. v Londýně, Anglo-International Bank v Londýně а А. V. Harrymann a Co. v Novém Yorku). Prezidentem Anglo-československé banky byl agrárník Kuneš Sonntag.\n\nK dalšímu navýšení státního vlivu na fy «Fr. Odkolek AS» došlo v roce 1930, kdy fúzovala Anglo-československé banka s Pražkou úvěrní za pomoci menšího institutu České komerční banky (a to se zpětnou platností od 1. ledna 1929) do nové banky s názvem „Anglo-Československá a Pražská úvěrní banka”. Akcie Pražské úvěrní a České komerční převzal stát, čímž navýšil svůj akciový kapitál u Anglo-Československé banky na 40 procent. Jednalo se v podstatě o československou majoritu za účasti státu, Škodovky a skupiny agrárního kapitálu (Kooperativy).\n\nAkciová společnost Fr. Odkolek dovážela k výrobě vlastní mouky speciální pekařskou kanadskou pšenici „Manitoba Atlantic” (bohatou na lepek). S nastupující mlynářskou krizí podnikla firma mezi zemědělci rozsáhlou pokusnou akci s domácím osevem (v Čechách, na Moravě i na Slovensku) kanadské pšenice „Manitoba Atlantic”. Účelem této akce bylo „emancipovat republiku od tohoto dovozu”.\n\nMajorita agrárnické Kooperativy se odrazila i v názvech sortimentu. Od roku 1928 nesl pečící prášek a vanilinový cukr značku ODAK (ODkolek Aglobanka Kooperativa). V lednu 1932 uvedla na trh bochníky s názvem Selský chléb a v roce 1934, kdy byla odkoupena pekárna V. Zářeckého na Václavském náměstí v Praze, se začal vyrábět žitný chléb Pražan-Odkolek a sortiment čajového pečiva podle anglických receptů.\n\nV polovině 30. letech došlo také k vyostření konkurenčního boje mezi velkopekárnami Odkolek, Zátka a Dělnickými pekárnami, kdy klesl odběr mouky a pečiva odběrateli. Po zákazu noční práce v pekárnách se začali v Praze také objevovat prodejci pečiva z blízkého okolí, kteří zákaz nedodržovali. Částečné oživení vnitřního trhu přišlo až se zřízením protektorátu. S válkou přišly problémy se zajišťováním surovin a výroba opět klesala.\n\nV roce 1935 sestávaly Odkolkovy závody z parního mlýna a továrny na kroupy, továrny na chléb a bílé pečivo, továrny na jemné pečivo, perník, perníčky a oplatky, továrny na čokoládu a továrny na pečící prášek. Závody zaměstnávaly 700 zaměstnanců a provozovaly 90 vlastních prodejen. Dne 2. listopadu 1935 postihla velkopekárny velká personální ztráta, kdy zemřel ve věku 64 let vrchní ředitel, spoluzakladatel a spolubudovatel Alexander Schück, člen burzovní rady Pražské plodinové burzy, dozorčí rady Anglo-československé a Pražské úvěrní banky, místopředseda Svazu československých obchodních mlýnů, člen ředitelství Ústředního družstva obchodních mlýnů, atd.\n\nDne 28. února 1936 zemřel dlouholetý předseda správní rady Ladislav Pinkas. Na jeho místo nastoupil dosavadní místopředseda Ing. Ferdinand Klindera. Na sezení správní rady 10. prosince 1936 byl vrchním ředitelem akciové společnosti jmenován dosavadní vedoucí ředitel Josef Spousta, vedoucími řediteli jmenováni dosavadní ředitelé Josef Hofrichter a Josef Hruška. Disponentovi Bohdanovi Auerspergovi byla udělena prokura.\n\nSprávní radu firmy Fr. Odkolek AS tvořili v roce 1942: předseda Ing. Ferdinand Klindera, místopředsedové Dr. Josef Hartmann a JUDr. Josef Trčka, členové Josef Götzl-Odkolek (syn Ludmily a Vincence Götzla), JUDr. Jaroslav Kratoška, JUDr. Ladislav Pinkas (syn), JUDr. Antonín Schauer (syn), Václav Štěpánek. — Členy výkonného výboru byli jmenováni: Ing. Ferdinand Klindera, JUDr. Jaroslav Kratoška, JUDr. Josef Trčka, JUDr. Ladislav Pinkas (syn), vrchní ředitel Ing. Dr. Chem. Josef Spousta, ředitelé Josef Hofrichter, Josef Hruška, Auersperg Bohdan.\n\nOd ledna 1943 zastával post vrchního ředitele Němec Wilhelm Georg Hennings (bytem v Praze na Okružní / Holleschowitzer Ringstraße 173), který byl zároveň kooptován do správní rady namísto JUDr. Josefa Trčky, který byl z obchodního rejstříku vymazán. Zápis u Krajského soudu obchodního v Praze proběhl dne 14. ledna 1943.\n\nAkciová společnost Fr. Odkolek se nechala už od svého počátku inspirovat reklamní a prodejní strategií vídeňské velkopekárny Hammerbrotwerke. Zavedla značení svého chleba Odkolkův chléb ochrannou známkou ⟨obdobně jako Hammerbrot, Hammermehl, Hammersemmelbrösel, Hammermilchbrot, Hammer Expres-Strudelblätter⟩, k rozvozu využívala vlastní firemní povozy (obdoba červených Hammerbrot Orion-Automobilů), prodej ve vlastních firemních filiálkách. Dne 1. března 1937 vydaly Hammerbrotwerke první číslo reklamního časopisu „Werkszeitung der Hammerbrotwerke” a pro děti bohatě ilustrovaný časopis „Hammerbrot-Schlaraffenland”. Už 1. září 1937 se ve všech odkolkových prodejnách objevily zdarma reklamní noviny Odkolkovy táčky.\n\nOdkolkovy táčky vycházely dvacetkrát do roka v měsíčním nákladu dvaceti tisíc kusů. Poslední číslo vyšlo 1. června 1940, kdy byly vymazány ze seznamu periodických tisků. Vedle toho firma pravidelně komunikovala se svými zákazníky v denním tisku, často formou dopisů. V roce 1927 byl natočen nově založenou firmou „Elekta-Journal“ u fy Odkolek reklamní film „O výrobě chleba”, který režíroval Theodor Pištěk s kameramany Václav Vích a Karel Kopřiva. Odkolkova velkopekárna měla i vlastní hudební odbor a od roku 1932 vlastní Dechovou hudbu zaměstnanců společnosti Odkolek (Blasmusik der Angestellten der Firma Odkolek). Odkolkova dechová hudba se pravidelně objevovala ve vysílání československého i rakouského rozhlasu.\n\nAniž by to bylo záměrem Karla Hašlera, tak jeho písnička „Já mám holku od Odkolků” z roku 1928, působila doslova jako lidová kampaň pro pekárny. Stala se takovým hitem, že „\"hřměla všemi kavárnami, tanečními sály i bary\"”. V německé verzi „\"Mein Mäderl frisch und keck, das ist von Odkolek\"” byla zařazena mezi taneční šlágry na gramofonovou desku. Mezi prodavačkami a zaměstnankyněmi firmy Odkolek měla podle listu národních socialistů naopak vzbudit pohoršení.\n\nTéma Odkolkových pekáren se objevilo také v roce 1914 v románu Egona Erwina Kische „Der Mädchenhirt” nebo v povídce \"Od Odkolka k Odradkovi\" od Johanna Urzidila. Josef Mühlberger jej vzpomněl v románu „Bogumil, das schuldlose Leben und schlimme Ende des Edvard Klíma”.\n\nDne 5. května 1945 převzala správu Odkolkových pekáren revoluční závodní rada, která sesadila zbylé české vedení (Spousta, Novák, Valentin) a ředitel Josef Hruška se ujal vedení závodu. 1. ukrajinský front maršála Koněva si v areálu pekáren zřídil svůj hlavní zásobovací štáb. V červnu 1945 byla do závodu dosazena národní správa. Dne 13. září 1946 se Národní shromáždění republiky Československé usneslo na zákoně č. 177, kterým upravovalo pracovní dobu v pekárnách, v době od 22. hodiny do 6. hodiny ranní se nesmělo v pekárnách pracovat. Zákaz se nevztahoval na přípravné práce (topení v pecích a práce nutné k přípravě těsta včetně jeho odvažování k výrobě bílého pečiva), s kterými se mohlo započít při výrobě bílého pečiva nejdříve ve 3 hodiny a při výrobě chleba nejdříve o půlnoci.\n\nZnárodnění akciové společnosti Fr. Odkolek, podporované zejména Revolučním odborovým hnutím, schválila vláda Československé republiky 19. února 1947. Na znamení dělnického souhlasu byly na budově Odkolkovy pekárny vyvěšeny prapory. Následně vydal ministr výživy Václav Majer 24. února 1947 vyhlášku č. 191/1947 Ú.l.I o znárodnění podniku průmyslu mlynářského, jejímž doručením byl na podkladě § 1, odst. 4 dekretu prezidenta republiky č. 101 Sb., o znárodnění některých podniků průmyslu potravinářského ze dne 24. října 1945, mlýn firmy Fr. Odkolek, a.s. v Praze - Vysočanech znárodněn. Vyhláška dále uváděla, že znárodněný podnik náležel k obzvláště kapitálově silné společnosti, proto byl znárodněn nejen veškerý majetek této společnosti, ale i koncernové podniky, u kterých jí náleželo více než polovina kapitálu nebo na které měla rozhodující vliv. Slavnostní vyhlášení znárodnění podniku Odkolek proběhlo ve vysočanském pekárenském závodě 1. března 1947 v hale černé pekárny za účasti předsedy vlády Klementa Gottwalda, předsedy ÚRO Antonína Zápotockého, primátora Dr. Václava Vacka a dalších.\n\nDalší vyhláškou ministra výživy č. 433 ze dne 11. dubna 1947 o zřízení národního podniku průmyslu mlynářského byl Odkolek, národní podnik podřízen ústřednímu orgánu pro mlynářský průmysl a na základě vládního nařízení č. 77 ze dne 9. dubna 1946, kterým se vydává statut národních podniků potravinářských, určil ministr výživy Václav Majer s účinností od 1. ledna 1946 mlýnu Fr. Odkolek a.s. statut národního podniku s názvem firmy Odkolek, národní podnik se sídlem v Praze.\n\nPředmětem podnikání národního podniku Odkolek byl nákup a zpracování obilí všeho druhu, nákup pomocných látek, nákup a prodej mlýnských výrobků všeho druhu a výkon živnostenských oprávnění znárodněných podniků, které byly nebo budou do firmy Odkolek, národní podnik začleněné. Představenstvo sestávalo ze 6 členů a 6 náhradníků. Čistá hodnota majetkové podstaty, kterou Odkolek, národní podnik převzal ke dni 1. ledna 1946, byla tvořena jeho základním majetkem. Před parlamentními volbami v roce 1946 vlála na střeše továrny Odkolek agitační komunistická volební \"jednička\".\n\nVyhláškou ministra výživy č. 499 ze dne 30. prosince 1947 o začlenění znárodněného podniku mlynářského do národního podniku převedl Československý stát zpětně ke dni 1. ledna 1946 na Odkolek, národní podnik majetkovou podstatu znárodněného mlýna v Kralupech nad Vltavou, náležejícího před tím firmě Mlýnské závody, akciová společnost v Praze II, Václavské náměstí čp. 25.\n\nV dubnu 1947 navštívil Klement Gottwald pekárny znovu. Svůj projev tehdy zakončil k shromážděným dělnicím a zaměstnankyním takto: „Pracujte tak, aby s ještě větší hrdostí si mohl váš mládenec říci: \"Já mám holku od Odkolků\".” Dne 13. listopadu navštívil plenární schůzi osazenstva národního podniku ministr informací Václav Kopecký.\n\nPekárny Fr. Zátka, akciová společnost, ve kterých byla 1. prosince 1945 zavedena národní správa a vyhláškou ministra výživy z 3. července 1948 znárodněné, přešly vyhláškou ministerstva výživy se zpětnou platností od 1. ledna 1948 s veškerou majetkovou podstatou do národního podniku Odkolek. V té době měla firma (už jako závod 11 Pražských pekáren a mlýnů). Po únorovém puči KSČ v roce 1948 byla pod národní podnik Odkolek začleněna celá řada dalších zestátněných pekáren. Ve druhé polovině roku 1948 to byly znárodněné pekárny: Bonis v majetku Č. Kozla (Spálená 41, Praha 2), Vojtěch Janovský, (Praha-Smíchov), J. Kašpar (Praha-Hostivař), Pospíšilovo pekařství (Krakovská 19, Praha 2), Antonín Vosátka (Vodičkova ul., Praha 2). Výměrem ministerstva výživy ze dne 16. prosince 1948 byly podle zákona č. 115/48 znárodněny Dělnické pekárny a od 1. ledna 1949 byly přičleněny k n. p. Odkolek.\nNa začátku dubna 1948 ohlásila závodní rada ROH národního podniku Odkolek, že od března jsou všichni pracující organizováni v odborovém hnutí. V říjnu 1948 byla založena závodní sokolská jednota Odkolek, která v listopadu sestávala z 8 oddílů se 130 členy, mezi nimi se nacházel jeden šachový a jeden divadelní oddíl. Ve čtvrtek 29. dubna 1948 došlo v garážích národního podniku během startování automobilu k výbuchu, který poničil 5 železobetonových garážových boxů a 7 dodávkových automobilů. Škoda byla odhadnuta na 1 a půl milionu Kčs.\n\nNa podzim 1948 byl do továrny zakoupen nový švýcarský stroj na výrobu těstovin, které se vyráběly z hrubé mouky (spotřebitelé ji mohli koupit na normální ústřižky potravinových lístků na hladkou mouku). Vedle toho se vyráběly tři druhy trvanlivého pečiva: perníčky, sušenky a plněné oplatky s čokoládovou nádivkou (pišingry).\n\nPo roce 1949 se přistoupilo na základě vládní směrnice k další etapě postupného převádění soukromých živnostenských pekáren pod národní podniky nebo podle dohodnuté delimitace pod družstevní sféru.\n\nDne 13. dubna 1950 vydalo vedení Čsl. mlýnů Praha směrnici pro přejímání, likvidování a jiné nakládání s pekařskými a cukrářskými provozy. Z celkového počtu 14 000 pekárenských dílen v celé republice se jich na území Velké Prahy nacházelo 507 s více jak pěti tisíci zaměstnanci. V rámci akce socializace pekáren a cukráren se rozhodovalo, která pekárna zůstane nadále v provozu a která bude v krátké době likvidována. Zároveň byl národní podnik Odkolek přejmenován na Pražské pekárny a mlýny, národní podnik (PPaM). V působnosti Pražských pekáren a mlýnů, n. p. se k 1. lednu 1951 nacházelo v Praze 49 pekáren. Ke dni 26. října 1952 byly do PPaM zařazeny 23 pekárny s 46 pecemi a 289 zaměstnanci z družstevního sektoru. Celkově bylo pro Pražské pekárny a mlýny určeno 369 pekárenských provozů a k 89 znárodněným prodejnám Odkolek bylo znárodněním připojeno zpočátku 40 prodejen a později dalších 273. Dalších 273 prodejny byly předány nově založenému podniku státní distribuce Pramen-pečivo.\n\nPočet pekáren v Československu poklesl na třetinu. Až na několik drobných soukromníků existoval v pekárenství sektor národní (asi dvě pětiny z celkového počtu) a silnější družstevní. Ostatní provozy byly v pronájmu, který byl vyplácen původním majitelům. První znárodněné velké a živnostenské pekárny se přičleňovaly ke krajským mlýnským národním podnikům, které byly zřízeny u dříve znárodněných velkých mlýnů. Krajské mlýnské národní podniky celostátně řídilo Generální ředitelství mlýnů Praha.\n\nV prosinci 1952 byl zřízen s účinností od 1. ledna 1953 Pražský pekárenský trust (VHJ - Výrobní hospodářská jednotka). Ministerskými výměry byly následně z jednotlivých závodů Pražských pekáren a mlýnů zřízeny:\n\nKoncem roku 1954 byly krajské pekárenské trusty zrušeny a podniky řídila Hlavní správa pekáren a mlýnů Praha. Vrcholným řídícím orgánem bylo příslušné ministerstvo (Ministerstvo potravinářského průmyslu, později Ministerstvo zemědělství a výživy). Holešovické pekárny, n. p., Smíchovské pekárny, n. p. a Vinohradské pekárny, n. p. byly v roce 1955 začleněny do Nuselských pekáren, n. p. V roce 1956 byly Nuselské pekárny zrušeny a začleněny do Vysočanských pekáren, přičemž došlo ke zrušení podniku Doprava pečiva a dopravní prostředky, které byly rozděleny a přiřazeny do Smíchovských a Vysočanských pekáren. V roce 1958 byly nakonec všechny mlýnské, pekárenské a těstárenské provozy začleněny do Pražských pekáren a mlýnů, národní podniky. Sloučené Smíchovské pekárny, Středočeské mlýny a Vysočanské pekárny změnily od 1. dubna 1958 název opět na Pražské pekárny a mlýny, národní podnik.\n\nOd 1. ledna 1961 byly pekárenské podniky (podnikové ředitelství, závody a výrobní střediska) řízeny krajskými národními výbory a převzaly veškerou cukrárenskou výrobu. K tomu si národní podniky zřizovaly specializovaná střediska (např. údržbářské dílny, vývojová a realizační střediska, střediska dopravy, prodejny, stavebně-montážní čety, učňovská střediska).\n\nV roce 1971 začala výstavba nové velkoprůmyslové pekárny, která byla v Praze první pekárenskou stavbou na tzv. \"zelené louce\".\nStranická organizace KSČ byla v závodě ustavena krátce po spuštění zkušebního provozu v roce 1975. Pracovní kolektiv byl z padesáti procent tvořen kádrovými pracovníky, kteří do Michle přešli ze zrušených pražských pekáren. Ředitelem byl jmenován výrobní náměstek Josef Stoulil (nar. 29. října 1936), absolvent průmyslové školy mlynářské v Pardubicích, který působil v letech 1963-73 jako vedoucí okresního pekárensko-cukrárenského závodu v Benešově, kdy následně převzal vedení tamního nového budovaného pekárensko-cukrárenského kombinátu a v roce 1975 vedl výrobu v n. p. Pražské pekárny a mlýny v závodě 03 Praha-Michle. Závod v Michli tehdy představoval technickou i technologickou špičku v pekárenském oboru ČSR.\n\nPražské pekárny a mlýny, státní podnik byl založen zakládací listinou Ministerstva zemědělství a výživy České socialistické republiky ze dne 15. prosince 1988 č.j. 1913/88-323. Jmění státního podniku činilo k 1. lednu 1989 828 320 377,- Kčs. Ke stejnému datu přešel veškerý majetek, práva a závazky v oblasti hospodářských, pracovních a jiných právních vztahů národního podniku Pražské pekárny a mlýny na založený státní podnik Pražské pekárny a mlýny.\n\nK 31. prosinci 1988 došlo ke zrušení generálního ředitelství Mlýnského a pekárenského průmyslu (MPP), přičemž už k 1. lednu 1987 vzniklo z Výrobně hospodářské jednotky Mlýnského a pekárenského průmyslu (VHJ MPP Mlýny a těstárny n.p.) sedm státních mlýnských podniků s krajskou působností, Pražské pekárny a mlýny a z pražského GŘ vznikl státní podnik Mlýny a pekárny, podnik vědeckotechnických a obchodních služeb (PVTOS). Bratislavské GŘ bylo spojeno s dvěma národními podniky – Mlyny a cestovinárňami Piešťany a Mlyny a pekárňami Bratislava – do jednoho s názvem Mlynsko-pekársky kombinát Bratislava. Pekárensko-cukrárenské podniky, řízené Krajskými národními výbory, zůstaly v původním rozsahu.\n\nPrivatizační projekt PRAŽSKÉ PEKÁRNY A MLÝNY, státní podnik se sídlem v Praze-Vysočany, schválila vláda svým usnesením č. 66 ze dne 29. ledna 1992. Jednalo se o převod majetku státního podniku na akciovou společnost a následný převod či prodej majetkových účastí. Projekt zahrnoval i výstavbu pekárny Butovice. Na základě usnesení vlády č. 510 ze dne 15. září 1993 vydala vláda České republiky rozhodnutí o privatizaci a to formou přímého prodeje akcií předem určeným nabyvatelům. Hodnota základního jmění činila 546 281 tis. Kč.\n\nAkcie byly rozděleny na: 3 % akcií RIF (Restitučního investičního fondu), 1 % akcií NIF (Národního investičního fondu), 10 % akcií na restituční nároky, 56 % akcií kupónovou metodou, 30 % akcií pro přímý prodej firmě ATOST, s.r.o. Nominální hodnota 1 akcie byla 1 000 Kč. Kupní cena 1 akcie se rovnala nominální hodnotě zvýšené o podíl na vytvářených fondech společnosti. Nabyvatelem se stala firma ATOST, s.r.o. se sídlem v Praha-Vysočany, Ke Klíčovu čp. 1, zapsaná 22. dubna 1992 u Městského soudu v Praze.\n\nNa základě vládního nařízení č. 318 ze dne 29. března 2000 a zákona č. 92/1991 Sb., o podmínkách převodu majetku státu na jiné osoby, měl být majetek „státního podniku Pražské pekárny a mlýny a majetek výstavby pekárny Butovice” vložen do nově založené společnosti ODKOLEK a. s. Základní kapitál činil 569 495 000 Kč, 1,7 % akcií (9 698 kusů) tvořily restituční nároky paní Jany Poláškové, 9,3 % akcií (52 947 kusů včetně 1 ks akcie, který zbyl z kupónové privatizace) bylo veřejně nabídnuto.\n\nSpolečnost ODKOLEK a.s. („Odkolek“) byla zapsána do obchodního rejstříku vedeného Městským soudem v Praze, oddílu B., vložky 2396, dne 1. ledna 1994. Jediným zakladatelem společnosti byl Fond národního majetku České republiky se sídlem v Praze 2, Rašínovo nábřeží 42, na který přešel majetek státního podniku ve smyslu § 11 odst. 3 zák. č.92/1991 Sb., o podmínkách převodu majetku státu na jiné osoby. V zakladatelské listině ze dne 8. prosince 1993 bylo rozhodnuto o schválení jejich stanov a jmenování členů představenstva a dozorčí rady.\n\nPředmětem podnikání bylo podle výpisu z obchodního rejstříku: koupě zboží za účelem jeho dalšího prodeje a prodej, mlynářství, výroba pekárenská a těstárenská včetně výroby trvanlivého pečiva, výroba komponentů a speciálních výrobků pro zušlechťování poživatin -\nzlepšující přípravky do chleba a pečiva, poradenská činnost v oblasti výroby potravin a krmiv, poradenská činnost v řízení jakosti výroby potravin a krmiv, zprostředkovatelská činnost v oblasti obchodu, silniční motorová doprava nákladní.\n\nOd roku 1999 vlastnil koncern Ramill prostřednictvím své dceřiné společnosti SH-JONATHANN, a. s. rozhodující podíly ve společnostech Odkolek, a.s. Dne 20. října 1999 uzavřela ODKOLEK a.s. se společností RAMILL a.s. licenční smlouvu (č. 185030), jejímž předmětem bylo poskytnutí výkonných práv z ochranné známky slovní s grafickou úpravou „odkolek” a z ochranné známky slovní „ODKOLEK”. V roce 2000 uzavřela se společností RAMILL a.s. franchisingovou smlouvou, podle které mohla do velkých prodejních sítí prodávat zboží značky ODKOLEK.\nVýrobní provoz mlýna, těstáren a pekáren byl probíhal ve Vysočanech (Praha, ul. Ke Klíčovu), v pekárně JZM (Praha, ul. Pekařská). V roce 2000 byla zahájena výroba v pronajaté pekárně v Pardubicích, v roce 2001 zakoupila výrobní provozy od společnosti Kralupské mlýny a.s. (v holdingu Ramill) podnik mlýn Kralupy nad Vltavou, od společnosti Boleslavské mlýny s.r.o. podnik mlýn Mladá Boleslav a od společnosti UNIMON a.s. část podniku mlýn Litoměřice. V letech 1996 až 2001 otevřela 14 vlastních prodejen. Organizačně se společnost členila na: sekretariát Generálního ředitelství, personální útvar, ekonomický útvar, technický útvar, obchodní útvar, útvar řízení jakosti, útvar informatiky a právní útvar. Ve společnostech EMKA spol. s.r.o., TECHLER s.r.o. a ODKOLEK SLOVAKIA s.r.o, (Bratislava) měla ODKOLEK a.s. 100% podíl na základním kapitálu.\n\nČeská firma Ramill a.s. se na jaře roku 2002 stala dceřinou společností lucemburské akciové společnosti Bakeries International Luxembourg (BIL), která v Ramillu získala nejprve majoritní podíl ve výši 57 procent a na začátku roku 2003 dokoupila zbytek akcií do sto procent. Ramill, který původně vznikl jako mlýnská společnost, držel v Odkolku 90 procent, zbylých deset procent drobní akcionáři.\n\nDne 28. dubna 2003 založila ODKOLEK a.s. 100% dceřinou společnost UNIMILLS a.s., do které vložila část podniku ODKOLEK a.s. (mlýn Kralupy nad Vltavou, mlýn Mladá Boleslav, mlýn Litoměřice a mlýn Vysočany). V témže roce získala společnost UNIMILLS a.s. (Odkolek a.s.) obchodní podíl ve společnosti DELTA MLÝNY s.r.o. Tímto rozšířila své kapacity o pšenično-žitný mlýn v Kyjově a prostřednictvím společnosti DELTA MLÝNY s.r.o., která měla obchodní podíl na společnosti AMPA s.r.o., též o pšenično-žitný mlýn v Pardubicích. Společnost UNIMILLS a.s. se tak stala součástí koncernu RAMILL a.s.\n\nNa základě smlouvy ze dne 26. září 2003 vložila ODKOLEK a.s. další část podniku do společnosti EURECA SHOPS s.r.o. se sídlem v Brně. Jednalo se o soubor deseti provozoven - maloobchodních prodejen sítě ODKOLEK (na adresách: Praha 1, Rytířská 12; Praha 1, Štěpánská 20; Praha 1, Vodičkova 30; Praha 5, Mukařovského 7; Praha 9, Metro Rajská zahrada; Praha 9, Mochovská 535; Praha 9, Sokolovská 312; Praha 10, Korunní 90; Praha 10, Žitomírská 38; Benešov, Tyršova 2070).\nDne 14. března 2004 rozhodl Úřad pro ochranu hospodářské soutěže, že DELTA PEKÁRNY a.s., ODKOLEK a.s. a PENAM spol. s.r.o. porušili zákaz uvedený v § 3 odst. 1 zákona č. 143/2001 Sb., o ochraně hospodářské soutěže a o změně některých zákonů, čímž ve vzájemné shodě narušili hospodářskou soutěž na trhu čerstvého běžného pečiva a chleba a na trhu čerstvého cukrářského pečiva a to tím, že od 26. září 2003 (prokazatelně přinejmenším do 12. listopadu 2003) jednali ve vzájemné shodě při určování prodejních cen pekárenských výrobků. Společnosti DELTA PEKÁRNY a.s. byla vyměřena pokuta ve výši 55.000.000,- Kč, společnosti ODKOLEK a.s. ve výši 35.000.000,- Kč, společnosti PENAM spol. s.r.o. ve výši 30.000.000,- Kč.\nV roce 2004 opustila společnost ODKOLEK a.s. výrobu těstovin a s vyčleněním mlýnské výroby do společnosti UNIMILLS a.s. v roce 2003 se zaměřila na výrobu a prodej pekařských výrobků, kterou realizovala v závodech: pekárna JZM v Praze na Pekařské ulici (pekárna Odkolek), pekárna Brandýs nad Labem, pekárna Pardubice, pekárna Karviná. Dále společnost provozovala pro zásobování Moravy distribuční sklad v Prostějově (do poloviny roku 2005). V závodě ve Vysočanech se již nepeklo, jelikož Odkolek přesídlil do Jinonic - do nové pekárny Odkolek na Vidouli na okraji sídliště Nové Butovice (pekárna JZM) a dne 24. června 2005 rozhodla valná hromada o změně adresy společnosti Praha 5, Pekařská 1, PSČ 155 00. Odkolek, a.s. ještě před fúzí stačila vyjádřit svůj nesouhlas s prohlášením továrny za kulturní památku, přičemž stav továrny doložila stavem, který sama způsobila. Kulturní památkou byla nakonec v roce 2006 vyhlášena jen třípodlažní správní budova (oproti silu, mlýnici a moučnici).\n\nV roce 2005 vydala společnost ke 155. výročí založení firmy František Odkolek ve svém čtvrtletně vydávaném OK magazínu přílohu „Speciál 155”, ve které byli zákazníci seznámeni s historií firmy, v Sovových mlýnech na Kampě se konala tisková konference a ve spolupráci s Českou televizí a historikem Karlem Čáslavským připravila historický dokument, který byl odvysílán v rámci pořadu Hledání ztraceného času.\n\nAreál bývalé Odkolkovy pekárny ve Vysočanech odkoupila FIN Group (Finanziaria Immobiliare Monferini), která kromě Itálie operuje v Bulharsku, Černé Hoře a České republice. V roce 2007 vypracovalo «Studio Capelli Architettura & Associati» ve spolupráci s českou společností HELIKA pro FIM Development „Projekt Odkolek”. V květnu 2019 se nacházel areál, nyní v majetku společnosti „Rezident Park 1 s.r.o.” (svázána s „Metrostav Development”), stále prázdný.\n\nDne 7. prosince 2006 sepsala ODKOLEK a.s. smlouvu o vkladu části podniku do společností UNITED BAKERIES a.s., se sídlem v Brně, na jejímž základě převedla svoji pekárnu v Jinonicích jako nepeněžitý vklad na společnost UNITED BAKERIES a.s., přičemž převod majetku nabyl účinnosti dne 31. prosince 2006. Následně ODKOLEK a.s. 1. ledna 2007 fúzovala s firmou DELTA PEKÁRNY a.s. (nástupnické společnosti po fúzi se zanikající společností RAMILL a.s.), čímž vznikla akciová společnost UNITED BAKERIES a.s., jejímiž zakladateli byli bratři Jaroslav Michael Pařík a Marko Pařík.\n\nV souvislosti se vznikem United Bakeries řešil Úřadu na ochranu hospodářské soutěže 3 žádosti o spojení soutěžitelů. První žádost ÚOHS rozhodoval v roce 2003, kdy vydal povolení spojit společnost ODKOLEK a.s. (nepřímo kontrolované společností RAMILL a.s., která byla taktéž nepřímo kontrolovaná lucemburskou společností Bakeries Luxembourg S.A) se společností DELTA MLÝNY s.r.o. V roce 2004 ÚOHS rozhodoval o spojení DELTA PEKÁRNY a.s. a Bakeries International Luxembourg S.A., přičemž fúzi nakonec nepovolil. Společnost zamítnutí fúze vyřešila tím, že se na konci roku 2005 společnost United Bakeries Luxembourg S.A. stala 100% akcionářem společnosti DELTA PEKÁRNY a.s. V roce 2006 ÚOHS obdržel žádost o spojení United Bakeries Luxembourg S.A. (Delta) a Bakeries International Luxembourg S.A. (Odkolek), kdy úřad spojení vlastníků Delty a Odkolku do European United Bakeries povolil. Vzniklo pekárenské uskupení ovládající nejméně čtvrtinu českého trhu.\n\nPekárenská skupina United Bakeries vyrábí pečivo pod značkami Delta, Odkolek, Tosttip a Cerea, má ve 13 pekárnách v ČR přes 1 000 zaměstnanců, většina výrobních kapacit se nachází v Čechách. V roce 2009 společnost zavedla Cenu Františka Serafína Odkolka pro nejlepší pekárnu roku ve skupině United Bakeries. Jako první ji získala pekárna ve Znojmě, která tak obdržela putovní pohár se jménem Františka Odkolka. United Bakeries vydává také vlastní časopis United Bakeries magazín, který vychází čtyřikrát do roka. V roce 2010 vyšla k 160. výročí výročí založení firmy František Odkolek speciální příloha United Bakeries magazínu.\nV roce 2009 začal holding Agrofert usilovat o spojení United Bakeries se svou firmou Penam, přičemž vyplatil UNITED BAKERIES a.s. zálohu ve výši 100 milionů korun. První dohoda byla uzavřena v prosinci 2010 a konečná smlouva podepsána v září 2011. Dne 22. července 2010 byl název název ODKOLEK a.s. změněn na OK REST a.s.\n\nKe spojení nakonec nedošlo, jelikož slovenský antimonopolní úřad v roce 2012 spojení neschválil. Následně Agrofert po pekárnách požadoval vrácení stomilionové zálohy. V dubnu 2017 rozhodl Vrchní soud v Praze, že United Bakeries musí Agrofertu zálohu i s úroky vrátit. Podle Paříka už United Bakeries v této době spoluřídili manažeři z Agrofertu a firma se tím ocitla ve složité situaci.\n\nSpolečnost United Bakeries se nejprve dovolala k Nejvyššímu soudu, ale v létě 2018 dovolání stáhla. Deník Neovlivní.cz uvedl, že poté, co v roce 2013 spojení Penamu a United Bakeries definitivně padlo, si Agrofert některé pekárny na Slovensku (ODKOLEK SLOVAKIA, s.r.o.) od bratrů Paříků stejně přes prostředníka koupil. Jaroslav Pařík během soudního procesu v roce 2014 náhle zemřel a jeho bratr Marko nakonec pekárny prodal lucemburské firmě.\n\nS účinností ke dni 1. prosince 2016 došlo k převodu celého obchodního závodu OLBAK a.s. (dříve UNITED BAKERIES a.s.) na společnost UNITED BAKERIES a.s. (od 2009 do 2016 UB REAL ESTATE a.s.) Jediným akcionářem United Bakeries se stala UB HOLDING a.s.\n\nV červnu 2019 se společnosti Penam z koncernu Agrofert podařilo na druhý pokus koupit jediného akcionáře United Bakeries společnost UB Holding, ovládanou lucemburskou rodinnou firmou Moulins de Kleinbettingen. Po dokončení fúze se United Bakeries a.s. stala členem koncernu Agrofert, ovládaného skrze svěřenecké fondy Andrejem Babišem. Dne 14. června 2019 proběhla výměna statutárního orgánu: předsedou představenstva se stal Ing. Jaroslav Kurčík (Praha - Šeberov), člen představenstva Agrofertu a jednatel Odkolek s.r.o., místopředsedou Mgr. Georgios Koulisianis, MBA (Brno - Bystrc) a členem Ing. Jan Stoklasa (Louňovice), zástupce vedoucího na Oddělení podpory THS Fyzikálního ústavu AV ČR, a výměna dozorčí rady: novým předsedou se stal Ing. Stanislav Alt, členy Ing. Miloš Hingar a Zdeněk Dundáček. Zároveň byl propuštěn ředitel UB Ivan Flek. Ten se k propuštění pro internetový týdeník EURO vyjádřil slovy: „... v pátek se uzavřelo převzetí firmy. V pondělí přišli do firmy a během 30 minut jsem byl venku.”\n\nÚřad pro ochranu hospodářské soutěže (ÚOHS) Penamu předtím nařídil několik závodů prodat. Na základě rozhodnutí ze dne 23. května 2019 bylo Agrofertu spojení s UB HOLDING a.s. povoleno, jelikož se zavázal k rozdělení společnosti PENAM a.s. formou odštěpením sloučením s nástupnickou společností PEK GROUP a.s. a to do 1. ledna 2020.\n\nLucie Frederika Groene Odkolek, zakladatelka Nadačního fondu Odkolek na opravu hrobky rodu Odkolek na Malostranském hřbitově, se u Městského soudu v Praze dožaduje změny obchodního jména firmy Odkolek s.r.o., kterou jako jediný jednatel a společník založil Mgr. Martin Hájek. Ten firmu Odkolek s.r.o. po podání žaloby přenechal United Bakeries a.s., které mezitím koupil Penam. Hájek na rozdíl od Groene Odkolek není ani přímým potomkem rodiny a dokládání souhlasu s užíváním příjmení Odkolek obešel založením firmy notářským zápisem. Ve sporu Groene Odkolek podpořil další z přímých potomků roudnické větve, Slobodan Soldán, syn Ladislava Soldána. V rozhovoru pro E15 uvedl stejně jako Groene Odkolek, že se i on původně mylně domníval, že firma Odkolek byla řádně prodána posledními majiteli.\n\nNadační fond Odkolek vznikl ke konci února 2019 s tím, že bude počátkem března 2019 zapsán v nadačním rejstříku. Vzhledem k tomu, že Groene Odkolek musela k zapsání dodatečně předložit čestné prohlášení o souhlasu s užíváním jména Odkolek a potvrdit příslušnost k rodové linii, došlo k zápisu teprve 25. března 2019. Zakladatelka se před tím několikrát sešla s vedením United Bakeries, kterému svůj záměr oznámila. Po poslední společné schůzce právník United Bakeries založil, aniž by musel pro zakládající firmu doložit souhlas s užíváním jména Odkolek a potvrzení příslušnosti k rodové linii, společnost Odkolek s ručením omezeným, která byla 19. března 2019 notářsky zapsána (ODKOLEK a.s. byla 27. července 2010 přejmenována na OK REST a.s.) Mluvčí Agrofertu Karel Hanzelka uvedl, že společnost United Bakeries je výlučným vlastníkem zapsané ochranné známky Odkolek. Groene Odkolek tento výrok komentovala slovy:\nOchranná známka slovní s grafickou úpravou „odkolek” a ochranná známka slovní „ODKOLEK” byla zapsána u Úřadu průmyslového vlastnictví 23. května 1995, 31. července 1996 převedena na majitele ATOST s.r.o. a 10. září 1999 převedena na společnost RAMILL a.s. Od 26.07.2007 je v držení UNITED BAKERIES a.s.\n\n\n"}
{"id": "1544848", "url": "https://cs.wikipedia.org/wiki?curid=1544848", "title": "Senoncourt-les-Maujouy", "text": "Senoncourt-les-Maujouy\n\nSenoncourt-les-Maujouy je francouzská obec v departementu Meuse v regionu Grand Est. Žije zde obyvatel.\n\n"}
{"id": "1544849", "url": "https://cs.wikipedia.org/wiki?curid=1544849", "title": "San Diego Film Critics Society Awards 2019", "text": "San Diego Film Critics Society Awards 2019\n\nNa 24. ročníku předávání cen San Diego Film Critics Society Awards byli dne 9. prosince 2019 oznámeni vítězové následujících kategorií.\n\nNominace byly oznámeny dne 6. prosince 2018.\n\nTučně jsou označeni vítězové.\n\nIrčan\n\n\nJosh Safdie a Benny Safdie – \"Drahokam\"\n\n\nJ.C. Lee a Julius Onah - \"Luce\"\n\n\nNoah Baumbach – \"Manželská historie\"\n\n\nAdam Driver jako Charlie Barber – \"Manželská historie\" (remíza)\n\nJoaquin Phoenix jako Arthur Fleck / Joker – \"Joker\" (remíza)\n\n\nLupita Nyong'o jako Adelaide Wilson / Red – \"My\"\n\n\nJoe Pesci jako Russell Bufalino – \"Irčan\" (remíza)\n\nBrad Pitt jako Cliff Booth – \"Tenkrát v Hollywoodu\" (remíza)\n\n\nZhao Shuzhen jako Nai Nai – \"The Farewell\"\n\n\nOne Child Nation\n\n\n\"Parazit\" (Jižní Korea)\n\n\n\"Kde je moje tělo?\"\n\n\nJarin Blaschke – \"Maják\"\n\n\nAndrew Buckland a Michael McCusker – \"Le Mans '66\"\n\n\n\"Ad Astra\"\n\n\nDennis Gassner – \"1917\"\n\n\n\"Tenkrát v Hollywoodu\"\n\n\nFlorence Pugh – \"Malé ženy\", \"Slunovrat\"\n\n\nWesley Snipes – \"Jmenuju se Dolemite\"\n\n\nRuth E. Carter – \"Jmenuju se Dolemite\"\n\n\n\"Na nože\"\n\n"}
{"id": "1544850", "url": "https://cs.wikipedia.org/wiki?curid=1544850", "title": "Seznam sídel v Chorvatsku (T)", "text": "Seznam sídel v Chorvatsku (T)\n\nToto je seznam sídel v Chorvatsku začínajících na písmeno T.\n"}
{"id": "1544852", "url": "https://cs.wikipedia.org/wiki?curid=1544852", "title": "Ancemont", "text": "Ancemont\n\nAncemont je francouzská obec v departementu Meuse v regionu Grand Est. Žije zde obyvatel.\n\n"}
{"id": "1544857", "url": "https://cs.wikipedia.org/wiki?curid=1544857", "title": "Průmyslová politika Evropské unie", "text": "Průmyslová politika Evropské unie\n\nÚčelem průmyslové politiky Evropské unie je posílení konkurenceschopnosti evropských výrobních odvětví. \n\nToto posílení má vést i k posílení konkurenceschopnosti celé evropské ekonomiky. Dalším cílem je pomocí průmyslové politiky Evropské unie čelit globálním výzvám a využívat příležitosti, které jsou nabízeny novými technologiemi a jednotným trhem.\n\nMezi jednotlivými cíli průmyslové politiky Evropské unie jsou transformace a modernizace, kdy je zapotřebí, aby se vývoj týkal všech souvisejících politik Evropské unie: od digitalizace po inovaci, od obchodu po ceny energie a od enviromentálních cílů po přístup k surovinám. Dopady, které může přinést účinná průmyslová politika Evropské unie jsou: podpora malých a středních podniků, vytváření pracovních míst a přilákání investic. Tato politika již má své výsledky, kdy od roku 2013 přispěla ke vzniku 1,5 milionu pracovních míst, jak vychází ze zdrojů Evropské komise.\n\nVýznam tohoto úsilí se projevuje na 36 milionech pracovních místech, které průmysl v Evropské unii zajišťuje. Aby si průmysl Evropské unie udržel vedoucí pozici v rámci globálních trhů, je zapotřebí, aby svou výhodu stále dále posiloval a modernizoval. Již nyní je jasné, že v budoucnu přijdou výzvy, se kterými se bude průmyslová politika Evropské unie muset vypořádat. Mezi tyto výzvy se řadí poptávka ze strany spotřebitelů, nedostatek pracovníků s dovedností v oblasti informačních a komunikačních technologií a prohlubující se rozdíly v oblasti inovací, a to zejména ve vztahu s jinými globálními trhy.\n\nVnitřní trh je jedním z nejdůležitějších předpokladů pro fungování průmyslové politiky EU. Nejdůležitější je tzv. „princip vzájemného uznávání“, který říká, že výrobek legálně vyráběný a uvedený na trh v jednom členském státě EU, může být legálně uveden na trh v ostatních státech EU.\n\nV červenci 2005 bylo vydáno sdělení s názvem „\"Plnění lisabonského programu Společenství - Politický rámec k posílení zpracovatelského průmyslu EU – cesta k integrovanějšímu přístupu k průmyslové politice“\", kterým bylo poprvé zaveden integrovaný přístup k průmyslové politice. Ten měl vycházet z pracovního programu průřezových a odvětvových iniciativ. V březnu 2010 byla Lisabonská strategie nahrazena strategií s názvem Evropa 2020 („\"Evropa 2020 - Strategie pro inteligentní a udržitelný růst podporující začlenění\"“). Tato strategie navrhovala sedm hlavních iniciativ, přičemž čtyři z nich jsou obzvlášť důležité pro zvyšování konkurenceschopnosti evropského průmyslu: „Unie inovací“, „Digitální agenda pro Evropu“, „Průmyslová politika pro éru globalizace“ a „Nové dovednosti pro nová pracovní místa“. Třetí jmenovaná iniciativa („Průmyslová politika pro éru globalizace“) byla zaměřena na 10 činností, které právě mohou podpořit konkurenceschopnost evropského průmyslu. Důraz je kladen např. na růst malých a středních podniků a dodávky surovin a hospodaření s nimi.\n\nLisabonská strategie byla přijata v roce 2000 Evropskou radou v Lisabonu a měla v rámci deseti let učinit Evropu nejvíce konkurenceschopnou a dynamickou ekonomikou světa. Cílem bylo zvýšení ekonomického růstu a zaměstnanosti. V roce 2005 byla prohlášena za neúspěšnou, protože si vyčinila příliš mnoho cílů, které nebyly dostatečně plněny členskými státy Evropské unie. Byla proto nahrazena strategií Evropa 2020.\n\nV současné době se jedná o hlavní hospodářskou reformní agendu Evropské unie. V platnost vešla 17.6.2010 a jejím cílem je dosažení takového hospodářského růstu, který bude založen na principech znalostní ekonomiky, bude udržitelný a bude podporovat sociální i územní začleňování. Bylo stanoveno 5 hlavních cílů.\n\n\nPrůmyslová politika EU je v současné době podporována celou řadou dalších politik, programů a iniciativ, které zahrnují širokou škálu různých oblastí. Příkladem můžeme uvést: politiku soudržnosti, Horizont 2020, nástroj pro propojení Evropy a program EU pro konkurenceschopnost malých a středních podniků (COSME). Cílem investičního plánu je do roku 2020 zmobilizovat nejméně 500 miliard € v oblasti soukromých a veřejných investic.\n\nAkt pro malé a střední podniky (Small Business Act) – tato strategie byla vytvořena, protože 99 % všech evropských firem jsou právě malé a střední podniky, které zaměstnávají do 250 zaměstnanců. Této strategii předcházela vize Evropská charta malých podniků z roku 2000, která měla vytvořit prostředí přívětivé pro malé a střední podnikání. V roce 2005 představila Evropská Komise politiku nazvanou Nejprve mysli na malé, která měla zlepšit přístup malých a středních podniků na trh. A konečně v roce 2008 Evropská rada přijala strategii Akt pro malé a střední podniky, který definoval hlavní zásady pro vytvoření příznivého prostředí pro podnikání. Evropská komise v rámci této strategie představila čtyři legislativní návrhy.\n\n\nEvropská unie usiluje o snižování zbytečné administrativní zátěže pro podnikatele. V roce 2007 proto přijala Evropská komise konkrétní kroky proti zbytečné byrokracii v akčním programu Akční program pro snižování administrativní zátěže v Evropské unii, který si kladl za cíl do roku 2012 snížit administrativní zátěž o 25 %.\n\nV lednu roku 2016 uvedla Evropská komise do činnosti program REFIT, který se zaměřuje na zlepšení právních předpisů EU. REFIT se skládá ze dvou skupin – první je tvořena odborníky z členských států (tzv. vládní skupina) a druhá zástupci obchodní sféry, sociálních partnerů a občanské společnosti (tzv. skupina zainteresovaných stran). Českou republiku zastupuje Jan Kravčík.\n\nHorizont 2020, je rámcový program EU, který slouží k podpoře inovací, které se týkají průmyslu a průlomových technologií. Tento program platí pro období 2014-2020 a jeho rozpočet činí 80 mld. eur. Program je tvořen třemi základními pilíři.\n\n\nPro období 2021-2027 bude platit program Horizont Evropa, který bude mít rozpočet 100 mld. eur a bude navazovat na program Horizont 2020. Pro další období je v plánu vytvoření programu InvestEU, který by zajistil centralizované financování z rozpočtu EU ve formě úvěrů a záruk a měl by se zaměřovat na čtyři oblasti politiky EU.\n\n\nPrávním základem průmyslové politiky je článek 173 \"Smlouvy o fungování EU\". Cílem průmyslové politiky EU je zajistit rámcové podmínky, které podporují konkurenceschopnost průmyslu. Je integrovanou součástí mnoha dalších politik EU, ať už se bavíme o politice v oblasti obchodu, vnitřního trhu, zaměstnanosti, ochrany životního prostředí, veřejného zdraví či výzkumu a inovací. Průmyslová politika EU se zaměřuje konkrétně na:\n\n\n"}
{"id": "1544858", "url": "https://cs.wikipedia.org/wiki?curid=1544858", "title": "Přijetí festivalu Prague Pride", "text": "Přijetí festivalu Prague Pride\n\nFestival Prague Pride se v průběhu své existence setkal s pozitivním i negativním přijetím ze strany politiků, náboženských představitelů i většinové veřejnosti. \n\nZatímco organizátoři pochodu Prague Pride sami sebe řadí do hnutí za práva sexuálních menšin, hlas římskokatolické církve reprezentovaný kardinálem Dominikem Dukou zní jinak. Dominik Duka již před konáním prvního pochodu v Praze v roce 2011 na základě předběžného programu celou akci odsoudil se slovy, že se nejedná o „otázku práva menšiny na toleranci, ale o propagaci uvolněného životního stylu, který není zodpovědný, důstojný a krásný“. Dukovi vadí zejména požadavky směrem k adopci dětí homosexuálními páry, čímž dle jeho slov protagonisté Prague Pride popírají právo dítěte na své biologické rodiče. Pravděpodobně z tohoto důvodu se katolická církev nepodílí na žádném z duchovních programů, jež festival rovněž nabízí. Téma adopce dětí homosexuálními páry rezonuje i v české společnosti, přičemž podle CVVM z května 2019 slabší polovina, 47 % z dotázaných, schvaluje právo na adopci dětí z institucionální péče homosexuálními páry a jejich právo uzavřít sňatek.\n\nSoučástí Prague Pride bývá zpravidla i velmi bohatý doprovodný program, který rovněž podporuje řada křesťanských společenství, jako např. ekumenický křesťanský spolek LOGOS nebo také poradní odbor pražské evangelické mládeže pražských sborů ČCE, avšak s upozorněním, že se nejedná o oficiální postoj ČCE. Na programu se v historii oficiálně podílela např. Českobratrská církev evangelická nebo Církev československá husitská. Katolická církev, i přes silný arcibiskupův hlas, však není ve svém postoji jednotná. V roce 2015 zprostředkoval dnes již bývalý katolický jáhen Jaroslav Lorman na půdě Římskokatolické akademické farnosti Praha při kostele Nejsvětějšího Salvátora přednášku americké řádové sestry Jeannine Garmickové věnující se hájení práv LGBT osob v prostředí katolické církve. S pořádáním přednášky a s promítáním polského filmu o homosexuálním knězi s názvem „Ve jménu…“ souhlasil rovněž farář této farnosti Tomáš Halík. Dominik Duka tuto podporu akce Prague Pride na katolické půdě nejdříve kritizoval, posléze ji zakázal. Jak lze tedy vidět, uvnitř katolické církve nepanuje jednotný názor na dialog s LGBT menšinou, čehož si všímají i členové spolku LOGOS. Ti v roce 2015 vyjádřili znepokojení nad odmítáním této příležitosti k dialogu v rámci římskokatolické církve a dle jejich slov se tato církev tématům diskriminace a šikany LGBT věřících vyhýbá. Na stejný problém uvnitř katolické církve upozornil i bývalý římskokatolický kněz Jiří Pešek v roce 2018, když v rozhovoru pro internetovou televizi DVTV řekl, že gayové a lesby jsou v katolické církvi v izolaci, veškeré pokusy o jejich pastoraci selhávají a velmi často se setkávají se strachem o své orientaci hovořit.\n\nJak rovněž zmiňuje ve svém rozhovoru Jiří Pešek, někteří kněží sice dokáží velmi citlivě doprovázet lidi s homosexuální orientací, avšak cílená pastorace v církvi neexistuje, nevytváří se prostředí, ve kterých by měli tito lidé zastání. Pokusy Peška tuto situaci uvnitř církve řešit znovu narážely na postoj Dominika Duky. Další náboženská kontroverze týkající se pastorace LGBT komunity odehrála na Prague Pride v roce 2017. Římskokatolický kněz Pio David Oláh se podílel na ekumenické bohoslužbě (ne však katolické mši v pravém slova smyslu). Protože se nejednalo přímo o katolickou mši, nebyl to problém i přesto, že Oláh neměl dle pražského arcibiskupství tou dobou pravomoc již rok sloužit katolickou mši. Avšak Oláh ve svých aktivitách směrem k LGBT komunitě pokračoval, vedl bohoslužbu určenou pro sexuální minority v organizaci Život 90 na Starém Městě. Na svém profilu na sociální síti Facebook uvedl, že je „(…) přesvědčen, že se jedná o Bohu milou akci, ku prospěchu LGBT věřících“, a že je nutné, aby duchovní nepřehlíželi věřící s menšinovou sexuální orientací. Oláh tvrdí, že pokud chtějí homosexuální věřící žít podle učení katolické církve, jsou nuceni žít v celoživotním celibátu, což je dle něj v rozporu s výkladem Bible i vlastní tradicí učení církve. Dominik Duka zase reaguje na důvody konání mše pro LGBT takto: „Členové Hnutí Logos a LGBT katolíci se právem považují za plnoprávné občany České republiky i za katolické křesťany, jsou jim tedy otevřeny všechny bohoslužby při zachování základních podmínek, které vyžaduje křesťanská etika a normy kanonického práva. V tomto duchu jsou tedy naše srdce i dveře našich kostelů vždy otevřené.“\n\nV souvislosti s Prague Pride 2019 arcibiskup Duka na svém Twitteru oznámil, že se připojuje k prohlášení na podporu krakovského arcibiskupa Jędraszewského, který je kritizován za své kázání vymezující se vůči LGBT komunitě. Duka se vymezuje vůči „světonázorovému totalitarismu, prezentovanému v poslední době agresivními vyjádřeními stoupenců ideologie LGBT“. Přirovnání LGBT komunity k totalitárním režimům je přinejmenším velmi nevkusné a vzbuzuje určité kontroverze, protože připomíná jiná populistická vyjádření některých českých politiků z poslední doby, čehož si všimli novináři v rámci zpravodajského serveru Českého rozhlasu iRozhlas a pečlivě je analyzovali. I přes relativní vstřícnost české populace k rozšíření práv homosexuálů je otázkou, jakým směrem se bude vůči nim odvíjet česká politika. Jak totiž naznačuje pro týdeník Respekt redaktor Marek Švehla, možná se nejedná pouze o úpadek tradiční rodiny, jak jej podávají někteří křesťanští konzervativci, ale podpora sňatků homosexuálních párů „téměř dokonale kopíruje dělení na bývalý Východ a Západ: pouze Itálie patří v tomto ohledu k východní části Evropy“.\n"}
{"id": "1544859", "url": "https://cs.wikipedia.org/wiki?curid=1544859", "title": "Odobești (župa Bacău)", "text": "Odobești (župa Bacău)\n\nOdobești je rumunská obec v župě Bacău. Žije zde obyvatel. Skládá se ze čtyř částí.\n\n"}
{"id": "1544863", "url": "https://cs.wikipedia.org/wiki?curid=1544863", "title": "Víllora", "text": "Víllora\n\nVíllora je španělská obec v provincii Cuenca v autonomním společenství Kastilie – La Mancha. Žije zde obyvatel.\n\n"}
{"id": "1544868", "url": "https://cs.wikipedia.org/wiki?curid=1544868", "title": "Ledeč nad Sázavou (nádraží)", "text": "Ledeč nad Sázavou (nádraží)\n\nLedeč nad Sázavou je železniční stanice v západní části města Ledeč nad Sázavou v Kraji Vysočina v okrese Havlíčkův Brod při řece Sázavě. Leží na neelektrizované jednokolejné trati 212, přezdívané též \"Posázavský pacifik\".\n\nStanice byla otevřena 28. září 1903 spolu s odbočnou tratí vlastněnou soukromým subjektem \"Místní dráha Světlá-Ledeč-Kácov\" (\"SLK\") z Kácova do Světlé nad Sázavou. Trasa hlavní trati budované společností \"Místní dráha Kolín-Čerčany-Kácov\" vedla od 15. prosince 1900 z Kolína, kudy od roku 1845 vedla železnice společnosti Severní státní dráha z Olomouce do Prahy, do Ratají nad Sázavou.\n\nOdtud byla dráha 6. srpna 1901 prodloužena do Čerčan, kudy od roku 1871 procházela trať společnosti Dráhy císaře Františka Josefa (\"KFJB\") spojující Vídeň, České Budějovice a Nádraží Františka Josefa I. v Praze. Stanice vznikla dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá jednostranná nástupiště, k příchodu k vlakům slouží přechody přes koleje.\n\n\n"}
{"id": "1544871", "url": "https://cs.wikipedia.org/wiki?curid=1544871", "title": "Zruč nad Sázavou (nádraží)", "text": "Zruč nad Sázavou (nádraží)\n\nZruč nad Sázavou je železniční stanice v jižní části města Zruč nad Sázavou v Středočeském kraji v okrese Kutná Hora při řece Sázavě. Leží na neelektrizované jednokolejné trati 212, přezdívané též \"Posázavský pacifik\", a 235. Ve městě se dále nachází železniční zastávka \"Zruč nad Sázavou zastávka\".\n\nStanice byla otevřena 28. září 1903 spolu s odbočnou tratí vlastněnou soukromým subjektem \"Místní dráha Světlá-Ledeč-Kácov\" (\"SLK\") z Kácova do Světlé nad Sázavou. Trasa hlavní trati budované společností \"Místní dráha Kolín-Čerčany-Kácov\" vedla od 15. prosince 1900 z Kolína, kudy od roku 1845 vedla železnice společnosti Severní státní dráha z Olomouce do Prahy, do Ratají nad Sázavou.\n\nOdtud byla dráha 6. srpna 1901 prodloužena do Čerčan, kudy od roku 1871 procházela trať společnosti Dráhy císaře Františka Josefa (\"KFJB\") spojující Vídeň, České Budějovice a Nádraží Františka Josefa I. v Praze. Stanice vznikla dle typizovaného stavebního vzoru. Dne 1. listopadu 1905 dobudovala do Zruči společnost \"Kutnohorská místní dráha\" trať z Kutné Hory (stanice \"Kutná Hora město\").\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde čtyři nekrytá jednostranná nástupiště, k příchodu k vlakům slouží přechody přes koleje.\n\n"}
{"id": "1544873", "url": "https://cs.wikipedia.org/wiki?curid=1544873", "title": "Furmanov", "text": "Furmanov\n\nFurmanov () je město v Ivanovské oblasti v Ruské federaci. Při sčítání lidu v roce 2010 měl přes šestatřicet tisíc obyvatel.\n\nFurmanov leží na říčce Šače, pravém přítoku Volhy. Od Ivanova, správního střediska oblasti, je vzdálen přibližně pětatřicet kilometrů severovýchodně.\n\nPřes město vede od roku 1898 železniční trať z Jaroslavle do Ivanova, na kterou je zde připojena místní trať do Volgorečenska. \n\nV roce 1918 vzniklo město \"Sereda\" sloučením několika dělnických sídel patřících k textilkám a starších vsí.\n\nV roce 1941 bylo město k 13. květnu přejmenováno na \"Furmanov\" k poctě zdejšího rodáka, spisovatele Dmitrije Andrejeviče Furmanova.\n\n"}
{"id": "1544874", "url": "https://cs.wikipedia.org/wiki?curid=1544874", "title": "Uhlířské Janovice (nádraží)", "text": "Uhlířské Janovice (nádraží)\n\nUhlířské Janovice je železniční stanice v západní části města Uhlířské Janovice v Středočeském kraji v okrese Kutná Hora nedaleko říčky Výrovky. Leží na neelektrifikované jednokolejné trati 014.\n\nStanice byla otevřena 15. prosince 1900 spolu s tratí budovanou společností \"Místní dráha Kolín-Čerčany-Kácov\" z Kolína, kudy od roku 1845 vedla železnice společnosti Severní státní dráha z Olomouce do Prahy, do Ratají nad Sázavou. Budova vznikla dle typizovaného stavebního vzoru.\n\nZ Ratají byla dráha 6. srpna 1901 prodloužena do Čerčan, kudy od roku 1871 procházela trať společnosti Dráhy císaře Františka Josefa (\"KFJB\") spojující Vídeň, České Budějovice a Nádraží Františka Josefa I. v Praze. V letech 1901-1903 z Ratají pak vyvedla společnost \"Místní dráha Světlá-Ledeč-Kácov\" (\"SLK\") železnici do Kácova, později prodlouženou do Světlé nad Sázavou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1544877", "url": "https://cs.wikipedia.org/wiki?curid=1544877", "title": "Svitlodarsk", "text": "Svitlodarsk\n\nSvitlodarsk (, – \"Svetlodarsk\") je město v Doněcké oblasti na Ukrajině. K roku 2013 měl přes dvanáct tisíc obyvatel, ale následně jej silně poznamenala válka na východní Ukrajině.\n\nSvitlodarsk leží na Luhani (přítoku Severního Doňce v povodí Donu) v Doněcké vysočině ve východní části Doněcké oblasti. Je vzdálen přibližně čtyřiadvacet kilometrů jihovýchodně od Bachmutu, správního střediska Bachmutského rajónu, do kterého Svitlodarsk spadá, a přibližně sedmnáct kilometrů severozápadně od Debalceve. Od Doněcku, správního střediska oblasti, je vzdálen bezmála šedesát kilometrů severovýchodně.\n\nSvitlodarsk byl založen v roce 1970 jako sídlo pro pracovníky Vuhlehirské elektrárny. Od roku 1992 má status města.\n\nPo roce 2015 byl frontovým městem ukrajinské armády ve válce na východní Ukrajině, takže byl značně poničen a opustila jej velká část obyvatel.\n"}
{"id": "1544879", "url": "https://cs.wikipedia.org/wiki?curid=1544879", "title": "Kožlany (nádraží)", "text": "Kožlany (nádraží)\n\nKožlany je železniční stanice v západní části města Kožlany v okrese Plzeň-sever v Plzeňském kraji, nedaleko Týřovského potoka. Leží na neelektrizované jednokolejné trati 162.\n\nStanici otevřela 9. července 1899 společnost \"Místní dráha Rakovník-Mladotice\" z Rakovníku do Mladotic. Tudy od 21. ledna 1873 vedla trať společnosti Plzeňsko-březenská dráha (\"EPPK\") v úseku z Plzní do Plas, celistvé dopravní spojení přes Žabokliky do stanice Březno u Chomutova bylo zprovozněno 8. srpna 1873. Budova kralovického nádraží vznikla dle typizovaného stavebního vzoru. \n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nVe stanici se nachází jedno hranové nástupiště. \n\n"}
{"id": "1544881", "url": "https://cs.wikipedia.org/wiki?curid=1544881", "title": "0 (rozcestník)", "text": "0 (rozcestník)\n\nČíslice 0 může znamenat:\n\n"}
{"id": "1544882", "url": "https://cs.wikipedia.org/wiki?curid=1544882", "title": "Blovice (nádraží)", "text": "Blovice (nádraží)\n\nBlovice je železniční stanice v západní části města Blovice v okrese Plzeň-jih v Plzeňském kraji nedaleko řeky Úslavy. Leží na elektrizované trati 191 (25 kV, 50 Hz AC). Ve městě se dále nachází železniční zastávka \"Blovice-Vlčice\", která není v provozu (2019).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nElektrický provoz na trati procházející stanicí byl zahájen 1. dubna 1962.\n\nNacházejí se zde tři nekrytá jednostranná nástupiště (z toho jedno provizorní sypané), k příchodu k vlakům slouží přechody přes koleje. Nádražní budova naposledy prošla rekonstrukcí v roce 1980, a proto má dle plánu SŽDC projít v roce 2020 opravou.\n\n"}
{"id": "1544894", "url": "https://cs.wikipedia.org/wiki?curid=1544894", "title": "Cooper-Nowitzki teorém", "text": "Cooper-Nowitzki teorém\n\nCooper-Nowitzki teorém je šestý díl druhé řady amerického televizního seriálu \"Teorie velkého třesku\". V této epizodě hostují Riki Lindhome a Emily Happe. Režisérem epizody je Mark Cendrowski.\n\nStudentka Ramona (Riki Lindhome), kterou na univerzitě vyučují Leonard se Sheldonem se rozhodne, že se Sheldonovi chce dostat do života a být jeho přítelkyní/asistentkou/manažerkou. Ukáže se, že je dostatečně schopnou k tomu, aby byla nápomocna při jeho práci, zároveň Sheldonovi imponuje, že je silnější ve verbální konfrontaci s Leslie. Nečeká ale, že se nastěhuje k němu do bytu, kontroluje vše, co dělá a odrazuje ho od jeho zálib jen proto, aby se plně věnoval své práci. Sheldon rozpoznává, že se dostává do jakéhosi \"vztahu\" s Ramonou, což se mu nelíbí a neúspěšně žádá o pomoc Leonarda s Penny. Znenadání ale udělá ve své práci průlom a Ramoně řekně, že bez ní by to nedokázal a rád by se jí nějak odvděčil. Ona doufá, že by se o jeho objev mohli podělit a nazvat ho \"Cooper-Nowitzki teorém\". Sheldon se zmateně zeptá, kdo že to je \"Nowitzki\". Jakmile Ramona sdělí, že je to její příjmení, Sheldon ji vyhodí. Na závěr epizody Sheldona osloví další studentka (Emily Happe), která si přečetla o jeho novém objevu a vše začíná \"nanovo\". \n\n\n"}
{"id": "1544897", "url": "https://cs.wikipedia.org/wiki?curid=1544897", "title": "Ivan Alexandrovič Kočurov", "text": "Ivan Alexandrovič Kočurov\n\nSvatý Ivan (Ioann) Alexandrovič Kočurov (13. července 1871, Bigil'dino – 31. října 1917, Carskoje Selo) byl protojerej ruské pravoslavné církve a mučedník.\n\nNarodil se 13. července 1871 ve vesnici Bigil'dino v rodině dědičného kněze Alexandra Vasiljeviče Kočurova a jeho manželky Alexandry Nikolajevny Perechval'ské.\n\nStudoval na Dankovské duchovní škole. Roku 1891 ukončil Rjazaňský duchovní seminář a poté nastoupil na Petrohradskou duchovní akademii, kterou dokončil roku 1895. Stejného roku se 26. července oženil s dcerou diakona Alexandrou Vasiljevnou Černyšjovou.\n\nSpolečně se svým spolužákem a přítelem Alexandrem Chotovickým přijal nabídku přiřazení do aleutské a aljašské eparchie. Dne 10. července 1895 byl jmenován představeným vladimírského chrámu v Chicagu. Dne 27. srpna byl arcibiskupem Nikolajem (Ziorovem) vysvěcen na jereje.\n\nVladimírský chrám ve kterém sloužil se nacházel v malém dřevěném domě. Otec Ivan vznesl návrh na vybudování nového chrámu a tento projekt byl schválen v květnu 1899 biskupem Tichonem (Běllavinem). Chrám byl zasvěcen Nejsvětější Trojici.\n\nRoku 1904 byl jmenován předsedou cenzurního výboru aleutské a severoamerické eparchie. Dne 6. května 1901 mu bylo uděleno právo nosit kamilavku (kněžský klobouk). \n\nDne 27. srpna 1905 mu byl udělen zlatý náprsní kříž a 6. května 1906 byl povýšen na protojereje a byl jmenován děkanem farností newyorské čtvrti východních států Spojených států. Dne 20. května 1907 požádal o navrácení se do Ruska. Jeho žádost byla přijata a on se v srpnu vrátil do své rodné země a začal sloužit v preobraženském chrámu v Narvě (1907-1916). Od roku 1909 do roku 1916 sloužil v chrámu Ikony Matky Boží Kazaňské. Mezitím působil jako profesor gymnázií v Narvě.\n\nV listopadu 1916 byl jmenován jerejem v chrámu sv. Kateřiny v Carském Selu.\n\nNa konci roku 1917 se Selo stalo místem střetu mezi bolševickou rudou gardou a kozáckými jednotkami. Dne 30. října 1917 se zúčastnil modlitebního procesí za uklidnění bojů a ve svém kázání vyzval lidi k míru. O den později vstoupily bolševické oddíly do Sela. Otec Ivan začal protestovat proti uvěznění pravoslavných kněží, což se mu stalo osudné. Byl sražen k zemi, zmlácen a nakonec zastřelen. Poté jej vláčeli za vlasy po zemi a tělo bylo přeneseno do nemocnice. Pohřeb se konal v chrámu sv. Kateřiny dne 4. listopadu 1917. Byl pohřben v kapli chrámu která roku 1939 vyhořela.\n\nDne 1. listopadu 1981 jej Ruská pravoslavná církev v zahraničí svatořečila a byl zařazen mezi Sbor všech novomučedníků a vyznavačů ruských. Dne 4. prosince 1994 jej svatořečila Ruská pravoslavná církev. Roku 2006 byly v chrámu objeveny fragmenty kosti které jsou považovány za ostatky otce Ivana. Ostatky byly roku 2008 přeneseny do chrámu sv. Sofie v Puškinu a od roku 2013 jsou zpět v kateřinském chrámu. \n\nJeho svátek je připomínán 31. října.\n\n"}
{"id": "1544902", "url": "https://cs.wikipedia.org/wiki?curid=1544902", "title": "Polarizace kalhotkové všehochuti", "text": "Polarizace kalhotkové všehochuti\n\nPolarizace kalhotkové všehochuti je sedmý díl druhé řady amerického televizního seriálu \"Teorie velkého třesku\". V této epizodě hostují Analeigh Tipton a Samantha Potter. Režisérem epizody je Mark Cendrowski.\n\nPenny nezaplatila včas účet za televizi a tak se jde ke klukům dívat na pořad \"Amerika hledá topmodelku\", což nepotěší Sheldona, na druhou stranu přímo fascinuje Howarda s Rajem. V průběhu večera navíc Sheldonovi sedí na místě a dotkne se jeho cibulových kroužků, za což jí uděluje \"tři striky\" a vykáže ji z bytu. Ona jej za to poté odmítá obsloužit v Cheesecake Factory, on jí zablokuje přístup k wifi, Penny pak zase naruší Sheldonův prací večer. Poté, co Sheldon pověsí všechno Pennyino prádlo na kabely venku, rozhodne se jí Leonard dát telefonní číslo na Sheldonovu matku. Ta pak Sheldona donutí Penny vrátit všechno prádlo a omluvit se jí. Mezitím se Howardovi a Rajovi povedlo zjistit, kde je dům plný supermodelek a dostanou se do něj v převleku za kabelové techniky. \n\n\n"}
{"id": "1544903", "url": "https://cs.wikipedia.org/wiki?curid=1544903", "title": "Rozšíření o tapír-Spock", "text": "Rozšíření o tapír-Spock\n\nRozšíření o tapír-Spock je osmý díl druhé řady amerického televizního seriálu \"Teorie velkého třesku\". V této epizodě hostují Sara Rue, Carol Ann Susi, Jennifer Hale a Robert Clotworthy. Režisérem epizody je Mark Cendrowski.\n\nHoward v baru potká doktorku Stephanie (Sara Rue) a pozve ji do laboratoře, kde jí ukáže, jak se pracuje s Mars roverem. K jeho smůla se však vozítko zasekne, což znamená velký problém. Leonard mu vyčte už jen to, že bere nekvalifikovanou osobu do prostoru, kde nemá co dělat, přesto Howardovi pomůže a odvede ji pryč z budovy. V autě se oba políbí, čímž dá Stephanie najevo, že se jí Leonard líbí víc než Howard. Stephanie to později Howardovi přiznává, ten je na oba naštvaný. Odpustí jim, jakmile ho pozvou na dvojité rande s její kamarádkou Lisou. Kluci mezitím pomohou Howardovi s problémem s Mars roverem (rozhodnou se smazat všechna dostupná data). Později se pak Howard v televizi dozvídá, že zaseknutý Mars rover objevil vodu, díky smazaným datům se ale nikdy nezjistí, komu mají vědci za tento objev poděkovat. V průběhu epizody pak Sheldon učí kluky novou verzi hry kámen, nůžky, papír rozšířenou o tapír a Spock. \n\n\n"}
{"id": "1544906", "url": "https://cs.wikipedia.org/wiki?curid=1544906", "title": "Triangulace bílého chřestu", "text": "Triangulace bílého chřestu\n\nTriangulace bílého chřestu je devátý díl druhé řady amerického televizního seriálu \"Teorie velkého třesku\". V této epizodě hostuje Sara Rue. Režisérem epizody je Mark Cendrowski.\n\nSheldon přijme Stephanie (Sara Rue) jako jedinou Leonardovu přítelkyni, která mu kdy vyhovovala a tak se mu rozhodne (z obav z toho, že Leonard vztah pokazí) se vztahem pomáhat. Proti Leonardově vůli Sheldon pár doprovází na večeře nebo i návštěvu kina. Protože se bojí, že Leonard o Stephanii přichází, předstírá, že mu nejde otevřít sklenice s chřestem a prosí Leonarda, aby ji otevřel místo něj (a aby Stephanii ukázal, že je fyzicky opravdu zdatný). Leonard se namísto toho pořeže a Stephanie jej bere do nemocnice, kde mu zranění zašije. Leonard poté přijde na to, že se mu Sheldon dostal na účet na Facebooku a změnil jeho partnerský status na \"ve vztahu\". Leonard je rozčilený, že se Sheldon motá do něčeho, v čem nemá žádné zkušenosti, Raj ale obratem upozorňuje, že Stephanie vztah na facebooku schválila, což Sheldonovi pozvedne už tak vysoké mínění o něm samotném. \n\n\n"}
{"id": "1544909", "url": "https://cs.wikipedia.org/wiki?curid=1544909", "title": "Záhada s paní Vartabedianovou", "text": "Záhada s paní Vartabedianovou\n\nZáhada s paní Vartabedianovou je desátý díl druhé řady amerického televizního seriálu \"Teorie velkého třesku\". V této epizodě hostuje Sara Rue. Režisérem epizody je Mark Cendrowski.\n\nStephanie (Sara Rue) se nenápadně a postupně stěhuje do bytu Leonarda a Sheldona, ačkoliv prvně jmenovaný si ničeho nevšiml. Sheldon má pocit, že má tinnitus a prosí Stephanii, aby jej prohlédla. Penny si mezitím všímá, co Stephanie dělá a ukáže Leonardovy všechny změny v jeho pokoji, které on přehlíží. Nakonec sám dospěje k tomu, že na jeho vkus vztah probíhá příliš rychle (a to díky tomu, že mu Stephanie koupí nové oblečení, které se mu nelíbí. Několikrát se ji pokusil z bytu dostat, pokaždé se ale naléhání změní v sex. Mezitím si Sheldon myslí, že tinnitus neustoupil a nechá se vyšetřit v nemocnici. Stephanie mu později namluví, že nemá v pořádku hrtan a radí mu, aby nemluvil, což potěší Leonarda. \n\n\n"}
{"id": "1544914", "url": "https://cs.wikipedia.org/wiki?curid=1544914", "title": "Hypotéza dárkových předmětů do koupele", "text": "Hypotéza dárkových předmětů do koupele\n\nHypotéza dárkových předmětů do koupele je jedenáctý díl druhé řady amerického televizního seriálu \"Teorie velkého třesku\". V této epizodě hostují Michael Trucco a Michael Hyatt. Režisérem epizody je Mark Cendrowski.\n\nSheldon má obavy z blížících se Vánoc a z toho, že neví, jaký dárek má koupit Penny. Je pro něj důležité, aby vzájemně věnované dary měly stejnou hodnotu, o to těžší si to dělá. Rozhodne se pro dárkový koš s kosmetikou, v obchodě ale narazí na různě velké koše a neví, pro jaký se rozhodnout (protože neví, jak nákladný dar mu dá Penny). Koupí tedy všechny velikosti a poté, co se dozví, jak hodnotý dar mu dala Penny, dá jí dárkový koš v obdobné hodnotě (pro který si dojde k sobě do pokoje, kde má všechny velikosti uskladněné). Penny mu dá ubrousek, na kterém je vzkaz od Leonarda Nimoye, jeho podpis a také jeho DNA, neboť si do něj otřel ústa. Sheldona dar ohromí natolik, že Penny přinese všechny nakoupené dárkové koše a usoudí, že to není dostatečné. Jako dodatečné poděkování se ji tedy rozhodne obejmout (což obvykle ze strachu z bakterií s nikým nedělá). Leonard to označí za Vánoční zázrak. \n\nMezitím se Leonard potkává s dalším fyzikem, Davidem (Michael Trucco). Ačkoliv ví, že je David hezčí a úspěšnější, než on sám, rozhodne se s ním spolupracovat na výzkumu. Obrátí proti němu ve chvíli, kdy mu představí Penny, která s ním obratem začíná chodit. Vztah ale rychle ztroskotá, když Penny objeví v Davidově mobilu nahé fotografie jeho manželky. Leonard se na Penny oboří, že se mu nelíbí, že s jiným vědcem se do vztahu pustí hned a jeho ignoruje. Oba se pak navzájem obejmou. \n\n\n"}
{"id": "1544918", "url": "https://cs.wikipedia.org/wiki?curid=1544918", "title": "Labilita robozabijáka", "text": "Labilita robozabijáka\n\nLabilita robozabijáka je dvanáctý díl druhé řady amerického televizního seriálu \"Teorie velkého třesku\". V této epizodě hostují Carol Ann Susi a John Ross Bowie. Režisérem epizody je Mark Cendrowski.\n\nHoward sestrojí bojového robota, kterého kluci pojmenují MONTE a se kterým se chtějí účastnit ligy bojových robotů. Jakmile se objeví Penny, začne s ní Howard flirtovat, za což se z její strany dočká několika nepříjemných slov. Ponížený Howard zůstává doma, odmítá chodit do práce a stýkat se s kamarády. Leonard donutí Penny jít se Howardovi omluvit. Ten jí vypráví o všech jeho neúspěšných pokusech o vztah. Penny mu řekne, že je v jádru dobrý člověk, jen příliš tlačí na pilu. Howard se jí na to pokusí políbit, načež mu Penny zlomí nos. Mezitím se kluci se svým robotem utkávají s robotem jejich kolegy Barryho (John Ross Bowie), který je k souboji vyzval. Protože je ale Barryho robot daleko silnější a Howard není k dispozici, kluci souboj snadno prohrávají a MONTE je zničen. \n\n\n"}
{"id": "1544920", "url": "https://cs.wikipedia.org/wiki?curid=1544920", "title": "1943 ve fotografii", "text": "1943 ve fotografii\n\nTento článek obsahuje významné fotografické události v roce 1943.\n\n\n\n\n"}
{"id": "1544921", "url": "https://cs.wikipedia.org/wiki?curid=1544921", "title": "Nabalkoně", "text": "Nabalkoně\n\nNabalkoně je olomoucký divadelní soubor, který vznikl roku 2012. Založen byl při Katedře divadelních a filmových studií Univerzity Palackého v Olomouci, kde využíval prostoru Divadla K3. Roku 2018 se stal oficiálním domovským souborem Divadla na Šantovce a zároveň v září 2018 otevřel vlastní Nabalkoně kabaretní scénu, která slouží jako kulturní klub s tematickými, hudebními či filmovými večery. Zakladateli souboru jsou principálka Markéta Králová (rozená Zborníková) a Karel Vaněk, členy jsou především studenti a absolventi uměnovědných oborů na Univerzitě Palackého.\n\nMarkéta Králová a Karel Vaněk se roku 2011 setkali na přehlídce Dětská scéna ve Svitavách a posléze při studiu na niverzitě Palackého v Olomouci. Ke vznikajícímu souboru byl přizván Vít Zborník a následně i další studenti a absolventi převážně uměnovědných oborů stejné univerzity. Ve svém počátku se soubor zaměřoval na výchovně-vzdělávací činnost – první inscenací byla \"Halucinka\", která byla koncipována jako interaktivní zážitková přednáška doplněná o divadelní představení a diskusi o drogové tematice.\n\nNásledovala inscenace \"Vzpomínáte si?\" vytvořená na základě knižní předlohy \"Dárce\" Lois Lowryové. V dalších letech soubor Nabalkoně uvedl inscenace \"Koexistence\" a \"Ifigenie v Aulidě\". Následná inscenace \"Stojí hruška\" (2016) vznikla podle scénáře Milady Mašátové a byla zfilmována ve spolupráci s univerzitním spolkem Absent 90’s. Oba univerzitní subjekty se následně spojily, a vznikl tak spolek nesoucí jméno Nabalkoně skládající se však ze tří sekcí: divadelní (Nabalkoně Divadlo – vedoucí: Markéta Králová), filmové (Nabalkoně Film – vedoucí Lukáš B. Citnar) a hudební (Nabalkoně Orchestra – vedoucí Krystyna Pękała).\n\nRoku 2018 navázalo Nabalkoně spolupráci s Divadlem na Šantovce, stalo se jeho domácím souborem, a získalo tak stabilní prostor pro zkoušky i pro představení. V tomto novém prostoru proběhly premiéry inscenací \"Pocahontas\" či \"Jak je důležité míti Filipa.\" Novou éru soubor zahájil v září 2018, kdy v Olomouci založil Nabalkoně kabaretní scénu sídlící na ulici Univerzitní 18. Ta slouží coby multifunkční prostor – konají se zde na míru upravená divadelní představení, autorská čtení, koncerty či tematicky laděné večery. Ve stejném roce byl soubor oceněn třemi Studentskými Thaliemi, a to za autorský tvar v sekci uměleckých škol, cenou herecké asociace a cenou designérů TV Prima za výtvarný nápad při řešení prostoru Nabalkoně kabaretní scény.\n\nPoetika Nabalkoně jako uměleckého celku tkví v reflexivních výpovědích o současném světě pomocí absurdity, aktualizací, ironie a doslovného humoru. Zároveň je využíváno jednoduchosti scény a rekvizit, čímž je pozornost přiváděna k samotné herecké akci.\n\nPůvodní zaměření na výchovně-vzdělávací projekty se proměnilo s inscenací \"Koexistence\", která byla prvním autorským textem souboru. V následně uvedených inscenacích lze pozorovat několik dramaturgických linií. Antické tragédie (\"Ifigenie v Aulidě\", \"Xgona\"), v nichž je kladen důraz na aktualizaci, pohádky (\"Pocahontas\") a převážně Japonskem inspirované legendy (\"Stojí hruška\", \"Hanako\").\n\nSeznam inscenací.\n\nSeznam filmů.\n\n"}
{"id": "1544922", "url": "https://cs.wikipedia.org/wiki?curid=1544922", "title": "Algoritmus přátelství", "text": "Algoritmus přátelství\n\nAlgoritmus přátelství je třináctý díl druhé řady amerického televizního seriálu \"Teorie velkého třesku\". V této epizodě hostují John Ross Bowie, Will Deutsch, Jane Galloway Heitz a Jade Zdanow. Režisérem epizody je Mark Cendrowski.\n\nSheldon se dozvídá, že Barry (John Ross Bowie) má přístup k vědeckému počítači, ke kterému on sám přístup nemá. Rozhodne se tedy s ním navázat přátelství, aby mu přístup umožnil také. Sám má ale problémy s tím navázovat jakákoliv přátelství a jeho nejbližší současní kamarádi v tom nejsou o moc lepší. Přinutí tak Leonarda vzít do knihkupectví, kde se Sheldon snaží seznámit se s malou holčičkou. Leonard ihned pochopí, že Sheldonovi nedochází, co dělá a tak jej odvede pryč dříve, než ho někdo osočí z pedofilie. Knížka z knihkupectví však Sheldonovi pomůže přijít na algoritmus přátelství, díky kterému věří, že se mu povede začít povedený přátelský vztah s Barrym. Vyrazí s ním tedy na lezeckou stěnu (Barryho zájem), což se ale neukáže jako dobrý nápad, neboť má Sheldon strach z výšek. V bytě pak Sheldon oznámí Rajovi, že už není členem party a nahrazuje jej Barrym. Jakmile ale Sheldon zjistí, že Barry přístup k počítači nemá, vezme Raje zpět a vyhodí Barryho. \n\n\n"}
{"id": "1544924", "url": "https://cs.wikipedia.org/wiki?curid=1544924", "title": "Finanční alternativy", "text": "Finanční alternativy\n\nFinanční alternativy je čtrnáctý díl druhé řady amerického televizního seriálu \"Teorie velkého třesku\". V této epizodě hostuje Brian Patrick Wade. Režisérem epizody je Mark Cendrowski.\n\nPenny se dostala do finančních potíží a dokonce si bude muset hledat jiné bydlení. Sheldon se jí rozhodne pomoci tím, že jí půjčí peníze a ona mu je vrátí, jakmile bude mít. Leonard se snaží Penny pomoci přijít na to, kde by mohla ušetřit. Zároveň od ní zjistí, že jí bývalý přítel Kurt (Brian Patrick Wade) dluží 1800 dolarů. Aniž by jí to řekli, vyrazí kluci za Kurtem, aby z něj dluh dostali. Úspěch nemají, Kurt navíc těžko odstranitelným inkoustem napíše Leonardovi na čelo nápis \"dlužím Penny 1800 dolarů\". Penny následně Sheldonovi vrací dluh, neboť se ukáže, že Kurt nakonec peníze opravdu vrátil. Neřekl však ani slovo o tom, že by ho k tomu donutil Leonard. Vrátil peníze pouze jako záminku dostat se zpět k Penny. \n\n\n"}
{"id": "1544926", "url": "https://cs.wikipedia.org/wiki?curid=1544926", "title": "Cantinflas", "text": "Cantinflas\n\nCantinflas, vlastním jménem Mario Fortino Alfonso Moreno Reyes (12. srpna 1911 Ciudad de México – 20. dubna 1993 tamtéž) byl mexický herec. Ve své době byl nejpopulárnějším latinskoamerickým komikem a žurnalisté ho často srovnávali s Chaplinem.\n\nPocházel z početné rodiny listonoše, začínal jako kabaretní tanečník a cirkusový klaun, přivydělával si také boxem, v roce 1936 natočil svůj první film. Vynikl především v rolích chudých venkovanů (\"pelados\"). Natočil přes čtyři desítky filmů, nejčastěji spolupracoval s režisérem Miguelem Delgadem. Hrál také v divadle Teatro de los Insurgentes. Podařilo se mu prosadit i v Hollywoodu: za roli sluhy Passepartouta ve filmu \"Cesta kolem světa za osmdesát dní\" získal v roce 1956 Zlatý glóbus za nejlepší mužský herecký výkon (komedie / muzikál). Kromě toho získal dvakrát cenu Ariel (1952 a 1987) a má hvězdu na Hollywoodském chodníku slávy. Koncem padesátých let vydělával půldruhého milionu dolarů ročně a byl nejlépe placeným komikem světa. \n\nStál rovněž v čele odborové organizace mexických filmařů a byl ve své zemi populární díky rozsáhlé charitativní činnosti. \n\nV roce 2014 o něm Sebastian del Amo natočil \"životopisný film\", v němž hrál Cantiflase Óscar Jaenada.\n\n"}
{"id": "1544927", "url": "https://cs.wikipedia.org/wiki?curid=1544927", "title": "Vinyla 2019", "text": "Vinyla 2019\n\nVinyla 2019 je devátý ročník hudebních cen Vinyla. \n\n\n\n"}
{"id": "1544932", "url": "https://cs.wikipedia.org/wiki?curid=1544932", "title": "Dalibor Petr", "text": "Dalibor Petr\n\nDalibor Petr (22. dubna 1950 Trojanovice – 2000) byl servisní technik automobilky Tatra sídlící v Kopřivnici.\n\nDalibor Petr pocházel z Frenštátu pod Radhoštěm. V letech 1987–1990 se účastnil expedice Tatra kolem světa. V roce 1992 založil společnost, která se zabývá prodejem vozů automobilky Tatra. Společnost později převzal jeho syn Dalibor Petr ml., který pokračuje v odkazu svého otce jako konzultant expedice Tatra kolem světa 2. \n\nDalibor Petr zemřel v roce 2000 na bronchitidu. \n\nV rámci expedice Tatra kolem světa plnil Dalibor Petr roli řidiče, mechanika a kuchaře výpravy. Za volantem strávil první část expedice, v brazilském Sao Paulu jej v roli řidiče vystřídal Karel Valchař. \n"}
{"id": "1544933", "url": "https://cs.wikipedia.org/wiki?curid=1544933", "title": "Mateřská kapacita", "text": "Mateřská kapacita\n\nMateřská kapacita je patnáctý díl druhé řady amerického televizního seriálu \"Teorie velkého třesku\". V této epizodě hostuje Christine Baranski. Režisérem epizody je Mark Cendrowski.\n\nLeonard má obavy z příjezdu své matky Beverly (Christine Baranski), renomované dětské psycholožky a neurobioložky, se kterou nikdy moc nevycházel. Beverly se potká na chodbě v přízemí s Penny, se kterou jde schodů za Leonardem a v průběhu cesty s ní analyzuje její dětství. Uplakaná Penny Leonardovi oznámí, že matka přijela. Sheldon je naopak z Beverly nadšený, neboť co do povahy a chování jsou jeden jako druhý. Leonard svou matku představí i Howardovi s Rajem, které zanalyzuje jako skrývaný homosexuální pár (na což přijde díky tomu, že Howard stále bydlí s matkou a Raj není schopen mluvit se ženami). Leonard se pak navzájem podpoří s Penny, se kterou si vypráví o vzájemných neveselých zkušenostech z dětství. Oba se opijí a skončí v posteli. Celou situaci ale Leonard zničí psychologickou teorií o tom, že měl vlastně právě sex s \"celý život chybějící matkou\", zatímco Penny zase měla sex s \"celý život chybějícím otcem\". Vyděšená Penny vyhodí Leonarda z bytu. Druhý den se mu snaží omluvit, on ji ale nakonec přesvědčí o tom, že už nic takového rozebírat nebude. \n\n\n"}
{"id": "1544941", "url": "https://cs.wikipedia.org/wiki?curid=1544941", "title": "Albert A-20", "text": "Albert A-20\n\nAlbert A-20 bylo první francouzské, vícemotorové lehké letadlo speciálně navržené pro poštovní přepravu. Albert A-20, vyrobený společností Albert-Aéronautique (později Societe Anonyme des Avions Albert) z francouzského Drancy, byl vybaven dvěma motory Walter NZ-60 o výkonu 60 k/44 kW (celkový výkon 120 k/88 kW). Poprvé vzlétl, pilotován konstruktérem a majitelem firmy Edouardem Albertem, v listopadu 1929. \nSpolečnost Albert-Aéronautique sídlila v Drancy nedaleko pařížského letiště Le Bourget. Konstrukce letounu Albert A-20 vycházela z předchozích prací Edouarda Alberta. Byl to hornoplošník s vypouklou náběžnou hranou křídla a rovnou, nezpevněnou odtokovou hranou. Stejné řešení bylo použito u letounů Albert STE.1 (1925, F-AIVA) a Albert A-10 (1929, F-AJFX). \n\nV roce 1931 se u tohoto letounu uvádí výkon motorů Walter 2× 70 k, což byla modifikovaná verze původního motoru Walter NZ-60 s vyšším výkonem anebo použití ještě silnějších Armstrong Siddeley Genet o výkonu 2× 80 k/59 kW. Nicméně ani tento zvýšený výkon k prodejnímu úspěchu tohoto letounu nevedl. Bylo vyrobeno pouze jediné letadlo.\nKřídla, trup a ocasní plochy byly vyrobeny výhradně ze dřeva, podvozek z ocelových trubek, ostruha z ocelových per. Rám trupu tvořily čtyři hlavní nosníky, z nichž dva byly větší a k nim bylo připevněno křídlo a nohy podvozku. Nosníky byly ze smrkového dřeva a opláštění z překližky. Celé křídlo bylo pokryto překližkou různé tloušťky. Křídlo, z jednoho kusu, mělo celkové rozpětí 15 metrů a hloubku ca. 2,10 m. Na horní straně trupu bylo křídlo přimontováno pomocí šroubových spojů ke kabině. Kokpit byl umístěn před přední hranou křídla. Měl dvě místa vedle sebe, sedadlo napravo, aby bylo obsazeno navigátorem, vlevo pilotem. Z kokpitu byl dobrý výhled vpřed přes třídílné čelní, skleněné okno. Lepší výhled do stran byl možný po sejmutí bočních panelů. Za pilotní kabinou, ve středu těžiště letadla, byla vlastní kabina s úložným prostorem pro přepravu poštovních zásilek (150 kg) a nebo se dvěma sedadly pro cestující.\n\nMotory byly namontovány před náběžnou hranou křídla asi 1,8 m od osy letounu. Palivové nádrže byly umístěny v profilu křídla, olejové nádrže byly umístěny za motory. Benzin byl přiváděn ke karburátoru motorů gravitačním spádem. Snímatelné kryty motorů byly z hliníkových plechů. Pohonné jednotky byly tvořeny motory a dřevěnými, dvoulistovými vrtulemi o průměru dva metry. Dvoukolový podvozek se širokým rozchodem (3,18 m) byl na každé straně připevněn k trupu šikmými, trubkovými vzpěrami ve tvaru písmene V. Podvozek byl vybaven olejo-pneumatickými tlumiči kmitů Messier a brzdami. Ostruha byla dvojitá, z ocelových per.\n\nAlbert A-20 byl letoun pro přepravu pošty, popř. použitelný jako malý, čtyřmístný dopravní letoun pro \"grand tourisme\" (velký cestovní ruch). Byl používán pouze výrobcem, nebyl ani uveden v francouzském leteckém rejstříku. Podle nepotvrzených zpráv měl být v roce 1930 rozebrán na součástky, nicméně francouzské odborné časopisy jej uvádějí i v pozdějších letech. \n\n\nÚdaje dle\n\n\n\n\n\n"}
{"id": "1544943", "url": "https://cs.wikipedia.org/wiki?curid=1544943", "title": "Polštářové stigma", "text": "Polštářové stigma\n\nPolštářové stigma je šestnáctý díl druhé řady amerického televizního seriálu \"Teorie velkého třesku\". V této epizodě hostuje Carol Ann Susi. Režisérem epizody je Mark Cendrowski.\n\nPenny si zkouší zbraň na paintball, se kterou kluci chodí na zápasy. Nešikovností se jí však povede vystřelit několik ran zelené barvy na Sheldonův sedák na gauči. S Leonardem se oba okamžitě snaží celou situaci vyřešit. Sheldon se o sedáku dozví a nechá Penny jej vyčistit. S vyčištěným sedákem ale Sheldon není spokojen a aby se Penny pomstil, střelí jí na dalším zápase v paintballu, na který ji ostatní pozvali (i když byla v jeho vlastním týmu). Během paintballového zápasu pak dvakrát dojde k sexu mezi Leslie a Howardem a oba spolu začnou randit. Leslie se snaží zajistit finanční prostředky pro jeho práci, dokonce jej pozve i do urychlovače částic v Ženevě, pohrozí mu ale, že vše zruší, pokud ji nedoprovodí na svatbu. Leslie využívá sex jako nástroj pro Howardovo ovládání. Ze začátku se mu situace nelíbí, nakonec však svou roli přijme. \n\n\n"}
{"id": "1544946", "url": "https://cs.wikipedia.org/wiki?curid=1544946", "title": "Vincenzo Pucitta", "text": "Vincenzo Pucitta\n\nVincenzo Pucitta (17. února 1778 Civitavecchia – 20. prosince 1861 Milán) byl italský hudební skladatel, zástupce tzv. neapolské operní školy.\n\nVincenzo Pucitta se narodil v Civitavecchii, v přístavním městě, cca 80 km severozápadně od Říma. Ve 12 letech byl přijat na Conservatorio della Pietà dei Turchini v Neapoli . Mezi jeho učiteli byli Fedele Fenaroli a Nicola Sala. Jako operní skladatel debutoval v roce 1800 operou \"Le nozze senza sposa\" uvedenou v Teatro Ducale v Parmě. Jeho čtvrtá opera \"Il furisco\" se dočkala v milánské La Scale mimořádného úspěchu a díky ní se stal populárním v celé Itálii. \n\nNejvětších úspěchů dosáhl, když spolupracoval s tehdy velmi oblíbenou zpěvačkou Angelicou Catalani. Pucitta pro ni komponoval díla, která maximálně využívala jejích hlasových možností a charakteristické barvy hlasu. Doprovázel Catalani do Londýna, kde se stal hudebním režisérem v Královském divadle. Vrcholem jeho kariéry bylo v roce 1814 slavnostní představení jeho opery \"Aristodemo\" za přítomnosti anglického královského páru, ruského cara a pruského krále. V letech 1815 – 1817 působil Pucitta jako klavírní korepetitor Catalani, zejména pak v době jejího angažmá v Théâtre Italien v Paříži. V roce 1817 se dostal do sporu s manželem zpěvačky, a to jej přimělo k návratu do Itálie. Usadil se v Římě, ale jeho další opery nebyly příliš úspěšné. Zemřel prakticky zapomenut v roce 1861 v Miláně.\n\n\n\n"}
{"id": "1544949", "url": "https://cs.wikipedia.org/wiki?curid=1544949", "title": "Setkání s Terminátorem", "text": "Setkání s Terminátorem\n\nSetkání s Terminátorem je sedmnáctý díl druhé řady amerického televizního seriálu \"Teorie velkého třesku\". V této epizodě hostují Summer Glau, George Smoot a Robert Clotworthy. Režisérem epizody je Mark Cendrowski.\n\nPartička jede do San Francisca, kde se má na konferenci potkat s držitelem Nobelovy ceny Georgem Smootem. Ve vlaku si všimnou, že s nimi cestuje i herečka Summer Glau. Raj se napije piva a je prvním, kdo k ní přijde a pokouší se s ní navázat kontakt. Opravdu se mu to povede a oba si spolu příjemně povídají, dokud za ním nepřijde Howard a ukáže mu na obalu piva, že je to pivo nealkoholické. Zafungoval tedy placebo efekt a Raj okamžitě přestává být schopný se Summer mluvit a jeho místo zaujímá právě Howard. Ten ale zaujetí u Summer nenachází a svou šanci na seznámení vzdává. Na řadě je tedy Leonard, ten se ale ani nestačí představit, protože vlak přijel do stanice, kde Summer vystoupila. Mezitím Sheldon přijde na to, že doma zapomněl USB disk, na kterém měl dokument, který chtěl ukázat doktoru Smootovi. Prosí tedy o pomoc Penny, která mu jej posílá mailem. Na konferenci však Sheldon dr.Smoota nezaujme, ten jej navíc nařkne z užívání drog.\n\n\n"}
{"id": "1544957", "url": "https://cs.wikipedia.org/wiki?curid=1544957", "title": "1942 ve fotografii", "text": "1942 ve fotografii\n\nTento článek obsahuje významné fotografické události v roce 1942.\n\n\n\n\n\n"}
{"id": "1544958", "url": "https://cs.wikipedia.org/wiki?curid=1544958", "title": "Produktivní pracovní píseň", "text": "Produktivní pracovní píseň\n\nProduktivní pracovní píseň je osmnáctý díl druhé řady amerického televizního seriálu \"Teorie velkého třesku\". V této epizodě nehostuje žádný herec. Režisérem epizody je Peter Chakos.\n\nPenny se začíná věnovat výrobě vlastních sponek do vlasů, které nazve \"Pennyiny květy\". Přijde na to, že by z toho mohl být dobrý obchod, ke kterému se přidá nejen Sheldon, ale později i zbytek partičky. Leonard navrhne webové stránky tak, aby mohl obchod fungovat i na internetu. Obratem přijde objednávka na tisíc kusů pro jednu LGBT komunitu. Ačkoliv jsou z objednávky zprvu velmi nadšení, nakonec zjistí, že Leonard na webovky umístil možnost odeslání do druhého dne. Všichni začnou okamžitě pracovat a na výrobě dělají celou noc, aby objednávku stihli zařídit. Vyčerpaní ale ráno zjistí, že stejná komunita svou objednávku zdvojnásobila a práci na květech okamžitě přeruší. Sheldon, který se večer předtím napil kávy, aby vydržel, poté běhá po pokoji v kostýmu Flashe.\n\n\n"}
{"id": "1544966", "url": "https://cs.wikipedia.org/wiki?curid=1544966", "title": "Polohy mrtvé šlapky", "text": "Polohy mrtvé šlapky\n\nPolohy mrtvé šlapky je devatenáctý díl druhé řady amerického televizního seriálu \"Teorie velkého třesku\". V této epizodě hostují Carol Ann Susi a Valerie Azlynn. Režisérem epizody je Mark Cendrowski.\n\nSousedé, kteří bydleli nad Sheldonem a Leonardem, se odstěhovali. Zprvu se o byt snaží Howard, leč neúspěšně. Novou sousedkou se tak stává atraktivní blondýnka Alicia. Stejně jako Penny je i Alicia hereckou aspirantkou a už si vysloužila i malou roli mrtvé prostitutky v kriminální serii CSI. Až na Sheldona jsou z ní všichni kluci nadšení, což ji vede k tomu využívat jejich pomoci ať už s čímkoliv. Penny si všímá toho, že přichází o jejich pozornost a tak se je zase snaží dostat na svou stranu tím, že jim koupí jídlo, zve je na sledování sci-fi seriálu a také se uchýlí k několika fyzikálním vtipům. Nakonec se Penny rozhodne s Aliciou promluvit a říct jí, že si myslí, že kluky využívá. Alicia jí odpoví, že kluky využívá úplně stejně jako Penny. Ta se rozčílí a pustí se s Aliciou do šarvátky. Potlučená Penny se pak vrací do Sheldonova bytu a zjišťuje, že Alicia spí s jedním z producentů seriálu CSI. Na to řekne jen \"mrtvá prostitutka v seriálu, živá ve skutečném životě.\"\n\n\n"}
{"id": "1544967", "url": "https://cs.wikipedia.org/wiki?curid=1544967", "title": "František Novák (lední hokejista)", "text": "František Novák (lední hokejista)\n\nFrantišek Novák (* 28. června 1937) je bývalý český hokejový útočník. \n\nV československé lize hrál za CHZ Litvínov. Odehrál 3 ligové sezóny. Za Litvínov nastoupil v 54 ligových utkáních a dal 10 gólů. V nižší soutěži hrál za Spartak ZJŠ Brno.\n\n"}
{"id": "1544977", "url": "https://cs.wikipedia.org/wiki?curid=1544977", "title": "Hofstadterův izotop", "text": "Hofstadterův izotop\n\nHofstadterův izotop je dvacátý díl druhé řady amerického televizního seriálu \"Teorie velkého třesku\". V této epizodě hostují Kevin Sussman, Ian Scott Rudolph a Lori Anne Shields. Režisérem epizody je Mark Cendrowski.\n\nPenny s klukama vyráží do obchodu s komiksy, kde chce koupit něco k narozeninám pro svého synovce. Majitel obchodu, Stuart (Kevin Sussman), ji pozve na rande, což ona přijímá. Zároveň to ale přiměje Leonarda žárlit. Aby na to nemusel myslet, poprosí Howarda s Rajem, abyho doprovodili do nějakého baru, kde by se rád seznámil s nějakou ženou. Ani on, ani Howard však úspěšní nejsou. Rande Penny a Stuarta probíhá dobře do chvíle, než se u jejího bytu potkají se Sheldonem. Stuart se s ním pouští do debaty o tom, kdo by měl nahradit Bruce Waynea jako Batmana. Během této debaty Penny usíná a rande tím končí.\n\n\n"}
{"id": "1544981", "url": "https://cs.wikipedia.org/wiki?curid=1544981", "title": "Lasvegaský reset", "text": "Lasvegaský reset\n\nLasvegaský reset je dvacátý první díl druhé řady amerického televizního seriálu \"Teorie velkého třesku\". V této epizodě hostuje Jodi Lyn O’Keefe. Režisérem epizody je Mark Cendrowski.\n\nLeslie s Howardem ukončila jejich \"přátelství s výhodami\", což jej uvrhne do špatné nálady. Aby mu pozvedli náladu, rozhodnou se Leonard s Rajem vzít ho do Las Vegas. Oba zde na baru potkají prostitutku (Jodi Lyn O’Keefe), kterou najmou pro Howarda. Ačkoliv mu dojde, že jde o prostitutku, klukům poděkuje, že mu domluvili \"rande\". Mezitím si Sheldon doma užívá prázdného bytu, dokud se mu nepovede zavřít si v něm klíče. Penny mu dovolí zůstat přes noc u ní v bytě (v její posteli, ona spí na gauči, neboť je pro Sheldona příliš krátký) a usoudí, že ona je tou, kdo nejlépe chápe slova \"přátelé s výhodami\". \n\n\n"}
{"id": "1544991", "url": "https://cs.wikipedia.org/wiki?curid=1544991", "title": "Takeiči Niši", "text": "Takeiči Niši\n\nTakeiči Niši ( 西 竹一 \"Nishi Takeichi\", 12. července 1902 Tokio – 17. března 1945 Iwodžima) byl japonský šlechtic, důstojník a reprezentant v jezdectví.\n\nJeho otec byl diplomat Tokudžiró Niši, po němž zdědil titul barona (\"danšaku\"). V roce 1924 absolvoval Japonskou vojenskou akademii. Sloužil u císařské kavalérie a v roce 1927 byl povýšen na poručíka. \n\nNa Letních olympijských hrách 1932 zvítězil na koni Uranus v parkurovém skákání a získal tak pro Japonsko jediný titul z jezdectví v olympijské historii. Ve Spojených státech byl celebritou, přátelil se mj. s Douglasem Fairbanksem a obdržel čestné občanství města Los Angeles.\n\nStartoval také na Letních olympijských hrách 1936, kde obsadil dvanácté místo ve skokanské soutěži, v soutěži všestranné způsobilosti byl dvacátý mezi jednotlivci a s japonským družstvem skončil na šestém místě.\n\nZa druhé světové války sloužil u tankové jednotky v Mandžukuu. V roce 1944 byl převelen na ostrov Iwodžima. Zahynul v březnu 1945, není však známo, zda padl v boji nebo podstoupil seppuku. Posmrtně byl povýšen na plukovníka.\n\nV historickém filmu \"Dopisy z Iwo Jimy\" (2006) hrál roli Nišiho Cujoši Ihara.\n"}
{"id": "1545012", "url": "https://cs.wikipedia.org/wiki?curid=1545012", "title": "Převodní ceny", "text": "Převodní ceny\n\nPřevodní ceny (anglicky „transfer pricing“) je termín, který se používá při obchodování mezi dvěma navzájem propojenými subjekty, spojenými osobami. Ve většině případů se jedná o kapitálovou propojenost, kdy mateřská společnost fakturuje zboží a služby své dceřiné společnosti. Dle Zákona o daních z příjmů, §23 odst. 7, který tuto problematiku upravuje, se převodní ceny týkají i jinak spojených osob, například osob blízkých. Problematika převodních cen se nejčastěji řeší u větších a nadnárodních společností, vyskytuje se ale i v případě čistě tuzemských transakcí. \n\nKvůli rostoucí globalizaci je problematika převodních cen stále diskutovanějším tématem, a to především díky tomu, že některé transakce na úrovni spojených osob probíhají pouze za účelem zvýšení nákladů a přesunu zisků do zemí s nižším zdaněním. Problematika převodních cen u nadnárodních společností tak v zájmu daňové optimalizace nabádá k obcházení platných předpisů. Z toho důvodu jsou převodní ceny velice aktuální téma a stávají terčem daňových kontrol prováděných finančními úřady, které doměřují firmám vysoké nedoplatky na dani z příjmů, neboť správce daně často shledává porušení v aplikaci principu tržního odstupu, po němž následuje úprava základu daně a doměření daňové povinnosti.\n\nZa základní dokument, ze kterého vychází a od kterého se odráží právní úprava převodních cen vesměs po celém světě, je považována Směrnice OECD o převodních cenách pro nadnárodní podniky a daňové správy. \n\nSměrnice OECD o převodních cenách má za úkol sjednotit postup daňových správ a sdružených podniků při řešení případů převodních cen, minimalizovat konflikty mezi nimi a předcházet nákladným soudním sporům. Dále by také měla napomáhat při uplatňování odstavce 2 Článku 9 Modelové smlouvy OECD týkajícího se následné úpravy zisků pro daňové účely, tzv. zrcadlové narovnání.\n\nVe Směrnici OECD o převodních cenách lze nalézt definici principu tržního odstupu, charakteristiku metod převodních cen a pravidla jejich užití, ale také náležitosti, které je vhodné dodržovat při tvorbě dokumentace k převodním cenám. Směrnice rovněž uvádí postupy a modelové příklady při sestavování cen mezi spojenými subjekty, zejména postup při provádění srovnávací analýzy, která je důležitá v rámci prokázání aplikace principu tržního odstupu.\n\nPro omezení daňových úniků prostřednictvím převodních cen na nadnárodní úrovni se používají dvoustranné smlouvy o zamezení dvojího zdanění, kterými je Česká republika vázána asi s 90 státy světa. Organizace OECD spolu se Směrnicí o převodních cenách vydala i Modelovou smlouvu OECD. Ta je určena členským státům pro tvorbu smluv o zamezení dvojího zdanění s ostatními státy. Z Modelové smlouvy OECD je pro problematiku převodních cen důležitý Článek 9 – Sdružené podniky, který obsahuje úpravu o přehodnocování dopadů transakcí mezi sdruženými podniky do základu daně. \n\nČlánek 9 je v Modelové smlouvě OECD rozdělen do dvou odstavců. V prvním odstavci je stanoveno, že orgány vykonávající daňovou správu v určitém smluvním státě mohou upravit výsledek hospodaření sdružené společnosti, pokud nezobrazuje skutečný zisk vznikající v daném státě (Sojka a kol., 2017). \n\nDruhý odstavec Modelové smlouvy OECD informuje o tzv. corresponding adjustment, neboli zrcadlovém narovnání základu daně. K tomuto kroku se přistoupí v situaci, kdy dle odstavce 1, Článku 9 Modelové smlouvy provede správce daně úpravu základu daně u subjektu v jednom smluvním státě. V ten moment je druhý stát zavázán provést zrcadlové narovnání základu daně u druhého zúčastněného subjektu, pokud souhlasí s úpravou provedenou v prvním smluvním státě. Toto opatření je uvedeno z důvodu, aby nedocházelo k dvojímu zdanění, protože se část základu daně zdaněná v druhém smluvním státě zahrne do základu daně subjektu v prvním státě a následně zdaní. \n\nV určitých smlouvách o zamezení dvojího zdanění se nachází i třetí odstavec, který ukládá daňovým poplatníkům a daňovým správám povinnost zrcadlového narovnání základu daně u druhých subjektů pouze za předpokladu, že subjekty jednaly v dobré víře a nedopustily se podvodu (Nerudová a Šimáčková 2009). \n\nV České republice je problematika převodních cen zakotvena v zákonu o daních z příjmů, kde apeluje především na dodržení principu tržního odstupu. Ustanovení zmíněné v Zákonu č. 586/1992 Sb. o daních z příjmů, § 23, odst. 7. vymezuje kapitálově a jinak spojené osoby a ukládá, aby došlo k úpravě základu daně, pokud se ceny sjednané mezi spojenými osobami, vymezenými v rámci § 23, odst. 7, liší od cen, které by byly sjednány mezi nezávislými osobami v běžných obchodních vtazích.\n\nV rámci tuzemské úpravy se problematikou převodních cen zabývají rovněž i Pokyny Ministerstva financí a Generálního finančního ředitelství č. D-332, D-333, D-334, D-10\n\nExistují dvě základní skupiny metod pro stanovení převodních cen. Jsou jimi tradiční transakční metody a ziskové transakční metody. Výběru vhodné metody pro stanovení převodní ceny předchází provedení srovnávací a funkční analýzy, aby došlo k odhalení povahy transakce. \n\npředstavují přímý prostředek pro určení skutečnosti, že obchodní podmínky uzavřené mezi sdruženými podniky odpovídají principu tržního odstupu. Vychází se při tom z porovnání cen srovnatelných produktů, případně marží při transakcích u spřízněných společností s transakcemi mezi nezávislými podniky. Do této skupiny patří: \n\nTradiční ziskové metody se používají u obchodních transakcí, kde často neexistuje externí trh vhodný ke srovnání. V případě ziskových metod se tedy nejedná o porovnání ceny nebo marže jednoho produktu, ale o porovnání čistého zisku celého podniku. Aplikace metod může představovat problém ve zvolení správného ukazatele ziskovosti, protože v různých zemích se používá jiné členění nákladů a je i jinak definována hrubá marže (OECD, 2017) Do skupiny ziskových metod patří:\n\n\nNe každý stát má v zákonech specifické ustanovení, které by ukládalo povinnost daňovému subjektu vést dokumentaci k převodním cenám, příkladem může být Česká republika. Avšak na základě ustanovení § 92, odst. 3 a 4 Zákona č. 280/2009 Sb., daňový řád, které říká, že daňový subjekt by měl prokázat všechny skutečnosti, které uvádí v daňovém tvrzení, může správce daně požadovat i po českém poplatníkovi zdůvodnění a doložení dokumentace použité ke správnému stanovení převodní ceny v návaznosti na důkaz toho, že byl dodržen princip tržního odstupu.\n\nVzhledem ke vznikajícím odlišnostem v tvorbě dokumentace k převodním cenám napříč státy, OECD pro tento účel uvádí ve své Směrnici k převodním cenám postup a náležitosti, jakými by se daňový subjekt měl řídit při sestavování Dokumentace k převodním cenám. Z tohoto postupu vychází rovněž i pokyn Ministerstva financí D-334, kterým se může řídit český daňový subjekt. \n"}
{"id": "1545016", "url": "https://cs.wikipedia.org/wiki?curid=1545016", "title": "Eva Josefina Julie Potocká", "text": "Eva Josefina Julie Potocká\n\nEva Josefina Potocká, hraběnka z Pilavy (polsky \"Ewa Józefina Julia Eudoksja Potocka hrabina z Piławy\", 10. srpna 1818, Paříž – 21. května 1895, Vídeň) byla polská šlechtična z hraběcího rodu Potockých. Sňatkem s Františkem de Paula z Lichtenštejna se přivdala do rodu Lichtenštejnů.\n\nEva Josefina Julie Eudoxie Potocká, hraběnka z Pilavy se narodila v Paříži jako dcera hraběte Alfréda Vojtěcha Potockého a kněžny Josefiny Marie Czartoryské. Její bratr hrabě Alfréd Josef Potocki byl 2. ordinátem Łańcutského panství.\n\nEva Josefina se 3. června 1841 ve Vídni vdala za kníže Františka de Paula Jáchym z Lichtenštejna. Manželé měli čtyři děti: \n\n \n"}
{"id": "1545017", "url": "https://cs.wikipedia.org/wiki?curid=1545017", "title": "Klas Ingesson", "text": "Klas Ingesson\n\nKlas Ingesson (20. srpna 1968 Ödeshög – 28. října 2014 Ödeshög) byl švédský fotbalista, záložník. Po skončení aktivní kariéry pracoval jako dřevorubec a trenér švédského týmu IF Elfsborg.\n\nVe švédské lize hrál za IFK Göteborg, v Belgii za KV Mechelen, v Nizozemí za PSV Eindhoven, v anglické Premier League za Sheffield Wednesday FC v italské Serii A za AS Bari, FC Bologna a US Lecce a ve Francii za Olympique de Marseille. V Lize mistrů UEFA nastoupil v 6 utkáních a dal 2 góly; v Poháru UEFA nastoupil ve 27 utkáních a dal 2 góly. V letech 1987 a 1990 vyhrál s IFK Göteborg švédskou ligu. Za reprezentaci Švédska nastoupil v letech 1989–1998 v 57 utkáních a dal 13 gólů. Byl členem švédské reprezentace na Mistrovství světa ve fotbale 1990 a nastoupil ve 3 utkáních, na Mistrovství Evropy ve fotbale 1992, kde hrál ve 4 utkáních, a na Mistrovství světa ve fotbale 1994, kde v 7 utkáních dal 1 gól.\n\n"}
{"id": "1545018", "url": "https://cs.wikipedia.org/wiki?curid=1545018", "title": "African-American Film Critics Association Awards 2019", "text": "African-American Film Critics Association Awards 2019\n\nVítězové ocenění African-American Film Critics Association Awards byli oznámeni dne 11. prosince 2018.\n\n\n"}
{"id": "1545029", "url": "https://cs.wikipedia.org/wiki?curid=1545029", "title": "9. ročník udílení AACTA International Awards", "text": "9. ročník udílení AACTA International Awards\n\n9. ročník udílení AACTA International Awards se konal 3. ledna 2020 v Los Angeles v Kalifornii. Nominace byly oznámeny 10. prosince 2019. \n\n"}
{"id": "1545033", "url": "https://cs.wikipedia.org/wiki?curid=1545033", "title": "Toronto Film Critics Association Awards 2019", "text": "Toronto Film Critics Association Awards 2019\n\n23. ročník předávání cen asociace Toronto Film Critics Association se konal dne 8. prosince 2019.\n\n\"Parazit\"\n\n\nPon Džun-ho – \"Parazit\"\n\n\n\nSteven Zaillian – \"Irčan\"\n\n\nAdam Driver jako Charlie Barber – \"Manželská historie\"\n\n\nLupita Nyong'o jako Adelaide Wilson / Red – \"My\"\n\n\nBrad Pitt jako Cliff Booth – \"Tenkrát v Hollywoodu\"\n\n\nLaura Dern jako Nora Fanshaw – \"Manželská historie\"\n\n\n\"Americká továrna\"\n\n\n\"Parazit\" (Jižní Korea)\n\n\n\"Hledá se Yetti\"\n\n\nOlivia Wilde – \"Šprtky to chtěj taky\"\n\n\nKathleen Hepburn a Elle-Máijá Tailfeathers – \"The Body Remembers When the World Broken Open\"\n\n"}
{"id": "1545036", "url": "https://cs.wikipedia.org/wiki?curid=1545036", "title": "St. Louis Film Critics Association Awards 2019", "text": "St. Louis Film Critics Association Awards 2019\n\n16. ročník předávání cen asociace St. Louis Film Critics Association se bude konat 15. prosince 2019. Nominace byly oznámeny dne 8. prosince 2019.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1545044", "url": "https://cs.wikipedia.org/wiki?curid=1545044", "title": "Divadlo U Nováků", "text": "Divadlo U Nováků\n\nDivadlo U Nováků, nazývané také Divadlo Járy Kohouta , nebo Divadlo Járy Kohouta U Nováků vzniklo v roce 1938 pod vedením komika Járy Kohouta v centru Prahy, ve Vodičkově ulici čp. 699, v paláci U Nováků.\n\nDivadlo vzniklo v roce 1938 poté, co byla odebrána koncese Jiřímu Voskovcovi, na kterou bylo v paláci U Nováků provozováno Osvobozené divadlo (1929–1935, 1936–1938). \nKohout uzavřel před odjezdem Wericha a Voskovce do emigrace s nimi smlouvu, že jim dá odstupné 250 tisíc korun v hotovosti, převezme celý soubor a bude podporovat ve Werichově nepřítomnosti jeho matku. Majitelka domu paní Nováková pak přenechala Kohoutovi sál, včetně nábytku a rekvizit za 300 tisíc korun měsíčně. \n\nKohout sem přestěhoval i svůj soubor ze smíchovského Švandova divadla, které vlastnil a provozoval od roku 1935 pod vlastní koncesí. \n\nČinnost Divadla U Nováků byla zahájena dne 21. prosince 1938 fraškou J. Drdáckého \"To bylo v háji\". \n\nKohout převzal umělecký soubor z Osvobozeného divadla (pro některé členy však neměl uplatnění, např. pro Šmerala, Honzla, Vítovou a Záhorského, přesto jim musel platit 3 000 korun měsíčně ) a další herci se přemístili do paláce U Nováků z jeho smíchovského divadla. Z Osvobozeného divadla přišli také František Filipovský (jako režisér) a Jindřich Plachta. Záhorský s Plachtou však záhy odešli a Filipovský vydržel necelou jednu sezonu. Divadlem prošli také například Miroslav Homola, Nelly Gaierová, Marie Norrová, Rudolf Lampa a další. \n\nRepertoár byl ryze zábavný, lidový, zahrnoval operetu, frašky se zpěvy a revue. Jednalo se mj. o díla tehdy populárních libretistů Karla Hašlera, Karla Melíška, Járy Beneše, Franty Paula, S. E. Nováčka, Josefa Stelibského a dalších. Repertoár se opíral především o sólistické výkony Járy Kohouta. Kohout se také pokusil zavést „literární cyklus“, občasných činoherních odpoledních představení (K. M. Walló zde uváděl své adaptace her španělské klasiky). , \n\nK divácky úspěšným inscenacím divadla patřily: \nNěkolikrát týdně hrálo také divadlo odpolední představení pro děti (často ve spolupráci s Vojtou Mertenem, představujícím Kašpárka).\n\nOd září 1944 bylo divadlo, stejně jako všechna divadla v Protektorátě, uzavřeno.\n\nPo válce zahájilo divadlo provoz 14. června 1945 pásmem národních písní \"Slavíček\" v režii Rudolfa Lampy. Divadlo již nebylo provozováno na soukromou Kohoutovu koncesi, ale Kohout byl zvolen ředitelem. \n\nDivadlo uvedlo ještě satirickou kabaretní revue \"Loď živých\" a revuální hudební frašky J. Vondráka \"Podobizny\" a \"Do kola a dokola\". \n\nDivadlo ukončilo činnost v červenci roku 1946, kdy sál U Nováků získalo nově vzniklé Divadlo V+W. Jára Kohout odešel jako herec a později ředitel do Tylova divadla v Nuslích. Do exilu pak odešel v říjnu roku 1948. \n\n"}
{"id": "1545045", "url": "https://cs.wikipedia.org/wiki?curid=1545045", "title": "Krysa ostrovní", "text": "Krysa ostrovní\n\nKrysa ostrovní (\"Rattus exulans\"), někdy též potkan maorský, je menší druh hlodavce zřejmě původem z Číny (Tchaj-wanu), ale kvůli kolonizaci žije nyní na většině tichomořských ostrovů, směrem na jih od jihovýchodní Asie až po Nový Zéland, kam se dostala jako „černý pasažér“ na velkých kánoích převážejících prasata, psy a jiné živočichy. Vyskytuje se v různých stanovištích (od travních porostů až po lesy, toleruje různé klimatické režimy), včetně těch vytvořených člověkem, vždy záleží jen na dostatečném zdroji potravy a množství úkrytů. Obvykle se vyskytuje v nadmořské výšce 0–1000 metrů. Druh je hojný, populace stabilní a klasifikován je jako málo dotčený.\n\nKrysa ostrovní má štíhlé tělo, špičatý čenich, velké kulaté uši a relativně štíhlé nohy. Měří celkem 11–15 cm (včetně kroužkovaného ocasu, který je přibližně stejně dlouhý jako tělo) a váží okolo 40–80 gramů. Samice má osm bradavek. Jedinci se od se mohou lišit v závislosti na tom, v jaké zeměpisné šířce se nacházejí. Ukázalo se, že některé krysy mají odlišné rozměry lebky, v chladnějších oblastech větší. Charakteristickým znakem je tmavý vnější okraj na horní straně zadních nohou v blízkosti kotníku, zbytek je světlý.\n\nJako většina jiných hlodavců je aktivní hlavně v noci. Není dobrým plavcem, ale zato umí obratně lézt po stromech a může na nich i hnízdit. Rozmnožuje se až čtyřikrát ročně, přičemž rozhodujícím faktorem jsou vnější podmínky. Samice je gravidní 19–24 dní a mívá zhruba 1–11 mláďat. Velikost vrhu se odvíjí od množství potravy a okolních podmínek obecně. Odstavena jsou ve věku 2–4 týdnů. Pohlavně vyzrálá bývají v 8–12 měsících. Živí se rostlinami, semeny a ovocem, nejčastěji pak cukrovou třtinou (u některých populací tvoří až 70 % potravy), na které je často závislá, proto způsobuje velké škody v zemědělství a bývá hubena. Taktéž v případě, kdy redukovala některé ohrožené druhy ptáků požíráním jejich vajec, třeba na Novém Zélandě velmi vzácného papouška kakapo. Aby získala další nutné bílkoviny, požírá též ještě žížaly, pavouky, cikády, ještěrky nebo červy.\n\n"}
{"id": "1545049", "url": "https://cs.wikipedia.org/wiki?curid=1545049", "title": "Bazilika Navštívení Panny Marie ve Vartě", "text": "Bazilika Navštívení Panny Marie ve Vartě\n\nBazilika Navštívení Panny Marie ve Vartě je katolický poutní chrám nad řekou Kladskou Nisou. Byl postaven v letech 1686–1704 za vlády opata Augustina Nedecka podle projektu Michaela Kleina. Od roku 2004 nese titul Metropolitní svatyně Matky Boží, Strážkyně Svaté víry a od roku 2008 menší bazilika.\n\nOd roku 1230 patřil kostel ve Vartě augustiniánům z Kamience (dnešní Kamieniec Ząbkowicki), a od roku 1251 cisterciákům z Lubuše. Od 13. století se Varta stala centrem mariánského kultu. Během válek byla figurka převážena na bezpečná místa: Kłodzko a Kamieniec. \n\nNa začátku 20. století převzali péči o poutní místo němečtí redemptoristé. V roce 1945 museli předat klášter a svatyni polským spolubratrům. V současné době je v klášteře malé muzeum spojené s historií mariánského kultu ve Vartě, které obsahuje mimo jiné části zařízení opatského kostela v Lubuši a jeden z mála dochovaných obrazů barokního malíře Franze Heigla. Dne 4. července 2009 byl kostel povýšen do stavu menší baziliky a budova byla připojena ke Stezce barokního sakrálního umění Michaela Willmanna. \n\nStavebně je zajímavý pozdně barokní chrám ve tvaru trojlodní baziliky s galerií bez transeptu. Na výzdobě chrámu pracovali H. Hartmann a M. Richter. Varhany vytvořil FJ Eberhardt. Vedle kostela byly postaveny klášterní budovy, které používali cisterciáci až do roku 1810. \n\nSoučástí vybavení kostela jsou také barokní obrazy – dva obrazy Michaela Willmanna (\"Klanění tří králů\", \"sv. Hedvika\"), jeden monumentální obraz z Willmannovy dílny \"Navštívení Panny Marie\" (pravděpodobně vytvořený M. Willmannem s velkou účastí syna Michaela Willmanna mladšího) a dva obrazy připsané v roce 2009 Bernardovi Krausemu, zv. „Malý Willmann“ (\"Vidění sv. Luidgardy\" a \"Vidění sv. Bernarda\").\n"}
{"id": "1545051", "url": "https://cs.wikipedia.org/wiki?curid=1545051", "title": "Lidový dům (Ostrava)", "text": "Lidový dům (Ostrava)\n\nLidový dům v Moravské Ostravě na Nádražní třídě (\"později přejmenována na Nádražní ulici\") vznikl přestavbou z Hotelu Quittner, na počátku 20. let 20. století. Jako sídlo sociální demokracie zanikl po roce 1948. Jednalo se o komplex čtyři velkých budov v blízkosti centra města. Dvě měly průčelí na Nádražní, druhé dvě na Straßmanngasse (v roce 1911: Strassmanovu ulici, v roce 1945: Veleslavínovu ulici). Tři z těchto budov byly staršího data, byly postaveny před rokem 1900 a jedna, byla postavena v roce 1923.\n\nV roce 1917 vznikla komanditní společnost Lidová knihtiskárna, kom. společnost O. M. Štěpánek a spol. v M. Ostravě, za účelem koupě a provozování tiskárny stranických tiskovin. Členy společnosti byli: Vilém Bräuner, Jan Dostál, Josef Chałupnik, Alois Langer, Petr Marsín, Petr Pavlán, Jan Prokeš, Antonín Smetana, Otto M. Štěpánek a Dr. Zigmund Witt. Ředitelem byl jmenován Otto M. Štěpánek.\n\nDne 17. září 1917 byl koupen objekt Heinovy tiskárny v Přívoze za 28 000 Rakousko-uherských korun. Koupi odsouhlasila schůze dne 30. července 1917, za přítomnosti: Jana Prokeše, Otto M. Štěpánka, Antonína Smetany, Dr. František Suchánek, Petra Marsína, za zemský slezský výbor Antonína Klirnši a za konzumní spolek v Kunčicích Jan Dostál. Jednalo se o malý domek, který měl jen dvě místnosti. Strana zde měla zaměstnané dva pomocníky a dva učně.\n\nV roce 1918, kdy byla velká poprávka do stranickém časopisu Duch času, se vedení dohodlo na zakoupení větších prostor. byl jim nabídnut objekt v Moravské Ostravě, resp. Hotel Quittner, vč. vedlejšího pozemku a domu. Cena za všechny nemovitostí byla 600 000 Rakousko-uherských korun. Na částku se složili z větší části členové strany, z části byla realizována půjčkami. S majitelem byla dohodnuta cena a dne 24. října 1918, čtyři dny před politickým převratem, byla podepsána kupní smlouva. Byly realizovány další půjčky a dohodnutá suma byla vyplacena majiteli hotelu panu Johannu Quittnerovi.\n\nNa konci roku 1922 byla vypracována studie a náčrtky pro výstavbu reprezentačního sálu s přilehlými místnostmi, jevištěm a tělocvičnou. Dne 15. dubna 1923 byly položeny základy přístavby Lidového domu. Stavba byla realizována během několika měsíců. Dne 25. prosince 1923 se sešlo představenstvo a členové strany na slavnostním otevření budovy. Lidový dům v Moravské Ostravě tvořily čtyři samostatné budovy, které vytvořily ucelený blok. Rozloha pozemků, na kterých budovy stály byla 4 751 m. Zastavěná plocha 2 860 m. Celý blok Lidového domu měl vlastní transformátor pro osvětlení a provoz tiskárny.\n\nV zadním domě bylo 12 bytů, stranická tiskárna, která zabírala 10 místností a zaměstnávala 45 osob. Jednalo se moderní provoz, který měl: 4 sázecí stroje, 1 šestnáctistránkový rotační stroj se stereotypii, 3 rychlolisy, 4 knihtiskařské příklopové lisy tzv. amerikánky, knihovnu atd. Stroje poháněly elektromotory o výkonu 40 HP.\n\nV předních budovách byly redakce a administrace časopisů: Duch Času, Rudý Kraj, Jednotář a Volné Slovo. Župní sekretariát strany sociální demokracie, sekretariát D.T.J., sekretariát sociálních demokratických bezvěrců, sekretariát Dělnické Akademie, Všeodborový sekretariát a sekretariát Všeúřednického Svazu. Kanceláře Revírní rady horníků, kanceláře Č.T.K., Stavebního družstva a Dělnické záložny a 12 bytů. Dále restaurace, kavárna Sport a vinárna, kino Alfa. Některé místnosti v budově využívalo družstvo Budoucnost.\n\nPřístavba Lidového domu, která byla umístěna mezi budovu bývalého hotelu a zakoupeného domu, byla ozdobou celého bloku. Cena byla 2 500 000 Kč. Stavbu projektoval architekt František Franz v moderním francouzském stylu. Fasáda i vnitřní prostory působily mohutným dojmem. Do budovy se vcházelo hlavním vchodem třemi dvojitými dveřmi.\n\nV přízemí byly umístěny šatny, po dvojramenném schodišti se šlo do foyeru v I. patře. Okna na schodišti byla provedena umělecky, jako vitráže. Na jedné straně foyeru byla menší konferenční místnost pro 150 osob, bufer. Na druhé straně byl sál. Zde se pamatovalo na to, aby bylo dost místa pro sjezdy strany. Sál by dlouhý 27 metrů a široký 17 metrů. V sále bylo umístěno 840 křesel. Nad sálem se klenul velký amfiteatrálně zhotovený balkon, na kterém bylo 260 křesel. Při divadelních představeních zde mohlo být až 1 400 osob. Strop byl vyzdoben kazetami. Sál měl dobrou akustiku. Součásti bylo jeviště s provazištěm o celkové výšce 14 metrů. Osvětlení jeviště bylo realizováno jako u velkých divadel, což umožňovalo střídání barevného osvětlení. Orchestřiště bylo zapuštěno a mělo kapacitu 32 hudebníků. Pod jevištěm bylo prostorné propadlo, což umožňovalo umístění loutkového divadla. V Lidovém domě, resp. v sále se pořádaly koncerty světových umělců a uměleckých těles, Národní divadlo moravsko-slezské zde pořádalo každou neděli lidová představení, o masopustu se zde konaly plesy. Během týdne sál sloužil jako kinosál. Ve druhém patře, vedle balkónů se nacházela přednášková síň pro potřeby škol, firemních kurzů a podobně. Pod sálem byla tělocvična o rozměrech 17 krát 13 metrů. K ní byly postaveny šatny, sprchy se studenou i teplou vodou. Tato tělocvična byla jedna z největších v Ostravě. Měla samostatný vchod.\n\nPřístavbu Lidového domu provedlo Výrobní družstvo odboru stavebního v Moravské Ostravě. Projekt zpracoval architekt František Franz. Projektantem byl Ing. Bohuslav Krýsa. Tou dobou byl technický ředitel družstva a měl zodpovědnost za veškeré stavební práce, vč. železobetonových konstrukcí. Stavební dozor prováděl ředitel městského stavebního úřadu Ing. František Echsner a pan František Geier.\n\nŽeleznou konstrukci krovů vyrobily Vítkovické železárny. Malířské a natěračské práce provedlo Výrobní družstvo malířů a natěračů v Moravské Ostravě. Stolařské práce provedlo Výrobní družstvo stolařské v Moravské Ostravě. Elektrické rozvody prováděla Městská elektrárna v Moravské Ostravě. Elektrická zařízení pro jeviště dodala firma Jaroslav Petržilka z Moravské Ostravy. Konstrukci jeviště a provaziště dodala firma František Zapletal, zámečnictví z Moravské Ostravy. Sklenářské práce provedla firma Josef Krejčiřík, umělecké sklenářství z Moravské Ostravy. Pokrývačské práce prováděla firma Hubert Jahn z Moravské Ostravy. Žulové schody dodala firma Josef Thanheiser z Friedebergu. Divadelní křesla a židle dodala firma „Mundus\", továrna na nábytek z Českého Těšína.\n\n\n\n"}
{"id": "1545054", "url": "https://cs.wikipedia.org/wiki?curid=1545054", "title": "Neva Towers", "text": "Neva Towers\n\nNeva Towers (rusky , tj. Něvské věže) je soubor dvou mrakodrapů v Moskvě, nacházející se v areálu Moskevského mezinárodního Obchodního centra. První etapa byla uvedena do provozu v polovině roku 2019, druhá má být dokončena na konci roku 2020.\n\nNa místě dnešního mrakodrapu měla ještě před druhou světovou válkou stát velká budova Rossija, ale kvůli velké hospodářské krizi bylo v 30. letech 20. století od plánu upuštěno.\n\nV budově mají být kanceláře, hotel a fitness centrum s bazénem. Kromě toho zde taky bude vystavěno 1210 bytů a až 2040 parkovacích míst.\n"}
{"id": "1545057", "url": "https://cs.wikipedia.org/wiki?curid=1545057", "title": "Textilní inženýrství", "text": "Textilní inženýrství\n\nTextilní inženýrství \nje vysokoškolský studijní obor, který se zabývá \n\nV 21. století umožňují studium textilního inženýrství všechny zemně s rozvinutým textilním průmyslem. \n\nK první desítce škol, kterým se přiznává nejvyšší úroveň na světě, patři\n\ndvě v USA (\"North Carolina State University\" a \"University of Nebrasca-Lincoln\"), jedna holandská, jedna německá a šest univerzit ve Velké Británii.\n\nZ českých univerzit s celosvětově uznávaným studiem textilního inženýrství je udávána\n\nTechnická univerzita v Liberci a Vysoké učení technické v Brně.\n\nStudium je dvou- až čtyřleté, studijní poplatky obnášejí na školách v západní Evropě a v USA cca 10 000 €/rok, zatímco v Číně se počítá s přibližně 3000 € školného a se 400 € vedlejšími výdaji ročně a např. na TU Liberec je textilní studium (v angličtině) zhruba stejně drahé jako v Číně\n\nStudium oděvnictví a módy se zabývá výrobou oděvů, historickou a současnou módou a distribucí oděvních výrobků. Studijní podmínky na školách v západní Evropě jsou podobné jako v inženýrském oboru, studijní poplatky pro občany EU cca 10 000 €/rok, pro cizince dvojnásobek.\n"}
{"id": "1545059", "url": "https://cs.wikipedia.org/wiki?curid=1545059", "title": "Monology (Kundera)", "text": "Monology (Kundera)\n\nMonology je název poslední básnické sbírky Milana Kundery z roku 1957. \n\nJde o v pořadí třetí literární počin autora a zároveň poslední z jeho tří básnických sbírek (po \"„Člověk, zahrada širá“\" - 1953 a \"„Poslední máj“\" - 1955). Později Kundera poezii opouští a věnuje se již výhradně románové tvorbě, divadelním hrám, próze apod. Sbírka obsahje lyrickou poezii (intimní lyrika). \n"}
{"id": "1545066", "url": "https://cs.wikipedia.org/wiki?curid=1545066", "title": "1941 ve fotografii", "text": "1941 ve fotografii\n\nTento článek obsahuje významné fotografické události v roce 1941.\n\n\n\n\n"}
{"id": "1545067", "url": "https://cs.wikipedia.org/wiki?curid=1545067", "title": "Madeleine Rouxová", "text": "Madeleine Rouxová\n\nMadeleine Rouxová (* 1985) je americká spisovatelka, autorka knih pro dospívající. Získala bakalářský titul v tvůrčím psaní a herectví na Beloit College v roce 2008. Česky jí vyšla románová řada \"Asylum\", jež se v USA stala bestsellerem, a kniha \"Dům fúrií\".\n"}
{"id": "1545070", "url": "https://cs.wikipedia.org/wiki?curid=1545070", "title": "Tituly a vyznamenání Matvěje Zacharova", "text": "Tituly a vyznamenání Matvěje Zacharova\n\nMatvěj Vasiljevič Zacharov, maršál Sovětského svazu, obdržel během svého života řadu sovětských i zahraničních civilních i vojenských řádů a medailí.\n\n\n\nZahraniční vyznamenání, která obdržel Zacharov:\n\n\n\n"}
